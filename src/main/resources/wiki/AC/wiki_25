{"id": "251840", "url": "https://cs.wikipedia.org/wiki?curid=251840", "title": "Římskokatolická farnost Třebíč-město", "text": "Římskokatolická farnost Třebíč-město\n\nŘímskokatolická farnost Třebíč-město je jedno z územních společenství římských katolíků v městě Třebíči s farním kostelem sv. Martina z Tours ve Vnitřním Městě. \n\nDo farnosti náleží městské části města Třebíče:\n\nK tzv. záduší fary náležela celá trať „\"Radostín\"“ ve výměře 79,3 hektarů, původní majitel literátského kůru. V roce 1687 konsistoř olomoucká rozhodla, že výtěžek patři faráři. Desátky brali faráři ze všech osad náležících ku panství, také z osad městu poddaných: Ptáčova a Kracovic.\n\nSídlem děkanství se Třebíč stala v roce 1671. K děkanátu byly přiděleny farnosti: Třebičská, Vladislavská, Kamenická, Rudíkovská, Náměšťská, Heraltická, Opatovská, Stařecká, Čáslavická, Roketnická, Valečská a Dalešická; v roce 1778 patřily sem farnosti: Třebíčská, Stařecká, Roketnická, Opatovská a Heraltická a 2 lokální kaplanství : Vladislavské a Čáslavické. Roku 1786 byla vyloučena farnost Opatovská, roku 1788 farnosti Stařecká, Roketnická, lokální kaplanství Čáslavické a farnost Heraltická, za to přivtěleny nově zřízené farnosti, u Kapucínů v Třebíči, v Červené Lhotě, farnost Přibyslavická, kurácie v zámku a lokální kaplanství: Benetické, Trnavské a Střížovské.\n\nFarnost u sv. Martina byla až do roku 1784, kdy byla zřízena římskokatolická farnost Třebíč-Jejkov, jedinou farností ve městě.\n\nFara měla být založena přibližně v době, kdy se Třebíč měla stát městem (tj. r. 1335), v té době duchovní správa města byla pod patronací mnichů sv. Benedikta. V době, kdy Třebíč byla obsazena husity se rozmáhalo přijímání pod obojí, v tu dobu farář Martin (r. 1451) se přiklonil k utrakvismu, později však působením Kapistránovým se přiklonil zpět ke katolické církvi. Od roku 1449 získala husitská obec modlitebnu u špitálu na Podklášteří (bývalá sýpka u \"Pohankova mlýna\"). O několik let později odešel kněz kvůli rozmáhání se utrakvismu do Jaroměřic nad Rokytnou, doufal, že bude měšťany povolán zpět do Třebíče. To se však nestalo a tak v 16. století byly na třebíčskou faru přijímáni kněží luteránské víry.\n\nMísto, kde dříve stála fara nelze zjistit, v 1. polovině 17. století byl na místě nynější fary vybudována farní budova, v současné podobě byla budova fary dostavěna v roce 1785.\n\nV době po bitvě na Bílé hoře byla třebíčská farnost v roce 1622 svěřena katolickému knězi z Rudikova a v roce 1629 byly konány první katolické mše. Později farnost obsluhoval Jan Pihavý, děkan Roždálovský, farář Rudíkovský, Budišovský a Tasovský; prvním katolickým farářem pak byl v roce 1638 ustanoven Václav Bureš. Roku 1656 byla k rukám císaře podána žaloba děkana Burešovského k tomu, že v Třebíči sídlí kacíři, kde celkem mělo být v obci 21 sekt. Z toho důvodu byly uspořádány jezuitské misie z Jihlavy a v roce 1657 byla třebíčská farnost \"obrácena\".\n\nMatriky spravované farností byly mezi lety 1635 a 1754 vedeny latinsky, posléze do roku 1769 česky a posléze opět latinsky, od roku 1785 německy a od roku 1867 česky.\n\nPrvní sobotu v měsíci je též mše svatá ráno v 8.00.\n\nRoku 1366 měl být farářem Vítek, roku 1377 Vavřinec z Rouchovan, roku 1382 Ondřej ze Znojma, roku 1386 Adam z Třebíče, roku 1394 bratr Peskal a roku 1405 Jiří. V roce 1443 byl děkanem třebickým Michal Gründer, farář z Rantířova (nynější Rancířov). Později, v době, kdy byly přijímáni na faru luteránští kněží, působili na faře: Blasius (1550), Adam Světelský (1555–1557), Samuel (1561–1564), Ondřej Pardubický (1570–1574), Matěj Skutecký (1578), Jan Laetus (1590) a poslední Jakub Petroselinus (Petržela) starší (1605–1629). Od obnovení katolictví na faře sv. Martina bylo uvedeno celkem 20 kněžích, z nichž nejdéle a nejúčinněji působili Martin Matlocius (Matlocha) (1698—1727)\n\nOd 30. letech 18. století spravovali martinskou farnost: František Langfort (1727–1746), Josef Cardeli (1746–1776), Filip Zwach (1776–1798), Jakub Dvořecký (1798–1814), Jakub Horák (1814–1827), Alois Altmann (1827–1854), Josef Janoušek (jinde uváděno Jan Janoušek) (1854–1875), Alois Schrotz (1875–1885), Karel Papoušek (1885–1889) a s farářem Matějem Nevoralem (1899–1920) farnost vstoupila do 20. století.\n\nOd 1. července 1996 je farářem R. D. Jiří Dobeš.\n\nDne 6. července 2003 měl ve farním kostele primici novokněz R. D. Petr Hošek.\n\nV červnu 2015 byl vysvěcen novokněz pocházející z farnosti – Jakub Tůma,jeho primice se ve farním kostele konala 3. července 2015,\n\nDne 24. června 2018 měl zde primici novokněz Vojtěch Zahrádka.\n\n"}
{"id": "251843", "url": "https://cs.wikipedia.org/wiki?curid=251843", "title": "Kumáradžíva", "text": "Kumáradžíva\n\nKumáradžíva, čínským jménem Tchung-šou (344 – 413) byl buddhistický mnich, učenec a překladatel. Je znám především díky svým překladům ze sanskrtu do čínštiny. Jeho činnost sehrála zásadní roli při pronikání buddhismu do Číny.\n\nMěl být původem Tochar, z oblasti Kuča, jeho rodina prý byla šlechtická. Otec byl snad indický brahmán, matka měla být dokonce kučánskou princeznou. Když mu bylo sedm, jeho matka vstoupila do kláštera a on tak začal být vzděláván jako buddhistický mnich, a to nejen v Kuče, ale i v Kašmíru a Kašgaru. Nejprve studoval buddhistické učení zvané Hínajána. V Kašgaru se však, dle tradice, přeorientoval a začal se věnovat mahájánovým naukám, zejména učení Nágárdžunovy školy Madhjamaka.\n\nPosléze působil v Gucangu (dnešní Kan-su). Když byl Gucang roku 401 dobyt Jao Singem, byl Kumáradžíva zajat a převezen do Čchang-anu (dnešní Si-an) jako válečná kořist. Zde pak za pomoci tisícovky tamních mnichů začal překládat sanskrtské texty. K jeho nejvýznamnějším překladům patří převod \"Lotosové sútry\" a \"Diamantové sútry\". K některým textům poskytoval mnichům vlastní komentáře, které oni pak zahrnuli do překladu. Jen z těchto poznámek lze rekonstruovat Kumáradžívovy filozofické názory, žádná jeho vlastní díla se nedochovala. Nejvýznamnějším je z tohoto ohledu jeho komentář k \"Vimalakírtiho sútře\". Známo je také několik jeho dopisů Chuej-jüanovi.\n"}
{"id": "251845", "url": "https://cs.wikipedia.org/wiki?curid=251845", "title": "Irving Saladino", "text": "Irving Saladino\n\nIrving Saladino (* 23. ledna 1983, Colón) je panamský sportovec, atlet, olympijský vítěz a mistr světa ve skoku do dálky.\n\nV roce 2004 reprezentoval na letních olympijských hrách v Athénách, kde však neprošel sítem kvalifikace. O rok později na světovém šampionátu v Helsinkách obsadil výkonem 820 cm 6. místo. V roce 2006 získal na halovém MS v Moskvě stříbrnou medaili, když ve finále skočil v poslední sérii 829 cm. O jediný centimetr dál skočil Ignisious Gaisah z Ghany.\nNa světovém šampionátu 2007 v japonské Ósace vybojoval pro Panamu jedinou medaili, a to hned zlatou před druhým Italem Andrewem Howem a třetím Američanem Dwightem Phillipsem. Finále závodu bylo velmi hektické, poněvadž ještě před svým posledním skokem byl Saladino na druhém místě.\n\nIrving Saladino plnil roli vlajkonoše panamské výpravy na zahajovacím ceremoniálu LOH 2008 v Pekingu. Z kvalifikace postoupil výkonem 801 cm. Ve finále skočil ve čtvrté sérii 834 cm a bojoval o historicky první zlatou olympijskou medaili pro Panamu. Tu nakonec vybojoval, když nejdále skočil v poslední, šesté sérii Kubánec Ibrahim Camejo do vzdálenosti 820 cm, čímž vybojoval bronz. Stříbro získal Godfrey Khotso Mokoena z Jihoafrické republiky (824 cm).\n\nNeúspěchem pro něj skončila účast na Mistrovství světa v atletice 2009 v Berlíně, kde ve finále třikrát přešlápl a nepostoupil mezi nejlepších osm. V roce 2010 na halovém MS v katarském Dauhá skončil v kvalifikaci.\n\n\n"}
{"id": "251847", "url": "https://cs.wikipedia.org/wiki?curid=251847", "title": "Dagmar Pecková", "text": "Dagmar Pecková\n\nDagmar Pecková (* 4. dubna 1961 Medlešice) je česká operní pěvkyně, mezzosopranistka.\n\nAbsolvovala Pražskou konzervatoř a operní studium v Drážďanech. Vystřídala angažmá v drážďanské Semperově opeře a Státní opeře v Berlíně, představila se též v řadě dalších významných světových scén (Stuttgart, Ženeva, Mnichov, San Francisco, Paříž, Barcelona aj.) včetně londýnské Královské opery Covent Garden.\n\nV rámci své koncertní činnosti vystupuje na pódiích ve Vídni, Madridu, Londýně, Tokiu, Curychu, Montrealu, Moskvě a řadě dalších měst. Zpívala též v newyorské Carnegie Hall. Vystupuje i na mezinárodních festivalech v Bregenzu, Salcburku, Praze či San Sebastianu.\n\nVystupovala opakovaně na prestižních mezinárodních hudebních festivalech jako je Edinburg International Festival, Salzburger Festspiele, Pražské jaro nebo Schleswig-Holstein Music Festival, kde byla v roce 2014 rezidenční umělkyní.\n\nSpolupracuje s Českou filharmonií i dirigenty (Jiří Bělohlávek, Sir Charles Mackerras, Richard Hickox, Libor Pešek ad.). Mezi její nejvýznamnější nahrávky patří CD s áriemi Gustava Mahlera a Wolfganga Amadea Mozarta.\n\nV roce 2000 obdržela Pecková Cenu Thálie v oboru opera za roli Carmen v inscenaci pražského Národního divadla za rok 1999.\n\nV roce 2015 vydala Dagmar Pecková ve spolupráci s vydavatelstvím Supraphon nové album s názvem Hříšnice, na kterém nazpívala árie osudových hrdinek, jako jsou Máří Magdalena, Herodiada, Dalila, Medea, Elektra či Salomé. Nahrávka vznikla ve spolupráci s dirigentem Aleksandarem Markovičem, Slovenskou filharmonií a Slovenským filharmonickým sborem.\n\nDiskografie:\n\nPecková pochází z Medlešic, kde i vyrůstala (do roku 1985 samostatné obce, od té doby místní části Chrudimi).\n\nV současnosti je jejím manželem německý hudebník Klaus Schiesser. Má dvě děti. Syna Theodora, jehož otcem je violoncellista Aleš Kaspřík, a ze současného manželství dceru Dorotheu. Jejím předešlým manželem byl novinář Jiří Vejvoda.\n\n"}
{"id": "251848", "url": "https://cs.wikipedia.org/wiki?curid=251848", "title": "Dharmaraksa", "text": "Dharmaraksa\n\nDharmarakṣa byl jeden z nejvýznamnějších překladatelů buddhistické mahájánové literatury do čínštiny.\n\nNarodil se kolem roku 230 v severočínském městě Tun-chuang. V roce 266 pořídil ze sanskrtu do čínštiny první známý překlad Lotosové sútry, jednoho z nejvýznamnějších textů čínského buddhismu. Přeložil okolo 154 textů hínajánového i mahájánového buddhismu.\n"}
{"id": "251850", "url": "https://cs.wikipedia.org/wiki?curid=251850", "title": "Eva Urbanová", "text": "Eva Urbanová\n\nEva Urbanová (* 20. dubna 1961, Slaný) je česká operní pěvkyně, sopranistka. Vystupuje na světových operních scénách včetně milánské La Scaly, londýnské Covent Garden a Metropolitní opery v New Yorku, kde debutovala v roce 1998. Nahrává pro české hudební vydavatelství Supraphon. Od roku 1990 je sólistkou Opery Národního divadla v Praze.\n\nDebutovala 18. dubna 1987 v Plzni, kde zůstala až do roku 1990. Nastudovala zde role Julie (\"Jakobín\"), Amélie, Milada. V Národním divadle poprvé vystoupila 16. března 1990, od září téhož roku se stala jeho členkou. Od roku 2010 je stálým hostem Národního divadla moravskoslezského v Ostravě.\n\nLeonora (\"Síla osudu\"), Alžběta, Eboli (obojí Don Carlos), Kostelnička (\"Její pastorkyňa\"), Rusalka a Cizí kněžna (\"Rusalka\"), Turandot (\"Turandot)\", Tosca (\"Tosca\"), Libuše, Mařenka (\"Prodaná nevěsta\"), Minnie (\"Děvče ze Západu\"), Milada (\"Dalibor\"), Gioconda (La Gioconda), Elisabeth (Tannhäuser), Julie (\"Jakobín\"), Sestra Angelica, Ortrud (\"Lohengrin\"), Mílina matka (\"Osud\"), Santuzza (\"Sedlák kavalír\"), \"Šárka\" (\"Šárka\", autor Zdeněk Fibich), Šárka (\"Šárka,\" autor Leoš Janáček), Kněžna (Čert a Káča), Adriana Lecouvreur, Amneris (Aida), Emilia Marty (Věc Makropulos).\n\nV roce 2009 nastudovala pod taktovkou šéfdirigenta Národního divadla Tomáše Netopila titulní part Straussovy opery \"Salome\". V prosinci 2006 vystoupila jako bohyně Moira na světové koncertní premiéře představení Antigona Rock Opera s písní \"Slzy nedojmou\", která pak vyšla na dvojCD tohoto projektu.\n\nMezi její stěžejní roli patří postava Kostelničky z opery \"Její pastorkyňa\" od Leoše Janáčka, za níž získala v letech 1997 a 2005 cenu Thálie. V roli Kostelničky, kterou zpívala například v Los Angeles v roce 2007, vystupuje dodnes na prknech Národního divadla v Praze či Národního divadla moravskoslezského v Ostravě.\n\nV Metropolitní opeře debutovala 28. června 1997 v roli Santuzzy v koncertním provedení opery Pietra Mascagniho \"Cavalleria Rusticana\" (\"Sedlák kavalír\"). Představení řídil Christian Badea. Na operním jevišti MET poprvé vystoupila 17. března 1998 jako Ortrud ve druhém a třetím jednání Wagnerovy opery \"Lohengrin\" pod taktovkou Jamese Levina, kdy zaskakovala za Deborah Polaski, kterou postihla během prvního dějství nevolnost. V roce 1998 zde vystoupila dále jako Tosca a znovu jako Santuzza.\n\nNa scénu MET se vrátila v sezóně 2003/2004 v rolích Turandot, Cizí kněžny ve Dvořákově \"Rusalce\" a opět v roli Santuzzy.\n\nMimo operních představení se pravidelně věnuje také koncertní činnosti. Mezi její stálý koncertní repertoár patří Janáčkova \"Glagolská mše\" ( Londýn, Toronto, Athény), Dvořákovy skladby \"Stabat Mater\", oratorium \"Svatá Ludmila\" (Edinburgh\"), Requiem\" nebo \"Te Deum\". Vystupuje také ve Verdiho \"Requiem\", v \"Mozartově Requiem či\" v Brittenově \"Válečném requiem,\" s nímž účinkovala v londýnské Royal Albert Hall.\n\n\n\n"}
{"id": "251869", "url": "https://cs.wikipedia.org/wiki?curid=251869", "title": "4cm kanón vz. 36", "text": "4cm kanón vz. 36\n\n4cm kanón vz. 36 je československý pevnostní protitankový kanón. Byl vyvinutý a vyráběný podnikem Škoda v Plzni pro použití v budovaném československém opevnění. Tato zbraň mohla být instalována buď v provedení L1 (kanón ve společné lafetě s těžkým kulometem vz. 37) nebo Q (samostatný kanon). Šlo o velmi účinnou zbraň, schopnou zajistit dostatečnou protitankovou obranu linie těžkého opevnění. Ve své době patřila ke světové špičce a armády mnoha států projevily zájem o její nákup.\n\nV počátcích výroby byla zbraň vyvíjena ve dvou různých rážích 37 a 47 mm. V roce 1935 byl ve Škodovce vyroben první poloautomatický protitankový kanón ráže 47 mm s vertikálním klínovým závěrem. Hlaveň této zbraně byla dlouhá 2 040 mm a celkem měla 20 pravotočivých drážek. Po déletrvající střelbě musela být hlaveň chlazena vodou. Ta také šla, v případě poškození, vyměnit. Celá výměna trvala 15 minut. Zbraň měla zabudovaných pět pojistek proti neúmyslnému vypálení.\n\nKanón by se v pevnostech upevňoval do lafety, která byla rozdělena na část spodní a část vrchní. Ze střelecké místnosti měla vyčnívat pouze hlaveň, která měla být upevněna, společně s dalekohledem, těsnicí koulí. Zbraň měla kadenci 35 ran za minutu. O instalaci protitankového kanonu se uvažovalo také v otočných věžích, jež měly tvořit hlavní výzbroj pěchotních tvrzí, od jejich výstavby se však nakonec v československém opevnění upustilo.\n\nKanon mohl tvořit s těžkým kulometem vz. 37 smíšenou zbraň označenou L1, s níž se počítalo v naprosté většině případů. Samostatný kanon (zbraň Q) byl používán pouze v nejstarším úseku opevnění u Ostravy (a v jednom případě na Králicku – srub K-S 9), v později projektovaných úsecích byl zásadně navrhován v provedení L1.\n\nObsluha zbraně mohla zaměřovat dvěma způsoby a to buď záměrným dalekohledem vz. 36 nebo pomocí tzv. panoramatické mapy, která byla umístěna nad zalafetovanou zbraní. \n\nV roce 1936 ve zkušebním vojenském prostoru v Milovicích a ve cvičném srubu Jordán ve Vojenském výcvikovém prostoru v Brdech se poprvé zkoušel první prototyp kanónu A6. Poté co zbraň prošla náročnými testy se 12. listopadu 1936 sešlo na MNO 18 důstojníků z výzbrojní komise, kteří měli rozhodnout o zavedení zbraně do výzbroje československé armády. Při hlasování o zavedení zvedlo ruku \"pro\" 17 důstojníků. Brzy na to následovala první objednávka. O tento typ zbraně projevilo i zájem několik zemí (Argentina, Belgie, Bolívie, Brazílie, Egypt, Francie, Chile, Jugoslávie, Peru, Řecko, Siam, Sovětský svaz a Švýcarsko), avšak z důvodu Mnichovského diktátu se tak již nestalo.\n\nMinisterstvo národní obrany objednalo postupně ve třech sériích 741 kanónů. V první sérii, která byla objednána 8. července 1937, bylo dodáno všech 268 objednaných zbraní. 21 kusů z celkového počtu bylo dodáno v provedení samostatného kanónu. Zbylých 247 kanónů bylo dodáno v provedení s těžkým kulometem ve společné lafetě. Druhá objednávka ve které mělo být dodáno 273 kanónů byla provedena 30. března 1938, avšak do rukou vojáků se nedostal ani jeden kus. Třetí série, objednaná v červenci 1938, obsahovala dodávku 200 kanónů.\n\nJako střelivo pro 4cm kanón vz. 36 se počítalo s třemi druhy střeliva:\n\nNakonec se do výzbroje dostaly jen první dva typy střeliva. Ministerstvo národní obrany objednalo u Škodovky celkem 125 000 nárazových a 196 000 protipancéřových granátů. Toto střelivo se vyrábělo v muničkách v Adamově a Dubnici nad Váhom.\n\n4cm kanón vz. 36 měl být použit jako hlavní zbraň pod betonem v pěchotních srubech. Pár kusů bylo umístěno i v některých vchodových objektech. Dále se s touto zbraní počítalo v projektech izolovaných dělostřeleckých srubů, kde měla sloužit pro obranu vchodu a u dělostřeleckých otočných věží.\n\nPo záboru zbytku Československa se armáda Třetí říše obohatila o tento kanón a zařadila jej do své výzbroje pod označením 4,7cm PaK K 36(t). V roce 1939 se první zbraně objevily na Siegfriedově linii. Použití ve velkém se kanón dočkal až při výstavbě Atlantického valu, zde se dostal až do 493 vystavěných objektů. Jeden kus zbraně byl také použit v malém objektu tvrze Ludendorff, která byla součástí severního úseku pevnostní linie Oder-Warthe-Bogen.\n\nV dnešní době se tento kanón objevuje v ČR v 9 veřejných expozicích:\nNěkolik dalších kusů se v klubech vojenské historie rekonstruuje a v budoucnu budou k vidění na objektech (např. MO-S 33 Kozmice). Dalších několik kusů kanónů je stále umístěno ve Francii a Norsku v různých stavech na Atlantickém valu a muzeích v zahraničí.\n\n\n"}
{"id": "251870", "url": "https://cs.wikipedia.org/wiki?curid=251870", "title": "Terej Abbottův", "text": "Terej Abbottův\n\nTerej Abbottův (\"Papasula abbotti\", dříve také \"Sula abbotti\") je vzácný mořský pták z čeledi terejovitých, jediný druh rodu \"Papasula\". Vyskytuje se pouze na Vánočním ostrově v Indickém oceánu. Měří okolo 79 cm a váží asi 1460 gramů. Hnízdí v červnu nebo v červenci, poprvé až ve stáří okolo osmi let, snáší jen jedno vejce a úspěšně nevyhnízdí častěji než jednou za dva roky. Dožívá se až 40 let.\n\nJe popsaný vyhubený poddruh \"Papasula abbotti costelloi\", žijící populace se pak nazývá \"Papasula abbotti abbotti\".\n"}
{"id": "251875", "url": "https://cs.wikipedia.org/wiki?curid=251875", "title": "Hana Kotková", "text": "Hana Kotková\n\nHana Kotková (3. května 1967 v Olomouci) je česká houslistka, dnes nejznámější a nejproslulejší členka početné hudebnické moravské rodiny Kotků. Získala 2. cenu na Mezinárodní houslové soutěži Pražského jara z roku 1997. Trvale žije a pracuje se svou rodinou ve Švýcarsku.\n\n"}
{"id": "251877", "url": "https://cs.wikipedia.org/wiki?curid=251877", "title": "Matchbox", "text": "Matchbox\n\nMatchbox je obchodní značka modelů aut a dalších hraček. Patří do portfolia nadnárodního koncernu Mattel.\n\nVznik značky se oficiálně datuje do roku 1953, její nejúspěšnější a nejslavnější léta spadají do období, kdy byla ve vlastnictví anglické firmy Lesney Products Company. Společnost Lesney založili v letech britské poválečné obnovy společníci Leslie Smith a Rodney Smith, kromě zpočátku okrajové výroby hraček se firma orientovala především na kovovýrobu a tlakové lití. V pozdější produkci Lesney ale právě hračky a modely autíček sehrály klíčovou roli a úspěšné prodeje těchto výrobků a následné zisky vedly k rozvoji a mezinárodní expanzi této anglické firmy.\n\nPrvní z výrobních sérií autíček, pojmenovaná jako 1 - 75, koncipovaná coby dětská sběratelská edice a označená čísly od jedničky po číslo sedmdesát pět, byla balena do malých papírových krabiček. Tvůrce této série, zaměstnanec a pozdější spolumajitel firmy Lesney, návrhář Jack Odell (Odell po odchodu od Lesney Products založil vlastní firmu na výrobu automobilových modelů, nazval ji přesmyčkou svého příjmení - Lledo) se při návrhu obalů autíček a jejich obchodního jména inspiroval krabičkami na zápalky značky Norvic, které do Anglie vyvážel československý podnik Solo se sídlem v Sušici. Matchbox - krabička od sirek (s autíčkem uvnitř), tak lze vykládat doslovný překlad jména značky. V Československu byly modely Matchbox velice oblíbené a ač se staly na socialistickém trhu relativně nedostatkovým zbožím, daly vzniknout kromě chlapecké sběratelské mánie i novému českému výrazu angličák. Tzv. angličáky, v anglosaském jazykovém prostředí a celosvětově nazývané die-cast, byly kovové modely aut, vyráběné pod mnoha jmény a značkami (Matchbox, Dinky, Husky, Corgi) v anglických továrnách z materiálu zamak, tedy ze slitiny hliníku, hořčíku a mědi. Název angličák se stal v českém a slovenském jazyce synonymem pro model autíčka - hračky.\n\nSpolumajitelem ochranné známky Matchbox byl obchodník Moses Kohnstam a proto zpočátku výrobky firmy Lesney nesly označení složené z počátečních písmen jména výhradního distributora hraček Matchbox Mosese Kohnstama - Moko a ze jména výrobce modelů - Lesney. Modré krabičky s autíčky proto měly žlutou polepku s kresbou konkrétního modelu automobilu a jeho pořadovým číslem v sériii a se jmény distributora a výrobce hračky A Moko Lesney Matchbox Series. Později, po odkoupení podílu ochranné známky Matchbox vlastníky Lesney Products, byly obaly autíček postupně modifikovány, bylo vypuštěno jméno původního spoluvlastníka ochranné známky a prodejce Mosese Kohnstama (Moko), a když se výrobky a značka na trhu plně etablovaly, krabičky již nesly pouze jeden název a sice ono celosvětově známé jméno Matchbox. Série 1 - 75 měla dvě produkční období, modely se lišily podle použité technologie uchycení koleček. Rané období produkce, tzv. Regular Wheels (v Čechách nazývané Stará kola), kdy byla kolečka zavěšena na silných ocelových osách a uchycena nýtováním a období Superfast Wheels (nazývané Nová kola), kdy se kolečka zavěšovala na tenkou drátěnou osu, aby autíčka získala rychlost a kolečka se hladce otáčela. K poměrně velké technologické změně tehdy společnost Lesney donutil značný komerční úspěch konkurenčních automobilových modelů Hot Wheels americké hračkářské firmy Mattel.\n\nDalšími neméně slavnými výrobními a sběratelskými sériemi Matchbox se staly modely historických aut - veteránů nazvané Yesteryears - neboli auta let minulých a série Major Pack, King Size, Super Kings, Hitch and Haul, Two Packs series, Convoy a další.\n\nVe velké krizi britské ekonomiky a vlivem špatných manažerských rozhodnutí se společnost Lesney Products na konci sedmdesátých let 20. stol. dostala do ekonomických potíží a na počátku osmdesátých let 20. stol. byla technologie výroby, výrobní zařízení a stěžejní a nejúspěšnější značka společnosti Lesney - Matchbox - prodána asijskému obchodníkovi Davidu Yehovi. Značka Matchbox od pokraje osmdesátých let do počátku devadesátých let dvacátého století patřila společnosti Shanghai Universal Toys Co., Ltd.\n\nVýroba legendárních dětských autíček Matchbox se tak z britských ostrovů postupně přesunula do Asie. Nejprve do portugalské čínské enklávy Macao, posléze také do Hong Kongu, po dalším prodeji značky Matchox do vlastnictví společnosti TYCO i do továren v pevninské Číně.\n\nSoučasná produkce autíček Matchbox probíhá v Thajsku a některé vybrané modely se od modelového roku 2016 k zákazníkům opět distribuují v papírových krabičkách s nápisem Matchbox.\n\n"}
{"id": "251879", "url": "https://cs.wikipedia.org/wiki?curid=251879", "title": "Jarmila Šuláková", "text": "Jarmila Šuláková\n\nJarmila Šuláková, provdaná Schmidtová, (27. června 1929 Vsetín – 11. února 2017 Vsetín) byla moravská folklórní zpěvačka a příležitostná herečka. Patřila k významným představitelkám folklórního zpěvu, občas je nazývána „valašskou královnou lidové písně“.\n\nNarodila se v umělecké rodině, její matka byla herečkou, tanečnicí a zpěvačkou, otec muzikant. Vyučila se švadlenou, toto povolání ji však nezaujalo. V roce 1950 nastoupila jako prodavačka do vsetínské prodejny Supraphonu, kde setrvala až do roku 1985, kdy odešla do důchodu. Provdala se za houslistu Ludvíka Schmidta, který jí byl podle jejího vyjádření i významným učitelem.\n\nZpívala v různých souborech již od školních let. Od roku 1952 byla sólistkou Brněnského rozhlasového orchestru lidových nástrojů (BROLN), s nímž absolvovala stovky vystoupení jak v tehdejším Československu, tak i v zahraničí (Vietnam, Čína, Mongolsko, SSSR, Korea, Kuba, Belgie, Velká Británie, Senegal, Bulharsko, Rumunsko, Japonsko, USA, Kanada, Polsko, Německo, Holandsko, Finsko, Dánsko). Působení Jarmily Šulákové v BROLNu bylo ukončeno 31. října 1993, kdy rovněž končila první etapa tohoto tělesa. Kromě různých cimbálových souborů pravidelně vystupovala v letech 1995–2011 s folkrockovou skupinou Fleret.\n\nJejí písně vyšly na bezpočtu zvukových nosičů. Některé zpívala i spolu se svou matkou Blaženou Šulákovou a dcerou Zuzanou Pavlůskovou. V roce 1979 jí byl udělen titul zasloužilá umělkyně, v roce 1989 národní umělkyně. Kromě toho si v roce 1955 přivezla ze Světového festivalu mládeže a studentstva bronzovou cenu, v roce 1957 stříbrnou.\n\nZemřela ve vsetínské nemocnici 11. února 2017 ve věku 87 let. Pohřeb v rodinném kruhu zpěvačky Jarmily Šulákové byl naplánován na pátek 17. února. Město Vsetín rozhodlo počátkem března téhož roku o udělení Zvláštní ceny města Vsetína in memoriam. Dne 28. října 2017 jí byla z rukou českého prezidenta Miloše Zemana udělena medaile Za zásluhy (in memoriam; v zastoupení dcery Zuzany Pavlůskové).\n\n\n\n\n\n"}
{"id": "251882", "url": "https://cs.wikipedia.org/wiki?curid=251882", "title": "Stanislav Rakús", "text": "Stanislav Rakús\n\nStanislav Rakús (* 20. ledna 1940) je slovenský prozaik a literární vědec. Profesor slovenské literatury na Filosofické fakultě Prešovské univerzity.\n\n\n"}
{"id": "251884", "url": "https://cs.wikipedia.org/wiki?curid=251884", "title": "Counting sort", "text": "Counting sort\n\nCounting sort je algoritmus řazení, který je vhodný pro řazení velkého pole prvků, nabývajících jen malý počet různých diskrétních hodnot. Algoritmus řadí stabilně.\n\nAbychom mohli využít toto řazení, je třeba aby:\n\nAlgoritmus nejprve zleva (či zprava) projde vstupní pole a pro každý prvek, na který narazí, zvýší v pomocném poli četnost výskytu tohoto prvku o 1. Poté, co má v pomocném poli zaznamenán počet výskytů, poupraví toto pole následujícím způsobem: ke každé položce přičte počet výskytů všech předchozích položek. Tím u každé položky v pomocném poli získá přesnou pozici hranice, na které bude v seřazeném poli. Následuje vlastní řazení. Algoritmus začne zprava procházet neseřazené pole a pro každý prvek, na který narazí, se podívá do pomocného pole na horní hranici pro umístění. Na tuto hranici ho umístí a zároveň ji sníží o jedna. Takto postupuje, dokud neprojde celé pole. Tím je řazení skončeno.\n\nČasová náročnost je lineární k počtu prvků a počtu různých prvků (O(\"N+M\")), protože musíme pro každý prvek zvýšit údaj o četnosti v pomocném poli, a pak každý prvek znovu vypsat do výsledného setříděného pole.\n\nPaměťová náročnost je (O(\"M\")), protože si potřebujeme pamatovat četnosti pro všechny hodnoty prvků. Celé pole, které se třídí, není potřeba mít v paměti, proto se tento algoritmus dá použít i na pole, která jsou tak velká, že se nemohou do paměti celá vejít.\n\nV příkladu ukážeme, jak setřídit čísel 1, 4, 2, 4, 1, 3, 1.\n\nPomocné pole (číslo - počet výskytů):\n\nPřepočet na hranice prvku (číslo - index konce pole)\n\nV prvním kroce máme umístit číslo 1. Protože víme, že číslo jedna má 3 výskyty, umístíme jej na 3. pozici a snížíme v pomocném poli počet zbývajících výskytů na 2.\n[ ][ ][1][ ][ ][ ][ ]\n\nPomocné pole po prvním kroku\n\nDalší kroky probíhají analogicky, zde je uvedeno, jak se bude postupně plnit seřazené pole:\n\n"}
{"id": "251885", "url": "https://cs.wikipedia.org/wiki?curid=251885", "title": "Divotvorný hrnec", "text": "Divotvorný hrnec\n\nDivotvorný hrnec je pravděpodobně první americký muzikál uvedený v Česku.\n\nMuzikál je upravená verze úspěšného \"Finian's Rainbow\" autorů Burtona Lanea, Edgara Yipa Harburga a Freda Saidyho. Hru uvedli Jan Werich a Jiří Voskovec 6. března 1948, a byla to zároveň jejich poslední společná divadelní hra. Jan Werich obsadil roli vodníka Čochtana, Jiří Voskovec hru režíroval.\n\nV hlavních rolích dále vystupovali Ljuba Hermanová, Rudolf Cortés, Soňa Červená, František Černý. Hudbu upravil Zdeněk Petr a hrál orchestr Karla Vlacha.\nPříjezd českého emigranta Josefa Maršálka a jeho dcery Káči rozpoutá ve Štědré Dolině ve státě Missitucky (čteno jako „mysitaky“) řetězec peripetií, když si Maršálek koupí část pozemku, aby tam mohl ukrýt hrnec se zlatem, který si dle svých slov vypůjčil od jihočeského Vodníka. Doufá, že tak zbohatne a obstará věno pro Káču. Hrnec plní přání nad ním pronesená (ovšem pouze tři) a s jeho pomocí jsou ve Štědré Dolině napraveny nespravedlnosti mocichtivého senátora Randalla, němá Susan je vyléčena, Čochtan se stane člověkem, Káča se šťastně vdá za sympaticky rebelského Woodyho i bez bohatého věna a její otec se vrátí zpátky sám do třeboňského kraje, kde je jeho domov. Víceméně pohádkový happy end, jak se sluší na původně americký muzikál.\nHlavní postavou a pilířem celé hry je Vodník Čochtan, kterého Werich tvořil jako postavu pro sebe.\nV muzikálu je celkem devět písní:\n\nV prosinci 2015 měla v divadle Semafor premiéru úprava Jiřího Suchého pod názvem \"Čochtanův divotvorný hrnec\".\n\nV únoru 1993 měla premiéru úprava Josefa Dvořáka pod názvem \"Čochtan vypravuje\", která je stále na repertoáru Divadelní společnost Josefa Dvořáka.\n\nAmerický muzikál natočil v roce 1968 Francis Ford Coppola. V hlavních rolích: Fred Astaire, Petula Clark, Keenan Wynn, Al Freeman Jr.\n"}
{"id": "251886", "url": "https://cs.wikipedia.org/wiki?curid=251886", "title": "Atari 5200", "text": "Atari 5200\n\nAtari 5200 je herní konzole, která měla nahradit zastarávající model Atari 2600. Na trh se dostala v roce 1982. V prodeji byla pouze na americkém kontinentu a proto existuje pouze NTSC verze. Konzole nebyla prodejně úspěšná.\n\nSystém vychází z počítače Atari 400 a tak není kompatibilní se svým předchůdcem, což bylo kritizováno. Jako ovladače se používají analogové joysticky kombinované s číselnou klávesnici. Dokoupit se dal také trackball. \n\nPro konzoli bylo původně vydáno 82 her. V současné době jsou stále nadšenci vyvíjeny hry nové.\n\n"}
{"id": "251889", "url": "https://cs.wikipedia.org/wiki?curid=251889", "title": "Lučská hornatina", "text": "Lučská hornatina\n\nLučská hornatina je geomorfologický okrsek na Šumavě, na jihovýchodním okraji Trojmezenské hormatiny. Na západě sousedí s Výtoňskou kotlinou a Vítkokamenskou hornatinou, na severu s Frymburskou vrchovinou a Rožmberskou vrchovinou, na východě s Vyšebrodskou vrchovinou, na jihu přechází v rakouský Mühlviertel. Hornatina je vrásno-zlomového původu. Je rozčleněná hlubokým, pod Loučovicemi až kaňonovitým údolím Vltavy. Ve vrcholových partiích jsou četné skalní útvary vzniklé periglaciálním zvětráváním žul (Vyklestilka, Luč, Medvědí hora, Cikánský hrad).\n\nLučská hornatina je tvořena z dvojslídných žul a biotitického granodioritu moldanubického plutonu.\n\n\nLučskou hornatinou protéká od západu k východu Vltava. V západní části je její údolí vyplněné vodní nádrží Lipno, ve východní části je vodní nádrž Lipno II. Pod Loučovicemi vytváří Vltava hluboký zaklesnutý meandr. Mezi přítoky Vltavy na území Lučské hornatiny patří Lipový potok, Kyselovský potok a Menší Vltavice, na které se nacházejí vodopády svatého Wolfganga. Jižní částí Lučské hornatiny prochází Hlavní evropské rozvodí, takže jihozápadní část náleží k povodí Dunaje – Lhotecký potok.\n\n\n"}
{"id": "251890", "url": "https://cs.wikipedia.org/wiki?curid=251890", "title": "Saint-Denis-lès-Sens", "text": "Saint-Denis-lès-Sens\n\nSaint-Denis-lès-Sens je francouzská obec v departementu Yonne v regionu Burgundsko-Franche-Comté.\n\n\"Počet obyvatel\"\n\n"}
{"id": "251902", "url": "https://cs.wikipedia.org/wiki?curid=251902", "title": "Hřešice", "text": "Hřešice\n\nHřešice jsou vesnice 12 km západně od Slaného, část obce Pozdeň v okrese Kladno, kraj Středočeský. Hřešice leží nad soutokem Hřešického a Bakovského potoka na cestě z Pozdně do Srbče. V roce 2011 zde trvale žilo 165 obyvatel.\n\nPrvní písemná zmínka o vesnici pochází z roku 1266. Další zprávy o ní jsou uvedeny až roku 1362. Ve 14. století stála v Hřešicích tvrz, kterou i s částí vsi získal Petřík z Hostivaře. Ta zanikla ještě v 15. století. Ferdinand Velc uvádí, že k tvrzi patřil také pivovar, jehož sklepní zříceniny se nalézají v čísle popisném 12. Z hřešických pověstí je asi nejznámější pověst \"O odvážné dívce\".\n\nHned za vsí směrem na Srbeč je „Babinecký“ rybník. Hřešice a Srbeč jsou od sebe vzdálené 3 km. Na této trase je možno se zastavit u Dubového nebo Spáleného rybníka. K Dubovému rybníku se váže pověst \"O dubové chaloupce.\"\n\nKaplička ve vsi a boží muka při výjezdu ze vsi směrem k Srbči jsou bez datace.\n\n"}
{"id": "251904", "url": "https://cs.wikipedia.org/wiki?curid=251904", "title": "Keckovy dalekohledy", "text": "Keckovy dalekohledy\n\nKeckovy dalekohledy jsou v současné době dva největší optické a infračervené dalekohledy na světě. Byly vybudovány v roce 1993 na vyhaslé sopce Mauna Kea na Havajských ostrovech v nadmořské výšce 4123 m a jsou od sebe vzdáleny 90 metrů. Byly pojmenovány podle amerického filantropa W. M. Kecka (1880–1964) - Keck I a Keck II. Každý z nich váží kolem 300 tun. Primární zrcadlo je složeno ze 36 zrcadel ve tvaru šestiúhelníků. Každý ze šestiúhelníků má průměr 1,8 metrů. Jsou uspořádány tak, že pracují jako jedno zrcadlo o průměru 10 metrů, které má tvar hyperboloidu. Jednotlivé části jsou nastaveny s přesností kolem 20 nm a mezery mezi nimi jsou 3 mm.\n\nVe srovnání například s Hubbleovým dalekohledem je sběrná plocha Keckových dalekohledů 17× větší. Hubbleův dalekohled má větší rozlišovací schopnost, kdežto Keckovy dalekohledy dokážou zachytit slabší signál. Jejich citlivost je taková, že dokážou zaregistrovat plamen svíčky na Měsíci. Díky nadmořské výšce a suchému vzduchu jsou dostatečně citlivé i na infračervené záření.\n\nTyto dalekohledy řídí univerzita Caltech (California Institute of Technology), Kalifornská Univerzita (University of California) a NASA. Pracují od roku 1996.\n\nK základním přístrojům dalekohledu patří:\n\n"}
{"id": "251905", "url": "https://cs.wikipedia.org/wiki?curid=251905", "title": "Učami", "text": "Učami\n\nUčami ( ) je řeka v Krasnojarském kraji v Rusku. Je 466 km dlouhá. Povodí má rozlohu 21 000 km².\n\nTeče přes Středosibiřskou vysočinu v hluboké dolině, přičemž vytváří peřeje a katarakty. Ústí zleva do Dolní Tunguzky (povodí Jeniseje. Hlavní přítoky jsou zprava Biramba, Vetete a zleva Tere.\n\nZdroj vody je sněhový a dešťový. Zamrzá v říjnu a rozmrzá v květnu.\n"}
{"id": "251909", "url": "https://cs.wikipedia.org/wiki?curid=251909", "title": "Filmová a televizní fakulta Akademie múzických umění v Praze", "text": "Filmová a televizní fakulta Akademie múzických umění v Praze\n\nFilmová a televizní fakulta (ve zkratce FAMU) je jedna ze tří fakult Akademie múzických umění v Praze (DAMU, FAMU, HAMU). Její studenti jsou vzděláváni především pro profese spojené s filmem, televizí, elektronickými médii i tradičními sdělovacími prostředky.\n\nStudenti z počátku studia procházejí společným programem, který je uvede do souvislostí všech oborů, které se na FAMU studují, zároveň se již profilují ve svých vlastních studijních oborech:\n\n\nFakulta byla založena jako součást Akademie múzických umění 28. listopadu 1946. Na přelomu 50. a 60. let se FAMU stala přirozeným centrem české nové vlny, která svými díly znamenala doposud nejvýraznější přínos světové kinematografii. Navzdory silnému ideologickému dohledu, který byl v době normalizace uplatňován i na uměleckých vysokých školách, byla FAMU vždy ovlivněna liberálním duchem. Až do konce osmdesátých let 20. století však byla úzce spjata se státně-monopolním filmovým a televizním průmyslem. Po roce 1990 se celá AMU transformovala ze státní ve veřejnou vysokou školu. V současné době je plně zapojena do celoevropské sítě vysokých škol, které přijaly tzv. boloňskou dohodu, jež umožňuje větší propojení studia a mezinárodní stáže a studijní pobyty. FAMU má řadu partnerských škol také v USA, např. New York University, Emmerson College, CalArts, University of Miami, American University.\n\nStudijní plány FAMU stály od počátku na rovnováze mezi praktickými cvičeními a vzděláním univerzitního typu. Po roce 2002 prošla FAMU generační a koncepční proměnou, jejímž cílem bylo větší otevření školy jak uvnitř, mezi obory, tak směrem ven, zejména do zahraničí. Došlo k posílení vzdělávacího komponentu studijních plánů, zároveň se pro studenty rozšířily i možnosti tvorby praktických cvičení, zejména v tzv. vnitřním grantu. Na FAMU začali také v daleko větší míře hostovat čeští i zahraniční pedagogové a umělci jako Jean-Claude Carrière, Brendan Ward, Linda Aronson, Henry Hills a mnozí další. Díky americkému Trust For Mutual Understanding pořádá FAMU od roku 2005 série workshopů s nejvýznamnějšími experimentálními filmaři z USA.\nFilmy studentů FAMU, zejména absolventské projekty se často objevují v distribuční síti kin – např. Český sen Víta Klusáka a Filipa Remundy nebo Ztracená dovolená Lucie Králové. Studenti FAMU pořádají každý podzim soutěžní přehlídku FAMUfest, kde se nejširší veřejnosti představuje výběr filmů, které studenti FAMU v uplynulém roce natočili.\n\nFAMU, stejně jako většina dalších uměleckých fakult, tradičně patří ke školám s nejvýraznějším rozdílem mezi počtem přihlášených a přijatých studentů. V přijímacím řízení však rozhoduje především talent uchazečů. FAMU pořádá dvakrát v roce den otevřených dveří, kdy je možné konzultovat s pedagogy na všech katedrách FAMU.\n\nOd 90. let existuje v České republice řada studijních programů podobného zaměření na jiných veřejných vysokých školách a soukromých vyšších odborných školách (např. v Praze, Brně, Ústí nad Labem, Písku, Opavě, ve Zlíně).\n\nFAMU sídlí v paláci Lažanských na Smetanově nábřeží 2, Praha 1. Kromě toho má ještě budovu Studia FAMU v Klimentské ulici 2, Praha 1, která je vybavena profesionální filmovou a televizní technikou, střižnami, míchací halou a postprodukčním oddělením. Studenti FAMU mají k dispozici klasickou filmovou techniku (16mm a 35mm) i moderní digitální snímací a postprodukční zařízení. Studenti fotografie mají k dispozici Studio Katedry fotografie a ateliéry jak v hlavní budově FAMU, tak v budově AMU na Malé Straně a v Berouně. Náklady na realizaci praktických cvičení jsou hrazeny z rozpočtu školy (tedy ze státního rozpočtu), a to až do výše, která je dána popisem těchto cvičení. Zahraniční studenti, kteří studují různých v programech v rámci katedry FAMU International, hradí své studium i svá praktická cvičení sami.\n\nPedagogové FAMU, zejména Miloš Vojtěchovský, stáli u zrodu Institutu intermédií, který spoluzaložila AMU s Českým vysokým učením technickým. Institut Intermédií (IIM) vytváří od roku 2003 platformu pro mezinárodní spolupráci studentů a pedagogů technických a uměleckých oborů.\n\n\nTitulem \"doctor honoris causa\" AMU byli oceněni mj.:\n\n"}
{"id": "251912", "url": "https://cs.wikipedia.org/wiki?curid=251912", "title": "Kiang", "text": "Kiang\n\nKiang (\"Equus kiang\") je větším druhem asijského osla a společně se zebrou Grévyho je největším divokým zástupcem čeledi koňovitých. Obývá horské stepi Tibetské náhorní plošiny v nadmořské výšce až 5000 m n. m.\n\n\nKiang je divoký osel vzhledem podobný spíše domácímu koni než oslu. V kohoutku je vyšší než kůň Převalského, má těžkou klabonosou hlavu a poměrně krátké zašpičatělé uši. Hříva je tmavá, krátká a vzpřímená. Hlava, hřeben krku, hřbet, boky i kýty jsou červenohnědě až čokoládově zbarvené s černým oslím pruhem, který se táhne středem hřbetu. Spodní část těla včetně končetin je čistě bílá. Zimní srst je hnědá, vlnitá a dvakrát delší než srst letní.\n\nKiang je endemitem Tibetské náhorní plošiny, žije v Tibetu, Nepálu a v Indii. Jeho přirozeným habitatem jsou horské stepi v nadmořské výšce 4 100 - 4 800 m n. m.\n\nKiangové žijí v malých stádech vedených starou klisnou, obvyklý počet jedinců v jedné skupině je 5-20. Hřebci bývají samotáři nebo se sdružují do mládeneckých stád. V červenci se samci připojují ke stádům klisen a během srpna si pak vytvářejí harémy, o které často vzájemně bojují. Březost trvá 11-12 měsíců, hříbata se ke stádu připojují již za několik dnů po narození, odstavena jsou v roce věku, kdy pohlavně dospívají.\n\nKiangové jsou aktivní hlavně ráno a večer. Jejich potravou je tráva, slanomilné byliny, listy a větvičky keřů. Jejich přirozenými nepřáteli jsou hlavně vlci, jinak se kiang může dožít až 20 let. Zvláště hřebci jsou teritoriální, agresivní a nebezpečná zvířata, která se v případě ohrožení neváhají bránit kousáním a kopáním.\n\nV literatuře je popsáno více poddruhů kianga, i když jsou pravděpodobně neplatné (P. Moehlman pers. comm. 2001). Je to největší kiang východní, \"E. k. holdereri\", chovaný v českých zoologických zahradách, kiang západní (\"E. k. kiang\") a kiang jižní (\"E. k. polyodon\")\n\n\nNa slovensku je chován v Zoo Bojnice.\n\n\n"}
{"id": "251913", "url": "https://cs.wikipedia.org/wiki?curid=251913", "title": "Trója", "text": "Trója\n\nTrója (anglicky Troy, chetitsky Truwisa, řecky Τροία, Ίλιον, latinsky Trōia nebo Īlium, turecky Truva nebo Troia) bylo jednak skutečné, jednak bájné město na území dnešního Turecka v západní Malé Asii. Přesné umístění je na západním pobřeží v kraji zvaném Troas, pahorek Hisarlik. Trója, nazývaná též Ilion (u Homéra Ilios), legendární město, které je všeobecně známé hlavně díky Homérově Iliadě, hrdinskému eposu o téměř desetileté Trójské válce. O událostech před touto válkou a po ní je líčeno v literárních dílech vzniklých až po Homérovi. Většinou se však nedochovalo víc než jen údaje o obsahu a zlomky těchto textů.\n\nPřesně určit polohu Tróje, nebo dokonce uspokojivě dokázat její existenci se podařilo až na konci 19. století.\nRokem 1870 začal totiž na Hissarliku první archeologické výkopy hlavní objevitel Tróje Heinrich Schliemann a zasvětil jim celý život.\n\nPodle Iliady založili Achájové tábor blízko ústí řeky Skamandros, kde také ukotvili své lodě. Město Trója samo stálo na kopci nad krajinou v okolí řeky Skamandros, kde také měly probíhat údajné bitvy o Tróju. Poloha starověkého města je dnes asi 5 kilometrů od pobřeží, avšak zhruba před 3000 lety bylo ústí řeky Skamander přibližně o tutéž vzdálenost městu blíže. Ústí řeky totiž tvořilo veliký záliv – přírodní přístav, který se od dob starověku naplnil naplaveninami. Město se tudíž jako by „posunulo“ dále od pobřeží.\nNedávné geologické objevy umožnily zrekonstruovat podobu původního trójského pobřeží. Až na drobné nesrovnalosti tato rekonstrukce potvrzuje polohu popsanou v homérské Tróji.\n\nV listopadu 2001 geologové John C. Kraft z University of Delaware a John V. Luce z Trinity College v Dublinu prezentovali výsledky výzkumů, které začaly rokem 1977.\nPorovnali dnešní geologii krajiny a pobřežních útvarů s těmi, jež jsou popsány v Iliadě a jiných klasických zdrojích (např. Strabónova Geographia), a došli k závěru, že zde existuje shoda mezi polohou Schliemannovy Tróje a dalšími místy, jako například zmiňovaným řeckým táborem, geologickými svědectvími, popisy topografie a úvahách o bitvě v Iliadě.\nDalší práce Johna Krafta a jeho společníků byla publikována roku 2003.\n\nKromě Iliady nalézáme zmínky o Tróji i v dalším důležitém literárním díle přisuzovaném Homérovi – v Odyseji. Stejně jako v další antické literatuře. Homérovu legendu o Tróje podrobně rozpracoval římský básník Publius Vergilius Maro v díle Aeneis. Řekové a Římané přijali Trójskou válku jako historický fakt a identitu homérské Tróje přisoudili Malé Asii.\nAlexander Veliký například toto místo roku 334 př. n. l. navštívil a složil oběti u hrobek, jež jsou spojovány s homérskými hrdiny Achillem a Patroklem.\n\nV roce 1995 po nálezu luvijské pečeti z období Tróje VII (o tomto rozdělení níže) se horce diskutovalo o tom, jakým jazykem se v Homérově Tróji vlastně mluvilo. Frank Starke z univerzity v Tübingenu nedávno demonstroval, že jméno Priam je spojeno s luvijským slovem Priimuua, což znamená „mimořádně odvážný“. Pravděpodobnost, že Trója patřila do luvijsky mluvící komunity, je tak stále větší.\nI když není úplně jasné, zda byla luvijština oficiálním jazykem, nebo spíše pouhým nářečím.\n\nMalá menšina současných spisovatelů namítá, že Homérova Trója nebyla v Malé Asii, ale jinde – adepty na umístění Tróje jsou i Anglie, Chorvatsko či Skandinávie. Většina učenců toto tvrzení však zcela odmítá a popírá.\n\nZa hlavního objevitele bájného města Trója je považován německý obchodník a amatérský archeolog Heinrich Schliemann, který Tróji zasvětil celý svůj život.\n\nPodle francouzského cestovatele Lechevaliera byly vyvěrající prameny (Skamandros a její přítok Siomis) na úpatí pahorku Hissarlik shodné s těmi, které popisuje Homér ve své Iliadě. Toto tvrzení, které do té doby nikdo nevyvrátil, přivedlo Schliemanna roku 1868 k vesnici Bunarbaši (dnešní Pinarbasi) – vesnici, o které se tradovalo, že je vystavěna právě na místě legendární Tróje.\nAčkoliv byl k místu Schliemann nedůvěřivý, neváhal a začal prostudovávat místní půdu. Schliemann byl sice pouhý archeologický amatér, avšak i když při svých prvních vykopávkách nenalezl žádné známky starověké civilizace, nebál se zcela zpochybnit dosavadní domněnky o poloze Tróji.\n\nVlastní intuice, badatelské nadání a perfektní znalost téměř každého slova Iliady Schliemanna nakonec dovedly právě až na zmiňovaný pahorek jménem Hissarlik. (Schliemann byl zcela přesvědčen, že Iliada není pouhým mýtem, nýbrž fakty popisující historické události tak, jak se udály. Dokázal pak s přesností sestavit chronologii popisované bitvy o Tróju a podle toho následně po logických úvahách určit místa a vzdálenosti jednotlivých dějišť.)\n\nI přesto, že Schliemann postrádal oficiální povolení k vykopávkám, začal 9. dubna roku 1870 na pahorku své archeologické práce. Jeho snažení se vyplatilo, jelikož velice záhy začal nalézat trosky paláců a chrámů. Ve svých dopisech popisuje, že objevil zbytky zdí budov postavených na zdech budov jiných, ale stejného charakteru.\n\nKvůli sporům s Turky musel Schliemann velice brzy vykopávky ukončit a navrátil se k nim až 11. října 1871 již s legální licencí. A navázal tam, kde skončil.\nSchliemann byl ovšem přesvědčen, že Homérova Trója, jež je historicky zasazována do období kolem roku 1250 př. n. l., je nejstarší a logicky proto nejníže položenou vrstvou. Že před založením královského sídla byla oblast neobydlená. Tato zcela chybná domněnka později zpochybnila jeho vykopávky.\nPo úmorném hledání nalezl studnu, jejíž kameny však byly pospojovány maltou, což znamenalo, že v nejlepším případě pochází z římské doby – což bylo doloženo nálezem římských mincí s hlavami Minervy, Faustiny, Aurelia a Commoda. Naděje ho však neopouštěly a postupně začal stále častěji odhalovat zdi, které už nespojovala malta a dále také mramorové desky. První z nich odkazovala na krále Pergamonu a pocházela z 3. tisíciletí př. n. l. Další nalezené desky obsahující řecké texty byly však patrně mladší a s Trójou neměly pranic společného.\n\nJaký šok následoval, když 30. října 1871 objevil při pohledu do výkopu primitivní kamenné nástroje, kladiva, sekery a další kamenná ostří. Další a významnější stopy po době kamenné následovaly v dalších dnech, což Schliemanna velmi zmátlo, jelikož dle jeho mínění byl trójský národ velice vyspělý s vysokým citem pro estetičnost. A sám Homér se zmiňuje pouze o nástrojích bronzových a železných. Pozůstatky po trójské civilizaci logicky musely ležet v mladší a tedy i výše položené vrstvě země než ostatky po době kamenné. A přesto žádné nezvratné důkazy o existenci Tróje dřív, než nalezl právě nástroje z doby kamenné, neobjevil.\nNálezy byly celkově dost nerovnoměrné. Nástroje z doby kamenné byly objeveny v hloubce čtyř a půl metru na vrcholku kopce, kdežto o dalších dvacet metrů dále v té samé hloubce nalézal Schliemann římské zdi. Tam, kde hledal stopy po lidech žijících 3000 let před Kristem, nalézal stopy po lidech žijících 1500 let před Kristem.\n\nDnes už je ale zřejmé, v čem Schliemann při svých úvahách chyboval. Předpokládal, že hora Hissarlik je tvořena na sobě pravidelně navrstvenými homogenními kulturními vrstvami. Což byl naprosto chybný předpoklad, jelikož pozůstatky jednotlivých kultur se na sebe navršily v jiném plošném rozsahu a v jiných výškách. Ten, kdo se dobýval do středu kopce zvenku, pak narážel na různé vrstvy ve stejných hloubkách.\nJediné, v čem se Schliemann nemýlil, bylo jeho tvrzení, že střed pahorku nebyl zároveň centrem města – tím byl nejvyšší bod pahorku položený mimo střed.\n\n6. listopadu 1871 byl Schliemann rozrušen objevem měděných jehel, nožů, mečů a válečných seker tři metry pod nálezy z doby kamenné. Ještě hlouběji pak nalezl čepele nožů z vulkanického skla s dvojitým ostřím. A čím hlouběji kopal, tím rostla kvalita nálezů. Postupně objevoval první hliněné nádoby velice elegantního charakteru, ač bez okras, nebo přes metr vysoké hliněné urny.\n\n22. listopadu 1871 se Schliemann prokopal až k mohutným otesaným kvádrům nemálo podobným těm, jaké viděl v Mykénách – snad, jak doufal, základy trójského hradu.\n90 % nálezů zcela jistě pocházelo z předhistorické doby, ale žádný z nich nepodával svědectví o homérské Tróje.\nTřebaže nebylo jisté, zda z doby trójské existují nějaké nápisy, doufal Schliemann, že důkazy o její existenci najde právě v nich.\n\nKrátce poté vysílený, avšak zatím víceméně spokojený Schliemann opět ukončil své práce a vrátil se k nim po pečlivých přípravách zase 1. dubna 1872. Nalézal jen mnoho na sobě ležících bloků lasturového vápence, které tak budily dojem zbytků zdí budov, stříbrné jehlice do vlasů, rozbité pohřební urny a nádoby na vodu, čepele nožů, oštěpy a nejrůznější drobné předměty ze slonoviny. Na mnohých blocích z mramoru objevil i soví obličeje s lidskými rysy, o kterých se domníval, že představují jednu jedinou bohyni – ilijskou Minervu (Athéna, podle Homéra bohyně Athéna se soví tváří).\n\nPři dalším odkrývání Tróje byly objeveny nádoby známé pod názvem pithos – nádoby o průměru jednoho metru a výšce dvou metrů určené ke skladování zásob. Ovšem cenné nálezy se objevovaly každým dnem a ve velkém množství. Avšak stále žádný nápis, který by dokazoval přítomnost homérské Tróje. Schliemann začal pochybovat o svém přesvědčení, že i Trójané znali písmo, protože většina nálezů byla zdobena jen symboly – nejčastěji hákovým křížem.\n\n13. června byl objeven dva metry dlouhý a skoro devadesát centimetrů široký blok párského mramoru, na kterém byl zobrazen bůh Helios se svými vesmírnými pádícími oři (Heliova metopa dnes nacházející se v berlínském Pergamonském muzeu). Nález, který způsobil tolik rozruchu jako zmatku – Homér se totiž opět nezmiňoval ve svém eposu o ničem souvisejícím s bohem Heliem. Po dalších úvahách však dospěl k názoru, že tento nález může pocházet z chrámu ilijské Minervy – o nálezu základů tohoto chrámu byl přesvědčen.\n\nSchliemann už byl však zcela vysílen a zklamán. Třebaže našel mnoho indicií, nic zcela nevratně nedokazovalo přítomnost Tróje. Byl zcela odhodlán přenechat vykopávky profesionálním archeologickým organizacím.\n\nA tu po dlouhých týdnech objevil asi tři metry vysoké zdi. Podle rozložení kamenů kolem byl však Schliemann přesvědčen, že původně byly zdi mnohem vyšší. Dalším důležitým nálezem byly základy čtvercové věže o rozloze 12 x 12 metrů na skalním podkladu. Teď si byl Schliemann zcela jistý, že odkryl tolik opěvovanou homérskou Tróju.\n\nPo dalším přerušení vykopávek se Schliemann navrátil k práci 31. ledna 1873. 24. února pak s dělníky zcela odkryl zeď nalezenou v předešlém roce. A konečně objevil nápis. Nápis hlásající „to hieron“ což v překladu znamená „svatyně“. Podle Schliemanna nebylo pochyb o tom, že se musí jednat o Athénin chrám. Postupným odkrýváním cca 87 metrů dlouhé zdi (severní podélná strana chrámu) Schliemann zjistil, že byl chrám postaven na chrámu jiném, starším, a ten zrovna tak – svou rozlohou největší stavba v Tróji.\n\nOvšem aby toho nebylo málo, dřívější Schliemannův spolupracovník Calvert začal Schliemannovu práci zpochybňovat a tvrdit, že žádná ze zatím vykopaných vrstev není hledanou homérskou Trójou.\n\nPočátkem dubna 1873 Schliemann a jeho dělníci odkryli dům charakterem velice podobný domu pompejskému. V polovině dubna pak hlásil, že byla objevena široká ulice Pergamonu v blízkosti předtím objeveného domu, dlážděná až metr a půl dlouhými a až metr širokými kamennými deskami. Nepochyboval o tom, že tato ulice vede k něčemu důležitému, přesněji k hlavnímu objektu trójského hradního opevnění, a pokračoval v dalších a dalších vykopávkách. Výsledek předčil jeho očekávání – nalezl dvě šest metrů od sebe vzdálené brány i jejich měděné svorníky – podle jeho domněnek Sakajská brána. Budovu nalezenou za branou pak bez rozpaků identifikoval jako Priamův palác. Ovšem chyběly mu důkazy, které by jeho tvrzení nezvratně potvrdily.\n\n24. května podal Schliemann zprávu, že svůj úkol zcela vyřešil a 15. června tak hodlá ukončit své archeologické práce. Byl zcela přesvědčen, že Trója existovala, netušil však, že největší objev učiní až po napsání svého hlášení.\n\nPodle všeho 31. května – není však jisté, podle jakého kalendáře je toto datum určeno, a proto se prameny v tomto ohledu rozcházejí – Schliemann objevil za Priamovým palácem kruhovou trójskou hradbu vedoucí od Sakajské brány. Při dalším bádání v blízkosti Priamova domu objevil na zdi měděný předmět, na kterém ležela asi 1,5 metru vysoká vrstva na kámen zatvrdlého červeného popela a kalcinovaných trosek. Jednalo se o ukrytý bájný Priamův poklad – celkem 8 833 předmětů zahrnujících malé lístečky, hvězdičky, kroužky a knoflíky vyrobené ze zlata, části řetězů a diadémů, měděný štít, kotlík a desku, stříbrné vázy a čepele, zlaté lahve a poháry. Ve stříbrné váze také nalezl dva zlaté diadémy, čelenku a čtyři náušnicové přívěšky, korále, knoflíky, šest náramků a dva poháry. Vše vykopával sám bez pomoci dělníků. Byl totiž odhodlán si poklad nechat pro sebe a vyvézt jej ze země.\n\nPo Schliemannovi na Hissarliku bádali i Vilém Dröpfeld (1893–1894) a Carl Blegen (1932–1938). I jejich bádání podléhá rozdělení fází existence Tróje. Devět hlavních fází rozdělili ještě do šesti podfází a dalších 40 podskupin.\n\nV roce 1988 se vykopávek ujal univerzitní tým vedený profesorem Manfredem Korfamnnem za asistence Briana Rosea, který dohlížel na vykopávky z doby pozdně bronzové podél pobřeží Egejského moře.\nMožný důkaz o válce byl nalezen v podobě hrotů šípů skrytých hluboko ve vrstvách datovaných do brzkého období 12. století př. n. l.\nV srpnu 1993 byla pomocí magnetického zobrazování na polích pod pevností lokalizována a odkryta jáma situována mezi pozdějším řeckým a římským městem. Nálezy z této jámy jsou datovány do pozdní doby bronzové – údajné doby Homérovy Tróje.\nKorfmann je přesvědčen, že tato díra kdysi mohla označovat venkovní obranu mnohem většího města, než se původně předpokládalo. Toto město je datováno do období kolem roku 1250 př. n. l. Nedávné archeologické důkazy nalezené Korfmannovým týmem nasvědčují tomu, že město bylo vskutku Homérova Trója.\n\nOd roku 2006 vede nově povolené výkopy Korfamnnův kolega Ernest Pernicka.\n\nSchliemann při svých výzkumech objevil, ačkoliv si toho nebyl zcela vědom, hned několik vrstev legendárního města. Při jeho archeologickém průzkumu se zjistilo, že místo bylo osídleno v průběhu několika tisíciletí. Nejstarší vrstva spadá již do pozdního neolitu – druhá polovina 4. tisíciletí př. n. l. Nejmladší do doby římského císařství. Homérská Trója byla kladena do sedmé vrstvy (15.–12. století př. n. l.). Schliemann ji však omylem (na základě tzv. Priamova pokladu) kladl do vrstvy druhé, z konce 3. tisíciletí př. n. l.\n\n\nArcheologické naleziště Trója se stalo součástí celosvětově chráněných památek UNESCO roku 1998.\n\nNejvětší sbírku nálezů z Tróje vlastní státní muzea v Berlíně.\n\n\n"}
{"id": "251919", "url": "https://cs.wikipedia.org/wiki?curid=251919", "title": "Seine-Saint-Denis", "text": "Seine-Saint-Denis\n\nSeine-Saint-Denis (93) je jedním z francouzských departementů v regionu Île-de-France.\n\nDepartement vznikl 1. ledna 1968. Zabírá území historického departementu Seine a malou část historického departementu Seine-et-Oise.\n\nSeine-Saint-Denis je departementem s nejvyšším procentem imigrantů a muslimů ve Francii. Přesné číslo je nemožné určit kvůli francouzským zákonům zakazujícím sčítání na základě rasy a náboženství, ale odhaduje se, že 500 000 obyvatel z celkového 1,4 milionu jsou muslimové a islám je nejrozšířenějším náboženstvím.\n\n\n"}
{"id": "251920", "url": "https://cs.wikipedia.org/wiki?curid=251920", "title": "Pantomima", "text": "Pantomima\n\nPantomima (poněkud zastarale němohra) je divadelní způsob vyjádření pomocí mimiky a gestikulace s prvky tance, to vše bez použití hlasu. Herci se nazývají mimové, \"pantomimové\" (ženy \"pantomimičky\") nebo \"pantomimici/pantomimikové\" (zastarale \"pantomimisté\"). Pantomimické prvky přirozeně obsahují také některá díla z éry němého filmu, kdy tehdejší herci také museli řadu věcí vyjadřovat pomocí různých pantomimických gest a pohybů.\n\nPantomima se stala oblíbenou ve Francii koncem 18. století, nejvýznamnějším evropským mimem tohoto období byl (v českém Kolíně narozený) Jean Baubtiste Gaspard Deburau. Známí čeští mimové jsou například Boris Hybner, Bolek Polívka, Ladislav Fialka, Ctibor Turba a Radim Vizváry.\n\nV současné době pantomima na území České republiky prožívá obrození. Po smrti Ladislava Fialky tento divadelní žánr skomíral. Dnes nastupuje „nová“ generace mimů, kteří prezentují takzvanou moderní pantomimu postavenou na klasických mimických prvcích v kombinaci s alternativními divadelními směry (fyzické divadlo, moderní tanec, loutky, práce s dechem a hlasem a jiné.) V současnosti v ČR není stálá scéna mimického divadla, jako tomu bylo za dob Ladislava Fialky (Divadlo Na Zábradlí). Mimičtí herci inscenují na různých scénách, nebo v industriálních prostorách. Viditelnými představiteli české pantomimy jsou dnes například Vojta Švejda, Radim Vizváry, Tomáš Tomsa Legierski a Mirka Čechová (studenti Ctibora Turby a Borise Hybnera).\n\n\n\n"}
{"id": "251923", "url": "https://cs.wikipedia.org/wiki?curid=251923", "title": "Přibyslav z Křižanova", "text": "Přibyslav z Křižanova\n\nPřibyslav z Křižanova († 16. února 1251) byl moravský velmož. Nepocházel zřejmě z rodu pánů z Křižanova erbu křídla (Tasovců).\n\nPřesný původ ani erb Přibyslava z Křižanova není znám, ale jako nejpravděpodobnější se jeví hypotéza Miroslava Plačka. Otcem Přibyslava byl snad Petr z Křižanova, jenž je v letech 1204–1214 uváděn jako kastelán v Čáslavi. Petrovým bratrem byl Zbyslav z Bratčic, v letech 1211–1213 kastelán v Kladsku. Zbyslavovým synem byl Jan z Polné, který kolonizoval pohraničí Čech a Moravy. Tato teorie je však často založena na nepřímých důkazech. Snad tedy patřil do rozrodu Markvarticů, jako páni z Lemberka (viz Havel z Lemberka a jeho žena sv. Zdislava, dcera Přibyslava z Křižanova a jeho ženy Sibyly).\n\nV kostele svatého Prokopa ve Žďáru nad Sázavou lze vidět fiktivně vytvořený romantický (alianční) čtvrcený „erb“ Přibyslava z Křižanova a jeho manželky Sibyly (v 1. a 4. poli vlaštovka a ve 2. a 3. poli břevno). Velmi připomíná původní čtvrcený erb hrabat Gallasů (v 1. a 4. poli orlice, ve 2. a 3. poli s břevno), který je součástí znaku Clam-Gallasů, jimž zámek Žďár na přelomu 19. a 20. století patřil a mohl tak být inspirací pro vznik zmíněného štítu v kostele.\n\nSe svou ženou Sibylou, kterou si vzal kolem roku 1220, podporoval církev a zejména kláštery, které pomáhal zakládat. Byl blízký důvěrník krále Václava I., brněnský kastelán v letech 1239-40 a královský purkrabí na hradech Veveří v roce 1238 a Obřany. Za své služby mu daroval král zejména na Moravě a Českomoravské vrchovině velké pozemky. Na těchto pozemcích poté zakládal osady a vesnice. Po své smrti roku 1251 byl pohřben v ambitu brněnského minoritského kláštera.\n\n"}
{"id": "251925", "url": "https://cs.wikipedia.org/wiki?curid=251925", "title": "Klokan Bennettův", "text": "Klokan Bennettův\n\nKlokan Bennettův (\"Macropus rufogriseus fruticus\") je tasmánský poddruh klokana rudokrkého.\n\n\n\nKlokan Bennetův patří k menším poddruhům klokana rudokrkého. Je to středně velký poměrně podsaditý klokan s hustou srstí, díky které snesou i chladnější podnebí. Srst je šedá, na týlu červenohnědá.\n\nPřirozeným místem výskytu klokana Bennettova jsou křoviny a blahovičníkové lesy ostrova Tasmánie. V roce 1874 byl introdukován na Jižní ostrov Nového Zélandu. V roce 1940 zdivočel v Anglii. Od 70. let žije divoce i ve Francii, jihozápadně od Paříže. Díky své přizpůsobivosti a otužilosti jsou totiž jedinci, kteří uprchli ze zoologických zahrad či parků, schopní se rozmnožovat a založit vlastní populaci.\n\nChováním se klokan Bennettův neodlišuje od dalších poddruhů. Mláďata se rodí od února do března, na vrcholu léta.\n\nNa Slovensku je chován v Zoo Bratislava.\n\n"}
{"id": "251926", "url": "https://cs.wikipedia.org/wiki?curid=251926", "title": "Bing Crosby", "text": "Bing Crosby\n\nHarry Lillis „Bing“ Crosby (*3. května 1903, Tacoma, Washington, USA – 14. října 1977, Madrid, Španělsko na golfovém hřišti) byl patrně jeden z nejpopulárnějších amerických zpěváků a herců všech dob. Je považován za jednoho ze zakladatelů moderní americké populární hudby. Jednalo se o jednu z prvních multimediálních hvězd, nositele ceny Oscar i Grammy. Byl to člověk, jenž za svůj život pouze v Americe prodal více než 300 miliónů gramofonových desek.\n\nBing Crosby začínal tak jako mnoho jiných bílých jazzových muzikantů své doby, kteří ve 20. letech 20. století pro sebe objevili jazz. Studoval práva a hrál na bicí a zpíval. Nejprve se svým přítelem Alem Rinkerem vytvořili zpívající duo, a vypravili se společně do Los Angeles. V roce 1926 je zde angažoval Paul Whiteman. Později se k nim připojil třetí zpěvák Harry Baris, vytvořili jazzové trio s názvem \"Rhythm Boys\". Jednalo se tehdy prakticky o jednu z prvních vokálních jazzových skupin, která se podílela na řadě tehdejších Whitemanových nahrávek. Bing zde zpíval nejen v triu, ale i sólově. Mimo jiné zde také vystupoval tehdejší Bingův kamarád, legendární trumpetista Bix Beidebeck.\n\nV roce 1930 poprvé vystupovali s Paulem Whitemanem ve filmu \"Král jazzu\". V roce 1930 se ale jejich profesní cesty rozešly. Bing se vydal na dráhu sólového zpěváka a posléze i filmového herce. Od roku 1931 už měl v rozhlase svůj vlastní pravidelný pořad. Měl krásný jemný, hebce sametový hlas v barytonovém rozsahu, který si každou melodii jen jakoby lehce pobrukoval, hlas doplněný vynikajícím frázováním s dokonalou pěveckou technikou při zpěvu do mikrofonu. Svým mužným hebce melodickým hlasem dokázal vykouzlit dokonalou iluzi intimního sdělení právě tady a právě teď jen a jen pro vás - v tomto ohledu byl velmi výjimečný a vlastně i neopakovatelný. Do bouřlivé éry amerického swingu se vpravil lehce a snadno. Kromě toho natáčel další a další gramofonové desky i filmy, pravidelně vystupoval též v americkém rozhlasu. Svým pěveckým stylem velmi ovlivnil celou řadu svých pozdějších následovníků doslova po celém světě, z amerických zpěváků se jednalo především o jeho pěveckého i hereckého kolegu, zpěváka a filmového herce Franka Sinatru. Zpíval déle než padesát let a jeho hlas jakoby s ním vůbec nestárl. Za svůj život si zazpíval i několik úspěšných duetů, mimo jiné též se zpěvačkou Conií Boswellovou z dívčího tria \"The Boswell Sisters\" nebo i s Louisem Armstrongem.\n\nZemřel nečekaně v roce 1977, bezprostředně po vyhraném golfovém zápase ve španělském Madridu u 18. jamky tamního golfového hřiště, jen několik týdnů po svém posledním úspěšném turné do Velké Británie, kde také stihl natočit i svoji poslední gramofonovou LP desku (později vyšla také v někdejším Československu u firmy Supraphon).\n\nMagnetický záznam televizního signálu má reálné počátky v časných létech padesátých a je spojen se jménem slavného hudebníka a herce jménem Bing Crosby.\n\nJeho firma, Bing Crosby Enterprises (BCE), poprvé v historii předvedla záznam televizního signálu na magnetický pás 11 listopadu 1951 v Los Angeles. Zařízení vyvíjeli John T. Mullin a Wayne R. Johnson od roku 1950. Jednalo se o podélný záznam amplitudově modulovaného televizního signálu na standardní čtvrtpalcový pásek, který svištěl rychlostí 9,1 metru za vteřinu patřičně upraveným zvukovým magnetofonem firmy Ampex typ 200 - a byla to vskutku divoká jízda. Že již zde v pozadí prvých pokusů stála firma Ampex, přitom vůbec nebyla náhoda. \n\nZařízení produkovalo obraz, který byl popisován jako neostrý a nezřetelný - prvý krok však byl učiněn a mezník technického vývoje překročen bez škobrtnutí. Nicméně právě toto prvé vykročení vyústilo do slepé cesty; podélný magnetický záznam obrazu se ukázal být pro praktické použití bezperspektivním. \n\nTu bezperspektivnost podélného záznamu televizního signálu si provozně vyzkoušeli Angličané. Od roku 1952 do roku 1958 provozovali v BBC několik strojů systému VERA (Vision Electronic Recording Apparatus), kdy kmitočtově rozdělené pásmo bylo nahráváno souběžně do třech podélných stop na půlpalcový pásek, to vše při posuvné rychlosti 5 metrů za vteřinu. Pro tehdejší nenáročnou britskou černobílou normu se 405 řádky byly výsledky celkem uspokojivé, ovšem na obrovskou cívku (4500 metrů pásku) se vešlo jen 15 minut záznamu. Víc se touto cestou dokázat nepodařilo.\n\nÚplný začátek reálně použitelného magnetického záznamu zvuku i obrazu se vynořil z divého běsnění Druhé světové války, kdy chytré hlavy i celé výzkumné týmy chrlily proudy jedinečných vynálezů i neuvěřitelných technických vymožeností snad ve všech myslitelných oborech za jediným účelem; vyhrát válku. Nikoliv slavně a statečně padnout za vlast, ale umožnit těm bastardům odnaproti, aby tak mohli učinit oni. \nÚspěšnější v tomto snažení, jak známo, byli nakonec Spojenci. A v této hře, jak je též známo, vítěz bere vše. \n\nKoncem války byl výše zmíněný John Thomas Mullin, tehdy v hodnosti majora, pověřen výzkumem a vytěžením německých výdobytků na poli radiotechniky a elektroniky obecně. A k vytěžení toho bylo v poraženém Německu fakt hodně... \n\nV kupodivu válečným běsněním jen málo dotčené rozhlasové stanici v Bad Nauheim (poblíž Frankfurtu a. M.) Mullin objevil podivuhodné zařízení firmy AEG, zvané magnetofon. Přístroj, využívající tehdejší horkou novinku - totiž \"vysokofrekvenční předmagnetisaci\". Něco, co rozhlasoví technici objevili čirou náhodou, když se jim jednou během záznamu vysokofrekvenčně rozkmital záznmový zesilovač, a co pak němečtí vědci a inženýři (specielně Hans Joachim von Braunmühl a Dr. Walter Weber), s příslovečnou německou důkladností teoreticky rozpracovali a prakticky dovedli k dokonalosti.\nMullin tak nalezl učiněný technický zázrak. Přístroj, který poskytoval kvalitu záznamu i reprodukce nesrovnatelnou s čímkoliv, co do té doby bylo používáno. Kvalita záznamu, která se dnes označuje zkratkou HIFI.\n\nMajor Mullin promptně zabavil dva z oněch magnetofonů, včetně nějakých 50 pásků firmy BASF typu L o šířce 6,5mm, nahraných i čistých, a to vše předvedl 16. května v Institute of Radio Engineers v San Francisku.\n\nMullinova kořist a kvalita záznamu těchto německých magnetofonů překvapila, či spíše ohromila, všechny zúčastněné. Mezi nimi nemohl chybět už zmíněný Bing Crosby - a dalším byl ruský emigrant a vynálezce, Alexander Matvějevič Ponjatov. \nTen v Americe, už jako Alexander Matthew Poniatoff, založil v roce 1944 miniaturní firmu Ampex (akronym jeho jména) a uvedl se, mimo jiné, i jedinečnou výrobou precisních miniaturních motorků a tachogenerátorů pro bouřlivě se rozvíjející leteckou radarovou techniku. \nFirma Ampex, čítající v té době plných šest lidí, promptně dodala Crosbymu dvojici prototypů své verze magnetofonu typu Ampex 200, velký Bing Ampexu promptně nasypal potřebnou sumu dolarů - a nová éra záznamové techniky mohla odstartovat. \n\nPoniatovovým lidem bylo jasné, že cesta podélného záznamu, tedy magnetofonového pásku ďábelskou rychlostí svištícího kolem pevné hlavy, je pro záznam televizního signálu zcela bezperspektivní. \n\nCestou ze slepé uličky měl být široký, poměrně pomalu se posouvající pásek, přes který by v \"příčném směru\" vysokou rychlostí přejížděly úzké záznamové/snímací hlavičky. Potřebná rychlost záznamu je takto dosažena, aniž si to musí samotný pásek svištět, a záznam se rozpadne do řady úzkých proužků, do kterých se pak rotující snímací hlavička opět musí přesně trefit. Nakonec ty hlavičky byly čtyři. Když jedna pásek opouštěla, to už ta následující na opačné straně na pásek najela. A že ty hlavičky byly čtyři, a ve své činosti se střídaly, začali tomu zázračnému cirkusu říkat \"quadruplex\".\n\nTým ve složení Charles Ginsburg, Alex Maxey, Fred Pfost, Shelby Henderson, Charlie Anderson a Ray Dolby se pustil do práce, a už v roce 1952 byl na světě funkční zkušební vzorek televizního záznamového zařízení s rotačními hlavami. \nPo úspěšném vyřešení velkého množství technických problémů bylo zařízení dotaženo do podoby prvého, profesionálně použitelného zařízení Ampex VR-1000 a byl tak dán i základ celosvětově přijatému zavedenému formátu záznamu, nazvaného \"quadruplex\". \n\nÚspěch firmy Ampex byl fenomenální. Celkově zdokonalený stroj typu Ampex VR-2000 (spolu s konkurenčním strojem RCA TR-70 C) se stal od roku 1964 standardem pro televizní studia po celém světě - a Ampex se stal od roku 1967 standardem i pro Československou Televisi. \n\nPři tom všem nelze opomenout, že počátcích tohoto velkého úspěchu pak stál i všestranný technický nadšenec, Bing Crosby.\n\n\n\nBing Crosby moderoval od 30. let až do 50. let také v rozhlase, od 1964 do roku 1965 také svoji vlastní televizní \"show\" vysílanou v sítích amerických kabelových televizí. Kromě toho také namluvil komentáře k některým krátkým televizním filmům.\n\n\nZa svůj život obdržel celkem 21 zlatých a 6 platinových gramodesek podle klasifikace americké organizace RIAA.\n\n\n\n\n\n\n"}
{"id": "251927", "url": "https://cs.wikipedia.org/wiki?curid=251927", "title": "Limburg an der Lahn", "text": "Limburg an der Lahn\n\nLimburg an der Lahn je město na řece Lahn v německé spolkové zemi Hesensko, přímo na hranici se spolkovou zemí Porýní-Falc a se sousedním městem Diez. Leží v Limburské pánvi mezi středními pohořími Taunus a Westerwald, dělenými řekou Lahn. Čítá přibližně 35 000 obyvatel. Kolem města vede dálnice A3, která vede od Pasova k hranici s Nizozemím. Dominantou města Limburg je sedmivěžatá katedrála sv. Jiří, kterou lze dobře obdivovat z dálničního mostu překlenujícího řeku Lahn. Limburg je administrativním sídlem okresu Limburg-Weilburg.\n\nPrvní zmínka o hradu „Lintpurc“, z kteréhožto názvu vzniklo jméno Limburg, pochází z roku 910. Hrad Lintpurc sloužil jako útočištné hradiště, protože vysoká skála nad řekou Lahn byla poměrně bezpečným místem. Později sloužilo toto hradiště jako sídlo hrabatům župy dolní Lahn (\"Niederlahngau\"), potom Konradínům, kteří založili nadační klášter zasvěcený svatému Jiří. Brzo nato vznikla pod klášterem osada.\n\nJádro dnešního starého města vzniklo v 11. století. Usadili se zde kupci a vznikl významný pouliční trh. V polovině 12. století byla osada obklopena městskou hradbou. Vzkvétající město dostalo mincovní a měrné právo a v 13. století posléze i městské právo.\n\nV roce 1315 se začal stavět starý most přes Lahn. Roku 1357 bylo městu císařem Karlem IV. uděleno celní právo. Tím se stal most významným faktorem bohatství města, neboť přes něj vedly téměř všechny důležité obchodní cesty, např. cesta spojující Antverpy a Byzanc.\n\nV roce 1344 byl Limburg dán do zástavy, čímž začal úpadek města. Díky pohromám, jako bylo vypuknutí moru, požárů a nakonec třicetiletá válka, Limburg ztratil na významu. Od roku 1624 patřilo město pod knížectví Trier a po Vídeňském kongresu v roce 1815 pod knížectví Nasavsko. Roku 1827 se Limburg stal sídlem biskupství, roku 1862 dopravním uzlem, roku 1886 okresním městem.\n\nV rámci územní reformy v bývalé Spolkové republice Německo proběhnuvší v rocích 1969 – 1977 se přičlenily některé okolní vesnice k Limburgu. Jako první se s ním sloučila v roce 1971 obec Dietkirchen na základě vlastního rozhodnutí. O rok později se rozhodly obce Lindenholzhausen a Ahlbach vzdát se samostatnosti a stát se městskými částmi Limburgu. V roce 1974 byly začleněny – usnesením hesenské vlády a proti vůli obyvatel – obce Staffel, Linter, Offheim a Eschhofen.\n\n\n\n"}
{"id": "251930", "url": "https://cs.wikipedia.org/wiki?curid=251930", "title": "Šváb", "text": "Šváb\n\nŠváb může být:\n\n\nViz článek Šváb (příjmení)\n\n\n"}
{"id": "251938", "url": "https://cs.wikipedia.org/wiki?curid=251938", "title": "Ploštice", "text": "Ploštice\n\nPloštice (Heteroptera) je skupina malého, středně velkého i velkého hmyzu s bodavě sacím ústrojím, které směřuje dozadu pod tělo. Typickým znakem je první pár křídel, který je přeměněn na polokrovky (hemelytry), druhý pár je blanitý, v klidu složený podélně na zadeček. V minulosti byly ploštice klasifikovány jako řád, dnes se řadí společně se stejnokřídlými do řádu Hemiptera, ve kterém jsou podřádem nebo neklasifikovanou skupinou v rámci podřádu Prosorrhyncha. Ploštice jsou různorodou skupinou, je známo kolem 40 000 druhů, v ČR žije asi 900 z nich. Většina ploštic je přizpůsobena k sání rostlinných šťáv, některé druhy ploštic využívají k obživě jiné druhy hmyzu a pouze někteří zástupci čeledi Reduviidae a Cimicidae (štěnice) sají krev na obratlovcích.\n\nTělo ploštic je většinou ploché, ústní ústrojí vždy bodavě sací. Polokrovky, což je přeměněný první pár křídel, jsou tvořené kožovitým koritem, které směrem dozadu přechází v blanitou část křídla. Druhý pár, který je celý blanitý, je většinou menší a v klidu složený na zadečku. Výjimku však tvoří například znakoplavky, které mají křídla střechovitě složená. Některé druhy mají křídla zkrácená a vzácností nejsou ani druhy bezkřídlé (například štěnice).\n\nNohy jsou často kráčivé, u vodních druhů plovací, u dravých pak přizpůsobené k lapání kořisti. Tarsus je většinou 2–3článkový.\n\nPloštice jsou rozšířené po celém světě, existují suchozemské i vodní druhy. Jsou většinou býložravé, některé ploštice jsou dravé, jiné pak parazitují na teplokrevných živočiších včetně člověka.\n\nMají různá zbarvení, tvary i velikost. Samičky některých druhů chrání vajíčka a malé nymfy tím, že je zakrývají svým tělem.\n\nVodní prostředí:\nVodní hladina:\nSuchozemští:\nParazité:\n\n"}
{"id": "251942", "url": "https://cs.wikipedia.org/wiki?curid=251942", "title": "Polybos", "text": "Polybos\n\nPolybos (latinsky \"Polybus\") je v řecké mytologii korinthský král, který se ujal Oidipa, budoucího thébského krále.\n\nThébský král Láios měl podle věštby být zavražděn vlastním synem. Aby tuto předpověď odvrátil, nechtěl mít vlastní potomky, ale nakonec po letech mu jeho manželka Iokasté porodila syna. Král dal dítě odnést z paláce, nechal mu zmrzačit nohy a pohodit ho v lese. \n\nTento záměr však jeho služebník zhatil - dítě dal pastýři a jeho ženě, ti mu dali jméno Oidipús a donesli ho na korinthský hrad. Dítěte se ujal král Polybos a jeho žena Meropé. Vychovali ho, jak se slušelo na následníka trůnu. Když Oidipús dospěl, z náznaků vyrozuměl, že není jejich vlastním synem, odešel do Delf a z úst věštkyně Pýthie se dozvěděl, že v budoucnu zabije svého vlastního otce a ožení se s vlastní matkou. Aby uchránil Polyba a Meropé před takovým osudem, kdyby přece jenom oni byli jeho pravými rodiči, nevrátil se do Korinthu, ale odešel ironií osudu do Théb. \n\nTam se vyplnila první část věštby: ještě než vkročil do bran města, v konfliktu zabil neznámého starého muže. Až o mnoho let později vyšlo najevo, že ten muž byl thébský král Láios, Oidipúv otec. Jelikož Oidipús osvobodil Théby od tyranie hrozné Sfinx, lid ho zvolil králem a manželem ovdovělé královny Iokasté. Všichni žili spokojeně po mnoho let. Pak ale přišly zlé časy, na Théby udeřil mor, kosil obyvatele, ničil úrodu. Věštba z Delf radila: najděte vraha svého krále a potrestejte ho i za to, že se stal manželem vlastní matky a zplodil s ní čtyři potomky. \n\nVěštec Teiresiás odhalil pravdu a ve stejné době zemřel král Polybos a jeho poslové oznámili zároveň i tu zprávu, že Polybos a Meropé nebyli Oidipovými pravými rodiči a že má přijít do Korinthu jako právoplatný nástupce. \n\nTyto zprávy dohnaly královnu Iokasté k sebevraždě a Oidipús si propíchl oči a oslepil se. Výčitky a nenávist okolí ho vyhnaly z Théb a po dlouhé době našel útočiště až u Athén, pod ochranou krále Thésea. Tam také nakonec dosáhl klidu a z vůle nejvyššího boha Dia se mohl odebrat do Hádovy říše mrtvých. \n\n"}
{"id": "251943", "url": "https://cs.wikipedia.org/wiki?curid=251943", "title": "Seznam premiérů Japonska", "text": "Seznam premiérů Japonska\n\nToto je seznam předsedů japonských vlád. Možná hledáte Seznam japonských císařů.\n\nV prvním sloupci (č. V, \"číslo vlády\") jsou očíslovány jednotlivé kabinety, v druhém sloupci (č. O, \"osobní číslo\") jsou očíslovány jednotlivé osoby. Například Jasuo Fukuda je 58. osobou stojící v čele vlády, ale jeho kabinet je už 91. od dob Hirobumi Itóa.\n\nVšechna jména jsou uváděna podle „západních“ konvencí, tedy nejprve křestní jméno a následně příjmení.\n\n"}
{"id": "251944", "url": "https://cs.wikipedia.org/wiki?curid=251944", "title": "Seznam představitelů Japonska", "text": "Seznam představitelů Japonska\n\nSeznam představitelů Japonska může znamenat:\n"}
{"id": "251947", "url": "https://cs.wikipedia.org/wiki?curid=251947", "title": "Homofon", "text": "Homofon\n\nHomofon (z řeckého „týž zvuk“, „stejně znějící“) je slovo zvukově shodné, ale graficky odlišné od jiného. Jde o typ „nepravých homonym“.\n\nPříklad: \"led\" a \"let\" se vyslovují []. (Tento typ homofonů vzniká vlivem tzv. neutralizace znělosti. Výslovnost konce slova před sebekratší pauzou je místem, kde nemůže být vyslovena znělá párová souhláska a nahrazuje ji nejbližší párový zvuk neznělý (např. ledem [ledem] x led [let])).\n\nDalší příklady:\n\n"}
{"id": "251949", "url": "https://cs.wikipedia.org/wiki?curid=251949", "title": "X.Org", "text": "X.Org\n\nX.Org je v informatice název open source implementace X Window System, která umožňuje vytvořit v operačním systému pro uživatele snadno použitelné grafické uživatelské rozhraní (GUI). X.Org používá většina volně šiřitelných distribucí unixových systémů, například distribuce Linuxu nebo varianty BSD. Dříve bylo používáno XFree86. X.Org je součástí projektu freedesktop.org.\n\nNadace X.Org byla založena v roce 2004. Jejím cílem bylo vytvoření open source implementace X Window System.\n\nPrvní práce byly zahájeny na zdrojových kódech XFree86 4.4 RC2. Vznikl tak fork (odštěpení) vývoje z projektu XFree86, jehož hlavním důvodem byl nesouhlas s novou licencí pro XFree86 4.4. Odštěpení bylo též způsobeno déletrvajícími neshodami mezi vývojáři, takže do X.Org přešlo mnoho vývojářů pracujících původně na XFree86.\n\nPrvní vydání X11R6.9.0 přineslo zejména modularitu založenou ještě na zastaralém imake systému, kdežto verze 7.0.0 již používala GNU build system (známé také jako Autotools). Došlo také k přemístění souborů z jejich původně privátního adresáře codice_1 do globálního adresáře codice_2 používaného v POSIXových systémech.\n\nX.Org Server je mezi UN*Xovými distribucemi čím dál populárnější. Používá ho většina distribucí Linuxu a variant BSD (kromě NetBSD, i když X.Org je dostupný i v něm pomocí pkgsrc). Používá ho i firma Sun Microsystems na operačním systému Solaris pro platformu x86. Pro implementaci X serveru na platformě Microsoft Windows je použit v projektech Cygwin a Xming. X.Org je používán též v macOS od verze 10.5 \"Leopard\".\n\n"}
{"id": "251950", "url": "https://cs.wikipedia.org/wiki?curid=251950", "title": "Agamovití", "text": "Agamovití\n\nAgamovití (\"Agamidae\") jsou početná čeleď středně velkých ještěrů.\n\nDorůstají délky 10–120 cm a vyskytují se v tropech a subtropech Afriky, Asie, Austrálie i jihovýchodní Evropy. Největší zastoupení mají v Asii, kde také dosáhly největší rozmanitosti typů. Většinou se jedná o čilé, výrazně denní ještěry s velkou kulatou hlavou a dobře vyvinutými končetinami. V tlamce najdeme zuby akrodontního typu, pouze u některých druhů se v přední části tlamky objevují i pleurodontní zuby. Většina agam se vyznačuje dlouhým, nelámavým ocasem, některé z nich, např. trnorepové rodů \"Uromastyx\" a \"Xenagama\" mají ocasy krátké, tlusté a ozbrojené silnými ostny. Mnohé agamy mají nápadně pestré zbarvení, u většiny druhů na těle najdeme různé laloky, límce, růžky, ostny nebo hřebeny. Agamy jsou aktivní převážně ve dne, dobře běhají, šplhají nebo hrabou. Živí se hlavně hmyzem, některé žerou drobné obratlovce nebo jsou částečně býložravé, např. trnorepové nebo agama motýlí. Největší druhy – např. agama kočinčinská a agama molucká – dosahují délky až 1 m.\n\nMnoho druhů agam se nápadně podobá americkým leguánům, což je výsledkem konvergentní evoluce. Agamy obsadily širokou škálu biotopů od pouští (např. moloch ostnitý, trnorepové, agamky rodu \"Phrynocephalus\") přes stepi a polopouště (např. agama osadní, límcová, vousatá) až po tropické deštné lesy, např. agamy rodů \"Calotes\", \"Acantosaura\", \"Fonocephalus\"). Některé druhy, např. agama kavkazská nebo himílajská, stoupají až do výšky 4000 m n. m., jiné, např. agama motýlí, se přizpůsobily ťivotu v norách, existují i obojživelné druhy, např. příslušníci rodu \"Hydrosaurus\". Mnohé druhy agam dokážou dočasně běžet po zadních končetinách, což je adaptace získaná postupnou evolucí.\n\nCelkem je známo asi 370 druhů ve 34 rodech. Žijí v různých biotopech: v pralesích, v pouštích i ve vysokohorském prostředí. Většinou snášejí vejce, ale některé druhy, např. z rodu \"Cophotis\", jsou vejcoživorodé.\n\nMají-li české jméno, pak rodové jméno je nejčastěji agama; dalšími rody jsou trnorep (\"Uromastyx\" sp.), trnoještěr (\"Acanthosaura\" sp.), lepoještěr (\"Calotes\" sp.), moloch (\"Moloch\" sp.) nebo dráček (\"Draco\" sp.).\n\n\n\n"}
{"id": "251956", "url": "https://cs.wikipedia.org/wiki?curid=251956", "title": "Franz Konrad Bartl", "text": "Franz Konrad Bartl\n\nFranz Konrad Bartl (14. června 1750, Vejprty – 28. října 1813, Olomouc) byl český matematik, fyzik a profesor.\n\nAbsolvoval gymnázium ve Slavkově a poté studoval na filozofické a právnické fakultě univerzity v Praze. V roce 1779 se stal mimořádným profesorem elementární matematiky na pražské filozofické fakultě. V roce 1782 přešel jako řádný profesor matematiky do Olomouce na lyceum. V roce 1793 se stal jejím rektorem. Zabýval se aplikacemi aritmetiky, fyziky a mechaniky. Jeho zálibou byla hra na skleněnou harmoniku, jíž vylepšil přidáním klávesnicí a pohonem hřídel dvěma pedály a takto vylepšený hudební instrument věnoval císaři Františkovi II. (nástroj je uložen ve vídeňském fyzikálním a astronomickém kabinetu). Při hraní na harmoniku z takovým mechanismem nebylo zapotřebí namáčení prstů, kterými se pak třelo o hrany misek. Výsledný zvuk nebyl tak čistý, jako při hře pomocí navlhčených prstů, a proto používání nástroje se neuplatnilo.\n\nFranz Reisinger o něm řekl: „Pan F. Bartl, učitel matematiky, direktor filozofického studia, příjemný a dobrý muž za katedrou, ale ve vlastním životě prkenný a ve styku s alzuguter Geselschafter (společníky), je ostatně jistě dobrý matematik.“\n\n\n\n\n"}
{"id": "251957", "url": "https://cs.wikipedia.org/wiki?curid=251957", "title": "Josef Bartůněk", "text": "Josef Bartůněk\n\nJosef Bartůněk (16. dubna 1906 Bernartice – ?) byl český profesor matematiky.\n\nByl absolventem reálky v Písku (1924) a od školního roku 1924–1925 studoval matematiku a fyziku na Přírodovědecké fakultě Karlovy univerzity v Praze. Zkoušky učitelské způsobilosti z těchto předmětů vykonal v roce 1929. V době hospodářské krize vykonával často i neučitelská povolání, působil také na měšťanských školách. Teprve v roce 1936 se mu podařilo získat místo na střední škole v Praze, poté působil v Mladé Boleslavi a nakonec opět v Praze. V roce 1945 se stal ředitelem gymnázia na Vinohradech. Poté přešel na pedagogické gymnázium a nakonec na průmyslovou školu potravinářské technologie. Od roku 1955 zastával funkci ústředního inspektora-metodika pro matematiku a fyziku na středních školách při ministerstvu školství a osvěty.\n\nByl autorem středoškolských učebnic a člen redakční rady časopisu \"Fyzika ve škole\".\n\n"}
{"id": "251959", "url": "https://cs.wikipedia.org/wiki?curid=251959", "title": "Jáchym Ondřej Šlik", "text": "Jáchym Ondřej Šlik\n\nJáchym Ondřej Šlik z Holíče, hrabě z Pasounu ( \"Joachim Andreas von Schlick, Graf von Passaun und Weißkirchen\", * 9. září 1569, Ostrov, † 21. června 1621, Praha), šlechtic pocházející z rodu Šliků, starobylé německy mluvící luteránské rodiny původem z Chebska.\n\nStudoval na jenské universitě, kde poté několik let působil jako její rektor, a pracoval devět let u drážďanského dvora jako vychovatel saských princů, např. Jana Jiřího, který se později stal saským kurfiřtem a vystupoval v politice během třicetileté války.\n\nV jednáních české stavovské opozice se angažoval již od roku 1608. Patřil k čelným představitelům luteránů v českých zemích. Za vlády Matyáše Habsburského se v roce 1611 stal královským maršálkem. Roku 1618 se účastnil třetí pražské defenestrace, pravděpodobně byl jedním z jejích vykonavatelů. Právě on přesvědčil Slezsko a Lužici, aby se k českému stavovskému povstání přidaly. Od „zimního krále“ Fridricha Falckého, k jehož zvolení značně přispěl, pak získal úřad nejvyššího zemského sudího a stal se rovněž fojtem (zemským správcem) Horní Lužice.\n\nBěhem bitvy na Bílé hoře nevelel moravskému pluku německých žoldnéřů, jak se někdy chybně uvádí. Moravskému pluku velel jeho bratranec, plukovník hrabě Jindřich Šlik (1580–1650), který zažil skvělou vojenskou kariéru (po vstupu do habsburských služeb se později stal císařským polním maršálem, prezidentem vídeňské válečné dvorní rady).\n\nV neklidné době před popravou ještě stačil napsat dopis saskému agentovi v Praze, Bartolomějovi Brunnerovi, svému dávnému příteli, který mu slíbil, že ho doručí zemskému komisaři, knížeti Karlovi z Lichtenštejna. V té době ještě Šlik zastával funkci hornolužického fojta neboli zemského správce. Tuto pozici získal od uprchlého krále Fridricha Falckého.\n\nTento dopis ze 17. ledna 1621 je pokornou prosbou určenou Lichtenštejnovi, který byl příbuzným jeho ženy. Žádá ho o přímluvu u císaře a doufá, že bude veřejnou omluvou stavovským úředníkům učiněno zadost. Navíc věřil, že mu pomůže zásluha na vyhnání Fridricha. Celou tuto prosbu sepisuje Šlik hlavně kvůli svému zkonfiskovanému majetku. Ke konfiskaci došlo tehdy u všech emigrantů. Věděl, že v politice mohou uspět jen ti, kteří se dokážou \"obrátit\" a přiznat \"chybu\". Od všeho se distancoval a udělal se nevinným. Aby mu to ovšem vůbec někdo uvěřil, vyznal toto: \"...o svolání sjezdu do Karolina vedle jiných usiloval a druhou apologii vlastnoručně koncipoval a po schválení stavů ji tisknouti dal.\" V tomto listě na svou obhajobu zacházel Šlik až na pokraj vlastní důstojnosti. Zejména poukazuje na nespravedlnost, že dětem generálů Thurna a Felse (také emigrantům) byl ponechán majetek a jemu ne, a to i přesto, že neměl nic proti stavům a jejich uspořádání. (Mimochodem tento generál Thurn také psal dopis na svou obhajobu, a to 16. ledna 1621. Adresoval ho moravským stavům, kapituloval v něm hlavně proto, aby se zavděčil druhé straně.) Thurna a Felse označuje mimo jiné Šlik jako buřiče a šiřitele zla. Brunner, kterému se dopis dostal do ruky jako prvnímu, ho také sám přečetl a měl několik připomínek týkajících se planých výmluv. Zároveň však pochválil skvělý nápad na tzv. pacifikaci Slezska, kterou by si mohl získat ztracenou císařovu přízeň. Z jiného pohledu byl ovšem tento Šlikův nápad fiaskem. Nebyl to snad Šlik, kdo před půl třetím rokem burcoval Slezany a Lužičany k povstání? Bartoměj Brunner však opět radí, aby se Jáchym přidal plně na císařovu stranu (a svou důstojnost tím více pohřbil). Následovala řada dopisů, v nichž se stále více a více zamotával do své údajné neviny a slíbených náprav. Nezvládl zkrotit Slezany, kteří již tou dobou byli svěřeni do péče vévody Jana Jiřího. Asi nejvíce proslul jeden z jeho posledních dopisů, v němž se odvolává na spravedlnost Boží a císařovu do takové míry, že byl celý list považován za ironii a výsměch. Zároveň však přitáhl pozornost dvorských katolíků, zejména Viléma Slavaty z Chlumu a Košumberka, který stať opsal do svých pamětí.\n\nKarel I. z Lichtenštejna měl do Vídně poslat návrh proskripční listiny, avšak Šlika do ní nenapsal. I přes tuto snahu se v samotné listině ze 6. února 1621 Jáchym Ondřej objevil, a to hned na prvním místě.\n\nLužice se nakonec poddala saskému kurfiřtovi, a proto Šlik zmizel na krátkou dobu do ciziny a tím o chlup unikl zatykači. Tajně se však do Čech vrátil a do zatčení v březnu roku 1621 se skrýval u svého synovce Kryštofa z Redernu na Frýdlantě. Saští špehové dle zašifrování \"jelena dostihli u Rederna\" a Šlika odvlekli do Drážďan. Jeho žena se sice o záchranu svého muže snažila, seč mohla, a to i za cenu, že při této \"cestě\" byla trojnásobně oloupena, nicméně její pokusy nepřinesly žádné ovoce. Šlik byl odsouzen ke ztrátě cti, hrdla a majetku.\n\nPopraven byl 21. června 1621 na Staroměstském náměstí, nejdříve byl sťat, poté mu kat uťal pravici. Původní verdikt ovšem zněl čtvrcení zaživa. Tato poprava se stala známá jako poprava 27 českých pánů. Popraven byl jako první. Kat Jan Mydlář jeho hlavu s rukou položenou na ústa pověsil na Staroměstskou mosteckou věž. Šlikovské statky Kurovodice u Mnichova Hradiště a Svijany u Turnova byly zabaveny a roku 1622 prodány Albrechtovi z Valdštejna.\nV květnu 1622 dovolil Karel z Lichtenštejna po častých prosbách hraběnky Šlikové a dalších příbuzných, aby byla Šlikova lebka sňata a s veškerými obřady pohřbena k tělu v hrobce pod kazatelnou u sv. Salvátora na Starém Městě pražském – tuto dal vlastním nákladem vystavět, dokonce ji v roce 1613 sám navrhoval. Pravděpodobně v letech 1631–1632 byla jeho hrobka vyprázdněna za saského vpádu, v podezření byli pauláni, o lebce psal v roce 1862 F. B. Mikovec v časopisu Lumír, v roce 1913 ji údajně jednoznačně identifikoval Josef Lukášek – podle zvláštního čočkovitého výrůstku na temeni, tuto lebku měl údajně v držení generál hrabě František Jindřich Šlik (1789–1862), dříve ji měl vlastnit jeho otec Josef Šlik, který ji zdědil po Leopoldu Antonínu Šlikovi (1663–1723), je však pochybné, proč by se tato tak ceněná lebka dostala do držení vedlejší hauensteinské větve rodu, lebka byla uložena v zámecké kapli v Kopidlně, poté ji přenesli do rodinné hrobky Šliků na hřbitově ve Veliši u Jičína. Je možné, že fámu o paulánské exhumaci rozšířila jeho vlastní rodina, aby utajila pravé místo posledního spočinutí nebožtíka. V roce 1767 napsal jáchymovský děkan Antonín Jäckel ve farní kronice, že při stavbě sakristie zdejšího kostela zde našli nepopsanou rakev s tělem bez hlavy zahaleném v nachovém sametu a měl jím být Šlik – toto vzniklo ve spojení s tím, že Šlikův dědeček, Jáchym, toto město založil, při pozdějším pátrání se však tato nenašla, další spekulací je tajný pohřeb těla v Plané, kde měl být pochován v rodinné hrobce v kostele Nanebevzetí Panny Marie. Tato spekulace ovšem není podložena, traduje se tak ve vlastivědné literatuře, kostelní krypta byla jiné větve Šliků a otevřena v roce 1828.\n\nrodiče: Ludvík (Julius) Šlik (Ludwig Schlick) († 1575), Anna Marie Ungnad von Suneck\nsourozenci:\n\n"}
{"id": "251962", "url": "https://cs.wikipedia.org/wiki?curid=251962", "title": "Terraformace Marsu", "text": "Terraformace Marsu\n\nTerraformace Marsu je hypotetický soubor procesů, které by měly umožnit člověku život na povrchu Marsu bez nutnosti používat ochranné prostředky před okolním prostředím. Jeho výsledkem by tak měl být vznik planety podobné Zemi. Proces, který by mohl teoreticky změnit celou planetu, by probíhal po desítky či stovky let od nejjednodušších organismů přes rostliny až po první živočichy.\n\nJelikož je Mars rozdílný a má menší gravitaci, podmínky nebudou nikdy zcela shodné s těmi pozemskými. V současnosti se jedná spíše o myšlenku z oboru science fiction, jelikož neexistuje žádná dostupná technologie, která by tuto přeměnu zvládla, i když se již občas objevují nápady, jak povrch Marsu přeměnit.\n\nProcesy, které by umožnily přeměnu této planety tak, aby splňovala všechna kritéria pro život lidského druhu, by byly samozřejmě záležitostí dlouhodobou (v různých zdrojích se objevují horizonty v řádech mnoha desítek až několika stovek let). Náklady by navíc byly nejspíše astronomické, neboť vše by bylo nutné provést v enormních měřítkách.\n\nKromě nezbytnosti planetu oteplit (povrchová teplota na Marsu jen zřídkakdy překračuje 0 °C) by bylo samozřejmě nezbytné i zajistit přeměnu atmosférického složení. Současná marsovská atmosféra je řídká a obsahuje velmi málo dýchatelného kyslíku. Objevují se různé koncepty – od řízeného skleníkového efektu až po vybudování sítě zrcadel, která by na oběžné dráze zajistila více světla a tepla pro planetu. Přestože technologie lunet, které by osvětlovaly či jinak ovlivňovaly z oběžné dráhy povrch, byla již několikrát zvažována na Zemi (hlavně u odlehlých polárních oblastí), nikdy nedošlo k realizaci ani pokroku, který by takové zařízení přiblížil možnému používání. Přizpůsobit atmosféru lidem půjde jen lokálně, protože zdroje na Marsu ji umožňují zvýšit globálně pouze na 7 % atmosféry Země.\n\n"}
{"id": "251965", "url": "https://cs.wikipedia.org/wiki?curid=251965", "title": "Daniel Basilius z Deutschenberka", "text": "Daniel Basilius z Deutschenberka\n\nDaniel Basilius z Deutschenberka (1585, Nemecká Ľupča, Slovensko - 25. června 1628, Praha) byl český matematik, fyzik, astronom a pedagog.\n\nStudoval na pražské univerzitě, kde se stal v roce 1609 bakalářem. Stal se pak rektorem na škole na Malé Straně. V roce 1612 se stal mistrem. Studoval pak práva a v roce 1614 získal doktorát práv. V témže roce se stal učitelem matematiky a v roce 1615 byl jmenován profesorem fyziky, matematiky a astronomie na univerzitě. Později přednášel i hebrejštinu. Po roce 1620 musel univerzitu opustit a stal se tajemníkem českého dvorního kancléře. Kromě příležitostných latinských básní napsal několik přírodovědných spisů, minucí a prognostik a učebnici hebrejštiny.\n\n\n"}
{"id": "251968", "url": "https://cs.wikipedia.org/wiki?curid=251968", "title": "Josef Baudiš", "text": "Josef Baudiš\n\nJosef Baudiš (13. března 1825, Česká Skalice – 7. listopadu 1898, Praha) byl český pedagog, matematik a fyzik.\n\nStudoval na gymnáziu na Starém Městě v Praze a poté na filozofické fakultě v Praze. V roce 1848 vstoupil do pražského alumnátu, ze kterého ale po roce vystoupil a věnoval se studiu práv, matematiky a fyziky. Stal se pak učitelem těchto předmětů na gymnáziu v Gorici a poté v Jičíně. Od roku 1868 byl profesorem a od roku 1883 ředitelem akademického gymnázia v Praze. Od roku 1875 zastával funkci okresního inspektora pro české obecné školy a měšťanské školy v Praze.\n\nJosef Baudiš je autorem celé řady populárních prací věnovaných otázkám fyziky.\n\n"}
{"id": "251971", "url": "https://cs.wikipedia.org/wiki?curid=251971", "title": "Total Recall", "text": "Total Recall\n\nTotal Recall je americký dystopický akční sci-fi film z roku 1990 s Arnoldem Schwarzeneggerem v hlavní roli. Režisérem snímku byl Paul Verhoeven, předlohou se pak stala povídka \"Zapamatujeme si to za vás se slevou\" od Phillipa K. Dicka, jež také ovlivnila snímky \"Minority Report\" či \"Blade Runner\".\n\nPodstatná část děje je zasazena do prostředí planety Mars.\n\nV roce 2084 pracuje Douglas Quaid jako stavební dělník na Zemi. Trápí ho katastrofické sny z prostředí Marsu, ve kterých se vyskytuje záhadná brunetka. Jeho žena Lori jej uklidňuje a poukazuje na to, že na Zemi vedou dobrý život v porovnání s nestabilní situací na Marsu, kde povstalci bojují proti vládním silám pod velením guvernéra Vilose Cohaagena (zprávy o situaci na Marsu jsou pravidelně v TV). Quaid navrhuje výlet na Mars, ale Lori nesouhlasí, navrhuje mu návštěvu Saturnu nebo výletní cestu vesmírem. Quaid však cítí, že v něm dříme něco velkého, je Marsem doslova fascinován. Navíc jsou zde pověsti, že v dolech na Marsu byl objeven nějaký mimozemský artefakt.\n\nDouglas Quaid se rozhodne navštívit společnost Recall, která lidem aplikuje paměťové implantáty. Lidé pak procitnou a mají realistickou vzpomínku na dovolenou, kterou si vybrali. Quaid se předtím zmíní o firmě Recall před svým spolupracovníkem Harrym, který jej od návštěvy odrazuje. Tvrdí, že jeho známý vyzkoušel jejich nabídku a málem mu provedli lobotomii. Quaid si v Rekallu vybere dvoutýdenní cestu na Mars v roli tajného agenta (Rekall má v nabídce různé varianty, lidé se mohou stát celebritami, agenty atd. dle vlastní libosti).\n\nJeště než technici zavedou implantát, Quaidovo podvědomí divoce zareaguje, Douglas se chová nepříčetně a křičí, že odhalili jeho krytí. Pracovníci Rekallu jej zpacifikují za pomoci sedativ a pošlou jej domů v automatickém taxi. Cestou domů je napaden Harrym a jeho doprovodem, Quaid všechny muže v sebeobraně zabije. Stále však nechápe, co se děje. Zjistí to poté, když na něj doma zaútočí Lori. Douglas ji přemůže a Lori mu řekne, jak se věci mají. Ve skutečnosti byl Cohaagenem poslán na Zemi a hlídán, Lori měla stejný úkol. Jejich svatba a osmileté soužití byly jen implantovanou vzpomínkou. Quaid se rozhodne jednat, vydá se do města těsně předtím než do bytu dorazí Richter, Loriin manžel a podřízený Cohaagena. Cohaagen jej instruuje, aby Quaida nezabíjel, ale dostal ho živého. Tento rozkaz Richter ignoruje.\n\nQuaida kontaktuje neznámý muž a předá mu kufřík. Quaid se dostane do opuštěné cementárny, kde kufřík prozkoumá. Obsahuje bankovky (kredity), karty, zvláštní nástroj a laptop s nahraným vzkazem. Quaid si video přehraje. Je na něm záznam jeho samého, který tvrdí, že se jmenuje Hauser a pracoval pro Cohaagena předtím, než objevil nějaké jeho špinavosti. Týká se to především mimozemského artefaktu. Hauser ho nabádá, aby se pomocí nástroje z kufříku zbavil štěnice ve svém mozku a vydal se na Mars, kde se má setkat s Kuatem. Quaid neváhá a odcestuje na Mars do Venušina města - vykřičené čtvrti obydlené z větší části mutanty. Jejich mutaci způsobila nedostatečná ochrana před radiací. Na Marsu se setká mimo taxikáře Bennyho i s Melinou, brunetkou z jeho snů a bývalou milenkou Hausera. Ta mu odmítne pomoci, protože se domnívá, že Quaid stále pracuje pro Cohaagena.\n\nV jeho hotelovém pokoji ho navštíví dr. Edgemar ze společnosti Rekall s Lori. Dr. Edgemar se ho snaží přesvědčit, že se nachází v umělé realitě a nabízí mu pilulku, která ho má z ní dostat. Quaid si ji vezme do úst, ale váhá s polknutím. Když zaregistruje pot na čele doktora, uvědomí si, že je to realita a okamžitě jej zastřelí. Pilulku vyplivne na doktorovo tělo. Richterovi muži v čele s Lori ho zajmou, vysvobodí jej až Melina. Quaid pak Lori zastřelí. Dvojice pak uprchne za pomoci Bennyho do baru ve Venušině městě, kde je povstalci ukryjí v tunelech za barem. Guvernér Cohaagen dá pokyn Richterovi, aby se s jednotkami stáhl, protože se rozhodl přerušit dodávku vzduchu pro celou čtvrť. Quaid, Melina a Benny jsou předvedeni před Kuata, mutanta na břiše svého bratra George. Kuato má jako většina mutantů rozšířenou vnímavost a z mysli Quaida vyčte, že oním mimozemským artefaktem je obrovský reaktor, který dokáže vyrobit dýchatelnou atmosféru pro celou planetu rozpuštěním ledovce pod ním. Cohaagen to drží v tajnosti, neboť by v takovém případě zanikl jeho monopol na výrobu vzduchu. Cohaagenovy vládní jednotky proniknou na základnu povstalců a Richter pak Kuata zastřelí. Ještě předtím ale stačí Kuato pošeptat Quaidovi, aby reaktor spustil. Benny se ukáže být zrádcem, pracuje také pro guvernéra. Nejvíc ale Douglase Quaida zklame videonahrávka s Hauserem, kterou mu pustí Cohaagen. V ní Hauser odhaluje, že vše bylo pečlivě naplánováno, aby se Quaid dostal k povstalcům a pomohl je zničit. Jeho paměť má být přeprogramována zpět a zajatá Melina se má stát jeho ženou (po paměťové úpravě).\n\nQuaid s Melinou se výmazu paměti vyhnou, podaří se jim osvobodit a spěchají do dolů k reaktoru. Cestu jim zkříží Benny, kterého musí Quaid zabít stejně jako Richtera a početnou skupinu vojáků. Před ovládacím panelem dojde ke konfrontaci s Cohaagenem, jenž Quaida varuje, aby reaktor nespouštěl. Vyhrožuje bombou, kterou skutečně spustí. Quaid ji zahodí do šachty, kde exploduje a zničí stěnu. Vzduch z haly je vysáván ven, smete s sebou i Cohaagena, který se ve vakuu udusí. Quaid stihne spustit reaktor a následně je společně s Melinou vysán ven do volné krajiny. Reaktor začíná žhavit ledovec a uvolňuje obrovské množství kyslíku, díky čemuž Quaid a Melina uniknou smrti. Obyvatelé Venušina města jsou zachráněni a planeta postupně nabývá novou atmosféru. Quaida napadne myšlenka, jestli to není všechno jen sen.\n\nV srpnu 2012 vyšel remake \"Total Recall\" v hlavní roli s Colinem Farrellem, režie Len Wiseman.\n\n"}
{"id": "251973", "url": "https://cs.wikipedia.org/wiki?curid=251973", "title": "Jean-Léon Gérôme", "text": "Jean-Léon Gérôme\n\nJean-Léon Gérôme (11. května 1824, Vesoul (Haute-Saône) – 10. ledna 1904, Paříž, Francie) byl francouzský malíř a sochař 19. století, jehož malířské dílo tvoří převážně historické scény a portréty.\nNarodil se ve Vesoulu (Haute-Saône) v roce 1824. Již na základní škole patřil mezi nejtalentovanější žáky,hlavně co se týče kresby a malby. V roce 1840 přesídlil do Paříže, kde studoval u Hippolyta Delaroche,kterého v r.1844 doprovázel do Itálie. Zde se živě zajímal o archeologické vykopávky v Pompejích, navštívil Řím, Neapol, byl ale také přitahován životem a přírodou, zde také namaloval některá svoje první důležitá plátna.\nV Itálii však onemocněl, proto se vrátil do Paříže. Poté studoval krátký čas u Charlese Gleyra, v roce 1846 se pokusil získat prestižní Římskou cenu, ale jeho pokus selhal, protože jeho kresba postavy byla hodnocena jako nedostatečná. Byl velmi zklamán, proto se rozhodl namalovat na základě svého studia řeckého a římského sochařství obraz \"Mladí Řekové u kohoutích zápasů\", se kterým sklidil velký úspěch v Salonu roku 1847. Za tento obraz získal bronzovou medaili. Vzdal se nadějí na získání Římské ceny. Ale na dalším Salonu roce 1848 vystavil obrazy \"Panna Maria s Ježíškem a Anakreon s Bakchem\" a Kupidem. Za tyto obrazy obdržel stříbrnou medaili. V roce 1849 namaloval obraz \"V Interiéru a Portrét dámy\". V roce 1851 vyzdobil vázy pro královnu Viktorii a jejího manžela prince Alberta, a tyto vázy se dnes nacházejí v Londýně .\n\nV roce 1852 získal zakázku pro dvůr Napoleona III., obrovský obraz \"Augustova legie\". Malováním tohoto obrazu strávil celé tři roky. Kvůli práci na tomto obraze se vydal do Turecka a Egypta , aby zde našel inspiraci. Obraz znázorňuje narození Krista a národy vzdávající čest římskému císaři. Jeho pověst vzrostla na Salonu roce 1857, kde vystavoval obrazy \"Souboj po plese\", \"Egyptští zajatci překračující poušť\" nebo obraz \"Memnon a Sesostris\". V roce 1858 se podílel na výzdobě paláce prince Napoleona, který od něj zakoupil, mimo jiné, jeho obraz \"Řecký interiér\" z roku 1850.\n\nMaloval především historické a mythologické obrazy, které byly ve své době velice oblíbené, ale pouze u buržoazie a příznivců klasicismu. Moderně zaměření kritici, jako Paul de Saint-Victor nebo Maxime du Camp, odsuzovali jeho chladné a vyspekulované kompozice a jeho povrchní rutinu. Věnoval se také různým orientálním námětům.\n\nV té době slavil úspěchy díky zvolení do Institutu a jmenování Rytířem čestné legie v roce 1867. O dva roky později jej londýnská Královská Akademie jmenovala svým čestným členem. Byl také pozván ke slavnostnímu otevření Suezského průplavu v roce 1869.\n\nNa konci života se velmi zajímal o fotografii, kterou začal používat jako pomůcku k své malbě. V roce 1875 se stal profesorem na École des Beaux Arts v Paříži. Na této škole vyučoval mnoho žáků. Patřil však také k velkým odpůrcům Impresionistů. Zemřel 10. ledna 1904 v Paříži.\n\n\nMezi jeho žáky patřili:\n\nVýběr obrazů Jeana-Léona Gérôma\nJean-Léon Gérôme na Artcyclopedii\n"}
{"id": "251974", "url": "https://cs.wikipedia.org/wiki?curid=251974", "title": "Splešťule blátivá", "text": "Splešťule blátivá\n\nSplešťule blátivá nazývaná také \"Tagame\" je dravá vodní ploštice, která vyhledává dna stojatých nebo pomalu tekoucích vod s bahnitým dnem a porostlými břehy. Hojně se vyskytuje především na zatopených rýžových polích v Japonsku, která jí poskytují dobré podmínky a spoustu potravy.\n\nMá ploché, podélně oválné tělo hnědé barvy, asi 20 mm dlouhé. Malá hlava je vnořena do štítu. Na spodní straně hlavy vyrůstají krátká tykadla. Křídla jsou dobře vyvinuta. Na každé straně je větší a menší křídlo, která jsou spojena a toto spojení vede k zvláštnímu pohybu křídel. Křídla používá splešťule pouze na jaře v době páření. První pár končetin je přizpůsobený k lovu kořisti, další dva páry jsou kráčivé. U dospělých jedinců jsou nápadným znakem dvě asi 8 mm dlouhé dýchací trubičky na konci zadečku, které slouží k dýchání, aniž by se ploštice samotná musela vynořit.\n\nSplešťule se živí především drobnými korýši a vodním hmyzem. Má velmi specifický způsob lovu. Rozvíří ve vodě bláto, které potom padne na ni a poskytuje jí maskování. Při čekání na kořist se splešťule vůbec nehýbe a pouze přijímá signály, které cítí díky malým vlnkám ve vodě, které vytváří pohybem její potenciální kořist. Když je kořist dostatečně blízko, chytí jí předními \"loupeživými\" končetinami, bodne ji svým sosákem a vpustí do ní jed. Jed kořist nejprve znehybní a poté způsobí, že se její vnitřnosti promění na tekutinu, kterou splešťule může vysát.\n\nSamička splešťule je schopna se v době páření (na jaře) spářit až se 6–7 samci. Zde se uplatní její křídla, která používá k přemísťování až na vzdálenost čtyř kilometrů. Splešťule tak významně snižuje pravděpodobnost, že se spáří s příbuznými jedinci. Když samec samičku oplodní, samička vyleze nad hladinu (zpravidla na stéblo rákosu/ trávy), kde naklade až 70 vajíček. Tím pro ni role matky končí; veškerou odpovědnost přebírá samec, který vajíčka hlídá po dobu až 10 dní před predátory i před jinými samičkami, které by mohly vajíčka zničit a donutit ho k páření. Samec pětkrát denně sleze ze stébla, nabere vodu a vajíčka zavlažuje, aby neuschla a neodumřela. Po deseti dnech samečkovy péče se všechny najednou vylíhnou a spadají do vody. Tam se potomci drží v houfu a po několika dnech začínají lovit pulce. Během svého vývoje v dospělého jedince splešťule pětkrát opustí svůj těsný krunýř, až šestý krunýř jí zůstává napořád.\n\nNa podzim a v zimě se ukrývají pod listím v lesích nedaleko vodních ploch, kde jsou chráněna před mrazem a mají dostatek vlhkosti.\n\nSplešťule blátivá se vyskytuje také ve večerníčku \"Příběhy včelích medvídků\".\n"}
{"id": "251982", "url": "https://cs.wikipedia.org/wiki?curid=251982", "title": "Abbevillien", "text": "Abbevillien\n\nAbbevillien je kultura staršího paleolitu nazvaná podle města Abbeville [abvil] v severozápadní Francii, poblíž ústí řeky Sommy do Lamanškého průlivu. Jsou pro ni charakteristické pěstní klíny a úštěpová industrie. Je datována do doby kolem 500 000 až 300 000 let př. n. l.\nNěkdy se také označuje jako starší acheuléen.\n"}
{"id": "251988", "url": "https://cs.wikipedia.org/wiki?curid=251988", "title": "Mula", "text": "Mula\n\nMula (též mul, \"Equus caballus x Equus asinus\") je mezidruhový kříženec (hybrid) samce osla se samicí koně. Potomci tohoto mezidruhového křížení jsou obecně neplodní. Výjimečně se objevují zpochybňované zprávy o plodných samicích mul, ale dosud nebyl potvrzen ani jediný případ plodného samce. I přesto se ve většině zemí mulí samci kastrují z důvodu větší bezpečnosti práce s nimi. Velikostí většinou odpovídají své matce – klisně, zbarvení záleží na kombinaci genů obou rodičů, mění se tedy případ od případu. Po oslu dědí většinou hlas, mohutnější hlavu, dlouhé uši, štíhlejší končetiny, malá úzká kopyta, krátkou hřívu a ocas u kořene porostlý jen krátkou srstí. V realitě ale není možné rozlišit mulu od mezka podle vzhledu; přesně to můžeme říct pouze, pokud známe oba rodiče. Při hybridizaci nikdy není možné zaručit, který rodič bude u potomka vzhledově převažovat. Zastoupení samců a samic je u mul totožné s ostatními savci, populace je tedy vyvážená. Umíněnost muly je podobně jako u osla dána jejím dobrým odhadem vlastních sil a možností a odmítnutím poslušnosti při překročení jejich mezí. Jejich inteligence, schopnost dedukce a individualismus je, stejně jako u oslů, často mylně zaměňována za tvrdohlavost či neposlušnost. Je ceněna pro svou nenáročnost na potravu, vytrvalost a dobráckost, jistý krok v krkolomném terénu, nelekavost, a rovněž pro sílu a odvážnost, kterou zdědila po matce. Díky lepším konstitučním vlastnostem se na rozdíl od mezka uplatňuje jako jezdecké zvíře\na jelikož unese náklad až 150 kg těžký, je rovněž velmi výhodná jako soumar v horách a na těžko schůdných stezkách.\n\nChov mul probíhal již ve starověku, roku 580 př. n. l. se například na olympijských hrách konaly závody na mulách. Kvůli klidu a vytrvalosti se v antickém Římě k tahu pohřebních vozů používaly jen muly, což mělo starou tradici – pohřební vůz Alexandra Makedonského táhlo z Babylónu až do Alexandrie více než 60 mul. Lehčí muly se dobře uplatňovaly jako jezdecká zvířata v římské poště a římská armáda je využívala k tahu i jako soumary. Byly využívány i na bojištích 1. světové války. Velkou důležitost mají muly v Jižní Americe a v Etiopii. Nejkvalitnější tažné muly se chovají ve Francii v oblasti Poitou, kde vznikají křížením chladnokrevných klisen s velkými, chlupatými poitouskými osly. Mezi jezdeckými mulami vynikají arabská a severoafrická plemena.\n\n\n"}
{"id": "251991", "url": "https://cs.wikipedia.org/wiki?curid=251991", "title": "Pražský ilustrovaný zpravodaj", "text": "Pražský ilustrovaný zpravodaj\n\nPražský ilustrovaný zpravodaj (dobovým pravopisem \"Pražský illustrovaný zpravodaj\") byl prvorepublikový a protektorátní český ilustrovaný časopis, který vycházel v letech 1920-1945.\n\n\"Pražský ilustrovaný zpravodaj\" vydával od roku 1920 nakladatelský koncern Melantrich. Nakladatelství bylo ovládáno Československou stranou národně-socialistickou.\n\nPrvní číslo \"Pražského ilustrovaného zpravodaje\" vyšlo 2. prosince 1920. Jednalo se o první český časopis, který se plně orientoval na informování pomocí fotografie. Reprodukce fotografií sice přinášely české časopisy již koncem 19. století, jejich role v Pražském ilustrovaném zpravodaji však byla výrazně jiná. \n\nSoučasně bývá Pražský ilustrovaný zpravodaj označován za první československý bulvární časopis.\n\nSouběžně byla vydávána moravská mutace \"Moravský ilustrovaný zpravodaj\", která se odlišovala pouze zprávami z Moravy.\n\n\nNejvýznamnější konkurent \"Pražského ilustrovaného zpravodaje\" - Pestrý týden - začal vycházet až od 2. listopadu 1926. V porovnání s Pestrým týdnem - byl \"Pražský ilustrovaný zpravodaj\" orientovaný na \"čtivější\" druh informací; přitom shodně obsahoval významný podíl reportážních fotografií.\n\nNedílnou součástí byla inzertní část \"Malý oznamovatel\" a \"Koutek humoru\". Na atraktivnosti přidávala časopisu barevná obálka. Podle Časopiseckého katalogu Rudolfa Mosse pro rok 1929 vycházel Pražský ilustrovaný zpravodaj nákladem 140 000 výtisků, Pestrý týden 100 000 kusů. K větší atraktivnosti časopisu přispívala i prodejní cena.V roce 1938 stál Pražský ilustrovaný zpravodaj při 18 stranách 80 haléřů, Pestrý týden stál (s podobným rozsahem, ale kvalitnějším tiskem) tři koruny.\n\nDalší tehdejší časopisy masových vydání byly zaměřeny na ženskou klientelu (\"Hvězda československých paní a dívek\" a \"List paní a dívek\". Zpočátku (od prosince 1925) vycházela \"Hvězda\" v nákladu přes 100 000 výtisků týdně, později až 240 000. \n\nPoslední číslo Pražského ilustrovaného zpravodaje vyšlo 3. května 1945. Zásluhou ředitele Melantrichu Jaroslav Šaldy se periodika vydávaná Melantrichem nepropůjčila ke kolaboraci v míře větší, než nutné. Přesto nebylo vydávání Pražského ilustrovaného zpravodaje po osvobození obnoveno.\n\n\n"}
{"id": "251992", "url": "https://cs.wikipedia.org/wiki?curid=251992", "title": "Nesvadba", "text": "Nesvadba\n\nExistuje více nositelů českého příjmení Nesvadba:\n\n"}
{"id": "251997", "url": "https://cs.wikipedia.org/wiki?curid=251997", "title": "Miloš Nesvadba", "text": "Miloš Nesvadba\n\nMiloš Nesvadba (* 17. dubna 1925 Praha) je český herec, spisovatel, ilustrátor, výtvarník, dlouholetý člen činohry Národního divadla v Praze známý svými kresbičkami a malůvkami pro děti, působí také jako komiksový kreslíř, karikaturista, divadelní a televizní scénograf. Jeho syn Michal Nesvadba je známý herec, bavič a mim.\n\nVyrůstal se starším bratrem Jiřím, který se stal scénografem a divadelním režisérem. Odmaturoval na reálném gymnáziu (1944) a přihlásil se na Státní konzervatoř v Praze. Jeho studia však přerušila druhá světová válka a po válce se na konzervatoř již nevrátil. Hereckou průpravu získal v \"Souboru mladých\" Jindřicha Honzla (později Studia Národního divadla). V roce 1948 byl angažován do činohry Národního divadla, kde ztvárnil desítky rolí. Poslední představení, derniéru \"Revizora\" zde odehrál spolu s Lubou Skořepovou dne 18. června 2014.\n\nNa filmovém platně se objevil ve více než 30 filmech, většinou v drobných rolích. Debutoval v historické komedii Miroslava Cikána \"Alena\" v roce 1947. Nejvíce filmových rolí ztvárnil v průběhu 50. let, později se objevoval na filmovém plátně celkem zřídka. Nezapomenutelnou roli prince ze Země zacházejícího slunce si zahrál v pohádce Bořivoje Zemana \"Pyšná princezna\" (1952). Příležitostně se objevoval i v televizních seriálech a inscenacích. Velkou oblibu si také získal svými hereckými a kreslířskými výstupy v pořadech pro děti. V roce 1977 podepsal tzv. antichartu a jeho jméno díky podpisu bylo na druhé stránce Rudého práva.\n\nVedle herectví od mládí projevoval neobyčejné výtvarné nadání, díky kterému proslul také jako kreslíř karikatur a vtipů, ilustrátor knih, z nichž některé sám napsal. Kreslil do novin a časopisů, jako výtvarník stál i u zrodu časopisu \"Dikobraz\". Svou práci převážně zasvětil dětem a jeho jméno je také úzce spjato s dvěma dětskými časopisy \"Mateřídouška\" a \"Sluníčko\", ve kterých hojně publikoval svoje kresby i literární díla.\n\nV roce 1964 se stal zakládajícím členem \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize.\n\nSe svou ženou, kostýmní výtvarnicí Jaroslavou má dva syny. Prvorozený syn Michal je herec a mim, stejně jako jeho otec se věnuje převážně dětem. Mladší syn Martin je vydavatelem časopisu a provozuje malou cestovní kancelář. Miloš Nesvadba je i dědečkem (má čtyři vnoučata) a pradědečkem.\n\nVěnuje se také ilustrátorské činnosti, zejména knížek pro děti.\n\nV roce 1989 byl jmenován zasloužilým umělcem.\n\n\nKnihy pro děti s ilustracemi Miloše Nesvadby z posledních let: \n\n\n"}
{"id": "251998", "url": "https://cs.wikipedia.org/wiki?curid=251998", "title": "Béarn", "text": "Béarn\n\nBéarn (okcitánsky Bearn [beˈar] nebo Biarn ['bjar]) je francouzská historická provincie, ležící na jihozápadě Francie, pod Pyrenejemi. Béarn spolu s baskickými provinciemi Soule, Basse-Navarre a Labourd a malou částí Gaskoňska tvoří současný departement Pyrénées-Atlantiques. Oblast má kolem 350 000 obyvatel a jejím centrem je město Pau.\n\nJméno oblasti Béarn bylo odvozeno od jejího prvního střediska Beneharnum (dnes Lescar).\n\n"}
{"id": "252002", "url": "https://cs.wikipedia.org/wiki?curid=252002", "title": "Oxid dusitý", "text": "Oxid dusitý\n\nOxid dusitý (NO) je jedním z pěti oxidů dusíku. V plynném skupenství je nestabilní, v kapalném stavu je to silně jedovatá tmavěmodrá kapalina.\n\nOxid dusitý vzniká reakcí oxidu dusnatého (NO) a oxidu dusičitého (NO) za teploty nižší než -21 °C.\nTato sloučenina je však stabilní pouze v pevném a kapalném stavu, při dosažení bodu varu (3 °C) se rychle rozkládá zpět na NO a NO.\n\nOxid dusitý nemá žádný technický význam. Teoreticky sice může být použitý při výrobě kyseliny dusité (HNO):\nale takto vzniklá kyselina dusitá je velice nestabilní a rychle se rozkládá za vzniku kyseliny dusičné, oxidu dusnatého a vody:\n\n"}
{"id": "252008", "url": "https://cs.wikipedia.org/wiki?curid=252008", "title": "Angrboda", "text": "Angrboda\n\nAngrboda, „zvěstovatelka hoře“, je ledová obryně, s níž Loki zplodil tři potomky. Byly to nestvůry: vládkyně podsvětí Hel, strašlivý vlk Fenrir a had Jörmungand(r) (či Midgardsorm). Jejich chvíle má přijít při ragnaröku, kdy mají nastolit hoře (viz jméno jejich matky) a zničit svět.\n\nBohové však dobře znali tuto věštbu, a tak je Ódin přikázal zajmout a zabránit jim v tom. Fenrir byl připoután zvláštním poutem, které mu bránilo se pohybovat jak ve světě bohů, tak ve světě lidském. Hel učinil vládkyní podsvětí a Jörmungand(r)a svrhl do moře.\n\nNicméně, v severské mytologii je ragnarök nevyhnutelností, která dříve či později nastane, a tak ani tato opatření ve splnění věštby nemohou zabránit.\n"}
{"id": "252010", "url": "https://cs.wikipedia.org/wiki?curid=252010", "title": "Centrální plán", "text": "Centrální plán\n\nCentrální plán je soubor relativně podrobných nařízení, které mají řídicí funkci v centrálně plánovaných ekonomikách. V těchto ekonomikách je alokační role peněz silně potlačena. Centrálně plánované byly např. „marxistické ekonomiky“; jedná se o centrálně plánované ekonomiky, se kterými je největší historická zkušenost.\n\nCentrální plán na určité období (viz pětiletka) byl vytvářen speciálními institucemi, které za tímto účelem zaměstnávaly nejrůznější odborníky. Sestavování centrálního plánu bylo podřízeno určitým tezím; o těchto tezích bylo politicky rozhodováno a tím mělo být zaručeno, že budou odpovídat společenským zájmům. V případě výjimečných událostí byl centrální plán mimořádně aktualizován.\n\nPři stanovování centrálního plánu se vycházelo z průměrné ekonomické výkonnosti ekonomických subjektů (nikoli mezních hodnot); to mělo bránit ekonomickým úpadkům, které by byly překážkou v politice plné zaměstnanosti. Zvyšování produktivity mělo být dosahováno „zespoda“ racionálním řízením a iniciativou pracovníků (podáváním zlepšovacích návrhů, hnutím Reflektor mladých atd.). Ve skutečnosti vedoucí pracovníci často manipulovali ekonomickými ukazateli, aby byl stanoven snadno splnitelný plán, což byl důsledek absence účinných kontrolních mechanizmů. \n\nCentrální plán nařizoval ekonomickým subjektům množství statků, které mají vyrábět a spotřebovávat. Jeho sestavení představovalo velmi komplikovaný problém a postupně byla vyvinuta složitá metodika.\n\nMateriálová bilance je materiálové vyjádření plánovaných vstupů a výstupů. Často je uváděno ve fyzikálních jednotkách (např. tunách oceli). Pro každou významnou komoditu byl vyhodnocena materiálová bilance. Gosplan zpracovával při vytváření centrálního plánu přes 4 000 materiálových bilancí. V první fázi navrhování byly materiálové bilance značně nekonzistentní; k dosažení konzistence materiálových bilancí bylo v praxi potřeba pět až deset kol iterací. Ve výsledném centrálním plánu muselo být dosaženo konzistencí materiálových bilancí.\n\nKoeficienty jsou konstanty využívané při tvorbě centrálního plánu. Koeficienty odráží fyzikální, chemické, geologické a jiné zákonitosti a technologickou a ekonomickou úroveň. Příklady koeficientů jsou výhřevnost černého uhlí či spotřeba pohonných hmot u jednotlivých dopravních prostředků.\n\nDaň z obratu – při centrálním plánování byly kalkulovány daně z obratu.\n\nAnalýza vstupů a výstupů byla vyjádřena v peněžních jednotkách a mohla být stanovena v jednom kroku pomocí řešení tzv. Leontiefovy matice. Výpočet Leontiefovy matice byl však numericky náročný a proto v praxi tyto matice zohledňovaly jen několik set položek.\n\nPři zpracovávání centrálního plánu bylo nutno rozhodovat o jednotlivých investičních záměrech. Kritériem byla návratnost investic a uvážení rizika investice. V různých odvětvích byla pro realizaci záměru vyžadována různá návratnost. Ve společensky významných odvětvích byla požadovaná návratnost nižší než v ostatních odvětvích.\n\nV dnešní době regulace centrálních bank (jako je FED, ECB či ČNB) kritikům připomíná centrální plánování ekonomiky.\n\n"}
{"id": "252014", "url": "https://cs.wikipedia.org/wiki?curid=252014", "title": "Soňa Červená", "text": "Soňa Červená\n\nSoňa Červená (* 9. září 1925 Praha) je česká herečka a operní pěvkyně, mezzosopranistka a altistka, dcera známého českého spisovatele a kabaretiéra Jiřího Červeného a Žofie roz. Bergerové provd. 2. Veselíkové (1896–1948); pravnučka známého královéhradeckého výrobce a vynálezce žesťových hudebních nástrojů Václava Františka Červeného.\n\nPrvní divadelní zkušenosti získala v muzikálu Divotvorný hrnec. Hrála rovněž ve filmu, například v komedii Poslední mohykán (1947). Následně se rozhodla věnovat opeře, v letech 1952–1958 působila ve Státním divadle v Brně. Poté v roce 1958 přešla do Berlína, do opery Unter den Linden. Zde zpívala role v operách Claudia Monteverdiho, Georga Friedricha Händela a Christopha Willibalda Glucka. Za tyto role obdržela poprvé v roce 1961 čestný titul „komorní pěvkyně“ (Kammersängerin). Famózní úspěch jí přinesla role Carmen v inscenaci dirigenta Herberta Kegela. Toto provedení bylo v roce 1960 úspěšně nahráno na gramofonové desky. Roli Carmen pak zpívala na nejpřednějších světových scénách 156krát.\n\nV této době se ji ke spolupráci marně a bezvýsledně snažila získat východoněmecká Stasi i československá StB, která na ni vedla osobní svazek č. 10324 již od roku 1951. Emigrovala posledním otevřeným přechodem z východního Berlína 4. ledna 1962.\n\nPo emigraci zpívala v operách v Západním Berlíně, Kolíně nad Rýnem, Hamburku, Dortmundu, Mnichově, Wiesbadenu, Frankfurt nad Mohanemu, Norimberku, Stuttgartu, Vídni a San Franciscu. Druhý titul \"komorní pěvkyně\" jí byl udělen ve Frankfurtu nad Mohanem. Vedle legendární Carmen se proslavila i v rolích verdiovských (Azucena v opeře Trubadúr, Ulrika v opeře Maškarní ples, Amneris v opeře Aida), wagnerovských (Brangäne v opeře Tristan a Isolda) a straussovských (Herodias v opeře Salome a Klytaimnéstra v opeře Elektra). Významnou složkou byly role v operách Leoše Janáčka Její pastorkyňa, Káťa Kabanová a cyklus písní Zápisník zmizelého. Vystoupila i v řadě dalších rolí skladatelů 20. století, jako byli Alban Berg, Igor Stravinskij, Benjamin Britten, Hans Werner Henze, Gian Carlo Menotti, Luigi Nono a György Ligeti. Po ukončení operní kariéry působila jako herečka v divadle \"Thalia\" v Hamburku. Zde spolupracovala mimo jiné s osobnostmi jako režisér Robert Wilson nebo hudebníci Tom Waits a Lou Reed.\n\nPo několika desítkách let strávených v emigraci se vrátila zpět do vlasti a dodnes stále aktivně vystupuje. Mimořádný ohlas měla opera Aleše Březiny a Jiřího Nekvasila \"Zítra se bude...\" (premiéra 8. dubna 2008), kde hrála postavu Milady Horákové. Filmový záznam opery byl pořízen režisérem Janem Hřebejkem.\n\nV roce 2002 obdržela od \"Nadace Život umělce\" cenu SENIOR PRIX za uměleckou činnost.\n\nV roce 2004 obdržela cenu Thálie jako zvláštní cenu kolegia, 6. ledna 2011 jí na prknech Stavovského divadla udělil ministr kultury medaili Artis Bohemiae Amicis. Dne 28. října 2013 ji prezident Miloš Zeman vyznamenal medailí Za zásluhy.\n\nPo Soně Červené byla pojmenována planetka, objevená českou astronomkou Lenkou Kotkovou, roz. Šarounovou, v srpnu roku 1995 na Ondřejově. Jedná se o planetku č. 26897 a tato nese nyní jméno \"Cervená\". \n\n\n\n\n"}
{"id": "252016", "url": "https://cs.wikipedia.org/wiki?curid=252016", "title": "Anna Kateřina Emmerichová", "text": "Anna Kateřina Emmerichová\n\nBlahoslavená Anna Kateřina Emmerichová (německy \"Anna Katharina Emmerick\" nebo \"Emmerich\"; 8. září 1774 – 9. února 1824, Dülmen, Vestfálsko) byla německá augustiniánská řeholnice, římskokatolická mystička, vizionářka a stigmatička. Narodila se ve Flamschen, zemědělské obci u Coesfeldu v münsterské diecézi v německém Vestfálsku, zemřela v nedalekém Dülmenu ve věku 49 let. Flamschen, Coesfeld a Dülmen, důležitá místa v životě Emmerichové, spojuje poutní cesta. Dne 3. října 2004 byla papežem Janem Pavlem II. blahořečena.\n\nJejí rodiče byli velmi chudí. Ve dvanácti letech šla do služby na statek a později byla několik let švadlenou. Byla poslána studovat hudbu, ale když zjistila, že varhaníkova rodina je velmi chudá, dala jim to málo, co měla ušetřeno na vstup do kláštera, a několik let u nich sloužila.\n\nV roce 1802 ve věku 28 let vstoupila do augustiniánského kláštera \"Agnetenberg\" v Dülmenu. Její spolusestry věřily, že se jí dostalo nadpřirozené milosti, kvůli jejím opakovaným extázím a vizím. Když vestfálský král Jérôme Bonaparte klášter roku 1812 zrušil, našla útočiště v domě jedné vdovy. Přišla jí pomáhat a podle svědectví současníků nadpřirozeným způsobem rozpoznala její nemoc a určila léčbu.\n\nV roce 1813 byla upoutána na lůžko a na těle se jí objevila stigmata. Její život a pravost jejích zázračných znamení zkoumala biskupská komise. Generální vikář Overberg a tři lékaři provedli vyšetření. Dospěli k přesvědčení o její svatosti a pravosti jejích stigmat.\n\nKoncem roku 1818 Emmerichová sdělila, že Bůh vyslyšel její modlitby, aby byla stigmat zbavena. Rány na jejích rukou a chodidlech se zacelily, ale ostatní zůstaly a vždy na Velký pátek se znovu otevíraly.\n\nV roce 1819 byla Emmerichová znovu vyšetřena. Byla násilím odnesena do velké místnosti v jiném domě a tři týdny byla dnem i nocí pod neustálým přísným dohledem, bez možnosti kontaktu se svými přáteli, kromě svého zpovědníka.\n\nNa začátku svých mystických vizí Emmerichová zažívala něco, co popisovala jako hroznou bolest hlavy, která se zjevovala jako Kristova trnová koruna při ukřižování. Pokud její postižení nebylo vyvoláno sebezanedbáváním a utkvělými představami, může být sporné, zda neměla nerozpoznané neurologické problémy, které také mohou vysvětlovat krvácení. Nicméně taková choroba, která způsobuje nepřetržité krvácení, není lékařsky popsána. Pod kůží na hrudi se jí také objevovaly kříže, což může znamenat nějakou formu kardiovaskulární deformace. Jiným vysvětlením mohou být podkožní léze způsobené postupující rakovinou. To může vysvětlovat přirozenou příčinu jejího chatrného zdraví během celého života, i když je pravda, že rakovina většinou zabíjí během několika let.\n\nToto vysvětlení nemusí být nutně považováno za popírání svatosti jejího života. Naopak, lze to brát jako poctu její vytrvalosti v utrpení a víře, že bude schopná dostát svým povinnostem řádové sestry po dlouhou dobu, navzdory své postupující chorobě.\n\nAnna Kateřina Emmerichová říkala, že měla jako dítě vidění, ve kterých rozmlouvala s Ježíšem, viděla duše v očistci, za které se modlila, a také Nejsvětější Trojici v podobě tří soustředných, vzájemně se prostupujících koulí – největší a nejchladnější představuje Otce, prostřední Syna a nejmenší a nejžhavější je Duch svatý. Katolická církev později uznala její vize za pravé.\n\nV době jejího druhého vyšetření v roce 1819 k ní byl pozván známý německý básník Clemens Brentano. K jeho velkému úžasu ho poznala a on potvrdil, že mu sdělila, že jí byl předem ve vidění ohlášen jako muž, který jí umožní splnit Boží nařízení, totiž zapsat pro blaho mnohých duší její zjevení. Brentano se stal jedním z mnoha přívrženců Emmerichové, kteří věřili, že byla „vyvolenou nevěstou Kristovou“.\n\nOd roku 1819 až do její smrti v roce 1824 Brentano zaznamenával její vidění, což zaplnilo 40 svazků. Podle jeho svědectví si stručně zaznamenával hlavní body a poté, protože Emmerichová hovořila vestfálským nářečím, své poznámky přepisoval do spisovné němčiny. Předčítal jí, co napsal, a upravoval to, dokud od ní neobdržel konečný souhlas. Podle současných výzkumů ale prokládal její sdělení vlastními poetickými pasážemi, což ztěžuje posuzování přesnosti záznamů. Brentano podrobně popsal scény a pasáže z Nového zákona a život Panny Marie. Zveřejněné vize jdou do podrobností, které zvyšují jejich působivost a udržují čtenářův zájem, jako například scény vykreslené jedna za druhou v rychlém sledu, což působí, jako by byly skutečně vidět.\n\nPo roce 1824 Brentano připravil své záznamy ke zveřejnění a v roce 1833 vydal první díl, \"Bolestné utrpení našeho Pána Ježíše Krista podle vidění Anny Kateřiny Emmerichové\". Poté připravoval k vydání \"Život Blahoslavené Panny Marie podle vidění Anny Kateřiny Emmerichové\", ale v roce 1842 zemřel. Kniha byla vydána po jeho smrti v roce 1852 v Mnichově.\n\nKatolický kněz Karl Schmoger zredigoval Brentanovy rukopisy a v letech 1858 – 1880 vydal třídílný \"Život našeho Pána\". V roce 1881 následovalo výpravně ilustrované vydání a Schmoger také napsal dvoudílný životopis Anny Kateřiny Emmerichové, později přeložený do angličtiny.\n\nZápisky z jejích vidění Ježíše a Marie zaznamenané Brentanem (k nimž Vatikán nevznesl žádné námitky) mohou být porovnávány s dalšími případy, kdy vizionáři zažili „přímé Ježíšovo diktování“, jak je předkládá např. Maria Valtorta nebo Vassula Ryden.\n\nNa vizích Emmerichové, tak jak je zachytil Clemens Brentano v knize \"\"Das bittere Leiden unsers Herrn Jesu Christi\" (Hořké umučení Pána našeho Ježíše Krista)\", je založen děj filmu amerického režiséra Mela Gibsona Umučení Krista (2004), především podrobnosti a způsob zobrazení surového Kristova mučení.\n\nBlahoslavená Anna Kateřina Emmerichová nikdy nebyla v Efezu, ale její vize obsažené v Životě Blahoslavené Panny Marie byly využity při nálezu Domu Panny Marie, což je předpokládané bydliště Panny Marie před jejím nanebevzetím, ležící na pahorku poblíž Efezu. Svatý stolec zatím nezaujal oficiální stanovisko k autenticitě tohoto domu, ale v roce 1896 ho navštívil papež Lev XIII. a v roce 1951 papež Pius XII. inicioval prohlášení tohoto domu za posvátné místo. Papež Jan XXIII. později toto prohlášení potvrdil. V roce 1967 dům navštívil papež Pavel VI., v roce 1979 papež Jan Pavel II. a v roce 2006 Benedikt XVI. a všichni se k domu chovali jako ke svatyni.\n\nAnna Kateřina Emmerichová zemřela 9. února 1824 v Dülmen a byla pochována na hřbitově za městem. V roce 1975, kdy byl obnoven proces jejího blahořečení, byly její kosti přeneseny do krypty blízkého kostela Svatého kříže.\n\nPrvní proces jejího blahořečení začal v roce 1892, ale byl přerušen hlavně kvůli podezření, že Clemens Brentan upravil některé pasáže, jejichž autorství bylo připisováno Anně Kateřině Emmerichové. Proces byl přerušen v roce 1928, ale v roce 1973 byl znovu obnoven a definitivně završen v roce 2004. Komise prohlásila, že blahořečení se týká pouze svatosti její osoby a nikoli věrohodnosti Brentanových knih, ačkoli tyto byly prohlášeny za prosté dogmatických omylů a doporučené ke čtení. 3. října 2004 byla Anna Kateřina Emmerichová blahořečena papežem Janem Pavlem II.\n\n\n"}
{"id": "252017", "url": "https://cs.wikipedia.org/wiki?curid=252017", "title": "Kostel Nanebevzetí Panny Marie (Jindřichův Hradec)", "text": "Kostel Nanebevzetí Panny Marie (Jindřichův Hradec)\n\nProboštský kostel Nanebevzetí Panny Marie pochází asi z 60.–70. let 14. století. Byl založen jako nový farní kostel a kostel komendy Řádu německých rytířů za Oldřicha III. z Hradce (1312–1349), protože se kostel sv. Jana Křtitele předával minoritům.\n\nDokončovací práce probíhaly až do počátku 15. století. Patronát náležel hned od vzniku kostela německým rytířům, a to až do roku 1434, kdy byl za husitských válek vypálen. V roce 1483 byl dosazen Jindřichem IV. z Hradce katolický farář, který pro sebe a své nástupce získal 1487 od papeže Inocenta VIII. právo patronátní. Roku 1594 byl kostel Adamem II. z Hradce předán do rukou jezuitů, kteří jej spravovali až do roku 1773. Po zrušení řádu přešel kostel na studijní fond. Vilém Slavata vymohl roku 1625 u papeže Urbana VIII. povýšení fary na hradecké proboštství.\n\nKostel je orientovaný, má pseudosíňové trojlodí s dlouhým chórem, pětiboce uzavřeným. Trojlodí je uvnitř rozděleno arkádami a zaklenuto křížovou klenbou. Na severní straně, tedy mezi levou lodí a chórem, je vystavěna čtyřboká hranolová věž, k ní přiléhá sakristie a tzv. Špulířská kaple (1489–1506). Na protější straně, tedy napravo, se nachází tzv. šnek, tedy osmiboká kamenná věžička s točitým schodištěm, která vybíhá 4,75 m nad střechu a je krytá 6 m vysokou jehlancovou střechou. Nachází se zde též dva vchody do pravé lodi, zdobené hrotitými profilovanými portály. Na severní (levé) straně je umístěn jeden vstup a v západním průčelí hlavní lodi poslední, tedy čtvrtý, dnešní hlavní portál z roku 1851. Zdivo kostela je z lomové žuly, asi 1 m silné a omítnuté.\n\nNejdříve byla vytvořena pravá boční loď, boční podélná zeď s pěti mohutnými opěrnými pilíři, na čelní straně obloženými kvádry, které ve výši oken přechází z čtyřbokého hranolu na pětiboký. Poté byla vytvořena užší průčelná zeď s opěrákem a od ní dovnitř kostela vstupují pilíře střední lodi. V této fázi přišel stavitel nový a zbudoval střední a levou loď. Stavba je méně hmotná, více článkovitá a zdobná. Žebrové klenby bočních lodí jsou stejně vysoké a mají shodné i arkády, klenba střední lodi je mírně převyšuje. V západní části trojlodí je kruchta na dvou pilířích o třech arkádách, podklenuta hvězdicovou klenbou. V chóru a levé lodi jsou trojdílná okna s jednoduchým profilováním. Okna z levé lodi jsou též užší než ta z pravé. V koutě mezi chórem a levou lodí je vztyčena vysoká věž, v jejímž sklepení bývala mariánská kaple, ta bývala s levou lodí spojena dveřmi, které byly v 19. století zazděny. V kryptě kostela pod presbytériem jsou uloženy ostatky pánů z Hradce a Slavatů.\n\nV 15. století utrpěl kostel velké škody, a to roku 1434, kdy město vypálili táborité a roku 1467 kdy bylo město obléháno králem Jiřím z Poděbrad. Sešlý kostel dal opravit roku 1482 Jindřich IV. z Hradce. Po roce 1483 byla tedy zřízena kruchta v pozadí kostela postupně ve všech třech lodích (rozšířena do pravé lodi byla až 1653). Spočívá na třech obloucích a hustém klenutí síťových žeber. Na kruchtu vedou v obou koutech točité schody, k nim jsou upraveny i dveře, v levé lodi pozdně gotické, v pravé renesanční.\n\nPři levé lodi, vedle sakristie a věže, byla roku 1489 založena tzv. Špulířská kaple. Pojmenování získala po svém zakladateli rytíři Viktorinu Špulíři z Jiter, pánem na Tučapech. Byla dostavěna 1506, jak uvádí letopočet uvedený na opěráku. Zpočátku byla nazývána kaplí Nejsvětější Trojice, pak kaplí Špulířskou, dále kaplí sv. Hippolyta, protože v ní byly uloženy ostatky tohoto světce, a po roce 1820, kdy byly ostatky uloženy jinde, kaplí mariánskou. V dnešní době se navrátili k původnímu názvu podle zakladatele. Kaple je zasvěcena Panně Marii, je sklenuta krouženou žebrovou klenbou s figurálně zdobenými svorníky a plastickými postavami zvířat v klenebních polích. Můžeme zde vidět opici, krokodýla, kance,vlka, hrocha a jiná zvířata vytvářená na způsob chrličů. V trojdílných oknech kaple jsou plaménkové kružby. Na novogotickém oltáři z roku 1856 je gotická socha Madony z doby kolem 1430.\nRoku 1599 nechal Jáchym Oldřich z Hradce vystavět jezuitům sakristii vedle kaple. Žulové obložení dveří, ozdobené pětilistými růžemi, je sestaveno z kusů, pocházejících z budov zámku.\n\nMezi zdí pravé lodi a chórem byla již v 16. století vytvořena kaple mrtvých. Roku 1642 ji dal hradecký měšťan Matyáš Traumuller z Ehrensteimu rozšířit a zřídit rodinnou hrobku. Roku 1630 bylo nad kaplí vystavěno oratorium. Do chóru mělo osmikřídlé okno a přístup do něj byl po šneku v osmiboké věžičce.\n\nRoku 1664 byl kostel vydlážděn na náklady paní Magdalény Strakové.\nVěž pochází patrně ze 14. století, i když první dochované písemné zprávy jsou až ze století patnáctého. V roce 1506 nechalo město věž pokrýt novou olověnou bání a o sto let později bylo přistavěno horní patro. V 17. století mívala věž nad kostelem ještě tři patra. Nejvyšší bylo pro hlásného. Nacházelo se na ní sedm zvonů.\n\n19. května 1801 vypukl požár, který zničil velkou část města a zasáhl také kostel a věž. Shořely krovy i vnitřní zařízení, až na kamennou křtitelnici a ostatky sv. Hippolyta. Spadly zvony a roztavily se, zřítilo se klenutí chóru, popukaly dva pilíře lodi, byly zničeny římsy oken. Oheň za několik dní vystřídaly lijáky, které rozmočily zdivo a tak se větší míře zřítila střední a v menší míře boční lodě. Až v roce 1807 byl kostel zastřešen krovem o 2 m nižším než míval. Opravné práce probíhaly v letech 1808–1828. Bylo opraveno zdivo a klenby, v chóru původní žebrová klenba nahrazena obyčejnou křížovou z cihel, popukané pilíře byly vyzděny a upevněny skobami. Byl také vyzděn kamenný šnek, kamenné kružby v oknech byly nahrazeny dřevěnými a cihlovými. Střecha věže byla pokryta mědí až roku 1812. Věž byla snížena o jedno patro a její vnější podoba se moc nezměnila. Její výška je celkem 68,3 m.\n\nZa války roku 1809 se kostel používal jako skladiště erárního sena a slámy, o rok později začal být upravován vnitřek, byl postaven hlavní oltář, zřízena kazatelna a postaveny varhany. 1. ledna 1811 byl kostel znova vysvěcen. Roku 1851 byl proražen hlavní vchod a roku 1873 byl kostel zbaven různých přístavků a opraven.\n\n"}
{"id": "252019", "url": "https://cs.wikipedia.org/wiki?curid=252019", "title": "Isména", "text": "Isména\n\nIsména případně Isméné (řecky \"Ίσμηνη\", latinsky \"Ismena\") je v řecké mytologii dcera thébského krále Oidipa a jeho matky a manželky Iokasté.\n\nKdyž se naplnila věštba a prokletí jejího otce Oidipa a on zjistil, že před léty zabil krále Láia, vlastního otce a poté se oženil s jeho manželkou Iokasté, svou vlastní matkou, zoufalá královna spáchala sebevraždu a Oidipús se oslepil.\n\nPo této tragédii byl Oidipús zbaven vlády nad Thébami a vyhnán z města. Jeho starší dcera Antigona ho do\nvyhnanství doprovázela, Isména však tolik síly neměla. Když její otec těsně před svou smrtí proklel své dva syny Eteokla a Polyneika, sbírala své síly, aby odvrátila jejich bratrovražednou válku, ale ani to nedokázala.\n\nNový thébský král Kreón zakázal pohřbít tělo padlého Polyneika, poslechla, na rozdíl od Antigony, která to udělala i pod hrozbou smrti. Na poslední chvíli projevila Isména odvahu sdílet se svou sestrou smrt, ale Antigona její oběť odmítla, prý se slovy: „\"Nezasluhuješ si smrt, zvolila jsi život\"“.\n\n"}
{"id": "252023", "url": "https://cs.wikipedia.org/wiki?curid=252023", "title": "Kupa", "text": "Kupa\n\nKupa má více významů:\n\n\n\n\n\n\n"}
{"id": "252025", "url": "https://cs.wikipedia.org/wiki?curid=252025", "title": "DRC", "text": "DRC\n\nZkratka DRC může znamenat:\n\n"}
{"id": "252030", "url": "https://cs.wikipedia.org/wiki?curid=252030", "title": "Appaloosa", "text": "Appaloosa\n\nAppaloosa je plemeno koní vyšlechtěné v Severní Americe, původem ze Španělska. Patří mezi teplokrevníky.\n\nAppaloosa je stejně jako mustang potomkem koní, dovezených do Ameriky Španěly v 16. století. Plemeno vzniklo díky indiánům z kmene Nez-Percé, kteří jako první indiánský kmen zahájili jejich chov již v 16. století a v 18. století již měli stáda prvotřídních koní. Tento kmen žil na území severovýchodního Oregonu, jihovýchodního Washingtonu a Idahu, u nevelké řeky Palouse. Od názvu řeky dostalo plemeno i pojmenování, jelikož během zahánění indiánských kmenů museli Nez-Percé řeku překonal – několik stovek koní ale silný proud strhl a utonuli. Po zahnání Indiánů do rezervace tito omezili chov koní a až v roce 1938 ho před zánikem díky atraktivnímu zbarvení zachránila skupina nadšenců u městečka Moscow.\n\nTypickým znakem těchto koní jsou výrazné oči s dobře viditelným bělmem kolem duhovky. Měří 144-157 cm. Plemeno je známé svou tvrdostí, ovladatelností a učenlivostí. Jinak má appaloosa ještě spoustu dalších znaků, které jsou většinou dědičné(řídká chumáčovitá hříva a ohon, kůže zejména na chřípí jemně tečkovaná, kopyta svisle černě a bíle pruhovaná. Indiáni své koně nekovali. Délka krku je přiměřená k tělu. Kohoutek je výrazný, šikmá plec podmiňuje dlouhý, lehký a pružný krok.\nTak jako u nejlepších honáckých koní je i tělo appaloosy kompaktní, hluboké a s dobře klenutými žebry.Nohy jsou pohodlně korektní a silné. Žíně hřívy a ohonu tvoří obyčejně prameny a jsou jemné a řídké. Tomuto rysu se dávala přednost, protože nevázne při pohybu v křovinách tak, jako hustý ohon.\n\nU tohoto plemene se rozlišuje pět základních typů zbarvení:\n\nIdeálně jsou tito koně hnědí s bílým flekatým zadkem.\n\nPatří do skupiny orientálních koní arabského typu. Původně to byl kůň jezdecký, nyní je velmi všestranný, zvládá skoky, ale i drezuru. Je to vhodné plemeno pro dobytkářství i pro děti, protože tito koníci jsou hodní a dobromyslní.\n\nZatímco v USA je plemeno rozšířené a uznávané, v Evropě uznávaný nebývá. Zde je povolena vyšší postava, dbá se na původní nekřížené znaky a díky zajímavému zbarvení se využívá jak pro westernové ježdění, tak pro reprezentaci\n\n"}
{"id": "252034", "url": "https://cs.wikipedia.org/wiki?curid=252034", "title": "Barbora Hrzánová", "text": "Barbora Hrzánová\n\nBarbora Hrzánová (* 22. dubna 1964 České Budějovice) je česká herečka a zpěvačka, dcera Věry Hrzánové (rozené Šmídové) a herce Jiřího Hrzána.\n\nPo absolvování pražské DAMU nastoupila do angažmá v Národním divadle. Z něj pak v roce 1993 přešla do Divadla Na zábradlí. Nyní je bez stálého angažmá.\n\nPrvní známější filmovou rolí byla pro ni mentálně postižená Johanka v Renčově filmu Requiem pro panenku z roku 1991, za což byla oceněna na filmovém festivalu v Torontu. Roku 1994 získala Cenu Alfréda Radoka za nejlepší ženský herecký výkon v Čechovově Rackovi. Poté s Janem Hrušínským hrála deset let v Divadle v Řeznické v divadelních inscenacích \"Hello Dolly\" a \"Polská krev\". V Divadle Na Jezerce hrála roli Štěpky ve hře \"Petrolejové lampy\".\n\nNa cenu Českého lva byla třikrát nominována za nejlepší ženský herecký výkon ve vedlejší roli a to ve filmech \"Díky za každé nové ráno\" z roku 1994, \"Spiklenci slasti\" z roku 1996 a \"Modrý tygr\" z roku 2012. Se svým partnerem Radkem Holubem hrála ústřední dvojici v komedii Zdeňka Tyce \"Už\". Za mimořádný herecký výkon v inscenaci \"Hrdý Budžes\" nastudovanou v příbramském divadle, obdržela v roce 2003 Cenu Thálie. Dále hrála v pohádce \"Čert ví proč\" (2003) a psychologickém filmu \"Hezké chvilky bez záruky\" (2006). Hrála v televizním seriálu \"Nemocnice na kraji města po dvaceti letech\". Získala také 1. cenu v anketě Neviditelný herec ve 12. ročníku této soutěže (2007/2008) za herecký výkon v rozhlasové pohádce s písničkami \"Pipi Dlouhá punčocha\" (námět Astrid Lindgrenová, napsala Jitka Škápíková). V roce 2013 se stala patronkou projektu Koza ProTibet.\n\n\n\nZpívá ve skupině Condurango, pro kterou i skládá vlastní písně.\n\n\n\n"}
{"id": "252036", "url": "https://cs.wikipedia.org/wiki?curid=252036", "title": "Jakub Hořčický z Tepence", "text": "Jakub Hořčický z Tepence\n\nJakub Horčický z Tepence, latinsky Jacobus Sinapius (1575–1622) byl český farmakolog, lékař a alchymista, osobní lékař císaře Rudolfa II. Je jedním z možných původců Voynichova rukopisu.\n\nNarodil se v Českém Krumlově v chudé rodině, tamtéž vystudoval jezuitský seminář. V roce 1598 začal studovat v Klementinu filozofii a chemii. Bohatství mu vynesl destilát, zvaný Aqua Sinapis. V roce 1600 se stal administrátorem nové jezuitské koleje v Jindřichově Hradci. Císař Rudolf II. ho v roce 1607 jmenoval svým osobním lékařem. V roce 1608 byl povýšen do šlechtického stavu s přídomkem „\"de Tepenec\"“. Byl horlivým katolíkem, na podporu katolické víry také napsal také knihu. Později se stal správcem zámku v Mělníku, ale udělal si mnoho nepřátel mezi protestanty. Při povstání byl také protestanty uvězněn, v roce 1620 ale zase propuštěn. Zemřel v Klementinu 25. září (podle jiného zdroje v srpnu) 1622 po pádu z koně.\n\nNa první straně Voynichova rukopisu byl rozeznán dnes již smazaný podpis „Jacobj à Tepenece (dnes viditelný jen pod UV světlem), existuje ale otázka, zda byl Horčický autorem rukopisu, nebo jen jeho vlastníkem.\n"}
{"id": "252037", "url": "https://cs.wikipedia.org/wiki?curid=252037", "title": "Štír nejdelší", "text": "Štír nejdelší\n\nŠtír nejdelší (\"Hadogenes troglodytes\") je pravděpodobně nejdelší štír na světě. Dorůstá až 210 mm. Podobných rozměrů dorůstají pouze druhy \"Pandinus imperator\" a \"Heterometrus svammerdami\". Všichni štíři rodu \"Hadogenes\" jsou klidní, mají slabý jed, nesnaží se zaútočit, k obraně využívají klepeta a nebo výjimečně bodnou. Člověk bodnutí většinou ani nezaznamená. \"H. troglodytes\" má mnoho barevných variant od černé až po hnědou se žlutýma nohama. Jeho biotop tvoří skalnaté suché oblasti a horská pásma, kde žije ve skalních štěrbinách a úzkých prostorech. Jedná se o velice citlivý druh k ničení přirozeného prostředí. Po více než roční březosti rodí samice 20–30 mláďat větší velikosti, která dosahují dospělosti po 8–10 letech. Délka života je odhadována na 30 let.\n"}
{"id": "252043", "url": "https://cs.wikipedia.org/wiki?curid=252043", "title": "Ngorongoro", "text": "Ngorongoro\n\nNgorongoro je rozlehlé území rozprostírající se mezi stěnami obrovské kaldery, prastarého vyhaslého vulkánu v severní Tanzanii. Přesná poloha tohoto tzv. „osmého divu světa“ je 180 km od západně od města Arusha. Dno kaldery leží ve výšce 1 800 m. V kaldeře o rozloze 260 km² se nachází největší koncentrace volně žijících afrických zvířat. Žije zde přibližně 30 000 jedinců. Celá chráněná oblast má rozlohu 8 288 km².\n\nOblast Ngorongoro byla vyhlášena za chráněné území v roce 1959 a v témže roce oddělena od národního parku Serengeti. Území bylo zapsáno v roce 1979 do Světového přírodního dědictví UNESCO. V roce 2010 došlo k rozšíření zápisu ve světovém dědictví UNESCO a Ngorongoro je od tohoto roku nejen přírodní, ale zároveň i kulturní dědictví. Země v chráněném území je víceúčelová, což je v Tanzanii rarita. Je zde zkombinována přísná ochrana divoké zvěře skloubená se zde žijícím obyvatelstvem. Využití půdy je řízeno tak, aby předešlo negativním účinkům na zvěř. Kultivace půdy je v Ngorongoro zakázána.\n\nFauna v kráteru Ngorongoro je velmi bohatá a rozmanitá. Vzácností mezi většími zvířaty jsou nosorožec černý, jehož stavy klesly z asi 108 kusů v letech 1964 - 1966 na 11 - 14 kusů v roce 1995, a hroch, jenž je v Tanzanii velmi neobvyklý. Žije zde také mnoho kopytníků: pakůň žíhaný (7 000 kusů v roce 1994), zebra (4 000), gazely (3 000). V kráteru je nejhustější populace lvů (62 kusů v roce 2001). Na okraji kráteru žijí levhart, slon (42 ks v roce 1987 a 29 ks v roce 1992), buvoli (4 000 v roce 1994). Nalezneme zde i šakaly, gepardy, hyeny.\n\nCharakteristický je pro území Ngorongoro kráter, který je zároveň největší neporušená sopečná kaldera na světě. Kráter se vytvořil, když obrovský vulkán explodoval a zhroutil se zhruba před 2 miliony let. Kráter je 610 m hluboký a dno má plochu 260 km².\n\nŘeka Munge Stream odvodňuje kráter směrem na sever kaldery, kde dále teče do jezera Magadi. To je sezónní slané jezero přibližně uprostřed kráteru. Řeka Lerai Stream odvodňuje vlhké lesy směrem k jihu kaldery, vyživuje tak prales Lerai ležící na dně kráteru. Dalším významnějším vodním zdrojem kráteru je Ngoitokitok Spring, v blízkosti východních svahů. Zde je i výletní místo otevřené pro turisty. Na dně kráteru se nalézá mnoho jiných malých potůčků, které jsou důležité pro zvířata a místní obyvatele - Masaje, hlavně v období sucha.\n\n"}
{"id": "252045", "url": "https://cs.wikipedia.org/wiki?curid=252045", "title": "Parabuthus villosus", "text": "Parabuthus villosus\n\nParabuthus villosus je nejdelší štír čeledi Buthidae.\n\nDorůstá až 180 mm. Velkou část těla pokrývají chloupky. Zbarvení tohoto štíra je černé až hnědé se světlýma nohama v závislosti na lokalitě. Mladí jedinci mají žluté nohy. Tento štír je jako jediný na světě aktivní ve dne. Z hlediska chovatelství je štír atraktivní, ale není často chován. Podle velkého telsonu je vidět, že patří k těm nejjedovatějším štírům na světě. Populace z okolí města Windhoek má slabší jed,takže bodnutí není příliš bolestivé. \"P. villosus\" se vyskytuje pod padlými stromy a spadanou kůrou.\n\nOdchov není tak problematický jako u některých štírů rodu \"Hadogenes\" a dalších druhů rodu \"Parabuthus\".\n"}
{"id": "252046", "url": "https://cs.wikipedia.org/wiki?curid=252046", "title": "Hadogenes zumpti", "text": "Hadogenes zumpti\n\nHadogenes zumpti je štír dorůstající až 150 mm. Jeho jed není nebezpečný a štír není agresivní. Rozšíření je omezeno na severní Richtersveld. Omezené rozšíření činí tento druh velice ohroženým.\n"}
{"id": "252048", "url": "https://cs.wikipedia.org/wiki?curid=252048", "title": "Kyrys", "text": "Kyrys\n\nKyrys je plátový ochranný kryt trupu, kožený nebo kovový. Jednoduchý kyrys chrání pouze hruď, dvojitý i záda. Lze jej nosit jako součást plátové zbroje nebo i samostatně.\n\nDíky relativní lehkosti a ochraně nejdůležitějších orgánů se kyrys udržel ve výzbroji těžkého jezdectva, tzv. \"kyrysníků\" až do druhé poloviny 19. století, navzdory rozkvětu palných zbraní. \n"}
{"id": "252049", "url": "https://cs.wikipedia.org/wiki?curid=252049", "title": "Pan Tau", "text": "Pan Tau\n\nPan Tau je televizní seriál Československé televize, čítající 33 dílů ve třech řadách a němý pilot. Ten byl natočen v roce 1966, samotný seriál potom mezi lety 1970 a 1978. Vyroben byl v československo-německé koprodukci, scénář napsal Ota Hofman, později společně s režisérem Jindřichem Polákem. Samotná postava pana Tau (ztvárnil jej Otto Šimánek) je charakteristická černou kouzelnou buřinkou, černým deštníkem a černým oblekem s bílou květinou v klopě. Autorem hudby byl Jaromír Vomáčka.\n\nNěmý pilotní díl byl natočen už roku 1966 (s německým názvem „Das erste Abenteuer“). Snímky z první série (výroba v letech 1970–1972) měly stopáž cca 30 minut a tvořily dějově částečně nenavazující sérii. Jelikož v nich vystupovali mj. Jan Werich a Pavel Landovský, nebyly z politických důvodů během normalizace v Československé televizi reprízovány. Snímky z druhé (1975) a třetí (1978) řady měly výraznější dějovou osu.\n\nDva celovečerní filmy o panu Tau \"Poplach v oblacích\" a \"Od zítřka nečaruji\" (premiéra 1979) vznikly sestříháním třetí série. Samostatný celovečerní snímek \"Pan Tau\" (premiéra 1989) byl natočen jako poslední dílo s touto postavou.\n\nV květnu 2017 německá společnost Caligari informovala o záměru natočit dalších 52 dílů a dva celovečerní filmy. Nově obsazený seriál by se měl na obrazovkách objevit v roce 2020, o bližší spolupráci na projektu měla zájem i Česká televize.\n\n\n\n\n\nV sedmdesátých letech namluvil Jan Werich první dva díly tj. Pan Tau přichází a Pan Tau naděluje na rozhlasovou nahrávku, která vyšla i ve formě gramofonových desek.\n\nUkázky ze seriálu a postava pana Tau se objevila také ve videoklipu k písni Du bist überall („You Are Everywhere“) německé zpěvačky Neny.\n\n\nPan Tau a první dobrodružství\nPan Tau přichází\nPan Tau naděluje\nPan Tau na horách\nPan Tau a neděle\nPan Tau jde do školy\nPan Tau a samá voda\nPan Tau a Claudie\nPan Tau to zařídí\nPan Tau a cesta kolem světa\nPan Tau v cirkusu\nPan Tau a tisíc kouzel\nPan Tau se vrací\nPan Tau a Robinson\nPan Tau a rodinná slavnost\nPan Tau a černý deštník\nPan Tau a velký ples\nPan Tau a rosnička\nPan Tau a Aladinova lampa\nPan Tau a zlatý kufr\nPan Tau odchází\nPan Tau a noc v safari\nPan Tau a kouzelnice\nPan Tau na pionýrském táboře\n\n"}
{"id": "252050", "url": "https://cs.wikipedia.org/wiki?curid=252050", "title": "Štír olivový", "text": "Štír olivový\n\nŠtír olivový (\"Uroplectes olivaceus\") je až 6 cm dlouhý štír. Má černé zbarvení a extrémně tenká klepeta a silný ocásek. Nepatří mezi agresivní štíry, ale v ohrožení se ihned brání. U tohoto druhu je hlášeno velké množství bodnutí. Bodnutí je velice bolestivé a jeho účinky trvají až 4 hodiny. Jinak není nebezpečné. Tento štír je jedním z mnoha nalézaných v oblečení a botách. Lze jej nalézt pod kameny a kůrou stromů. Velice rychle běhá. Samci jsou štíhlejší a menší než samice. Počet mláďat je od 12 do 38.\n"}
{"id": "252052", "url": "https://cs.wikipedia.org/wiki?curid=252052", "title": "Štír Martensův", "text": "Štír Martensův\n\nŠtír Martensův (\"Mesobuthus martensii\") je asijský zástupce štírů rodu \"Mesobuthus\". Štír Martensův nepatří mezi nebezpečné druhy, ale bodnutí je bolestivé a vzhledem k příslušnosti k čeledi Buthidae je třeba zachovávat opatrnost u dětí a osob zvlášť citlivých na živočišné jedy. Obecně je považován za nejjedovatější druh rodu.\n\nDorůstá délky mezi 5 a 6 cm. Samci jsou obvykle menší a méně širocí než samice. Je společenštější než např. štír středomořský (\"Buthus occitanus\") a v přírodě se vyskytuje v malých skupinách. Vytváří poddruhy Mesobuthus martensii martensii a Mesobuthus martensii hainanensis.\n\nVyskytuje se v Indii,Japonsku, Číně, Mongolsku a Koreji. Obývá suchá místa s minimem vegetace. Lze jej nalézt pod kameny. Nevytváří nory.\n\nTerárium je třeba pouštního typu o rozměrech 25×20×20 cm nebo větší. Jako podklad je vhodný suchý lignocel, půda nebo půda s pískem.V současnosti je k dostání i směs lignocelu a písku. Obecně rod preferuje spíše půdu než písek. Při chovu je vhodné terárium přes den vyhřívat na teploty okolo 28°, v noci jsou lepší nižší teploty okolo 20 °C. Jedna část terária musí být vlhčí a nesmí chybět napáječka. Přes zimu je možné zimovat při teplotě 5–10 °C. Dožívá se 4–5 let. Někteří jedinci jsou choulostiví na nízkou teplotu a roztoče. Plísňová onemocnění se projevují zřídka. Samci jsou choulostivější než samice.Při onemocnění byl štír netečný a občas se chvěl a měl vybledlou barvu.\n"}
{"id": "252053", "url": "https://cs.wikipedia.org/wiki?curid=252053", "title": "Štír hladký", "text": "Štír hladký\n\nŠtír hladký (\"Iomachus politus\") je africký štír. Vyskytuje se v Tanzanii, Jihoafrické republice, Keni, Mosambiku, Ugandě a Etiopii. Dorůstá okolo 4 cm. Jeho jed není člověku nebezpečný a není jasné, zda je telson vůbec schopen probodnout lidskou pokožku.\n\nK chovu je třeba terárium pralesního typu. Postačí o rozměrech 20×20×20 cm. Odchov není problémový. Do Česka se štír hladký dováží hlavně z Tanzanie.V jednom vrhu může být okolo 12 mlad'at.\n"}
{"id": "252054", "url": "https://cs.wikipedia.org/wiki?curid=252054", "title": "Parabuthus transvaalicus", "text": "Parabuthus transvaalicus\n\nParabuthus transvaalicus je jeden ze tří nejjedovatějších štírů rodu \"Parabuthus\". Je schopen v rozčilení vystříknout jed. Pro zdravého dospělého člověka není příliš nebezpečný, ale pro nemocné, děti a starší osoby může být bodnutí smrtelné. Jedná se o pouštního štíra hloubícího nory pod kameny a kusy kůry.\n\nTerárium je třeba pouštního typu s vyšší vrstvou substrátu. Tento štír dorůstá okolo 15 cm a díky své černé barvě se jedná o jednoho z nejatraktivnějších štírů z rodu. V jednom vrhu má okolo třiceti mláďat, u kterých jsou někdy problémy s odchovem.\n"}
{"id": "252056", "url": "https://cs.wikipedia.org/wiki?curid=252056", "title": "Neofelis", "text": "Neofelis\n\nNeofelis (levhart, pardál) je rod velkých koček, sesterský rodu \"Panthera\". Obývá Asii. Zahrnuje dva druhy. Zaprvé je to levhart obláčkový (\"Neofelis nebulosa\"), který žije v jižní, jihovýchodní a východní Asii. Populace levhartů z ostrovů Borneo, Sumatra (a možná Batu), dříve uváděná jako poddruh \"Neofelis nebulosa diardi\", je od roku 2006 považována za samostatný druh levhart Diardův.\n\nOba druhy se vyznačují charakteristickou morfologií a zbarvením, díky čemuž jsou jednoznačně odlišitelné od ostatních kočkovitých šelem. Mají na bocích velké skvrny ve tvaru obláčků, relativně krátké končetiny a podsaditou tělesnou stavbu. Ocas mají dlouhý a silný. Jejich hlava je velká a muskulaturní. Disponují velmi dlouhými špičáky (i více než 4 cm), ve srovnání s celkovými rozměry těla relativně nejdelšími ze všech kočkovitých šelem. Tlamu dokáží rozevřít až do úhlu 90° (pro srovnání u pumy je to jen 65°). Klouby zadních nohou vykazují neobyčejnou pohyblivost, která jim umožňuje výborný pohyb po stromech. Kromě jiných hlasových projevů vydávají dlouhé sténavé volání, které je slyšitelné na velkou vzdálenost.\n\nJejich habitatem jsou různé typy tropických lesů, především jihovýchodní Asie. Pohybují se velmi obratně po stromech, dokáží šplhat hlavou dolů nebo zavěšeni na větvi visíce dolů. Živí se malými nebo středně velkými živočichy. Mezinárodní svaz ochrany přírody vede oba druhy jako zranitelné. Jejich počty ve volné přírodě klesají. Na vině je ztráta habitatu vinou odlesňování a lov kvůli kožešině a částem těl.\n\n"}
{"id": "252057", "url": "https://cs.wikipedia.org/wiki?curid=252057", "title": "Scorpio maurus", "text": "Scorpio maurus\n\nScorpio maurus je jediný druh rodu Scorpio. Na svém velkém areálu rozšíření vytváří 20 poddruhů.\n\nVelikost se pohybuje dle poddruhu mezi 50-60 mm, 60-65 mm nebo mezi 80-100 mm. Barevnost je ještě různorodější. Dle poddruhu může mít zbarvení oranžové, různých odstínů žluté, světle hnědé i hnědo- až šedočerné. Přes tuto rozdílnost nelze tohoto štíra zaměnit s žádným jiným severoafrickým štírem a to hlavně díky mohutným klepetům, které mu vysloužily přezdívku boxer. Díky tomu, že tento štír obývá suché až pouštní oblasti není tak společenský jako velké pralesní druhy ze stejné čeledi jako \"S. maurus\". Mezi jednotlivými štíry z různých poddruhů dochází k silné rivalitě. Tento veleštír je útočný, ale při obraně nepoužívá jed a rychle štípe klepety.\n\nNejvětším poddruhem je \"S. m. mogadorensis\". V Česku se nejčastěji chovají poddruhy \"S. m. palmatus\" a \"S. m. fuscus\".\n\nMá tmavohnědou až černou barvu. Dorůstá v rámci druhu menších rozměrů. Je nejčastěji chovaným poddruhem v Česku. Vyskytuje se v jižní části Turecka v okolí města Samandagi poblíž hranic se Sýrií. U tohoto poddruhu je nejvhodnějším podkladem zemina bez příměsi písku.\n\nMá žluté zbarvení s černými klouby. Český název štír b. zlatý se nepoužívá příliš často. Vyskytuje se v Izraeli a na území Palestinské autonomie.\n\nPro chov je vhodné větší terárium s mnoha úkryty, pro každého štíra minimálně tři. Jelikož tento štír údajně patří mezi hrabavé druhy, je důležité dát na dno alespoň 15 cm vrstvu půdy (s pískem). Terárium musí být suché kromě jednoho vlhkého rohu a také zde nesmí chybět napáječka. Počet mláďat se pohybuje mezi 6 a 15 a jejich odchov je mnohem náročnější než u velkých pralesních štírů čeledi Scorpionidae, trvá déle a je někdy provázen pozastavením vývoje. Při chovu je vhodné střídat denní a noční teplotu.\n"}
{"id": "252059", "url": "https://cs.wikipedia.org/wiki?curid=252059", "title": "Ľavicový blok", "text": "Ľavicový blok\n\nĽavicový blok byla malá slovenská levicová strana.\n\nVznikla roku 2002. Jejím prvním předsedou byl Jozef Kalman. Ve volbách 2002 obdržela 0,29 %, ve volbách 2006 0,39 % a nezískala parlamentní zastoupení. Předseda Kalman neúspěšně kandidoval rovněž v prezidentských volbách na Slovensku roku 2004. 31. března 2008 vstoupila strana do likvidace. Likvidátorem strany je Anton Antáš.\n"}
{"id": "252063", "url": "https://cs.wikipedia.org/wiki?curid=252063", "title": "Levhart", "text": "Levhart\n\nLevhart je české označení pro několik kočkovitých šelem z podčeledi velkých koček, a to z obou rodů:\n\nPro odlišení těchto dvou skupin levhartů, vzájemně si nepříliš příbuzných, byl pro levharty rodu \"Neofelis\", kvůli odlišení od „panterů“, zaveden český název „pardál“, který se ale příliš neujal.\n\n"}
{"id": "252066", "url": "https://cs.wikipedia.org/wiki?curid=252066", "title": "Združenie robotníkov Slovenska", "text": "Združenie robotníkov Slovenska\n\nZdruženie robotníkov Slovenska (česky \"Sdružení dělníků Slovenska\", zkratka ZRS) je slovenská mimoparlamentní strana. Vznikla v roce 1994 odštěpením od Strany demokratické levice. V témže roce uspěla v parlamentních volbách a se ziskem 7,34 % obsadila 13 poslaneckých křesel. I přes proklamovanou opoziční agrárně-levicovou orientaci se stala součástí vlády spolu s mečiarovci a nacionalisty. V dalších parlamentních volbách už ale neuspěla: ve volbách 1998 získala 1,30 %, ve volbách 2002 0,54 % a ve volbách 2006 jen 0,29 %.\nPředsedou strany je od roku 1994 Ján Ľupták. \n"}
{"id": "252069", "url": "https://cs.wikipedia.org/wiki?curid=252069", "title": "Kristanna Loken", "text": "Kristanna Loken\n\nKristanna Sommer Loken (* 8. října 1979), či také Kristanna Sommer Løken, je americká herečka a bývalá modelka s norskými kořeny.\n\nKristanna Loken se narodila v Ghentu ve státě New York. Jejím otcem je spisovatel Merlin „Chris“ Loken a matka modelka Rande Porath. Její prarodiče jak z matčiny, tak z otcovy strany pocházeli z Norska, kteří imigrovali do Wisconsinu, kde se nachází početná norsko-americká komunita. Vyrůstala ve státě New York v regionu Upstate New York.\n\nKristannina herecká dráha započala v roce 1994, kdy hrála v seriálu \"As The World Turns\" postavu \"Danielle Andropoulos\" a také se objevila v několika televizních pořadech a seriálech, včetně pravidelných rolí v \"Philly, Unhappily Ever After, Mortal Kombat: Conquest,\" a \"Boy Meets World\" či hostování v epizodě „Hýčkaný syn“ seriálu \"\". Pravděpodobně její nejznámější role je postava androida T-X z filmu \"\" z roku 2003. O rok později dostala roli v německém televizním filmu \"Die Nibelungen\", který byl vysílán jako dvoudílná minisérie. Následně v roce 2006 hrála hlavní postavu ve filmové verzi videohry \"BloodRayne\" a dále hrála také v dalším filmu inspirovaným videohrou \"Dungeon Siege,\" - \"In the Name of the King: A Dungeon Siege Tale\".\n\nObjevila se také v deseti epizodách čtvrté řady seriálu \"The L Word\", která měla svůj debut v lednu roku 2007. Nejnověji hrála hlavní roli v seriálu na \"SciFi Channelu\" \"Painkiller Jane\", který se začal vysílat v dubnu 2007.\n\n\n"}
{"id": "252073", "url": "https://cs.wikipedia.org/wiki?curid=252073", "title": "Pole (heraldika)", "text": "Pole (heraldika)\n\nPozadí erbu v heraldice, se nazývá pole. Pole může být jednotné a potom je pokryto jednou z tinktur nebo může být rozděleno heroldskými figurami. \n\nPři blasonování se tinktura a rozdělení pole uvádí první až poté se uvádí Obecné figury položené na poli.\n"}
{"id": "252083", "url": "https://cs.wikipedia.org/wiki?curid=252083", "title": "Robert Rosenberg", "text": "Robert Rosenberg\n\nRobert Rosenberg (* 6. března 1975 Trutnov) je nejznámější český pornoherec a moderátor. Dle svých slov účinkoval ve více než 2500 filmech a měl přes 4000 sexuálních partnerek. V roce 2017 nadaboval sám sebe v internetovém pořadu \"Mrazivá tajemství\", který vysílá internetová televize Stream.cz, a to konkrétně v díle \"Sodoma Gomora\".\n\nRobert Rosenberg je vyučený automechanik, ale tomuto povolání se věnoval pouze 2 měsíce. Místo toho přesídlil do Prahy, kde se dostal k povolání pornoherce.\n\nMá přítelkyni, se kterou má syna Rockyho a s manželkou Žanetou se doposud nerozvedli, jelikož se Žaneta nedostavila k soudu, spolu nežijí a Žaneta se o společného syna Forresta nestará, stará se o něj babička z Žanetiny strany..\n\nV říjnu 2007 byl i se svou manželkou a asistentem zatčen a umístěn ve vazbě. Podle ČT jsou obviněni z obchodování s lidmi, později byla obvinění rozšířena o kuplířství, šíření toxikomanie, šíření nakažlivé choroby a krádeže. Rosenbergova manželka a asistent jsou navíc obviněni z loupeže. Třetího března 2008 byl Robert Rosenberg propuštěn z vazby na kauci.\n\nV srpnu 2008 byl Rosenberg nepravomocně odsouzen k ročnímu podmíněnému trestu odnětí svobody se zkušební dobou na jeden rok za šíření toxikomanie, když svým přítelkyním nabízel a prodával kokain. Obvinění ze šíření nakažlivé choroby (v tomto případě chlamýdie) bylo překvalifikováno na přestupek. Obvinění z obchodování s lidmi a kuplířství byl zproštěn. Jeho manželka a asistent byli odsouzeni k čtyřměsíčnímu podmíněnému trestu odnětí svobody za krádež. Odvolací soud v listopadu 2008 Rosenbergův rozsudek potvrdil (o obvinění z kuplířství prohlásil, že k nabízení sexuálních služeb mladých společnic americkým podnikatelům nedošlo opakovaně, a tedy není trestné), rozsudek manželky a asistenta zrušil.\n\nRobert Rosenberg spolu se svou ženou Žanetou společně založili produkční společnost REBEL Company. Podle zpravodajského portálu iDNES.cz byla společnost k červnu 2009 zadlužená a hrozila jí likvidace.\n\nRobert se již léta věnuje bojovým sportům, klasickému a thajskému boxu. Ve 36 letech dostal nabídku vyzkoušet profibox, kterou přijal. Jeho zápas se uskutečnil 29. listopadu v rámci galavečeru Warriors of the Ring v Praze. Jeho soupeřem byl německý boxer Alexander Winsch.\n\nTV Nova mylně tvrdila, že jméno Robert Rosenberg je jen umělecké jméno a skutečné občanské jméno je Martin Toman.\n\n"}
{"id": "252084", "url": "https://cs.wikipedia.org/wiki?curid=252084", "title": "PAP", "text": "PAP\n\nZkratka PAP má několik významů:\n\n\n"}
{"id": "252092", "url": "https://cs.wikipedia.org/wiki?curid=252092", "title": "Squeak", "text": "Squeak\n\nSqueak je open source implementace programovacího jazyka a prostředí Smalltalk.\n\nSqueak je k dispozici pro mnoho platforem (Windows, Linux, MacOS, RiscOS, UNIX). Skládá se z virtuálního stroje, obrazu prostředí, logu změn a zdrojových kódů. Prostředí je objektově orientované, založené na třídách a reflexivní. Uživatelské rozhraní umožňuje různé modifikace widgetů (např. rotaci okna). Na Squeaku jsou založeny projekty Croquet Project nebo SmallDEVS.\n\n"}
{"id": "252093", "url": "https://cs.wikipedia.org/wiki?curid=252093", "title": "Jean Martinon", "text": "Jean Martinon\n\nJean Franisque-Étienne Martinon (10. ledna 1910 Lyon – 1. března 1976 Paříž) byl francouzský hudební skladatel a dirigent.\n\nJean Martinon se narodil v Lyonu a v letech 1924-1925 studoval hru na housle na lyonské konservatoři. V roce 1926 přešel do Paříže a studoval na pařížské konzervatoři u Julese Boucherita. Školu absolvoval v roce 1929 s vynikajícím prospěchem. Pokračoval studiem skladby u Alberta Roussela, harmonie u Vincenta d'Indy a dirigování u Charlese Muncha a Rogera Desormièra. V roce 1932 získal na Sorbonně titul M. A.\n\nAž do Druhé světové války byl Martinon především skladatelem. Jeho raná díla zahrnují mimo jiné Symfonietu pro klavír, bicí nástroje a smyčce (1935), Symfonii č. 1 (1936), \"Concerto giocoso\" pro housle a orchestr a dechový kvinte (1938). Po vypuknutí války nastoupil do armády, byl zajat a strávil dva roky v nacistickém zajateckém táboře. Ani v táboře nepřestal komponovat. Zkomponoval orchestrální skladby s prvky jazzu \"Stalag IX – Musique d'exil\" a několik skladeb s náboženskou tématikou. Mezi nimi vyniká skladba \"Absolve, Domine\" pro mužský sbor a orchestr na památku francouzských hudebníků padlých ve válce a \"Žalm 136\", za který v roce 1946 obdržel Cenu města Paříže.\n\nPo propuštění ze zajetí se stal v Paříži dirigentem \"Pasdeloup Orchestra\" (1943). V letech 1943–1945 byl dirigentem Symfonického orchestru Bordeaux a asistentem dirigenta \"Orchestre de la Société des Concerts du Conservatoire de Paris\" (1944-1946). V letech 1947–1949 působil u Londýnského filharmonického orchestru. Léta 1948–1950 strávil u \"Radio Eireann Orchestra\" (RTÉ NSO) v Dublinu a v roce 1950 se stal uměleckým ředitele orchestru \"Lamoureux\" v Paříži. V té době zkomponoval mimo jiné \"Irskou symfonii\" (1948), balet \"Ambohimanga\" (1946) i svou jedinou operu \"Hécube\" (1949-1954). Jako hostující dirigent uvedl s Bostonským symfonickým orchestrem ve Spojených státech svou Symfonii č. 2. V roce 1957 se stal uměleckým ředitele Izraelského filharmonického orchestru a v roce 1960 hudebním ředitelem Düsseldorfských symfoniků.\n\nV roce 1963 vystřídal Fritze Reinera v čele Chicagského symfonického orchestru. Za interpretaci symfonických děl Gustava Mahlera obdržel v roce 1967 cenu Gustav Mahlera. Během svého působení v Chicagu uvedl na 60 děl amerických i evropských soudobých skladatelů, což se nesetkalo s pochopením konzervativní části publika. To byl hlavní důvod, proč v roce 1968 na svou funkci resignoval. V témže roce přijal místo šéfdirigenta \"Orchestre National de la Radio Television Française\" v Paříži. S tímto orchestrem pak nahrál téměř celý standardní repertár francouzské hudby pro firmy Erato a EMI. V roce 1974 byl jmenován hlavním dirigentem \"Residentie Orkest Den Haag\".\n\nZemřel v Paříži 1. března 1976 na rakovinu kostí. \n\n\n\n\n\n\n"}
{"id": "252095", "url": "https://cs.wikipedia.org/wiki?curid=252095", "title": "Pošta (rozcestník)", "text": "Pošta (rozcestník)\n\nSlovo pošta může mít více významů a použití: \n\n\n\n\n\n\n\n"}
{"id": "252097", "url": "https://cs.wikipedia.org/wiki?curid=252097", "title": "KF Tirana", "text": "KF Tirana\n\nKlubi i Futbollit Tirana je albánský fotbalový klub. Sídlí v hlavním městě Albánie, Tiraně, hraje na stadionu Qemal Stafa.\n\nKlub byl založen v roce 1920, pod názvem „Agimi Sports Association“. V roce 1927 byl přejmenován na „Sportklub Tiranë“, od roku 1947 „17 Nëntori Tiranë“ (17. listopad, na počest data 17. listopadu 1944, kdy byla osvobozena Tirana). V letech 1952-1956 nesl jméno „Puna Tiranë“ (Práce). Od roku 1991 se vrátil k tradičnímu názvu klubu.\n\nTým se poprvé zúčastnil evropských pohárů v sezoně 1965-66, konkrétně v Lize mistrů, tehdy nazývané Pohár mistrů evropských zemí. Největším mezinárodním úspěchem byl postup přes FC Dinamo București v prvním kole PVP 1986/87. Klub hrál také finále Balkánského poháru v roce 1983.\n\nMezi známější hráče klubu patřil třeba Bekim Balaj.\n\nKF Tirana je nejlepším fotbalovým klubem Albánie. 24x vyhrála nejvyšší soutěž a 15x vyhrála albánský pohár.\n\n\n\n"}
{"id": "252109", "url": "https://cs.wikipedia.org/wiki?curid=252109", "title": "Svratka (člun)", "text": "Svratka (člun)\n\nČlun Svratka byl jedním z plavidel, které využíval Dopravní podnik města Brna pro provoz lodní dopravy na Brněnské přehradě. V provozu zde byl od roku 1946 zřejmě do roku 1955.\n\nPro zahájení lodní dopravy na Brněnské přehradě v roce 1946 byl, kromě dvou německých lodí \"Brno\" a \"Morava\", k dispozici také malý motorový člun \"Svratka\". Kromě fotografií a vzpomínek pamětníků o něm však neexistují téměř žádné záznamy. Z kusých informací, které jsou k dispozici, je možné vyčíst, že \"Svratka\" byla údajně totožná s parníčkem \"Carolus\", který jezdil na Svratce od Jundrova do Kamenného Mlýna kolem první světové války.\n\nČlun \"Svratka\" byl určen k přepravě malých skupin cestujících. Vzhledem k velké poruchovosti byl ale později využíván již pouze jako služební (k ošetřování a opravě přístavišť). Kolem roku 1955 byl zřejmě člun vyřazen, neboť o něm již nejsou žádné zprávy.\n\nTrup člunu, dlouhého 6,65 m, byl vyroben ze želeného plechu o síle 2 mm. Plavidlo bylo vybaveno benzínovým motorem o výkonu 17 HP. Nejpozději na konci roku 1952 byl člun přestavěn, byl upraven jeho trup a také obdržel elektrický pohon, jako ostatní lodě na Brněnské přehradě. Celková hmotnost plavidla (včetně cestujících) je uváděna 2,2 t, maximální rychlost 9 km/h. Obsaditelnost člunu byla 17 osob plus vůdce lodi.\n"}
{"id": "252114", "url": "https://cs.wikipedia.org/wiki?curid=252114", "title": "Hrázděné zdivo", "text": "Hrázděné zdivo\n\nHrázděné zdivo je typ zdění, při kterém je dřevěná trámová nosná konstrukce vyplněna hliněnou maltou omazanými dřevěnými tyčkami tzv. loučemi, případně cihlami, či výjimečně kameny. Výplň je pak omítnuta, trámy však (až na výjimky) nikoli – vzniká tak typická podoba hrázděného zdiva.\nV českých zemích není tento způsob stavby zdí příliš častý, vyskytuje se především v západních a severních Čechách v oblastech bývalých Sudet. Zcela běžný je v Německu.\n\nHrázděné stavby jsou ojedinělým konstrukčním stavebním systémem na bázi dřeva. Konstrukční systém tvoří kombinace dřevěných trámových prvků, které vytvářející celistvou nosnou kostru, jež je nejčastěji vyplněna cihelným zdivem. V historických dobách se pro výplně používalo velmi často hliněné mazaniny plněné slámou, tento způsob byl později vytlačen již zmíněným cihelným zdivem nebo v některých případech kamenným zdivem.\n\nHrázděné stavby historicky vznikaly v období 12. století v oblasti středního Porýní. Nahrazovaly dřívější celodřevěné roubené stavby. Podnětem k jejich vzniku byla úspora dřevěného materiálu. Nejdříve, jak bylo už výše zmíněno, byly výplně prováděny z hliněno-slámové mazaniny, která byla později nahrazena kvalitnějšími cihelnými nebo kamennými výplněmi. Tento typ hrázděných staveb se později rozšířil po celé Evropě. Tradičními lokalitami hrázděných staveb je Německo, Švýcarsko, Rakousko, ale také Anglie nebo Francie. U nás se nejčastěji vyskytují tyto stavby v německém pohraničí.\n\nK velkému rozmachu hrázděných staveb došlo na přelomu 18. a 19. století. Původně tyto stavby vznikaly ve městech a později se rozšířily i na venkov. Ve městech byly hrázděné stavby s příchodem nových stavebních technologií postupně vytlačovány celozděnými nebo později betonovými stavbami. Stávající hrázděné stavby byly přestavovány nebo zbourány a nahrazeny novou výstavbou. Dochovaným příkladem měšťanských staveb je část chebského náměstí. Jak je z fotografií patrné, spodní část staveb byla přestavěna a z čistě hrázděné stavby zůstala pouze horní patra.\n\nPěkným příkladem venkovských staveb jsou některé dochované památkové rezervace například ve vesnici Doubrava ležící v pohraničí mezi Mariánskými Lázněmi a Chebem nebo vesnice Nový Drahov. Tyto stavby jsou zajímavé především fortelným provedením při napojování dřevěných prvků a zároveň pěkným ztvárněním lidových motivů na zdobení křížení jednotlivých dřevěných prvků.\n\n\n"}
{"id": "252117", "url": "https://cs.wikipedia.org/wiki?curid=252117", "title": "Letecký útok na Prahu 14. února 1945", "text": "Letecký útok na Prahu 14. února 1945\n\nLetecký útok na Prahu 14. února 1945 byla operace amerických vzdušných sil (), co do počtů lidských obětí nejtragičtější nálet na Prahu v průběhu druhé světové války.\n\nDenní nálet bombardérů byl podle historiků součástí masivního bombardování Drážďan probíhajícího od 13. do 15. února, ale pro navigační chybu byla místo seřaďovacího nádraží v německých Drážďanech bombardována Praha, především v širší oblasti smíchovského nádraží. Šlo o první větší nálet, kterému byla Praha ve druhé světové válce vystavena. Civilní oběti náletu byly značné, vojenské škody naopak minimální, čehož využila jak německá, tak později komunistická propaganda.\n\nNálet provedlo kolem 60 amerických letounů B-17 z 91. a 398. bombardovací skupiny 1. letecké divize 8. letecké armády amerického armádního letectva (\"91st\" a \"398th Bomber Group, 1st Air Division, 8th Air Force, USAAF\") startujících ze základny v anglickém Nuthampsteadu. Dle hlášení obou skupin nálet trval pouze dvě minuty mezi 12:25 a 12:27.\n\nNa Prahu bylo svrženo přibližně 150 tun trhavých a zápalných bomb v širokém pásu od Radlic až téměř po žižkovské nákladové nádraží – bombardování zasáhlo Radlice, Vyšehrad, Zlíchov, Nové Město, Nusle, Vinohrady, Vršovice a Pankrác. Nejvíce byla poškozena oblast od Palackého mostu (tehdy Mozartova) přes Karlovo náměstí na Vinohrady.\n\nOdhady uvádějí přibližně 700 mrtvých a 1200 zraněných v důsledku náletu; mezi oběťmi byli např. horolezci a malíři Vlasta a Otakar Štáflovi a Eva Ladová, dcera Josefa Lady. Oběti tvořili téměř výhradně civilisté. Bez přístřeší zůstalo 11 000 Pražanů.\n\nBombardováním bylo zasaženo přes 2500 pražských domů, z toho 68 bylo úplně zničeno, 88 velmi těžce poškozeno, 168 těžce poškozeno a 2351 poškozeno lehce. Zasažen byl např. Emauzský klášter, Faustův dům, Vinohradská synagoga, Grébovka nebo sochy na Palackého mostě. Silně byl poškozen dům na rohu dnešní Resslovy ulice a Rašínova nábřeží, který musel být odstraněn; na jeho místě teprve v roce 1996 vyrostl Tančící dům. Mimo objekty bylo napočítáno dalších 67 zásahů.\n\nNálet nezničil žádný významný vojenský cíl; způsobil pouze lehké škody na pražském železničním uzlu, které byly opraveny během několika hodin.\n\nVelké ztráty na životech byly způsobeny také netečností civilního obyvatelstva vůči leteckým poplachům, které byly za války poměrně časté, avšak většina předchozích náletů mířila na cíle mimo Prahu. Lidé se domnívali, že Praze – jakožto českému městu – nehrozí skutečné nebezpečí, případně (mylně) že je dokonce uvedena v seznamu zakázaných cílů spojeneckého letectva. Dalším důvodem bylo pozdní vyvolání poplachu (pět minut před dopadem prvních bomb) a velmi krátké trvání náletu, kvůli němuž byl čas na ukrytí velmi krátký. Náletu neodolaly ani některé protiletecké kryty. K ničivosti útoku přispěl i fakt, že německé letectvo (jehož úkolem bylo mj. chránit města a strategické cíle před nálety) bylo ke konci války ve špatném stavu a že pražský hasičský sbor musel o den dříve odjet pomáhat hasit hořící Drážďany.\n\nTehdejší oficiální, nacisty kontrolovaný tisk využil nálet k odsouzení Spojenců i české exilové vlády a označil jej za teroristickou akci. 18. února se na náměstí Míru uskutečnila tryzna za české oběti, které se účastnili i předseda protektorátní vlády Richard Bienert a německý státní ministr Karl Hermann Frank; pro německé oběti se obdobná tryzna uskutečnila před Rudolfinem.\n\nBombardování Prahy bylo způsobeno navigačním omylem. Někteří navigátoři amerických bombardérů hlásili do vysílaček, že se nacházejí nad cílovým městem shozu pum: „... někde nad Drážďany“; jiní chybu rozpoznali, avšak byli nuceni následovat skupinu. Po celou dobu letu z Velké Británie panovala naprostá mlha, skupiny se vlivem silného větru odchýlily jihovýchodně od svého kurzu, navíc se při přeletu Německa porouchal palubní radiolokátor hlavního navigátora skupiny. Navigátoři se tak museli orientovat podle bodů na zemi, kde zaměnili Plzeň za iniciační navigační bod Zwickau, protože je od Prahy vzdálena zhruba stejně jako Zwickau od Drážďan. Faktorem mohl být i nedostatek paliva pro dosažení důležitějšího cíle.\n\nPraha nepatřila mezi náhradní cíle bombardování, na které se měl svrhnout náklad bomb, kdyby se nepodařil shoz na primární cíl (tím byla Saská Kamenice). Spojenecká bombardování českého území způsobila značné škody nacistům. Omyly, ke kterým došlo, se staly vděčným soustem jak nacistické, tak komunistické propagandy.\n\nPraha se během války stala cílem spojeneckého bombardování několikrát.\n\nDne 15. listopadu 1944 zaútočila dvě letadla na městskou elektrárnu v Holešovicích.\n\nDne 25. března 1945 došlo k útoku na strategické cíle v Libni, Kbelích a Vysočanech. Při tomto útoku bylo usmrceno 235 osob a dalších 417 bylo zraněno. Zasaženo bylo 527 objektů a napočítáno dalších 74 zásahů mimo objekty.\n\nNa dnešním území Prahy zaútočily několikrát americké stíhací letouny (tzv. hloubkaři) na lokomotivy a v jednom případě na kolonu německých uprchlíků: 3. března, 1., 18., 25. a 30. dubna 1945.\n\nBěhem Pražského povstání v květnu 1945 došlo rovněž k několika útokům ze strany německého letectva, namířeným například proti budově Československého rozhlasu na Schwerinově (dnes Vinohradské) třídě nebo na Poděbradská kasárna (dnes obchodní centrum Palladium na náměstí Republiky). Budova Československého rozhlasu byla tímto bombardováním dosti těžce poškozena a povstalecké vysílání muselo být kvůli tomu přemístěno jinam.\n\n\n\n"}
{"id": "252118", "url": "https://cs.wikipedia.org/wiki?curid=252118", "title": "Michelle Bacheletová", "text": "Michelle Bacheletová\n\nVerónica Michelle Bachelet Jeria /βeˈɾonika miˈʃɛl baʃˈle ˈçeɾja/ (* 29. září 1951) je chilská levostředová politička, prezidentka země v letech 2006–2010 a 2014–2018. Poprvé byla zvolena roku 2006 jako první žena v historii Chile. a jako druhá v Jižní Americe po Isabel Martínez de Perónové. Od září 2018 zastává funkci Vysoké komisařky OSN pro lidská práva.\n\nJejí matka Ángela Jeria byla archeoložkou a otec Alberto Bachelet důstojníkem u letectva. V 11 letech v roce 1962 se spolu s rodiči dostala do USA, když byl její otec přidělen k vojenské misi při chilské ambasádě. V roce 1969 již maturovala zpět v Chile a začala studovat medicínu. Otec byl povýšen na generála a byl pověřen vládou Salvadora Allendeho organizováním přídělového systému potravin. Po převratu Augusta Pinocheta v září 1973 odmítl opustit zemi a byl uvězněn a obviněn ze zrady. Po měsících mučení zemřel v březnu 1974.\n\nV lednu 1975 byla společně se svou matkou zadržena agenty tajné policie a odvezena do Villa Grimaldi, vězení pro politické vězně. Tam byla od matky oddělena a krátce vyslýchána a mučena. Později bylo oběma dovoleno odejít do Austrálie, kde žil matčin starší bratr. V květnu 1975 se přesunuly do NDR, kde jim byl nabídnut azyl. Bacheletová žila v Postupimi, kde se od října 1976 v místní nemocnici připravovala na pokračování studií medicíny. Také se seznámila s chilským architektem Jorgem Dávalosem (také politickým uprchlíkem), kterého si v roce 1977 vzala. Od ledna 1978 studovala němčinu v Lipsku, kde se jí také v témže roce narodil syn Sebastián Dávalos. V říjnu 1978 se vrátila do Postupimi a začala studovat medicínu na Humboldtově univerzitě. Po půl roce studia obdržela povolení vrátit se zpět do vlasti.\n\nPo návratu pokračovala ve studiích medicíny, které úspěšně završila v roce 1982. Specializovala se na veřejnou zdravotní péči a pediatrii. Poté pracovala jako lékařka. V roce 1984 se jí narodila dcera Francisca Dávalos Bachelet, nedlouho poté se se svým manželem rozvedla. V letech 1985–1987 měla vztah s mluvčím Vlastenecké fronty Manuela Rodrígueze, ozbrojené složky Komunistické strany Chile. Po znovunastolení demokracie v roce 1990 pracovala pro chilské ministerstvo zdravotnictví. V práci se seznámila s lékařem Aníbalem Henríquezem, stoupencem Augusta Pinocheta, se kterým měla v roce 1992 dceru Sofíu Henríquez Bacheletovou. Jejich vztah po několika letech skončil. V roce 1996 začala studovat vojenskou strategii, krátce i jako stipendistka v USA. Po úspěšném zakončení studia začala pracovat na chilském ministerstvu obrany.\n\nOd začátku svých univerzitních studií je členkou Chilské socialistické strany. Politicky aktivní je od druhé poloviny 80. let. 20. století. V roce 1996 kandidovala na starostku Las Condes, bohatého předměstí Santiaga de Chile. Skončila čtvrtá a získala jen 2,35 % hlasů voličů. V roce 1999 pracovala pro Ricarda Lagose při prezidentských primárkách, Ricardo Lagos pak byl v roce 2000 zvolen prezidentem (v chilském prezidentském systému tedy i předsedou vlády).\n\nV březnu 2000 ji jako neznámou političku jmenoval ministryní zdravotnictví. V lednu 2002 se stala ministryní obrany. Koncem roku 2004 byla stranou oslovena jako potenciální kandidátka na prezidenta. Kandidaturu přijala a odstoupila z vládní funkce, aby se mohla naplno věnovat volební kampani. V červenci 2005 se stala jediným kandidátem širší Koalice stran pro demokracii, když jediný protikandidát křesťanský demokrat z voleb odstoupil.\n\nV prvním kole prezidentských voleb v prosinci 2005 většinu nezískala, ale jako nejúspěšnější kandidátka se 46 % hlasů postoupila do druhého kola voleb, spolu s pravostředovým kandidátem Sebastiánem Piñerou, politikem a miliardářem. V druhém kole v lednu 2006 se 53,3% zvítězila, stala se tak vůbec první prezidentkou v historii země a sestavila vládu z členů Koalice stran pro demokracii, se stejným počtem mužských a ženských ministrů. V roce 2006 ji časopis Forbes označil jako dvacátou sedmou nejvlivnější ženu světa.\n\nProtože nemohla na základě ústavy kandidovat podruhé, zopakovala svůj volební úspěch až v roce 2013, kdy ve volbách se ziskem 62 % hlasů porazila Evelyn Mattheiovou, kandidátku vládnoucích konzervativců. Úřadu se ujala v březnu 2014.\n"}
{"id": "252121", "url": "https://cs.wikipedia.org/wiki?curid=252121", "title": "Koloratura", "text": "Koloratura\n\nKoloratura (z německého \"Koloratur\", to z latinského \"color\", \"barva\", \"barvit\", \"zdobit\") je melodická výzdoba především zpěvního hlasu. Je charakteristická rychlými běhy, skoky, trylky či sekvencemi. Nejčastěji se objevuje v áriích. Často je chápána jako projev manýrismu a samoúčelnosti, v dílech mistrů je s účinkem používána jako prostředek ke zvýraznění vypjatých míst. Označení se používá také pro zvláštní pěveckou techniku určenou k interpretaci takových árií.\n\nKoloratura vznikla z jubilací, zdobení slabiky Aleluja v gregoriánském chorálu. Dříve se pro ni používal název \"canto figurato\", termín koloratura se objevuje v teoretických či slovníkových pojednáních o hudbě už v 17. a raném 18. století, ale nikoli v nejvýznamnějších tehdejších pracích o operním zpěvu.\n\nProsadila se v barokní hudbě, v nově vzniklé opeře i v oratoriích a jiných hudebních typech. V té době ne vždy v rychlém tempu (např. u J. S. Bacha či Händela), jak bylo obvyklé v později. Byla nejčastěji improvizována, virtuózní koloratury byly doménou kastrátů. Kritice ji podrobil už Christoph Willibald Gluck, přesto ji používal ve svých operách i jeho velký obdivovatel Wolfgang Amadeus Mozart (známá je např. árie Královny noci v \"Kouzelné flétně\"). Nejčastěji byla ale využívána v italské opeře. V 19. století ji odmítal Richard Wagner a také Bedřich Smetana (přitom ale tzv. \"Skřivánčí árie\" Barčete v \"Hubičce\" je koloraturní árií), v italské opeře ale zůstává oblíbeným prostředkem ke zvýraznění vypjatých míst, Giuseppe Verdi ji používá i k psychologické charakteristice postav. U horších autorů se ale objevuje často jen schematicky u typických sopránových či komických basových rolí.\n\nKoloratura se notuje až od začátku 19. století (viz koloraturní role Rosiny v \"Lazebníku sevillském\" Gioacchina Rossiniho). V pozdější době přežívá spíše výjimečně u Richarda Strausse, novoklasiků (Stravinskij, Martinů) či expresionistů (Berg).\n\nNeustávající obliba italského operního repertoáru i menší, ale významné místo, které mají koloratury v jiných dílech, vyžaduje dodnes speciální přípravu operních pěvců.\n\nNácvik probíhá nejčastěji nejprve spojováním dvou not na jednu slabiku (doporučuje to již Johann Friedrich Agricola ve svém překladu \"Opinioni\" Piera Francesca Tosiho z roku 1723). Obvykle požadované rychlé tempo koloratur se nejčastěji nacvičuje postupným zrychlováním, ale jinou metodou je náhlé střídání temp - pomalého a velmi rychlého s přehlížením chyb v intonaci), doporučován je nácvik s metronomem.\n\nPro soprán, který vyniká lehkostí, hbitostí a velkým rozsahem (zvláště do výšek) se často používá název \"koloraturní soprán\", jeho nositelky se stávají často specialistkami na příslušné role (např. Adelina Pattiová, Tereza Stolzová, Lily Ponsová, Amelita Galliová-Curciová, Edita Gruberová); větší akcent na průraznost hlasu a při přiměřeném zachování lehkosti je typický pro \"dramatický koloraturní soprán\" (Maria Callasová, Joan Sutherlandová ad.). Termín ale není užíván obecně, někteří autoři upřednostňují např. italské označení \"soprano leggiero\", tj. \"lehký soprán\".\n"}
{"id": "252129", "url": "https://cs.wikipedia.org/wiki?curid=252129", "title": "Claude Veillot", "text": "Claude Veillot\n\nClaude Veillot (29. září 1925, Fontenay-le-Comte, Vendée – 21. dubna 2008, La Rochelle, Charente-Maritime) byl francouzský spisovatel a scenárista. Publikoval knihy pro mládež a science-fiction. Původně pracoval jako novinář.\n\n\n"}
{"id": "252142", "url": "https://cs.wikipedia.org/wiki?curid=252142", "title": "SMS Panther", "text": "SMS Panther\n\nSMS \"Panther\" byl pátý ze šesti dělových člunů třídy \"Iltis\" německého císařského námořnictva. Tyto lodě byly určeny pro službu v německých zámořských koloniích a k prosazování zájmů Německa v rámci tzv. \"politiky dělových člunů\". \"Panther\" byl spuštěn na vodu 1. dubna 1901 a operoval zejména v latinskoamerických a afrických vodách. Jako jediný ze své třídy přečkal I. světovou válku. Sešrotován byl roku 1931.\n\n\"Panther\" byl mimo jiné hlavním aktérem mezinárodního incidentu, známého jako „skok Panthera do Agadiru“ během druhé marocké krize v létě 1911. 1. července tohoto roku zakotvil v marockém přístavu Agadir. Příjezd německého dělového člunu vyvolal rozruch a jméno \"Panther\" zaplnilo titulní stránky světového tisku. Francie, podporovaná Velkou Británií, spatřovala v přítomnosti německých válečných lodí u marockého pobřeží ohrožení svých zájmů a němečtí diplomaté využili situace k nátlaku na prosazení zájmů Německa. 20. července dělový člun Agadir opustil, diplomatická jednání však pokračovala. Německo uznalo francouzský nárok na Maroko výměnou za část Francouzského Konga. Celá krize přispěla k eskalaci mezinárodního napětí, které nakonec vedlo k vypuknutí I. světové války.\n\nNa rozdíl od svých starších sester vstoupil \"Panther\" do služby příliš pozdě na to, aby mohl zasáhnout proti boxerům v Číně. V červenci 1902 vyslyšel císař Vilém II. prosby hamburských firem na ochranu německé obchodní kolonie v Ciudad Bolívar a tak prvním úkolem \"Panther\" bylo hlídkování na řece Orinoko a v jejím ústí. Loď se vydala na dalekou plavbu pod velením korvetního kapitána Richarda Eckermanna, ale ještě než mohla dorazit do hlídkové oblasti, zastihl jí v Port-au-Prince na Haiti jiný rozkaz…\n\nV květnu 1902 došlo na Haiti k sesazení dosavadního prezidenta Tirésiase Simona Sama. Největšími kandidáty na nového prezidenta byli bývalý ministr financí Anténor Firmin a generál a ministr války prozatímní vlády Pierre Nord Alexis. Firmin měl podporu admirála Hammertona Killicka, jehož dělový člun \"Crête à Pierrot\" kotvil v přístavu a sídle provizorní vlády Cap-Haïtien. Během voleb 28. a 29. června 1902 došlo mezi oběma frakcemi k přestřelce. Alexis sice dokázal svého soka porazit a donutit k ústupu, ale Firmin se sám prohlásil prezidentem a později zahájil protiútok…\n\nZa této situace došlo 2. září k zadržení parníku \"Markomannia\" společnosti HAPAG profirmistickým dělovým člunem \"Crête à Pierrot\". Ten byl již 25. července prohlášen prozatímní vládou za pirátskou loď. Parník byl na cestě z Port-au-Prince do Hamburku a vezl i náklad zbraní a munice pro prozatímní vládu v Cap-Haïtien. Firmin město obklíčil a zahájil útok. Vjezd do přístavu hlídal \"Crête à Pierrot\", který donutil parník k zastavení. Po zabavení a vyložení kontrabandu nechal parník pokračovat v jeho cestě. Kromě dvoudenního zdržení v plavbě nevznikla firmě HAGAP žádná materiální škoda, ale přesto se Němci rozhodli poslat do oblasti dělový člun \"Panther\" (toho času na cestě do Venezuely), aby podpořil prozatímní vládu a hájil zájmy Německa a německých obchodníků v oblasti. Tato pomoc přišla prozatímní vládě velmi vhod, protože sama neměla žádné loďstvo, se kterým by mohla zneškodnit \"Crête à Pierrot\" a tento svou přítomností blokoval dodávky zásob a zbraní do obleženého města.\n\nDne 5. září obdržel \"Panther\" v Port-au-Prince rozkaz k plavbě na sever a zneškodnění \"Crête à Pierrot\". Aby odjezd německého dělového člunu z hlavního města nebyl zpozorován, vyplul \"Panther\" ještě téže noci. Prohledával pobřeží a ve 12:20 následujícího dne objevil \"Crête à Pierrot\" kotvícího v přístavu Gonaives. Ačkoliv papírově byl \"Crête à Pierrot\" silnější (1x160mm, 1x120mm a 4x100mm děla proti 2x105mm a 6x37mm), Němci měli výhodu naprostého překvapení. Nikdo na firmistickém člunu nečekal nebezpečí a tak dělový člun odpočíval s vyhaslými kotli, zbaven tak jakékoliv možnosti manévrovat a většina důstojníků (včetně admirála Killicka) byla na břehu. \"Panther\" vypálil varovný výstřel a vyzval protivníka aby se vzdal. Bylo dojednáno čtvrthodinové příměří, během něhož měla posádka \"Crête à Pierrot\" opustit loď a odebrat se na břeh. Tak se taky stalo. Koncem této lhůty na loď dorazil i admirál Killick a nechal spustit vlajku. Eckermann se plánoval zmocnit lodi. Když ale němečtí námořníci nastupovali do člunů, objevil se kdosi na palubě opuštěného \"Crête à Pierrot\" a Eckermann nechal na protivníka několikrát vystřelit z lodních děl, aby ho donutil opustit loď. Obával se, že by se nepřítel mohl pokusit svoji loď potopit, aby nepadla do rukou Němců. Nakonec se ale stejně rozhodl \"Crête à Pierrot\" potopit, protože se blížila noc a nebylo jak ukořistěný dělový člun odtáhnout. \"Panther\" tak opět zahájil palbu a po zásahu do skladiště střeliva \"Crête à Pierrot\" explodoval, rozlomil se vedví a rychle se potopil.\n\nPrvní velké vítězství pro \"Panther\" ale i pro prozatímní vládu, neboť teď jí bylo možné zásobovat po moři. Na novém německém dělovém člunu, který teprve před půl rokem vstoupil do služby, se ale objevily „dětské nemoci“: dělo na přídi muselo po pěti výstřelech pro poruchu zastavit palbu a dělo na lodní zádi muselo přestat střílet po dvacátém čtvrtém výstřelu, protože otřesy poškozovaly palubu.\n\nPo krátkém zdržení v Cap-Haïtien pokračoval \"Panther\" přes Kingston v cestě ke svému původnímu cíli: německé obchodní kolonii v Ciudad Bolívar na řece Orinoko, asi 350 km od ústí do moře. Ciudad Bolívar byl tou dobou kontrolován rebely a venezuelská vláda prezidenta Castra vyhlásila blokádu na řece a samotný Ciudad Bolívar byl postřelován dvěma vládními dělovými čluny. Když se korvetní kapitán Eckermann koncem září 1902 v Kingstonu dozvěděl tyto novinky, požádal telegrafem o přehodnocení situace a změnu cílového přístavu na Port of Spain na Trinidadu. Tam zakotvil 5. října 1902. Vzhledem k nejasné situaci potřeboval Eckermann získat informace o posledním vývoji na řece, protože původní rozkazy s takovýmto vývojem situace nepočítaly. Zejména nevěděl, jaké je stanovisko Německa. Zda blokádu uznává, či nikoliv. Tou dobou kotvil v Port of Spain i „lamač blokády“ \"Bolivar\" a jeho kapitán Fossa se stal pro Eckermanna vítaným zdrojem informací. Ten Eckermannovi potvrdil ostřelování Ciudad Bolívar a poskytl informace o blokádě, která ale nebyla moc účinná: dva vládní dělové čluny nemohly uhlídat asi 350 km širokou deltu Orinoca. V deltě se nacházely tři škunery německé společnosti na těžbu a zpracování asfaltu Pedernales, ale venezuelský konzul Figueredo v Port of Spain požadoval 200$ úplatek za propuštění oněch tří lodí. Jelikož Eckermann neznal stanovisko německé vlády k blokádě, rozhodl se nepouštět se prozatím do záchranné operace a pokračovat do Ciudad Bolívar.\n\nRáno 7. října vyplul \"Panther\" z Port of Spain. Na palubě byly kromě 55 pytlů pošty z Evropy i tři němečtí pasažéři a Eckermann měl průvodní dopis pro velitele vládní pevnosti Los Castillos generála Zapatu. Tato pevnost se nacházela asi 150 km od ústí a kontrolovala tak pohyb na řece. Cestou proti proudu Orinoca mohla posádka německého dělového člunu pozorovat opuštěné dvorce. Jejich obyvatelé prchli do pralesa, protože \"Panther\" považovali za jeden z castrovských dělových člunů. Když Eckermann zakotvil u pevnosti Los Castillos, vybídl ho velitel malého vládního člunu, aby překotvil na dostřel děl vládní pevnosti. Když toto Eckermann odmítl, bylo mu řečeno, že další cesta proti proudu nepřipadá v úvahu. To Eckermann ignoroval a navečer 9. října zakotvil v Ciudad Bolívar. Pro vzbouřenci kontrolované město to bylo první spojení se světem po dlouhé době, ale žádná velká evakuace se nekonala. Eckermann vzal na palubu na zpáteční plavbu pouze jednu německou rodinu s tříměsíčním dítětem, která byla už šest měsíců na cestě ze střední Kolumbie, ale kvůli blokádě uvázla v Ciudad Bolívar. O dva dny později se dělový člun vydal na zpáteční plavbu.\n\nPo návratu do Port of Spain obdržel Eckermann konečně odpověď na svůj předchozí dotaz z Berlína a sice že císařské Německo neuznává blokádu. Proto se Eckermann rozhodl vyslyšet žádost tří škunerů asfaltové společnosti (byla mezi nimi i školní loď SMS \"Stosch\") o vojenský doprovod z blokované delty. Časně ráno 18. října se \"Panther\" setkal se škunery poblíž ústí Rio Pedernales a doprovodil je bezpečně do Port of Spain. Proti odplutí škunerů z delty sice protestoval venezuelský konzul Figueredo, ale venezuelské dělové čluny nezasáhly. Z Port of Spain \"Panther\" zamířil do kubánské Havany, kde teprve došlo na opravu uchycení zadního děla a paluby, která byla poškozena od střetnutí s \"Crête à Pierrot\".\n\nBěhem této cesty \"Panther\" urazil více než 7500 námořních mil (cca 13 900 km), přičemž teploty ve strojovně a kotelně se šplhaly až k 48-58°C.\n\nSituace ve Venezuele se během roku 1902 stále komplikovala. Boje mezi armádou prezidenta Cipriano Castro Ruize a opozicí, kterou vedl zeť bývalého prezidenta Guzmána Manuel Antonio Matos, sužovaly Venezuelu od léta 1901 a německé společnosti požadovaly ochranu svých zájmů. Německo a Velká Británie proto začaly zvažovat námořní blokádu Venezuely. Poté, co se k uvažované blokádě (spíše politicky než vojensky) přidala 15. prosince 1902 i Itálie, vyhlásila následující den německá spolková rada námořní vojenskou blokádu Venezuely.\n\nNěmecké \"východoamerické divizi křižníků\", složené z chráněného křižníku SMS \"Vineta\", lehkých křižníků SMS \"Gazelle\" a SMS \"Falke\", dělového člunu \"Panther\" a výcvikových lodí kadetů SMS \"Stosch\" a SMS \"Charlotte\", velel námořní kapitán Georg Scheder-Bieschin. Později byl svaz na krátkou dobu rozšířen i o venezuelský dělový člun \"Restaurador\" (ex jachta \"Atlanta\"), který se stal 11. prosince kořistí \"Gazelle\". Ačkoliv oficiálně blokádu schválila spolková rada až 16. prosince, již 20. listopadu obdržel Scheder telegram, aby začal s přípravami na blokádu.\n\nZpočátku plnil \"Panther\" funkci spojovacího plavidla a předával zprávy mezi jednotkami podílejícími se na blokádě. Většina z nich totiž nebyla ještě vybavena bezdrátovým telegrafem a jedinou lodí s takovým přístrojem na palubě byl britský chráněný křižník HMS \"Ariadne\" (vlajková loď viceadmirála Sira Douglase), který tak jako jediný mohl udržovat spojení s kabelovým telegrafem vybavenými stanicemi v Port of Spain a Kingstonu. Později byl \"Panther\" v této úloze vystřídán výcvikovou lodí SMS \"Stosch\" a britskými torpédoborci HMS \"Quail\" a HMS \"Rocket\".\n\nPo vypršení ultimáta, které dal 7. prosince Scheder Castrovi, zahájili Němci a Britové 9. prosince v 16:45 přepad venezuelského přístavu La Guayra. Účelem bylo zajmout všechny v přístavu zakotvená válečná plavidla.\nNa signál z \"Vineta\" byly spuštěny na vodu ozbrojené čluny, které měly provést vlastní přepad, zatímco mateřské lodě budou operaci jistit z moře. \"Panther\" poslal do akce po jedné parní pinase a jole a spolu s nimi vplul – jako jediná mateřská loď – do přístavu, aby jim poskytl blízkou podporu. Venezuelany se podařilo zastihnout nepřipravené a jejich lodě byly většinou bez posádek. Dělové čluny \"General Crespo\", \"Totumo\" a parník \"Ossun\" byly zajaty a odvlečeny. Poslední válečná loď v přístavu – torpédovka \"Margarita\" – byla vyřazena anglickou dělostřelbou. Oba dělové čluny byly ale ve velmi špatném stavu, a tak je bylo třeba vzít do vleku. Nejprve se úkolu zhostila \"Vineta\" a po ní \"Panther\". Následujícího rána ale úmysl odtáhnout dělové čluny na Curaçao a tam je opravit zmařilo volání o pomoc německého konzula Lentze z La Guayra. Oba čluny byly potopeny náložemi a \"Panther\" se vydal s výsadkovým oddílem z \"Vineta\" na pomoc konzulovi.\nPoté se \"Panter\" věnoval hlídkování před Maracaibem. Člun hlídkoval vně písčité mělčiny Venezuelského zálivu, která oddělovala volné moře od jezera, kde leželo samotné Maracaibo. V těch místech už bylo ale třeba uhlídat 40km široký vjezd do zátoky. Kdyby se dostal hlouběji do zátoky, či dokonce na samotné jezero, hlídaná šířka by byla podstatně menší. Dalším důvodem pro následující akci mohlo být, že na jezeře kotvil venezuelský dělový člun \"Miranda\" (ex španělský \"Diego Velasques\"), který by případně mohl ohrozit blokádu. Ve 12:45 dne 17. ledna 1903 opustil \"Panther\" své stanoviště a vydal se přes mělčinu k jezeru. Přístup k jezeru a samotnému městu ale bránila pevnost San Carlos, která ve 13:35 zahájila palbu na vzdálenost asi 3500 m. Už druhá salva dopadla asi 100 m před \"Panther\". Místo aby se okamžitě stáhl, rozhodl se Eckermann palbu opětovat, což bylo vzhledem k poměru sil nejenom riskantní ale i proti Schederovým rozkazům. Poměr sil nahrával Venezuelanům, neboť proti šesti moderním dělům pevnosti (boje se zúčastnily pouze čtyři) mohli Němci postavit jenom přední 105mm dělo. Zadní kanón se po většinu akce nemohl zapojit, protože mu to nedovoloval odměr. Kvůli sevření v asi 200 až 300 m širokém plavebním koridoru mezi ostrovem a písčinou se po většinu času nebylo možno natočit k pevnosti tak, aby mohla do boje zasáhnout obě děla dělového člunu. Během krátké přestřelky vypálilo přední dělo 48 a zadní 15 ran. Poté se \"Panther\" stáhl zpátky za mělčinu. Člun zaznamenal několik zásahů San Carlos a sám vyvázl nezasažen, ale Eckermann nevěděl jak – či zda vůbec – se mu podařilo pevnost poškodit, a proto upustil od dalšího pokusu o proražení.\n\nDopoledne 21. ledna připlul do zátoky Scheder s \"Vineta\" a \"Falke\" a začal pevnost ostřelovat z bezpečné vzdálenosti mimo dostřel pevnostních děl. \"Panther\" přitom posloužil jako dělostřelecký návodčí, přiblížil se až na méně než 500 metrů k pevnosti a přidal svá děla k dělům křižníků. Ostřelování pevnosti pokračovalo ještě 22. ledna.\n\nNa základě těchto události se veřejné mínění v Británii (a USA) přiklonilo na stranu Venezuely a názoru jejího prezidenta Castra, že ostřelování bylo porušením venezuelské suverenity. Jak později komentoval hrabě Paul Woolff von Metternich, úplně se zapomnělo na to, že nedávno předtím (13. prosince 1902) britský chráněný křižník HMS \"Charybdis\" (spolu s německým \"Vineta\") ostřeloval venezuelské pevnosti Libertador a Vigia v Puerto Cabello. Necelý měsíc po akci před Maracaibem – dne 13. února – souhlasil prezident Castro se zaplacením kompenzací a blokáda skončila.\n\nNěmecká \"východoamerická divize křižníků\" se ale nerozpadla s ukončením blokády. V květnu prošly lodě rutinní údržbou v Halifaxu, Newport Newsu a na Bermudách a poté \"Vineta\", \"Gazelle\" a \"Panther\" zamířili do kanadských vod. V říjnu se vrátily na Saint Thomas. V období od prosince 1903 do května 1904 vykonala \"východoamerická divize křižníků\" (bez \"Falke\") okružní plavbu Karibikem. Kromě New Orleans a Veracruz navštívila eskadra celkem 52 přístavů v Guatemale, Hondurasu, Nikaragui, Kostarice, Panamě, Kolumbii, Venezuele, Antilách a Haiti. V květnu 1904 se divize de facto rozpadla, když každá loď byla pověřena samostatným úkolem. \"Panther\" se vydává podél východního pobřeží Jižní Ameriky do Río de la Plata a Río Paraguay.\n\nDne 27. listopadu 1905 se \"Panther\" stal hrdinou dalšího mezinárodního incidentu, tentokráte v brazilském přístavu Itajaí. To už ale člunu velel korvetní kapitán Graf Walther von Saurma-Jeltsch. Během vycházky na břehu jeden z námořníků poznal jakéhosi německého cestujícího Fritze Steinhoffera a posléze dezertoval. Po dezertérovi i jeho komplicovi se na břeh vydali pátrat důstojníci a poddůstojníci, kteří posléze cestovatele unesli z jeho hotelového pokoje. Byl odvlečen na palubu dělového člunu a tam zbit, ve snaze dostat z něho, kde se ukrývá dezertér. Brazílie byla šokována jednáním posádky německého válečného plavidla na svém území a 12. prosince podal brazilský velvyslanec v Berlíně stížnost na ministerstvu zahraničí. Zároveň byl brazilský lehký křižník \"Almirante Barrozo\" pověřen dohledem nad \"Panther\".\n\nPo diplomatickém vyřešení aféry zůstává \"Panther\" až do července 1907 u východního pobřeží Jižní Ameriky a spolu se SMS \"Bremen\" hájí německé zájmy. Poté odplul na opravu do Německa a po ní plnil hlídkovou a reprezentační činnost u západního pobřeží Afriky…\n\nV létě roku 1911 se kvůli opravám vydal na plavbu z tehdejší německé kolonie Kamerun zpět do Německa. Údajně kvůli doplnění zásob uhlí zakotvil 1. července v marockém přístavu Agadir. Na jaře téhož roku vypuklo v marockých městech Fès a Rabat povstání, které Francouzi potlačili. Rozmístěním vojáků Francie a Španělska de facto vzala za své algeciraská smlouva z roku 1905, která urovnávala sféry vlivu Francie, Španělska a Německa v Maroku. Ve vzniklé situaci vyvolal příjezd německého dělového člunu do marockého přístavu rozruch a jméno \"Panther\" zaplnilo titulní stránky světového tisku. Napětí se ještě vystupňovalo 4. července příjezdem německého malého křižníku SMS \"Berlin\" před agadirský přístav. Dne 19. července (?) do Agadiru dorazil ještě dělový člun SMS \"Eber\". Ani jeden z pramenů se nezmiňuje o tom, že by kapitán dělového člunu vznesl nějaké požadavky, či že by na břeh vysadil výsadek, ale již se nemohou shodnout na tom, jaké byly úmysly Německa. Francie (podporovaná Velkou Británií) spatřovala v přítomnosti německých lodí u marockého pobřeží ohrožení svých zájmů a němečtí diplomaté využili situace k nátlaku na prosazení zájmů Německa. Dne 20. července dělový člun opustil Agadir a pokračoval v cestě do německého Gdaňska k opravám v suchém doku.\n\nTím pro dělový člun Jeho císařského Veličenstva skončila účast v tzv. „Agadirské“, neboli „Druhé marocké krizi“, která se stala známou jako „skok Panthera do Agadiru“ (\"„Panthersprung nach Agadir“\"). Diplomatická jednání ale pokračovala i nadále a teprve 4. listopadu byla mezi Francií a Německem uzavřena smlouva, ve které Německo uznalo francouzský nárok na Maroko výměnou za část Francouzského Konga. Celá krize přispěla k eskalaci mezinárodního napětí, které nakonec vedlo k vypuknutí první světové války.\n\nNa přelomu let 1912/13 působil \"Panther\" spolu s \"Bremen\" a svojí nejmladší sesterskou lodí \"Eber\" u břehů Libérie, kde vypukly nepokoje. V prosinci kotvil před liberijským přístavem Sestos, aby chránil německé kolonisty.\n\nV dubnu 1914 podstoupil další opravy v Německu a v létě měl být odeslán do střední Ameriky. Tomu ale již zabránilo vypuknutí první světové války. Ta zastihla \"Panther\" v Kielu a během ní hlídkoval ve Velkém Beltu. Tuto činnost vykonával v rámci působení v divizi pobřežní obrany kontradmirála Ehlera Behringa. Spolu s minonoskou SMS \"Nautilus\" se 17. února 1918 setkal ve Skagerraku s pomocným křižníkem SMS \"Wolf\", který se vracel ze svého celkem 444 dnů trvajícího výpadu proti lodní dopravě Trojdohody. Dne 19. února všechny tři lodě zakotvily v Kielu.\n\nPo válce byl 18. prosince 1918 vyřazen z prvoliniové služby a odzbrojen. Poté sloužil pro výcvik posádek nové Reichsmarine Výmarské republiky. Dne 15. prosince 1926 byl vyřazen z činné služby, 31. března 1931 vyškrtnut ze seznamu plavidel Reichsmarine a ještě téhož roku byl sešrotován ve Wilhelmshavenu.\n\n\n"}
{"id": "252145", "url": "https://cs.wikipedia.org/wiki?curid=252145", "title": "Přebuz", "text": "Přebuz\n\nPřebuz () je město nacházející se v okrese Sokolov, kraj Karlovarský, v nadmořské výšce 886 m. Žije zde  obyvatel. Přebuz má nejnižší počet obyvatel ze všech měst v Česku. Součástí města jsou i katastry dnes již zaniklých obcí Chaloupky a Rolava.\n\nZaložení Přebuzi je spojeno s bohatými nálezy cínové rudy. Letopočet údajného založení Přebuzi uvádí přebuzská kronika (založena 1836). Podle ní byla osada Přebuz založena roku 1347 německými kolonisty. Tentýž údaj je uveden v i kronice obce Jelení. Tyto údaje jsou však dnes již neověřitelné, ale dost pravděpodobné.\n\nJeště v roce 1898 byl na stropě jedné z místností na radnici rozeznatelný znak Přebuzi s datem 13. března 1347. Nejstarší minulost Přebuzi je spojena s Jindřichovicemi. Podle kupní smlouvy z roku 1340 koupil ves Jindřichovice Peter Plik z Plikenštejna i s cínovými doly (nejspíše rýžoviště). V tom případě se muselo jednat o ještě neexistující Přebuz, neboť v bezprostřední okolí Jindřichovic nejsou a nikdy nebyla naleziště cínových rud (jen olověné rudy). Mathesius roku 1564 zaznamenal, že v roce 1400 bylo hornictví v Přebuzi v plném rozkvětu. Letopočet 1347 v přebuzské kronice je neprokazatelný, ale historicky věrohodný.\n\nPrvní písemná zmínka o obci pochází z roku 1542, přebuzská pozemková kniha byla založena roku 1543. Listina zásadní důležitosti pochází z roku 1553, kdy byly Přebuzi uděleny některé svobody a výsady. Povýšení Přebuzi na horní městečko roku 1553 mělo velký význam pro rozvoj hornictví. Dolování mělo s ohledem na množství odvalů značný rozsah. Na staré hornické mapě je zakresleno 45 těžených žil. Pro kontrolu báňského podnikání zřídili Šlikové roku 1556 v Přebuzi horní úřad. V době třicetileté války (1618–1648) docházelo k pozvolnému úpadku dolů. Oživení nastalo až koncem 17. století. Právě v období 1698–1760 dosáhla prosperita dolů největšího rozkvětu. V 19. století byly podnikány marné pokusy o obnovení těžby. K výraznějšímu obnovení těžby došlo až roku 1933 na Ritterově šachtě švýcarskou společností, která těžní jámu prohloubila a propojila se šachtou Otto. Před druhou světovou válkou žilo ve městě a okolí téměř 3000 obyvatel, většinou německé národnosti. Německá říše potřebovala cín k válečným a průmyslovým účelům a tak od švýcarské společnosti důlní závod (pod nátlakem) odkoupila. Vytěžená ruda byla zpracovávána na úpravně, která pracovala ve třísměnném provozu až do května 1945. Po skončení války přešel přebuzský závod pod správu Rudných dolů Příbram. Nastřílená a ještě nevytěžená ruda mohla po skončení války zásobovat úpravnu déle než rok. Po náhodném nálezu smolince roku 1946 došlo k zahájení báňského průzkumu na uranovou rudu, který byl pro neperspektivnost ukončen. Následně byla provedena likvidace dolů.\n\nDne 22. června 2007 byl obci vrácen status města.\nPřebuz je především rekreační středisko. V okolí se nachází mnoho turistických a cykloturistických tras, které se v zimě využívají jako lyžařské. Město a okolí byly vyhlášeny Přírodním parkem Přebuz o rozloze 9859 ha. Zde se nachází národní přírodní rezervace Rolavská vrchoviště, jejíž součástí se staly, dnes už bývalé, národní přírodní rezervace Velké jeřábí jezero a Velký močál. Dalšími maloplošnými chráněnými územími jsou přírodní památky Přebuzské vřesoviště a Rašeliniště Haar.\n\nZe starší zástavby města zůstalo jen malé množství domů. Ještě v roce 1930 stálo v obci 227 domů, převážně z přelomu 18. a 19. století. Z nich se do současnosti (2017) dochovalo jen 66. Stojící zástavba se však dochovala bez většího narušení novodobou výstavbou. Zásluhu na tom mají chalupáři, trvale obydlených objektů je pouze 21 domů. Zástavba tvoří soubor lidové architektury roubených a hrázděných stavení. Jednotlivé samostatně stojící domy jsou převážně podél místních silnic a cest. Vzhledem k tvrdým klimatickým podmínkám se v Přebuzi nerozvíjelo klasické zemědělské hospodářství s pěstováním zemědělských plodin a město bylo značně závislé na dovozu potravin. Jediné, co se rozvíjelo, bylo pastevectví. Proto zde nevznikaly usedlosti s uzavřenými dvory a domy byly spíše roztroušené. Kromě obytných domů se stavěly hospodářské objekty, především seníky. Stavebním materiálem bylo převážně dřevo. Přízemí se původně roubila a případná patra se stavěla z hrázděného zdiva. Tento typ staveb se do Přebuze rozšířil ze sousedního Saska a Durynska. Z důvodu drsného horského klimatu bývaly roubené stěny, hrázděná patra a později i štíty zakrývány obložením ze širokých prken. Okna byla po obvodě dekorativně lemována. Nad okna byly osazovány ozdobně vyřezávané římsy. Výtvarný výraz byl podtržen odlišným barevným provedením lemu a říms. Charakteristickým prvkem byly prkenné budky před vstupem, tzv. Schneehaus. Převládaly sedlové střechy, štíty byly dělené do dvou úrovní se svislým bedněním.\n\nV horní části města se dochovaly dva významné domy. Tím prvním je mohutný dům ev. č. 46 (původně čp. 72), jenž je chráněn jako kulturní památka České republiky.\nDům pochází z období kolem poloviny 18. století, starší základy z přelomu 16.-17. století. Mohutný patrový dům je zastřešený valbovou střechou, přízemí je roubené z mohutných trámů, patro je vyzdviženo z hrázděné konstrukce, kterou podepírá v části přední světnice podstávka. Objekt je chráněn dřevěným bedněním, výplně hrázděných konstrukcí jsou zděné z cihel, na některých místech se dochovaly starší výplně z proplétaných hatí. Štíty jsou rovněž hrázděné a bedněné. Objekt sloužil kdysi jako zájezdní hostinec. Jednotlivé místnosti mají hrázděné příčky a trámové stropy. Část půdy byla uzpůsobená pro skladování sena. Proti domu stojí přes silnici usedlost ev. č. 45 s roubeným přízemním domem a seníkem. V dolní části města se dochovaly převážně přízemní roubené domy ev. č. 10, 35, 36, 66 a 99.\n\n\n\n"}
{"id": "252148", "url": "https://cs.wikipedia.org/wiki?curid=252148", "title": "Josef Kalfus", "text": "Josef Kalfus\n\nJosef Kalfus (25. června 1880 Železný Brod – 10. května 1955 Malá Skála) byl národohospodář, politik, ministr, účastník protinacistického odboje.\n\nVyrůstal společně se svými sedmi sourozenci (2 bratři a 5 sester) v Železném Brodě. Jeho manželkou se stala Anna Nováková a jejich manželství zůstalo bezdětné. On sám patřil k finančním odborníkům a od roku 1920 působil dr Josef Kalfus jako úředník na ministerstvu financí. Od 28. března 1936 byl jmenován ministrem financí ČSR a tuto funkci zastával v řadě vlád i v období Protektorátu až do 5. května 1945. Obdržel i protektorátní vyznamenání - Svatováclavskou orlici I.stupně se zlatým věncem.\n\nV roce 1946 byl postaven jako člen protektorátní vlády před Národní soud. Prokurátor František Tržický pro něj požadoval 20 let či doživotí. Nicméně soud jej, poté co prokázal styky s domácím i zahraničním protifašistickým odbojem, sice dne 31. července 1946 uznal vinným, ale propustil jej bez potrestání. Poté se zcela stáhl do ústraní.\nPo Únoru 1948 byl pro komunisty politicky nevhodný a byl mu zabaven majetek. Trpěla tím i jeho rodina - nežádoucí politická angažovanost zabraňovala možnosti studia jeho příbuzných na politicky zaměřených školách (právnické fakulty).\n\n\n"}
{"id": "252150", "url": "https://cs.wikipedia.org/wiki?curid=252150", "title": "Naomi Kleinová", "text": "Naomi Kleinová\n\nNaomi Kleinová (nepřech. \"Klein\", * 5. května 1970 Montréal) je kanadská novinářka, spisovatelka, feministka a aktivistka. Podle internetového hlasování \"Top global intellectuals of 2005\" z roku 2005 a časopisů \"Prospect magazine\" a \"Foreign policy\" byla zvolena jedním ze 100 světových intelektuálů, kde obsadila 11. příčku a byla tak nejvlivnější ženou mezi globálními intelektuály.\n\nNarodila se do levicově orientované rodiny v kanadském Montréalu. Její prarodiče byli americkými marxisty. Dědeček pracoval u Walta Disneye a byl to on, kdo stál za historicky první stávkou v této společnosti. Rodiče Kleinové se později na protest válce ve Vietnamu, a aby se její otec vyhnul povolání do armády, odstěhovali ze Spojených států do Kanady. Její otec je doktor a matka dokumentaristka. V osmdesátých letech natočila film vystupující proti pornografii (\"Not a Love Story\" – \"Žádný milostný příběh\") a veřejnost ji za to překvapivě odsoudila. Místní deník \"Toronto Star\" ji dokonce označil jako „buržoazní feministickou fašistku.“\n\nZ trucu vůči rodičům si sehnala práci v oděvní společnosti Esprit Holdings (protože ta údajně měla nejhezčí logo) a vydala se vzhůru konzumnímu světu. Náhle ale její matka dostala těžký infarkt a Naomi se o ní musela starat. Odložila tedy o rok studium angličtiny a filosofie na Torontské univerzitě. Dnes to vidí pozitivně, protože jí to prý „zachránilo do toho, aby se stala rozmazleným frackem.“\n\nPoté, co na školu nastoupila, došlo ke masakru na univerzitě v Montrealu, která ji v mnohém ovlivnila. Mladý muž, který nesplnil kritéria pro přijetí, vnikl do budovy technické fakulty, oddělil studenty od studentek a do žen začal střílet. Čtrnáct jich zemřelo na místě. To zapříčinilo počátek spisovatelčiných politických aktivit. Zaměřila se na otázku pohlaví a věcí s tím spojených.\n\nNa nějakou dobu přerušila studium a začala pracovat v torontském deníku \"The Globe and Mail\", později se stala také redaktorkou alternativně zaměřeného politického časopisu \"This Magazine\". Svoji redaktorskou kariéru ale započala už na univerzitě, kde přispívala do studentského časopisu. Na univerzitu se vrátila v roce 1995 a dodělala si titul. Sama Kleinová se dnes cítí spíše jako novinářka a spisovatelka nežli aktivistka. Prohlásila o sobě, že nenávidí davy a necítí se natolik fyzicky silná, aby byla schopna hromadně skandovat při protestech. „Vyhovuje mi věřit, že mohu být součástí tohoto hnutí, aniž bych byla propagandistkou,“ nechala se slyšet.\n\nV roce 2005 se podle časopisu \"Prospect Magazine\" stala nejlépe hodnocenou ženou-intelektuálkou na světě. Ve svých článcích se Kleinová dotýká i dalších otázek, např. války v Iráku. V článku vydaném v časopise \"Harper's Magazine\" \"„Baghdad Year Zero: Pillaging Iraq in pursuit of a neocon utopia“\" (Rok jedna v Bagdádu: Drancování Iráku v honbě za neokonzervatistickou utopií) autorka kritizuje vládu George W. Bushe, která údajně měla jasný plán, jakými způsoby získat z této země bohatství.\n\nV roce 2000 vydala svoje stěžejní dílo: knihu \"Bez loga\" (\"No Logo\"). Kleinová v knize silně kritizuje velké společnosti za jejich snahu generovat stále větší a větší zisky bez údajného ohledu na společenskou a ekonomickou situaci světa. Počítače na východu montují lidé, kteří si je paradoxně nikdy nebudou moci dovolit a neumí je ani zapnout – to je pouze jedna z mnohých praktik, které Kleinové nedají spát. Spisovatelka výrazně vystupuje proti tzv. „brand-oriented consumer culture“ (značkově orientovaná spotřební společnost). Lidé si už nekupují džíny, nýbrž Levi's, nekupují si boty, nýbrž Converse apod. Do pozadí ustupuje věcnost a praktičnost výrobků a v popředí se ocitá brand – značka. Co se ovšem za značkou skrývá, kdo a kde produkty vyrobil lidé většinou neví a vědět ani pravděpodobně nechtějí.\n\nKniha se stala antikorporaticistickou a antiglobalistickou biblí, byla přeložena do 28 jazyků a prodalo se jí přes milion kusů. Andrew Potter z Reason.com o knize napsal, že s odstupem času se postupy v ní nastíněné minuly účinkem a místo toho byly asimilovány komerční marketingovou sférou.\n\nDruhá její kniha se jmenuje \"Fences and Windows\" (Ploty a okna) a vydala ji v roce 2002. Obsahuje souhrn jejích článků o globalizaci a rozhovory s očitými svědky, se kterými autorka spěje k možným důsledkům na náš svět.\n\nV září 2007 vydala svoji zatím poslední knihu \"Šoková doktrína\" (\"The Shock Doctrine\"). V ní mimo jiné opět kritizovala vládu prezidenta Bushe, která podle Kleinové využila útoky z 11. září 2001 k privatizaci státních služeb a k poskytnutí většího vlivu soukromým společnostem. Podle autorky se na veřejných rozpočtech přiživuje plejáda firem, které se zabývají bezpečností, biometrickou identifikací, informačními technologiemi, získáváním dat, video-dohledem atd. Za posledních pět let mělo Ministerstvo vnitřní bezpečnosti zaplatit věřitelům celkem 130 miliard dolarů, což přesahuje výši hrubého domácího produktu Chile a České republiky.\n\nKleinová v \"Šokové doktríně\" redefinuje schéma problém-reakce-řešení, kdy fáze \"problém\" je doprovázena šokem a fáze \"reakce\" je veřejná reakce na tento šok. Dodává, že většina kontroverzních zákonů a opatření, které směřují k potlačení práv a svobod obyvatelstva, byla „protlačena“ ke schválení v době reakce na nějakou obecně šokující událost (např. teroristický útok) a za normálních okolností by tato opatření nenalezla podporu. Pro výzkum při psaní \"Šokové doktríny\" dokonce studovala pojem šoku z psychologického hlediska a snažila se najít paralely mezi šokem z ryze akademického hlediska a šoku společnosti po nějaké traumatické události.\n\nKleinová dnes žije se svým manželem Avi Lewisem. V roce 2004 spolu natočili dokument \"The Take\" o dělnické samosprávě v Argentině.\n\n\n"}
{"id": "252171", "url": "https://cs.wikipedia.org/wiki?curid=252171", "title": "Workshop", "text": "Workshop\n\nAnglické slovo Workshop (čti \"vorkšop\",\nv češtině \"dílna\" či \"pracovní seminář\") znamená formu vzdělávací aktivity, při které lektor připraví program tak, aby prostřednictvím různých technik (brainstorming, priorizace, mentální mapy, zpětná vazba, aj.) účastníci pomocí vlastních zkušeností a znalostí došli k výstupu, který je pro ně užitečný a využitelný v jejich další práci, praxi. Lektor je při tom většinou v roli moderátora, facilitátora. Výstup workshopu se formuluje díky předem danému tématu a cíli workshopu. \n\nWorkshop není vhodný pro úplné začátečníky, ale slouží pro další vzdělávání a prohlubování znalostí. V průběhu workshopu není lidem představována teorie – předpokládá se, že každý má určitý teoretický základ a je schopen s ním ostatní seznámit. Díky interaktivním formám spolupráce mezi účastníky tohoto typu vzdělávání dochází k tomu, že si lidé odnášejí více podnětů pro své další praktické působení.\n\nWorkshop je stále oblíbené slovo zejména u manažerů a řídících pracovníků. Ačkoliv význam slova není nijak přesně definován, slovo je používáno pro mnoho pracovních schůzek různého charakteru a zaměření.\n\nNázev \"workshop\" se patrně poprvé objevil v profesní hantýrce psychoterapeutů koncem 60. let. Tímto slovem se označovala praktická ukázka určité léčebné metody nebo techniky. Tato obvykle zakončovala pracovní konferenci. V lékařských kruzích je možno toto označit i jako demonstrační příklad.\n\nBěhem 70-80. let proniká výraz \"workshop\" do slangu divadelníků, kde rychle po roce 1990 zdomácní. Nazývá se tak praktické setkání, které je časově omezené, a je určené k výměně tvůrčích zkušeností, tedy něco jako \"tvůrčí dílna\".\n\nSlangový charakter slova potvrzuje i to, že slovníky cizích slov z let šedesátých až osmdesátých tento výraz neznají. Ve slovníku cizích slov z roku 2005 je k výrazu \"workshop\" přiřazeno vysvětlení: \"pracovní seminář, kurz, konference\" což není z lexikografického pohledu úplně správně \"(viz literatura)\".\n\nZákladnímu významu anglického slova \"workshop\" odpovídá v češtině slovo \"dílna\". Podobně jako v angličtině se i v češtině slovo \"dílna\" užívá v přeneseném významu: od označení místnosti, kde se něco dělá se přechází k tomu, co se tam dělá, tj. k činnosti samé. Pod takto přenesený význam již je možno schovat daleko více oborů činnosti, od tvořivé, vzdělávací až po akademickou.\n\nSlovo \"workshop\" pro svoji expresivnost zní daleko zajímavěji a honosněji než prostá \"dílna\", případně pracovní setkání. Pro zajímavost, v dobách budování rozvinutého a blahoslaveného socialismu existovaly na pracovištích tzv. \"údernické a zlepšovatelské koutky\", což v podstatě nebylo nic jiného dnešní \"workshopy\", kde se předávaly nápady a zkušenosti.\n\nU domácího označení \"dílna\" však přenos významu naráží na jazykové omezení významu slova, které je dané vžitými jazykovými zvyklostmi. V univerzitní pedagogické praxi či v medicíně je stále používáno označení \"praktické cvičení\" nebo \"praktikum\". V akademických kruzích bychom přednášku s následnou diskuzí těžko označili dílnou, zrovna tak by označení dílna bylo nesmyslné pro \"pracovní konferenci\" nebo \"seminář\". Převažuje-li při odborném setkání prvek debaty, je vhodnější použít označení \"panelová diskuse\", \"diskusní stůl\" nebo \"kulatý stůl\". Pro mezinárodní akce podobného typu je zažité označení \"symposium\" nebo méně časté \"kolokvium\" a těžko si představíme pozvánku, na Mezinárodní workshop o vesmíru. \n\nČeština je v tomto ohledu velmi dobře lexikálně vybavená potřebnými názvy a výrazy. Každý výraz nebo název je odlišný a lépe vystihuje danou akci než společný a neurčitý výraz \"workshop - dílna\". Příznačně se však pod vlivem globalizace a neschopnosti najít správný výraz mnoho takových setkání nebo schůzek schovává právě pod \"workshop\". \"Workshop\" je v češtině stále nové a neusazené slovo, které nemá pevné etymologické souvislosti. Používání slova \"workshop\" se šíří jak v akademickém tak i praktickém světě bez toho, aby tento výraz poskytoval konkrétní a blíže specifikující vysvětlení, o co se konkrétně jedná. Výraz \"workshop\" není nijak obecný tím, že by pod sebe zahrnoval nějaké téma nebo činnost ale je výrazem mlhavým neboť z informace, že se někde pořádá \"workshop\" nepoznáme, jedná-li se o praktický kurz, seminář nebo o odbornou diskusi.\n\nZa svou oblíbenost vděčí výraz \"workshop\" anglické módě, globalizaci ale i poklonkování ve sféře managementu. Co je na něm pro hovorovou řeč přitažlivé, toť právě jeho splachovací potenciál (Doslovná citace z článku).\n\n"}
{"id": "252173", "url": "https://cs.wikipedia.org/wiki?curid=252173", "title": "Koš (rozcestník)", "text": "Koš (rozcestník)\n\nKoš, zdrobněle košík nebo košíček, může být \n\n\n\n\n\n\n"}
{"id": "252176", "url": "https://cs.wikipedia.org/wiki?curid=252176", "title": "Něrpa", "text": "Něrpa\n\nNěrpa je označení některých druhů tuleňů v ruštině:\n\n"}
{"id": "252179", "url": "https://cs.wikipedia.org/wiki?curid=252179", "title": "FC Rànger's", "text": "FC Rànger's\n\nFC Rànger's (kvůli sponzorství též nazýván \"Construccion Buiques Rànger's\") je andorrský fotbalový klub. Sídlí ve městě Andorra la Vella. Tým hraje na stadionu Estadio Comunal de Aixovall, který má kapacitu 1 800 diváků.\n\nKlub byl založen v roce 1981, ale až od roku 1999 hraje v nejvyšších soutěžích. Od sezony 2001/02 klub hraje v nejvyšší soutěži.\n\nFC Rànger's je také prvním andorrským fotbalovým klubem, který se zúčastnil Ligy mistrů. Vítězstvím v domácí lize se tým kvalifikoval do 1. předkola Ligy mistrů UEFA sezóny 2006/2007, ale byl vyřazen moldavským klubem FC Sheriff Tiraspol.\n\n"}
{"id": "252183", "url": "https://cs.wikipedia.org/wiki?curid=252183", "title": "CE Principat", "text": "CE Principat\n\nClub Esportiu Principat byl andorrský fotbalový klub sídlící v hlavním městě Andorra la Vella. Klub byl založen v roce 1989, v restauraci fanoušků slavného španělského klubu Realu Madrid (Penya Madridista Restaurant Charlie's), pod názvem Club Esportiu Principat. Klub hrál andorrskou nejvyšší soutěž nepřetržitě od jejího založení v roce 1995 až do roku 2014, kdy sestoupil do Segona Divisió.\n\nV sezóně 2014/15, první po sestupu z nejvyšší soutěže, se klub odhlásil ze soutěže po odehrání prvního kola. A-mužstvo bylo následně tímto krokem zrušeno, všechny mládežnické celky hrály své soutěže beze změny. Po skončení ročníku ovšem nebyly přihlášeny do sezóny 2015/16 ani mládežnické celky a klub poté definitivně zanikl.\n\nSvé domácí zápasy klub odehrával na stadionu Estadio Comunal de Aixovall s kapacitou 1 800 diváků.\n\n\nZdroj:\n"}
{"id": "252184", "url": "https://cs.wikipedia.org/wiki?curid=252184", "title": "Čepelka", "text": "Čepelka\n\nSlovo čepelka může znamenat: \n\n\n"}
{"id": "252187", "url": "https://cs.wikipedia.org/wiki?curid=252187", "title": "Výtah (rozcestník)", "text": "Výtah (rozcestník)\n\nPojem výtah je užíván ve více významech:\n\n"}
{"id": "252188", "url": "https://cs.wikipedia.org/wiki?curid=252188", "title": "Digul", "text": "Digul\n\nDigul je řeka na ostrově Nová Guinea v provincii Papua v Indonésii. Je přibližně 600 km dlouhá.\n\nPramení v horském hřbetu Jayawijaya na východě pohoří Maoke. Protéká převážně širokou z velké míry bažinatou nížinou. Říční koryto je velmi členité. Ústí do Arafurského moře.\n\nZdroj vody je převážně dešťový. Řeka má velké množství vody po celý rok.\n\nVodní doprava je možná do vzdálenosti 150 km od ústí.\n"}
{"id": "252193", "url": "https://cs.wikipedia.org/wiki?curid=252193", "title": "Mety", "text": "Mety\n\nMety ( //, německy Metz //, česky někdy též Méty) jsou město v severovýchodní Francii v regionu Grand Est, hlavní město departementu Moselle. Leží na soutoku řek Mosela a Seille. Žije zde obyvatel. \n\nMěsto je známo díky své gotické katedrále sv. Štěpána ze 13. a 14. století. Od roku 2010 zde také funguje kulturní centrum a muzeum Centre Pompidou-Metz, pobočka známého pařížského Pompidouova centra.\n\nNázev města je odvozen od jména galského kmene Mediomatriků. Po dobytí Římany se Mety pod názvem \"Divodorum Mediomatricorum\" staly jedním z předních měst Galie, s více obyvateli než měla Lutetia (dnešní Paříž), bohatým díky exportu vína. Dne 7. dubna 451 bylo město vypleněno Attilovými vojsky.\nNa počátku středověku byly Mety hlavním městem království Austrasie. Z města pochází dynastie Arnulfovců neboli Karlovců. Poté zůstávaly Mety dlouhou dobu svobodnou městskou republikou v rámci Svaté říše římské. Obyvatelstvo tohoto velmi blízko jazykové hranici položeného města hovořilo francouzským dialektem. Mety se staly také sídlem Metského biskupství, což mělo za následek rychlý vzestup počtu náboženských staveb. V pozdním středověku měly Mety okolo 30 000 obyvatel a byly tak jedním z největších měst německé říše.\nRoku 1552 se francouzský král Jindřich II. stal suverénním knížetem tří biskupských měst (\"Trois-Évêchés\") Mety, Toul a Verdun. Tehdy se Mety přeměnily na posádkové město a získaly významné místo v rámci francouzského království.\nBěhem prusko-francouzské války byly v roce 1870 Mety obléhány a po uzavření Frankfurtského míru roku 1871 připojeny k nově vzniklému Německému císařství. Mezi lety 1871 a 1919 tak byly hlavním městem německého Lotrinska. I po tomto připojení město dále rostlo, především díky přílivu německých přistěhovalců. Během několika málo desetiletí se tak ve městě vytvořila německojazyčná většina. Nápadně tuto dobu připomínají kolosální budovy v novorománském a neogotickém stylu, které byly postaveny právě za doby německé nadvlády.\n\n\n\n\nArs-Laquenexy, Le Ban-Saint-Martin, Coincy, Longeville-lès-Metz, Lorry-lès-Metz, Marly, La Maxe, Montigny-lès-Metz, Peltre, Plappeville, Pouilly, Saint-Julien-lès-Metz, Vantoux, Woippy\n\n\n\n"}
{"id": "252196", "url": "https://cs.wikipedia.org/wiki?curid=252196", "title": "MTBO", "text": "MTBO\n\nMTBO, plným názvem neboli orientační závod na horském kole, je sport, jehož podstatou je spojení jízdy na horském kole s orientací v neznámém terénu. Závodníci při něm na horském kole za pomoci mapy a buzoly absolvují trať v terénu určenou startem, kontrolami a cílem. Závodník se během svého výkonu pohybuje po cestách a stezkách terénem, jízda mimo ně je zakázána, není-li pořadatelem určeno jinak. Cílem výkonu je absolvování závodní tratě v minimálním čase, přičemž rozhodujícím prvkem pro jeho dosažení by měly být orientační schopnosti závodníka. MTBO vzniklo z orientačního běhu.\n\nZkratka názvu disciplíny (MTBO) pochází z anglického názvu Mountain Bike (horské kolo) Orienteering (orientační závod), používaného v ostatních zemích, který konkretizuje záměr disciplíny absolvovat trasu závodu na horském kole.\n\nPočátky MTBO jsou logicky spojeny se zahájením sériové výroby horských kol v osmdesátých letech 20. století, ačkoliv již dříve existovala určitá obdoba tohoto závodu na tehdy běžných kolech (turistických či silničních).\nV roce 1990 se začaly objevovat první zdokumentované závody MTBO i u nás. Následuje obrovský rozmach této disciplíny, který v roce 1993 vyústil v první neoficiální mistrovství republiky (sprint i klasickou trať vyhrál Jaroslav Rygl – určitě největší osobnost z počátků historie českého MTBO).\n\nKoncem srpna 2013 se stal novoborský závodník Kryštof Bogar mistrem světa. Mistrovství se konalo v Estonsku.\n\nV roce 1994 vznikl Český Pohár MTBO, který v obdobné podobě existuje dodnes. Na rok 2013 je vypsán seriál 20 závodů, z nichž některé jsou započítány do Mistrovství republiky. Závodů se zúčastňuje 300 - 400 závodníků v různých výkonnostních a věkových kategoriích, často i ze zahraničí. Dva závody budou koncem září 2013 v Zákupech.\n\nZávody MTBO se dělí podle různých hledisek:\n\n\n\n\n\n\n"}
{"id": "252206", "url": "https://cs.wikipedia.org/wiki?curid=252206", "title": "Emil Vachek", "text": "Emil Vachek\n\nEmil Vachek (2. února 1889, Pražské Předměstí (Hradec Králové) – 1. května 1964, Praha) byl český prozaik, dramatik a novinář, společně s Eduardem Fikerem zakladatel české detektivky, tvůrce prvního ryze českého detektiva Klubíčka.\n\nNarodil se roku 2. února 1889 v Pražském Předměstí u Hradce Králové (nyní Hradec Králové) v rodině sklepníka a pozdějšího správce konírny zájezdního hostince Karla Vachka a jeho manželky Anny, rozené Krajákové. Byl nejmladší ze čtyř dětí, otec zemřel, když bylo Emilu Vachkovi pět let. Základní školu vychodil v Hradci Králové a Hořicích, od roku 1900 studoval na reálce v Hradci Králové. V té době se seznámil s Karlem Čapkem, který studoval na královéhradeckém gymnáziu. Spolu s Čapkem, Rudolfem Medkem, Jiřím Červeným a dalšími studenty byl Vachek členem studentského spolku \"Mansarda\". Z reálky musel odejít pro problémy s článkem ve studentském časopise \"Revue nejmladších\" a nastoupil na obchodní akademii (tu musel brzy kvůli stěhování do Prahy opustit).\n\nV roce 1906 se matka se třemi dětmi přestěhovala do Prahy. Karel Vachek začal studovat na soukromé obchodní škole, studia ale nedokončil a stal se profesionálním novinářem.\n\nV roce 1911 se Emil Vachek stal redaktorem Práva lidu, kde pracoval do roku 1929 a jeho příspěvky se objevily téměř ve všech rubrikách (dále přispíval do \"Práva lidu\" v letech 1935–1937 a 1947). Byl též v období 1916–1921 redaktorem satirického časopisu \"Kopřivy\" (časopis vydávala Českoslovanská sociálně demokratická strana dělnická od 1909 do 1931). V Plzni poté redigoval v letech 1924–1928 revue \"Pramen\" a \"Nové svobody\" (1926–1928). Přispíval i do dalších levicových tiskovin.\n\nV roce 1935 se spolupodílel na založení nakladatelství \"Evropský literární klub\" (\"ELK\") a byl jeho místopředsedou., přispíval do Volné myšlenky, Práce, Zvonu, Tvorby, Panorámy, Literárních novin, v letech 1924–1927 vydával a redigoval plzeňský \"Pramen\" a v letech 1927–1929 \"Novou svobodu\". \n\nSvé články publikoval pod pseudonymy Emil Czerski, Ludvík Chládek, Litnov. Používal také různé šifry, např. EV, V, ax. Redigoval Památník dělnické olympiády 1921. Od roku 1929 řídil knihovnu Pyramida.. Byl též literárním poradcem, ředitelem nakladatelství \"Sfinx\". Od konce 30. let 20. století se přednostně věnoval vlastní literární tvorbě.\n\nZe zachovalé korespondence je nejčastější s manželkou Karlou a spisovatelem A. C. Norem. Emil Vachek si s desítkami dalších osobností, jako byli Karel Čapek, František Langer, Josefem Svatoplukem Macharem a další.\n\nZemřel 1. května 1964 v Praze.\n\nEmil Vachek byl ženat, s manželkou Karlou žili ve 30. letech 20. století v pražské ulici Nad Mlynářkou 1528.\n\nPůvodní tvorba E. Vachka od povídkového debutu z roku 1916 je reprezentována více než padesáti knižně vydanými tituly a zahrnuje s výjimkou poezie prakticky všechny literární žánry. Romány \"Bidýlko\", \"Žil jsem s cizinkou\" a detektivní příběhy, ve kterých vystupuje postava detektiva Klubíčka, patří mezi stále vydávané knihy. Jeho dílo se vyznačuje fabulační vynalézavostí a psychologickým zaměřením. Ve svých knihách také hojně těžil ze slangových a argotických vrstev jazyka. Psal zejména naturalisticky pojaté psychologické a sociální romány (např. \"Sup\" nebo \"Divoká srdce\"), ve kterých však vždy řešil určité společensko-etické téma, jako je antisemitismus či prostituce. V povídkových sbírkách kombinoval naturalistické a sentimentální motivy, erotizující linie jeho tvorby vyvrcholila v románové trilogii \"Chám Dynybyl\" (1926–1931). Vysokou úroveň mají jeho detektivní romány (např. \"Tajemství obrazárny\", \"Muž a stín\", \"Zlá minuta\" a další), v nichž v postavě Klubíčka vytvořil první typ českého detektiva. Kromě detektivek je z jeho díla nejznámější portrét žižkovského zlodějíčka z románu \"Bidýlko\" (1927), fantastický román \"Pán světa\" (1925) a rozsáhlý desetidílný dokumentární cyklus o druhé světové válce s názvem \"Německá válka\" (1945–1947).\n\nStal se tvůrcem prvního ryze českého detektiva v naší literatuře. Je jím inspektor, posléze komisař a nakonec šéf bezpečnostního oddělení Klubíčko, který se poprvé objevil roku 1928 v románu \"Tajemství obrazárny\". Klubíčko je starý mládenec a samotář, moudrý a zkušený muž, znalec starých noblesních mravů. Potrpí si na dobré oblečení, kouří dýmku a drahé doutníky, pije kvalitní koňak, je milovníkem dobré kávy a bibliofilií, má však také smysl pro humor a bystrý analytický rozum, který mu umožňuje řešit kriminální případy s lehkostí a bravurou. Je vždy víc osobností než pouhým strojem na myšlení, své povolání provozuje spíše jako umění než jako řemeslo.\n\nLiterární pozůstalost Emila Vachka tvoří obsáhlý materiál ke studiu jeho díla.\n\n\n\n\n\n\n\n\n"}
{"id": "252207", "url": "https://cs.wikipedia.org/wiki?curid=252207", "title": "Le Havre", "text": "Le Havre\n\nLe Havre je francouzské přístavní město v departementu Seine-Maritime v Normandii. Žije zde okolo 170 000 obyvatel.\n\nMěsto leží na pravém břehu Seiny při jejím ústí do moře.\n\nSousední obce: Octeville-sur-Mer, Fontaine-la-Mallet, Montivilliers, Sainte-Adresse, Harfleur, Gonfreville-l'Orcher a Honfleur.\n\n\"Počet obyvatel\"\nRoku 2005 bylo centrum města zrekonstruované Auguste Perretem zapsáno do Seznamu světového dědictví UNESCO.\n\nMěsto se stalo (částečným) dějištěm řady literárních děl, mezi něž patří skandální novela \"Manon Lescaut\" abbého Prévosta (1731) nebo Maupassantův román \"Petr a Jan\" (1887). V Zolově románu \"Lidská bestie\" (1890), odehrávajícím se na železnici z Paříže přes Rouen do Le Havru, je město bydlištěm hlavních postav manželů Roubaudových. Děj jednoho ze svých detektivních příběhů sem umístil Georges Simenon.\n\nV Le Havru se narodil spisovatel Raymond Queneau, který sem umístil něteré pasáže prózy \"Poslední dny\" (1936). Jean-Christophe Rufin v románu \"Rouge Brésil\" (Goncourtova cena 2001) popisuje havreský přístav v 16. století. Město se objevuje také v některých dílech Benoîta Duteurtrea.\n\n\n\n"}
{"id": "252212", "url": "https://cs.wikipedia.org/wiki?curid=252212", "title": "2. tisíciletí", "text": "2. tisíciletí\n\n\n\nMongolský vůdce Čingischán díky brutálním praktikám při dobývání vytvořil největší říši v dějinách. Mongolská říše se začala rozpadat na konci století po smrti Kublajchána.\n\n\n\nNáboženské války pokračovaly. Tou největší byla válka Třicetiletá. Švédsko bylo v té době velmocí.\n\nPo Španělsku a Portugalsku další evropské námořní velmoci zakládají velké kolonie. Jsou to zejména Velká Británie a Francie. S dobýváním a podmaňováním nových území roste také intenzita konfliktů, většinou mezi mocnostmi. Za celkového vítěze můžeme označit Velkou Británii.\n\n\nMimořádně intenzivní rozvoj technologií způsobil mimo jiné i mimořádně krvavé konflikty. Během druhé světové války byly vyvinuty nukleární zbraně, které později dosáhly takového účinku, že by následky použití mohly být fatální. Studená válka snad právě proto nebyla válkou v pravém slova smyslu.\n"}
{"id": "252214", "url": "https://cs.wikipedia.org/wiki?curid=252214", "title": "1. tisíciletí", "text": "1. tisíciletí\n\nRoky 1 až 1000.\n\nPozn.: rok 0 neexistoval. Před rokem 1 n.l. byl rok 1 př.n.l..\n\n\n\n\nKonstantin I. Veliký přesunul hlavní město Římské říše do Byzantionu. Od té doby se město jmenuje Konstantinopol.\n\n\n\n\n\nVelkomoravská říše byla jedním z nejmocnějších útvarů střední Evropy. Do této doby datujeme počátky českého písemnictví.\n\n"}
{"id": "252218", "url": "https://cs.wikipedia.org/wiki?curid=252218", "title": "Dubno (rozcestník)", "text": "Dubno (rozcestník)\n\nNázev Dubno může označovat:\n\n"}
{"id": "252219", "url": "https://cs.wikipedia.org/wiki?curid=252219", "title": "Brutal death metal", "text": "Brutal death metal\n\nBrutal deathmetal (brutaldeath) je jakýsi přechodný styl mezi death metalem a grindcorem a má hodně blízko ke goregrind coru, tzn. jeden z nejtvrdších a nejrychlejších hudebních stylů. Kytary jsou podladěné, riffy jsou rychlé, zpěv se pohybuje kolem growlingu a gutturalu. Bubny bývají rychlé, na basový buben se většinou používá doublepedal, bubeníci dokáží vyvinout rychlost podobnou kadenci kulometu. Tento styl je na hraní jak technicky, tak fyzicky velmi náročný. Pódiová podoba je, jak u ostatně asi všech metalových žánrů, dost teatrální. Texty bývají nejčastěji plné krve, smrti a vražd. Brutaldeath je velmi extrémní, prakticky bez mediálního zájmu, přesto se k němu hlásí mnoho fanoušků.\n\n"}
{"id": "252220", "url": "https://cs.wikipedia.org/wiki?curid=252220", "title": "Brzdové destičky", "text": "Brzdové destičky\n\nBrzdové destičky jsou důležitou částí brzd u všech typů vozidel vybavených kotoučovými brzdami. Brzdové destičky jsou tvořeny kovovými pláty s brzdnou látkou připevněnou na povrch protilehlý brzdovému disku.\n\nBrzdové destičky převádí pomocí tření kinetickou energii vozidla na tepelnou energii. Když se destička kontaktem s bubnem nebo rotorem zahřeje, dochází k přenosu malého množství brzdného materiálu na buben, destička a disk k sobě přilnou, přítlakem vzniká brzdná síla.\nExistuje mnoho druhů, podle zamýšleného využití vozidla, od velmi měkkých a agresivních (např. u závodních vozů), po tvrdší, trvanlivější a méně agresivní. Destičky mohou mít různé pracovní teploty, použití nesprávného typu může způsobovat vadnutí brzd.\n\nPro svoji odolnost proti vysokým teplotám byl používán azbest, ale kvůli své toxicitě se nyní nahrazuje aramidovými vlákny.\n"}
{"id": "252240", "url": "https://cs.wikipedia.org/wiki?curid=252240", "title": "Římskokatolická farnost Lomnice u Tišnova", "text": "Římskokatolická farnost Lomnice u Tišnova\n\nŘímskokatolická farnost Lomnice u Tišnova je územní společenství římských katolíků v děkanátu Tišnov s farním kostelem Navštívení Panny Marie.\n\nFarářem je od srpna 2006 R. D. Ervín Jansa.\n\nNa území farnosti se koná Tříkrálová sbírka. Při sbírce v roce 2016 se vybralo jenom v Lomnici 37 115 korun. O rok později dosáhl výtěžek sbírky v Lomnici 46 136 korun.\n\n"}
{"id": "252242", "url": "https://cs.wikipedia.org/wiki?curid=252242", "title": "Brem-sur-Mer", "text": "Brem-sur-Mer\n\nBrem-sur-Mer je francouzská obec v departementu Vendée v regionu Pays de la Loire.\n\n\n"}
{"id": "252244", "url": "https://cs.wikipedia.org/wiki?curid=252244", "title": "Sedm ctností", "text": "Sedm ctností\n\nSedm ctností je koncept, vycházející z poemy Aurelia Prudentia Clementa Psychomachia. V tomto díle z 5. století byl popsán boj ctností a hříchů.\nPodle tohoto ve středověku populárního díla se také staly tyto ctnosti protipólem sedmi hlavních hříchů.\n\nVíra. Skromné chování, nesobeckost, mající respekt. Mít důvěru, když se očekává, nikoliv neúměrně velebit sám sebe. Je to pocit, kdy si člověk uvědomuje vlastní nedokonalost či závislost na někom. Vyrůstá z pocitu vlastní slabosti a nedokonalosti vzhledem k požadavkům vyšších bytostí.\n\nLáska, charita, velkorysost, ochota dávat, uskutečňování šlechetných myšlenek nebo činů. Štědrost je vyváženým středem mezi rozhazovačností a lakotou. Potlačená chamtivost a egoismus. Nepřítomnost žádostivosti a neulpívání na vnímaném objektu.\n\nLaskavost, lidskost, obdiv, charita, soucit, přátelství bez předsudku a bez příčiny.\n\nTrpělivost, schopnost snášet, otužilost, shovívavost, vyrovnanost. Shovívavost a odolnost snášet utrpení dosažené sebeovládáním, umírněností a zdrženlivostí. Vyřešení konfliktu mírumilovně, i když se druhá strana uchýlí k násilí. Schopnost odpustit, smilovat se nad hříšníky. Laskavost je vyvážený střed mezi hněvem a slabošstvím.\n\nZahrnuje přísnou mravní čistotu, prospěšnost a dosažení čistoty myšlenky pomocí vědomého zdokonalování. Cudnost, zdrženlivost, bezúhonnost, čistota duše. (Obzvlášť ve vztahu k pohlavnímu životu.)\n\nSebekontrola, zdrženlivost a umírněnost, vnímání plnou myslí, sebeovládání, „uzda“.\n\nÚsilí, pracovitost, píle, přičinlivost, iniciativa. Horlivá a důkladná přirozenost v činění a konání. Energická pracovní morálka. Hospodařit dobře s časem, sledovat vlastní činnosti a vyvarovat se lenivosti.\n\n\n\n"}
{"id": "252247", "url": "https://cs.wikipedia.org/wiki?curid=252247", "title": "Pascal Collasse", "text": "Pascal Collasse\n\nPascal Collasse psán také Pasquier Colase (pokřtěn 22. ledna 1649 Remeš – 17. července 1709 Versailles) byl francouzský barokní skladatel.\n\nJako dítě zpíval v kostelním sboru Saint-Paul v Remeši a studoval na Navarrské koleji. Od roku 1677 byl asistentem skladatele Jean-Baptista Lullyho. Po jeho smrti dokončil jeho operu Achilles a Polyxena, která měla premiéru 7. listopadu 1687 v Théâtre du Palais-Royal v Paříži. Roku 1689 se oženil s Blasine Berainovou. Narodily se jim dvě dcery.\n\nKomponoval opery, balety i duchovní hudbu. Jeho plán zavést v Lille nový operní dům zkrachoval, když divadlo vyhořelo. Ke konci života opustil hudbu a věnoval se alchymii.\n\n\n\n"}
{"id": "252248", "url": "https://cs.wikipedia.org/wiki?curid=252248", "title": "Římskokatolická farnost Předklášteří", "text": "Římskokatolická farnost Předklášteří\n\nŘímskokatolická farnost Předklášteří je územní společenství římských katolíků v obci Předklášteří s farním kostelem Nanebevzetí Panny Marie při klášteře Porta coeli.\n\n\nDuchovním správcem zde byl od roku 2010 do července 2015 děkan z Tišnova R.D. Jiří Buchta. Od 1. srpna 2015 byl administrátorem excurrendo ustanoven R. D. Mgr. Josef Rybecký. \n\nDnem vzájemných modliteb farností za bohoslovce a bohoslovců za farnosti brněnské diecéze je 10. duben. Adorační den připadá na nejbližší neděli po 17. říjnu.\n\nNa území farnosti se koná Tříkrálová sbírka. Při sbírce v roce 2016 se vybralo v Předklášteří 44 911 korun, ve Štěpánovicích 16 721 korun. O rok později činil výtěžek sbírky v Předklášteří 51 720 korun, ve Štěpánovicích 21 342 korun.\n\n"}
{"id": "252249", "url": "https://cs.wikipedia.org/wiki?curid=252249", "title": "Anton Rubinstein", "text": "Anton Rubinstein\n\nAnton Grigorijevič Rubinstein též Rubinštejn (; 28. listopadu 1829 – 20. listopadu 1894) byl ruský pianista, skladatel a dirigent období romantismu. Jako pianista byl srovnáván s do té doby nejvýznamnějším Franzem Lisztem a řadí se mezi největší klavírní virtuozy vůbec.\n\nNarodil se ve Vikhvatinetsu (dnešní Transnistria, Moldávie). Hudba ho přitahovala už od dětství, hru na klavír studoval již od raného věku. Poprvé veřejně vystoupil v devíti letech, u obecenstva si získal úspěch. Později byl přijat do Paříže, později do Berlína, kde spolu se svým bratrem Nikolajem studoval skladbu a hudební teorii u Siegfrieda Dehna. Tady se setkal se svými idoly Felixem Mendelssohnem a Giacomem Meyerbeerem, kteří Rubinsteina podporovali a povzbuzovali k dalšímu a vyššímu zájmu o hudbu. Po studiích se přestěhoval do Vídně, kde se stručně věnoval dalšímu studiu hudby, předtím, než se v roce 1848 vrátil do svého rodného a milovaného Ruska, kde pracoval jako hudebník.\n\nV roce 1850 začal znovu cestovat jako klavírista, až se nakonec usadil v Petrohradě, kde v roce 1862 založil světoznámou Petrohradskou konzervatoř, první školu hudby v Rusku. Při jeho pozdějším cestování se na krátký čas usadil také v Drážďanech, kde ke konci jeho života vyučoval hudbu.\n\nSvoji proslulost si dobýval poměrně těžce, i když zaznamenal příznivý začátek už od svého dětství. Mohlo za to i jeho nepříliš přitažlivé chování jak ke svým kolegům, tak i k veřejnosti; v pozdějších letech jeho života nepříliš přitažlivý vzhled. Šlo o samostatného a nespolečenského člověka, který trávil hodně času ve své pracovně, kde býval zavřený i několik hodin. Jeho velikou oporou v hudebním světě byl už výše zmiňovaný Meyerbeer a Mendelssohn, kterými byl i do určité míry inspirován.\n\nZemřel v Peterhofu, kvůli svým dlouhodobým problémům se srdcem. Velkou část odpovědí na otázky ohledně jeho osobního života nám poskytly i jeho deníky, ve kterých popisoval pro dnešní dobu velice důležité poznatky. Mezi nejznámější patří např. tento výrok:\n\nJeho jméno nese i ulice v Petrohradě, ve které nějaký čas bydlel.\n\nByl velice plodný skladatel. Napsal cca dvacet oper (pozoruhodná a oblíbená je opera \"Démon\", která byla psaná na základě Lermontových romantických básní), pět koncertů pro harmoniku, šest symfonií a veliké množství hudby pro sólový klavír spolu s komorní hudbu, kterou Rubinstein také často psal. Dále obsahuje dva koncerty pro violoncello a jeden pro housle, značné množství orchestrálních děl a množství symfonických básní (včetně jeho nejznámější \"Don Quijote\").\n\nNové zvyky v hudbě neměl rád, často se vyjadřoval, že je proti ruskému nacionalismu, což často vedlo k hádkám s jeho ruskými kolegy, např. s Milijem Balakirevem a s jinými, které považoval za nebezpečí ruské hudební tradice v Petrohradě. I jeho bratr Nikolaj, s kterým úzce spolupracoval, podporoval jeho názor a často se ho zastával. Mimo jiné byl i učitelem hudby jednoho z nejvýraznějších hudebních skladatelů vůbec – Petra Iljiče Čajkovského – který se o něm často zmiňoval.\n\nPo jeho smrti začala jeho díla upadat do zapomnění, postupně byla vyřazována z koncertních programů, jen jeho koncerty pro harmoniku si udržely slušné místo. Velký úpadek také přišel s první světovou válkou, kdy byla Němci naprosto zavržena a na jevištích se začala objevovat spíše díla zahraničních skladatelů. Později si přední místa upevnili spíše Stravinský a Prokofjev. I za svého života se právem považoval za předního hudebního skladatele a často se to nebál dát najevo. Po celý svůj život obdivoval Richarda Wagnera, ale hlavně miloval a ctil Mendelssohna, který značně ovlivnil jeho hudební styl; v jeho hudbě se však objevuje i vliv Frédérica Chopina a Roberta Schumanna.\n\nTeprve v nedávných letech začalo znovuobjevování jeho díla v Rusku i v zahraničí, kde se velmi často setkával s pozitivní kritikou. Začal si přivlastňovat místa v encyklopediích, ale i ve světě hudby. Inspiroval a stále do určité míry inspiruje několik pozdějších ruských, ale i zahraničních skladatelů a mezi jeho reprezentativní díla patří převážně opera \"Démon\", \"klavírní koncert č. 4\", a \"symfonie č. 2\", známá také jako \"Oceán\".\n\n"}
{"id": "252255", "url": "https://cs.wikipedia.org/wiki?curid=252255", "title": "Život na Marsu", "text": "Život na Marsu\n\nŽivot na Marsu je v současnosti předmětem vědeckých hypotéz, které se zaobírají existencí mimozemského života na Marsu – na jeho povrchu či pod ním –, a to jak v minulosti a nebo potenciálně i v současnosti. Zároveň se pod pojem život na Marsu dá zahrnout i potenciální lidské osídlení Marsu, či přímo jeho teoretická přeměna na planetu podobnou Zemi.\n\nVědecká obec je rozpolcená a otázka, jestli na Marsu život někdy existoval či dosud existuje, zůstává zatím bez odpovědi. Otázka samotná nabývá značného filosofického rozměru, jelikož pokud by došlo k objevení života na Marsu, znamenalo by to značnou revizi pohledu na život ve vesmíru. Život na dvou planetách ve sluneční soustavě by znamenal, že život je mnohem rozšířenější, než se nyní obecně soudí.\n\nDo současnosti bylo hledání života na Marsu neúspěšné a nepřineslo žádný jednoznačný důkaz, který by život zcela jasně potvrdil.\n\nPoznání historie Marsu nasvědčuje, že se po jeho vzniku na povrchu nacházela hustá atmosféra a kapalná voda, která možná tvořila i celoplanetární oceán pokrývající převážnou část severní polokoule. Dle současné teorie o vzniku života tím byla splněna základní podmínka, která mohla vytvořit obyvatelnou zónu na povrchu a umožnit tak vznik primitivního života. Na druhou stranu proti vzniku života hovoří fakt, že tyto příznivé podmínky trvaly pouze dočasně, v současnosti je téměř všechna voda na Marsu zmrzlá a planeta se nachází mimo obyvatelnou zónu Slunce. Předpokládá se, že by pro případný vznik života musely být k dispozici jiné energetické zdroje než energie Slunce (např. vulkanismus).\n\nSlabá magnetosféra a extrémně tenká atmosféra, veliké výkyvy teplot, ukončení současné vulkanické činnosti a bombardování povrchu meteory nedávají v současnosti příliš mnoho nadějí, že by život (pokud se vyvinul) mohl přežít do dnešních dní, i když vědci na Zemi jsou neustále překvapování podmínkami, za kterých může život přežívat (radioaktivita, život v naprosté temnotě, život bez dýchatelného kyslíku, atd.).\n\nPro potvrzení či vyvrácení teorie o životě na Marsu chybí zatím jasné důkazy. Existují sice některé náznaky, které nasvědčují, že na Marsu život možná byl, jako například struktury připomínající pozůstatky činnosti organismů v meteoritu ALH84001. Na povrchu planety provedlo několik sond (např. Viking) experimenty, které měly objevit důkazy života, ale tyto pokusy nepřinesly žádný důkaz potvrzující život na planetě nyní ani v minulosti.\n\nPro nebezpečí zavlečení pozemského života na Mars jsou sondy určené pro přistání na Marsu pečlivě sterilizovány (i když na začátku výzkumu nebyly všechny sondy sterilizovány příliš pečlivě). Na jasnou odpověď, jestli na planetě skutečně vznikl život anebo jestli se jedná pouze o vědeckou fikci, je potřeba počkat, dokud nebude pečlivě prostudována větší část povrchu planety.\n\nJiž v polovině 17. století byly na Marsu pozorovány polární čepičky, u kterých bylo pozorováno jejich zvětšování a zmenšování v závislosti na ročním období. Později, v 18. století, se na základě pozorování Williama Herschela začalo předpokládat, že podobně jako na Zemi i zde dochází ke střídání léta a zimy. V polovině 19. století přišli astronomové se závěry, že Mars má i další podobné vlastnosti jako Země (například velmi podobnou délku marsovského dne, či sklon rotační osy umožňující střídání ročních období, ale s delší oběžnou dobou, která je přibližně dvakrát delší než ta pozemská). Z pozorování se začalo usuzovat, že je možný výskyt tekuté vody na povrchu Marsu a že tmavší albedové oblasti by mohly být moře, či oceány.\n\nV roce 1854 předložil William Whewell teorii, že se na Marsu nacházejí moře, země a pravděpodobně i mimozemský život. Hlavní zájem o marťanský život započal na konci 19. století, následovaný teleskopickými pozorováními objevujícími Marsovské kanály prvně pozorovanými italským astronomem Giovannim Schiaparelliem v roce 1877 (sice se později prokázalo, že se jedná o pouhý optický klam, ale víra v jejich existenci přežívala až do dob prvních planetárních sond k Marsu). Na základě pozorování domnělých kanálu vydal v roce 1895 americký astronom Percival Lowell knihu „Mars“ a později v roce 1906 ' či v roce 1910 '. V knihách rozvijel teorii, že kanály jsou dílem staré rasy inteligentních Marťanů, kteří se snaží s jejich pomocí přivádět vodu z oblastí pólů do vysychajících oblastí v okolí rovníku. \n\nV roce 1894 začal americký astronom William Wallace Campbell provádět spektroskopické analýzy atmosféry Marsu, které prokázaly, že atmosféra neobsahuje žádnou vodní páru a ani kyslík. V roce 1909 se Mars nacházel v nejlepší pozorovací pozici vůči Zemi od roku 1877, což díky využití dokonalejších teleskopů znamenalo jasné důkazy, že kanály na Marsu ve skutečnosti neexistují a že se jednalo o optický klam. Definitivní pád této teorie přinesla první globální mapa planety pořízená sondou Mariner 9 v roce 1972.\n\nTeorie o životě na Marsu inspirovaly řadu uměleckých děl, které si za námět braly především útoky Marťanů na Zemi. Mezi nejznámější patří sci-fi dílo Válka světů od H. G. Wellse vydané v roce 1897 pro příběh pojednávající o marťanské invazi na Zem unikající z umírajícího Marsu a válce s lidmi. Mezi filmy s tímto námětem patří např. americký film z roku 1996 \"Mars attacs! (Mars útočí!).\n\nFotografie pořízené sondou Mariner 4 v roce 1965 přinesly záběry ukazující Mars jako suchou planetu bez řek, oceánů či zřejmých známek života. Pozdějším vyhodnocením snímků se zjistilo, že povrch planety je pokryt krátery, naznačující nepřítomnost deskové tektoniky a výrazného počasí po dobu minimálně 4 miliard let. Sonda také zjistila, že Mars nemá významné magnetické pole, které by chránilo planetu před dopadajícím kosmickým zářením poškozujícím živé tkáně. Mimo fotografování Marsu byla sonda vybavena i na odhad atmosférického tlaku, který určila v rozmezí 4 až 7 milibarů. Tyto hodnoty tlaku znamenaly potvrzení, že se na povrchu nemůže vyskytovat tekutá voda v dlouhodobém stavu. Po misi sondy Mariner 4 se změnila koncepce hledání života na Marsu. Výzkum se zaměřil na hledání potenciálního mikrobakteriálního života namísto vyšších organismů, pro které jsou podmínky na Marsu nejspíše nevyhovující.\n\nHlavním cílem programu sond Viking v 70. letech 20. století bylo provést experimenty zaměřené na hledání mikroorganismů v marsovské půdě. Velkou obtíží při plánování této mise měla NASA s množstvím znalostí o horninovém složení povrchu, jelikož byla odkázána převážně pouze na data získané během mise sondy Mariner 4. Na základě tohoto stupně znalostí byly experimenty koncipovány pro hledání života obdobného tomu pozemskému. I když čtyři experimenty neproběhly, jeden experiment navrátil pozitivní data v nárůstu CO. Následně byl výsledek tohoto experimenty mnohokrát diskutován mezi vědci, kteří se přeli o to, zdali se jedná o projev života a nebo o obyčejný jev způsobený chemickou reakcí oxidantu s Marsovskou půdou, která by přinesla stejné výsledky. Další připomínky poukazovaly na to, že množství potenciálních mikroorganismů by bylo natolik nízké, že by plynový chromatograf neměl šanci je detekovat.\n\nPo 30 letech byly výsledky z experimentu vyhodnoceny znovu s ohlédnutím na pokrok v exobiologii a nových znalostí o extromilních organismech. Po přezkoumání se došlo k závěru, že vybavení sondy Viking nebylo na dostatečné technické úrovni, aby bylo možno tyto životní formy známé ze Země detekovat, či by je případná testovací procedura zabila. Nové představy o životě nyní kalkulují s tím, že místo zničení potenciálních organismů vysokým obsahem peroxidu vodíku a dalších oxidantů, jsou tyto látky základním kamenem chemických reakcí, které by organismy využívaly pro své přežití. Například peroxid vodíku může zastavit zmrznutí vody v buňce při teplotách až -50 °C, jako se děje v případě metabolismu pozemské bakterie Acetobacter peroxidans.\n\nObjevují se i teorie, které se snaží vysvětlit nenalezení jasných známek života v okolí sondy tím, že případné bakterie v okolí sondy mohly zahubit unikající plyny z raketového motoru během přistávacího manévru sondy.\n\nNová pozorování uskutečněná v 90. letech 20. století sondou Mars Global Surveyor potvrdila původní měření sond Mariner, že Mars nemá významné magnetické pole, které by bránilo povrch planety před vlivem kosmické radiace poškozující živé tkáně. Vědci současně předpokládají, že nepřítomnost magnetického pole umožnila slunečnímu větru odvát část atmosféry za miliardy let působení.\n\nNebývalý rozruch zapříčinilo studium marsovského meteoritu ALH84001 nalezeného na Zemi,který dle některých skupin vědců obsahuje fosilizované pozůstatky činnosti mikroorganismů. Druhá část vědecké obce tyto nálezy interpretuje jako výsledek základních chemických procesů. Obě dvě teorie jsou neustále přetřásány a snahy o jednoznačné vyhodnocení zatím nepřinášejí jasné výsledky. Další marsovské meteority byly také prozkoumány jako například meteorit Nakhla s pozitivním nálezem, který nebyl později jasně potvrzen.\n\nDalším náznakem teoretického života jsou extrémně odolné organismy vyskytující se na Zemi na těch nejméně pravděpodobných místech, zvané extrémofily. Tyto organismy jsou schopné žít bez světla, přísunu kyslíku, v extrémně kyselém prostředí, či hluboko pod bodem mrazu za podmínek, které panují na povrchu Marsu či pod jeho povrchem. Některé satelitní snímky Marsu ukazují oblasti, které dle některých vědců ukazují přítomnost biologického života. Na těchto snímcích se nacházejí písečné duny v polárních oblastech, na kterých se pravidelně objevují a mizí tmavé skvrny.\n\nJako potenciální organismus schopný přežít podmínky na Marsu se uvádí archebakterie z třídy Haloarchaea, které jsou schopny žít pod bodem mrazu a za nízkého tlaku. Organismy potřebující k životu kapalnou vodu by nejspíše na planetě nemohly přežít.\n\nVelké naděje se vkládají do bakterií, které by mohly být schopny přežít pod povrchem Marsu, kde by byly chráněny před dopadajícím kosmickým zářením a získávat kapalnou vodu ze zdejších rezervoárů. Objevit tyto potenciální organismy by však znamenalo prokopat se k vodním rezervoárům.\n\nVyjma sondy Viking nedělala žádná pozdější sonda Mars testy na přímé známky života a výzkum se začal soustředit na hledání podmínek nutných (dle současných znalostí) ke vzniku a přežití života. Další vlna sond se tak zaměřila na hledání vody na planetě a to jak v současnosti tak i v daleké minulosti, kdy na povrchu nejspíše existoval oceán kapalné vody, řeky a jezera. Vědci objevili na povrchu hematit, který vzniká za přítomnosti vody, což se stalo jedním z důkazů, že na Marsu tekutá voda kdysi byla.\n\nAktuální podmínky na povrchu Marsu neumožňují existenci tekuté vody v delším časovém horizontu, a tak se většina vody nachází ve formě ledu, buď v polárních oblastech, permafrostu, anebo schována v podzemí ve formě aquifer. Po její existenci na povrchu zbyly jen pozůstatky ve formě zaoblených kamenů, koryt, řečišť, atd. Mars se zdá být v současné době suchým světem bez tekoucí vody. Tato představa platila do roku 2000, kdy americká sonda Mars Global Surveyor přinesla snímky, které ukázaly, že i v současnosti se zde mohla tekoucí voda nacházet, nebo nachází. Na pořízených fotografiích byla stěna kráteru poblíž hory Centauri Montes, na které se objevila nová vrstva sedimentů napovídající, že zde došlo ke krátkému výlevu tekuté vody a jejímu stékání po stěně kráteru. Převratný objev oživil spekulace o přeživším mimozemském životě.\nPři pozdějším zkoumání této nové vrstvy spektrometrem CRISM sondy Mars Reconnaissance Orbiter však nebyly nalezeny stopy ledu ani minerálů obsahujících vodu. Vědci v NASA tedy předpokládají, že nová vrstva sedimentů odlišného zbarvení vznikla spíše než výlevem tekuté vody, sesutím suché horniny jiného stáří po příkrém svahu kráteru.\n\nPro existenci kapalné vody musí být splněny některé podmínky v podobě tlaku a teploty. Atmosférický tlak musí být vyšší než 610 Pa a teplota nad bodem mrazu (tedy nad 0,01 °C) dosahovat hodnot tzv. trojného bodu. Na povrchu Marsu se hodnoty tlaku pohybují právě okolo hodnoty 610 Pa či pod touto hranicí a teploty většinou hluboko pod bodem mrazu.\n\nV atmosféře Marsu byl objeven metan, který není schopen přetrvat v atmosféře déle než několik stovek let, což ukazuje, že se na planetě musí nacházet nějaký zdroj, který by jeho koncentraci doplňoval. Spekuluje se o dvou možných zdrojích, které jsou známé z pozemských podmínek – vulkanickou aktivitu a nebo produkci biologickými pochody v podobě extrémofilních organismů. Podobné organismy jsou známé i ze Země zpracovávající vodík a oxid uhličitý za vzniku právě metanu.\n\nV březnu 2004 evropská sonda Mars Express potvrdila výskyt metanu v atmosféře, který byl dříve předpovězen na základě pozorování United Kingdom Infrared Telescope na Havaji a teleskopu Gemini South v Chile v roce 2003.\n\nExistuje ale i geologické vysvětlení obsahu metanu v atmosféře, které je spojeno s přeměnou minerálu olivín na serpentin za přítomnosti tekuté vody někde pod povrchem, který by mohl uvolňovat dostatečné množství plynu do atmosféry.\n\nV únoru roku 2005 byl oznámen objev formaldehydu na základě měření planetárního fourierovského spektrometru na sondě Mars Express v mnohem větším množství, než se předpokládalo, což se použilo jako podpora teorie o mikrobiálním životu. Výsledky měření jsou ale stále předmětem mnoha vědeckých debat bez jasného výsledku. Část vědců zastává názor, že data ze spektrometru byla chybně interpretována.\n\nAmoniak v marsovské atmosféře je velice nestálý a je schopný setrvat pouze po dobu několika hodin, ale i přes tento rychlý rozklad amoniaku, byl tento plyn v atmosféře detekován. Vědci z NASA dokonce prohlásili „\"Nejsou známy žádné způsoby, jak by se mohl vyskytovat amoniak v atmosféře Marsu, která neobsahuje život\"“. Objevení čpavku se tak stává důležitým argumentem pro podporu hypotézy o současném životu na Marsu.\n\nNa druhou stranu výsledky měření planetárního fourierovského spektrometru byly opětovně zpochybněny částí vědecké obce, která poukazuje na fakt, že spektrometr nemá dostatečné rozlišení pro schopnost rozlišit amoniak od oxidu uhličitého. Pro definitivní potvrzení či vyvrácení naměřených výsledků bude potřeba další výzkum a měření.\n\nV roce 2007 přinesla americká sonda Mars Odyssey důkazy, které nasvědčují, že se podařilo objevit vstupy do několika jeskyní o vchodové bráně 100 až 250 metrů. Oblasti byly měřeny pomocí infračervených paprsků, které určily teplotu. Z měření vyšlo, že se v noci oblasti okolo vchodů oteplují a ve dne ochlazují. Podobné chování je známo i z pozemských jeskyní. Objevení těchto podzemních oblastí dává šanci, že jednoduchý mikrobiální život mohl potenciálně na Marsu přežít (pokud zde někdy existoval).\n\nV květnu roku 2008 přistála v severních polárních oblastech americká sonda Phoenix, která má v rámci jednoho úkolu prozkoumat potenciální „obyvatelnou zónu“ v Marsovské půdě, která by teoreticky mohla obsahovat mikrobiální život (další částí mise je výzkum geologické historie vody na planetě). Přistávací modul má okolí prozkoumávat 2,5 metrů dlouhou robotickou rukou vybavenou aparaturou schopnou odebírat vzorky až 0,5 metrů pod povrchem planety.\n\nSonda je současně vybavena moderním spektrometrem schopným detekovat organické sloučeniny v množství až 10 ppm a optickým mikroskopem. Prováděny budou i pokusy na výzkum chemického složení půdy a na obsah iontů v půdě. Oproti předchozím sondám jako Mars Pathfinder či Mars Exploration Rover, které dopadly na vzdušných polštářích, bude sonda přistávat obdobně jako sondy Viking pomocí raketového motoru, což zvyšuje obavy, že případné plyny vzniklé během přistání, by mohly zahubit potenciální organismy v místě přistání.\n\nOd roku 2014 probíhaly na Mezinárodní vesmírné stanici experimenty s houbami rodu \"Cryomyces\". Tyto tzv. kryptoendolitické houby pocházející z antarktických Suchých údolí McMurdo – míst, která bývají označována za nejsušší místo na zeměkouli. Na vesmírné stanici byly po dobu 18 měsíců vystaveny stejné atmosféře i silnému ultrafialovému záření, s jakým by se střetly na povrchu Marsu. Na konci testu přežilo 60 % všech houbových buněk a každá desátá buňka byla schopna se množit a vytvářet nové kolonie.\n\nNa rok 2016 je plánované vyslání sondy Astrobiology Field Laboratory, která by měla pomoci hledat odpovědi, jestli na Marsu život existoval, existuje a nebo jestli nikdy nevznikl.\n\nLidská kolonizace Marsu je cílem mnoha spekulací i seriózních studií, které se objevují po celou dobu výzkumu této planety. Povrchové podmínky a snadná dostupnost vody dělají z Marsu jednu z nejlépe obyvatelných planet sluneční soustavy. Proto je bude pravděpodobně dalším cílem lidské expanze. Dle nejnovějších záměrů by se měl člověk na Mars vypravit kolem roku 2030 a od této doby zde začít budovat stálou základnu.\n\nMars vyžaduje méně energie na jednotku hmotnosti (Delta-v) k jeho dosažení ze Země než kterákoli jiná planeta s výjimkou Venuše. S využitím Hohmannovy oběžné dráhy trvá let k Marsu 6 až 7 měsíců, během kterých bude posádka vystavena stavu beztíže. Kratší doba je možná, ale spotřebuje se více paliva.\n\nOtevřenou otázkou zůstává, zda lidstvo bude odsouzeno na Marsu žít v uzavřených základnách, kde se bude uměle udržovat atmosféra, anebo zda se podaří přeměnit povrch planety na obyvatelný pomocí teraformace.\n\nTerraformace Marsu je hypotetický soubor procesů, které by měly umožnit člověku život na povrchu Marsu bez nutnosti používat ochranné prostředky před okolním prostředím. Jeho výsledkem by tak měl být vznik planety podobné Zemi. Proces, který by mohl teoreticky změnit celou planetu, by probíhal po desítky či stovky let od nejjednodušších organismů přes rostliny až po první živočichy.\n\nJelikož je Mars rozdílný a má menší gravitaci, podmínky nebudou nikdy zcela shodné s těmi pozemskými. V současnosti se jedná spíše o sci-fi myšlenku, jelikož neexistuje žádná dostupná technologie, která by tuto přeměnu zvládla, i když se již občas objevují nápady, jak povrch Marsu přeměnit.\n"}
{"id": "252258", "url": "https://cs.wikipedia.org/wiki?curid=252258", "title": "Diez", "text": "Diez\n\nDiez je německé město ležící na obou březích řeky Lahn, do níž zde ústí říčka Aar. Díky této poloze má město podíl na pohořích Westerwald na severu a Taunus na jihu, což umožňuje návštěvníkům těšit se i příjemnému okolí.\n\nMěsto čítá cca 11.000 obyvatel a hraničí bezprostředně s městem Limburg. V Diezu najdeme pěkné staré jádro a dvojí zámky, hraběcí zámek hned v historickém středu a na severním okraji města novější zámek Oranienstein.\n\nPo druhé světové válce byl Diez přidělen nově založené spolkové zemi Porýní-Falc. Hranice mezi touto spolkovou zemí a sousedním Hesenskem dělí i Diez od sousedního Limburgu, což je však poznat jenom na silničních značkách.\n\nDiez byl vždy posádkovým městem, čímž zůstal i po druhé světové válce. Ale jedny z původních trojích kasáren byly po pádu komunismu zrušeny.\n\nJméno \"Diez\" se vyvinul z původního tvaru \"Theodissa\" a pod tímto názvem najdeme první zmínku o tomto místě v listině Karla Velikého z roku 790.\n\nHrabata z Diezu sídlili přes šest set let v hraběcím zámku, jenž dodnes vévodí obrazu města, hlavně zámeckým kostelem. Nižší šlechta se usadila pod zámkem, čímž vzniklo město.\n\nRoku 1329 byla Diezu propůjčena městská práva Ludvíkem Bavorským.\n\nV 18. století se Diez proslavil svým obilným trhem.\n\nRoku 1924 byly založeny přírodní lázně (Felke-Bad).\n\nPo anexi Nasavy Prusy se stal Diez okresním městem nově založeného okresu \"Unterlahnkreis\", kteréhožto postavení však pozbyl v roce 1969 v průběhu územní reformy provedené v bývalé Spolkové republice Německo, když se sloučením okresů \"Unterlahnkreis\" a \"Loreleykreis\" vytvořil nový okres \"Rhein-Lahn-Kreis\", jehož sídlem bylo pojmenováno lázeňské město Bad Ems.\n\nŽili zde přímí předkové nizozemské královny Beatrice. Hlavní křídlo byl započato v roce 1684 kněžnou Albertine Agnes na zříceninách kláštera Dierstein a sloužilo zpočátku jako útulek pro vdovy. V rocích 1704 – 1709 byla budova přestavěna v zámek. Do druhé světové války sloužil zámek jako vojenský internát, potom až dodnes jako kasárny německé armády (\"Bundeswehr\").\n\nDominuje obrazu města a působí melancholickým, trudnomyslným dojmem. Zámek kdysi sloužil jako věznice. Dnes slouží jako noclehárna pro mládež a proto není přístupný veřejnosti.\n\nKolem roku 1395 zbudovali hrabata z Nassau-Oranien na skálu nad říčkou Aar malý hrad. Od 18. století začal pustnout. Zachovaly se hradní věž a hradba. Dnes slouží každé dva roky jako přírodní divadlo.\n\nMezi městem Diez a obcí Balduinstein se zvedá působivý zámek Schaumburg. Byl postaven arcivévodou Štěpánem Habsburským v rocích 1850 – 1855 na základech předešlého hradu. Schaumburg se vyznačuje vysokým hradní věží, odkud se návštěvníkovi naskýtá nádherný výhled.\n\n"}
{"id": "252260", "url": "https://cs.wikipedia.org/wiki?curid=252260", "title": "Výstružník", "text": "Výstružník\n\nVýstružník je upínaný nástroj většinou z rychlořezné oceli, sloužící k přesnému opracování vyvrtaných a vyhrubovaných otvorů. Jeho pomocí lze dokončovat válcové nebo kuželovité otvory.\n\nPři samotném vrtání nelze dosáhnout vysoké přesnosti. Při větší požadované přesnosti (třída přesnosti IT7 až IT5) se proto nejdříve vyvrtá menší otvor a ten se potom přesněji opracuje pomocí výstružníku. S jeho pomocí se odebere maximální vrstva 0,5 mm materiálu.\n\nVýstružník je víceřezný nástroj se 4 až 18 řeznými břity. Břity jsou po obvodu rozmístěny s nepravidelnými odstupy, aby byl lépe dosažen přesný tvar otvoru.\n\nPodle druhu obráběného materiálu jsou břity rovné nebo jsou ve šroubovici s úhlem stoupání 5° až 45°. Počet břitů bývá sudý, což umožňuje snadné měření průměru.\n\nPodle způsobu obrábění se výstružníky dělí na:\n\nPodle tvaru otvoru se výstružníky dělí na:\nVětší otvory se vystružují pomocí souprav více výstružníků.\n\nPodle konstrukce jsou výstružníky:\nPři upínání se používají tzv. volné vložky, které umožňují malý pohyb výstružníku kolmo k ose otáčení. Tak je výstružník veden předvrtaným otvorem, což vede k vyšší přesnosti obrábění.\n\n"}
{"id": "252263", "url": "https://cs.wikipedia.org/wiki?curid=252263", "title": "Slinutý karbid", "text": "Slinutý karbid\n\nSlinutý karbid (zkráceně SK) je tvrdý a otěruvzdorný materiál vyrobený slinováním tvrdých karbidů kovů. Užívá se hlavně pro výrobu nástrojů, jak obráběcích, tak tvářecích a jiných vysoce namáhaných dílů.\n\nNejčastěji se skládá z karbidu wolframu (chemický vzorec WC) a kovového kobaltu, z nichž se vyrábí metodou práškové metalurgie – spékáním (sintrováním, slinováním). Na ocelová tělesa obráběcích nástrojů (soustružnických nožů, fréz, vrtáků, výstružníků aj.) se břitové destičky ze slinutého karbidu připevňují pájením nebo mechanicky (tzv. vyměnitelné břitové destičky – VBD). Menší nástroje jako spirálové vrtáky nebo stopkové frézy lze vyrábět monolitní.\n\nPro velmi tvrdé nástrojářské materiály, vyráběné většinou z karbidů wolframu či titanu, se někdy používá nesprávný název „vidium“. Nesprávné označení vzniklo ve dvacátých letech 20. století, kdy německá firma Krupp počala průmyslovou výrobu slinutého karbidu typu WC-Co pod názvem WIDIA (z německých slov \"wie diamant\" = jako diamant).\n\nV roce 1907 vyrobila firma Haynes v USA chromkobalt-wolframovou slitinu STELIT, která se používala hlavně ve Spojených státech jako nástrojový materiál. Slitiny, obsahující asi 50 % vysokotavitelných karbidů. Materiály na této bázi se stále používají jako návary pro silně namáhané odírané povrchy např. zemních strojů. Název tvrdokov se většinou používá jak pro ně, tak pro slinutý karbid.\n\nSlinutý karbid obsahující až 94 % (i více) karbidů se vyrábí průmyslově od roku 1926, kdy firma Krupp zhotovila metodou práškové metalurgie první slinutý karbid WIDIA (odtud slangové označení pro výměnné destičky a vrtáky do zdiva „vidiák“). Přes tehdejší poměrně velkou cenu se slinuté karbidy značně rozšířily do strojírenské výroby. Podmínkou pro jejich použití byla a je co nejvyšší tuhost základní obráběcí soustavy stroj-nástroj-obrobek, protože SK jsou v porovnání s rychlořeznými ocelemi velmi křehké.\n\nSlinuté karbidy jsou výrobky práškové metalurgie. Jsou tvořeny jemnými částicemi tvrdých karbidů některých kovů, jako W, Ti a Ta, které jsou navzájem pojeny zpravidla kobaltem. Poměrné množství jednotlivých druhů karbidů a kobaltu určuje pak vlastnosti slinutého karbidu.\n\nSlinuté karbidy jsou mnohem tvrdší než rychlořezné oceli a slitiny Co–Cr–W. Svou tvrdost zachovávají i za vyšších teplot než rychlo­řezné oceli. První slinuté karbidy obsahovaly jen karbid wolframu s malým množstvím kobaltu jako pojidla. Byly velmi tvrdé, ale poměrně křehké, takže špatně odolávaly rázům. Vyhovovaly však celkem dobře při obrábění litiny, ale již méně se osvědčily při obrábění oceli.\n\nNa slinuté karbidy pro obrábění ocelí bylo použito jako přísady též malého množství karbidů titanu a tantalu. Zvýšeným množstvím kar­bidu titanu bylo dosaženo dalšího zvětšení tvrdosti slinutých karbidů za zvýšených teplot. Značná stálost ostří nástrojů ze slinutých karbidů je hlavním důvodem rychlého rozšíření těchto materiálů na břity řez­ných nástrojů všeho druhu.\n\nŘezné nástroje ze slinutých karbidů se hodí k obrábění nejrůzněj­ších druhů materiálů, od měkkých, jako jsou mosazi a slitiny Al, až po nejtvrdší materiály, jako je bílá litina a žáropevné slitiny o velké pevnosti. Volba vhodného slinuté­ho karbidu závisí hlavně na druhu a tvrdosti obráběného materiálu a velikosti rázu při funkci nástroje. S rostoucím obsahem kobaltu vzrůstá houževnatost, ale klesá tvrdost a odolnost slinutého karbidu proti opotřebení.\n\nPodle účelu použití se musí vybrat vždy ten druh slinutého karbidu, který má pro daný účel použití nej­vhodnější kombinaci potřebných vlastností. Pro obrábění šedé litiny se používají slinuté karbidy skupiny H.\n\nPro obrábění oceli se hodí slinuté karbidy skupiny S a pro jemné obrábění se používá slinutých karbidů skupiny F. Pro obrábění těžko obrobitelných materiálů jsou určeny slinuté karbidy skupiny TJ. Slinuté karbidy skupiny H jsou velmi odolné proti opotřebení, takže se hodí k obrábění abrazivních materiálů, např. plastických hmot vyztužených skelnými vlákny apod. Jsou vhodné i k obrábění velmi tvrdých materiálů, např. bílých litin, ale i k obrábění slitin AI apod.\n\nV roce 1969 přišla firma Sandvik Coromant s destičkami povlakovanými karbidem titanu. Povlakování slinutého karbidu se ukázalo velice účinnou metodou zvýšení obráběcího výkonu a stalo se předmětem intenzivního výzkumu. Povlakované VBD prakticky během 30 let vytlačily nepovlakované. Povlakování se také používá u monolitních nástrojů.\n\nHUMÁR, Anton. Materiály pro řezné nástroje. Praha: MM publishing, 2008, 235 s. ISBN 978-80-254-2250-2.\n"}
{"id": "252264", "url": "https://cs.wikipedia.org/wiki?curid=252264", "title": "Brno (loď, 1946)", "text": "Brno (loď, 1946)\n\nLoď Brno byla jednou ze dvou původních lodí, které zahajovaly provoz lodní dopravy na Brněnské přehradě v roce 1946. V provozu byla do roku 1967, poté byla prodána na Vranovskou přehradu. Tam jezdila v letech 1970–1978, následně byla vyřazena.\n\n\"Brno\" bylo vyrobeno společně se svou sesterskou lodí \"Morava\" v loděnici \"Jean Stauf\" v Königswinteru na Rýně (poblíž Bonnu). Obě plavidla byla objednána někdy po roce 1940, vyrobena byla zřejmě roku 1943 a poté byla přepravena do Brna. Lodě byly až do konce války uskladněny v tramvajové vozovně v Pisárkách. V roce 1945 však neznámí žháři (zřejmě ustupující němečtí vojáci) vozovnu podpálili. Shořelo v ní mnoho tramvajových vozů, obě lodě však požár přežily, i když jedna z nich byla velmi poškozena (není známo která). Plavidla byla na jaře 1946 opravena a převezena do bystrckého přístaviště. Obě lodě pak 5. května 1946 společně s malým člunem \"Svratka\" slavnostně zahájily provoz lodní dopravy na Brněnské přehradě.\n\nVzhledem k velkému zájmu Brňanů byly obě lodě, \"Brno\" a \"Morava\", velmi vytížené. Po dodání dalších plavidel (zejména velkých dvoupalubových lodí v první polovině 50. let) však jejich nasazení bylo vzhledem k menší kapacitě omezováno. \"Brno\" bylo v 60. letech nasazováno již pouze na zálohy, případně jako posila při zvýšené přepravní poptávce. Po úbytku cestujících v 60. letech bylo rozhodnuto o odprodání \"Brna\".\n\nPo plavební sezóně 1967 byla loď vyřazena a následujícího roku odprodána na Vranovskou přehradu. Zde byla po technických úpravách zařazena do provozu v roce 1970. Společně se svou sesterskou lodí \"Morava\", která byla na tuto nádrž odprodána již dříve, zajišťovalo \"Brno\" převoz rekreantů mezi přehradní hrází a Švýcarskou zátokou, kde se nacházela pláž. Jednalo se o krátkou trasu bez mezilehlé zastávky, ale s velkým obratem cestujících. Loď \"Brno\" byla vyřazena z provozu v roce 1978 z důvodu nedostatečné tloušťky dnové obšívky trupu. Plavidlo zůstalo odstaveno na pláži, kde se z něho postupně stával vrak. Ten byl sešrotován v roce 1987.\n\nLoď \"Brno\" lze zařadit vzhledem k její obsaditelnosti mezi malé lodě, které kdy Dopravní podnik města Brna provozoval na Brněnské přehradě. Kapacita plavidla činila 103 osob (z toho 60 míst pro sezení). Loď byla rozdělena na přední uzavřenou kajutu a otevřenou zadní palubu, která byla kryta střechou. Do přední kajuty, ve které bylo 12 míst k sezení, se sestupovalo po pěti schodech. Stanoviště kapitána lodi se nacházelo na rozhraní hlavní paluby a snížené přední kajuty.\n\nTrup lodě tvořily snýtované železné plechy o síle 3 mm, vyztužení trupu bylo provedeno žebry z úhlového železa, která byla umístěna po celé délce lodě v pravidelných rozestupech 400 mm. Podlahu lodě tvořil rýhovaný plech o tloušťce 5 mm.\n\nPlavidlo bylo poháněno sériovým elektromotorem \"Siemens–Schuckert\" o výkonu 9 kW, který byl umístěn v zadní části lodi. Motor byl napájen z akumulátoru, jenž byl umístěn uprostřed lodi v uzavřeném prostoru. V podpalubí se také nacházela čtyři ruční pístová čerpadla pro případné odčerpání vody z plavidla.\n\nPo prodání na Vranovskou přehradu došlo k výměně pohonné jednotky. Místo elektromotoru byla od té doby loď poháněna naftovým spalovacím motorem \"Czepel 613\" o výkonu 62 kW. Během 70. let pak byla ještě upravena sedadla: místo příčných byla v lodi umístěna podélná.\n\n"}
{"id": "252265", "url": "https://cs.wikipedia.org/wiki?curid=252265", "title": "Recyklační symbol", "text": "Recyklační symbol\n\nRecyklační symboly (International Universal Recycling Codes) slouží k jednoduššímu označování výrobků. Označení se skládá z trojúhelníkové grafické značky doplněné buď o číselné nebo textové označení materiálu, případně je možné uvádět číselné i textové označení zároveň. Díky recyklačním symbolům je evidentní, z jakého materiálu je daný produkt vyroben. V případě kompozitních materiálů se písemný identifikační kód skládá z písmene C a za lomítkem je textový identifikační kód převažujícího materiálu (podle plošné hmotnosti). V Evropě je označení založeno na rozhodnutí evropské komise 97/129/EC ze dne 28. 1. 1997.\n\nTato tabulka obsahuje běžně používané číslice a značky na výrobcích.\n\nNa baterie se vztahuje směrnice 91/157/EHS, podle níž mají být baterie označeny značkou přeškrtnuté popelnice a některé i označeny příslušnou chemickou značkou (Hg, Cd zda Pb).\n"}
{"id": "252271", "url": "https://cs.wikipedia.org/wiki?curid=252271", "title": "Veleštír císařský", "text": "Veleštír císařský\n\nVeleštír císařský nebo také veleštír královský a veleštír obrovský (\"Pandinus imperator\") je jedním z největších štírů na světě a pravděpodobně je on tím největším. Jedná se o Africký druh.\n\nNejvětší exemplář tohoto druhu měřil 230 mm. Má velká klepeta pokrytá hrboly a chloupky. Podle toho jej lze odlišit od \"Heterometrus spinifer\" nebo \"Heterometrus longimanus\", kteří jinak vypadají velmi podobně a jsou někdy za veleštíra císařského považováni a jsou s ním často chováni.\n\nVeleštír císařský nepatří mezi nebezpečné ani agresivní štíry. V nebezpečí se brání klepety a může bolestivě štípnout. Bodne však jen velice vzácně a bodnutá osoba to zaznamená většinou až po 10 minutách kdy jed způsobí svědění. To do dvou hodin odezní a při dotyku se ještě den projevuje krátké svědění.\n\nVeleštír císařský byl nejčastěji chovaný a nabízený štír v Česku. V dnešní době je velice obtížné ho sehnat díky zákazu vývozu z Afriky. Velice často se ve zverimexech prodává druh Heterometrus pod názvem Pandinus imperator, neboť je to vzácnější druh a tomu odpovídá také cena. K chovu se hodí terárium velkých rozměrů s velkou vrstvou lignocelu a úkryty. Napáječka je nutná. Všechny štíry rodu \"Pandinus\" je nutné chovat ve skupinách dvou, ideálně i více jedinců. Jinak mohou zahynout steskem.\n\nV Česku jsou také chováni \"Pandinus cavimanus\" a \"Pandinus viatoris\". \"Pandinus cavimanus\" je tolerantnější k chovatelským přehmatům a hodí se jako štír pro začátečníky.\n\nVe fiktivním herním světě série Fallout se po nukleární válce vlivem radiace z veleštíra císařského vyvinul tzv. radškorpión, veliká a agresivní verze svého předka.\n\n\n"}
{"id": "252277", "url": "https://cs.wikipedia.org/wiki?curid=252277", "title": "Sam Brownback", "text": "Sam Brownback\n\nSamuel Dale Brownback (* 12. září 1956) je americký republikánský politik, současný guvernér Kansasu a bývalý americký senátor za stát Kansas.\n\n20. ledna 2007 oznámil svůj záměr se ucházet republikánskou nominaci na post amerického prezidenta, v říjnu 2007 svou kandidaturu kvůli nedostatku financí i podpory veřejnosti stáhl. V roce 2010 už svůj senátorský mandát neobhajoval.\n"}
{"id": "252279", "url": "https://cs.wikipedia.org/wiki?curid=252279", "title": "Buthacus arenicola", "text": "Buthacus arenicola\n\nButhacus arenicola je druh štíra, který se vyskytuje výhradně v pouštích v oblastech Alžírska, Egypta, Libye, Palestiny, Sýrie a Tuniska. Pro život v pouštích je dokonale přizpůsoben. Obvykle dorůstá velikosti od 50 do 70 mm. Je velmi dobře uzpůsoben pohybu v písku, kdy jeho pohyb dělá dojem, že pískem proplouvá. Bodnutí není nebezpečné ani příliš bolestivé. K chovu je třeba terárium o rozměrech 20 × 20 × 20 cm.\n\nJe náchylný k plísním a v zajetí se jej nepodařilo rozmnožit. Jedná se o velmi vzácně chovaný druh štíra, který vyžaduje vyšší teplotu a velmi nízkou vlhkost.\n"}
{"id": "252280", "url": "https://cs.wikipedia.org/wiki?curid=252280", "title": "Caraboctonus keyserlingi", "text": "Caraboctonus keyserlingi\n\nCaraboctonus keyserlingi je druh lesního štíra, který dorůstá velikosti okolo 40-55 mm popsaného prvně v roce 1893. Vyskytuje se v Chile a Peru. \"Caraboctonus keyserlingi\" je jediný druh rodu a nevytváří poddruhy.\n\nK chovu se hodí terárium s lignocelem a vrstvou větviček a listů. Vrstva mírně vlhkého lignocelu by měla být vyšší, jelikož se \"Caraboctonus keyserlingi\" často zahrabává. U dospělých jedinců se někdy objevuje kanibalismus, u mláďat nikoliv. Teplota může kolísat od 25 do 32 °C. Z hlediska jedovatosti je neškodný. Bodnutí způsobí krátkou bolest, která odezní během několika minut. Největší počet larev v chovu byl 14.\n"}
{"id": "252281", "url": "https://cs.wikipedia.org/wiki?curid=252281", "title": "Brána (rozcestník)", "text": "Brána (rozcestník)\n\nBrána nebo brány může označovat:\n\n\n\n\n\n\n\n\n\n\n\n"}
{"id": "252283", "url": "https://cs.wikipedia.org/wiki?curid=252283", "title": "Rhopalurus junceus", "text": "Rhopalurus junceus\n\nRhopalurus junceaus je jedním z nejhezčích štírů. Má velice hezké červené zbarvení. Dorůstá 7-11 cm.\n\nMimo Kubu se vyskytuje na Haiti a ve Venezuele. Obývá všechny typy lesů od (suchého pobřežního až po deštný horský). Lze jej nalézt pod kameny, padlými stromy a běžně vstupuje do domů (vždy ve velkých městech). Stejně jako zástupci rodu \"Lychas\" jej lze nalézt na broméliích.\n\nChov je podobný jako u \"Centruroides gracilis\" se kterým se \"Rhopalurus junceaus\" vozil z Kuby. Počet mláďat je až 40. Jedovatostí nepatří mezi nebezpečné štíry. Délka života v zajetí se pohybuje mezi 3-6 lety. Tento rod komunikuje pomocí stridulace, což je známo pouze u čeledi veleštírovití.\n"}
{"id": "252284", "url": "https://cs.wikipedia.org/wiki?curid=252284", "title": "Lemmy", "text": "Lemmy\n\nLemmy Kilmister (narozen jako Ian Fraser Kilmister 24. prosince 1945, Stoke-on-Trent – 28. prosince 2015, Los Angeles, USA, také známý jako Ian Willis, Lemmy Kilmister a Lemmy von Motörhead), byl britský zpěvák a baskytarista, nejvíc známý jako zakladatel metalové skupiny Motörhead. Jeho zjev a vystupování, mateřské znamení na tváři, pejzy s knírem a drsný hlas z něj okamžitě udělaly kultovní osobnost, známou i mimo svět rockové a metalové muziky. Lemmy byl také považovaný za jednoho z největších metalových muzikantů vůbec.\n\nNarodil se v Anglii, ale vyrůstal v Anglesey ve Walesu (zde získal svou přezdívku \"Lemmy\"). V 60. letech působil jako kytarista v mnoha méně či více známých kapelách (např. Rainmakers, Motown Sect, Opal Butterfly, Sam Gopal, a The Rockin' Vickers) a v roce 1967 jako \"roadie\" (technik) pro Hendrixe. V roce 1971 se jako baskytarista přidal ke skupině Hawkwind. S baskytarou měl malé zkušenosti, ale rychle si vytvořil specifický styl, který byl založen na jeho zkušenostech s kytarou (používal častěji powerchordy a dvojhlasy, než hraní jednotlivých not, které preferuje většina baskytaristů). V roce 1975 byl od Hawkwind vyhozen a zakládá Motörhead. Poslední léta žil v Los Angeles, kde také dne 28. prosince 2015 ve věku 70 let zemřel po krátkém boji s agresivní rakovinou, o které se dozvěděl jen dva dny před svou smrtí.\n\nNarodil se ve městě Burslem v oblasti Stoke-on-Trent (hrabství Staffordshire) v Anglii 24. prosince 1945. Když mu byly tři měsíce, tak se jeho otec, bývalý vojenský kněz Royal Air Force, s jeho matkou rozvedl. Tak se spolu s jeho babičkou přestěhovaly do Newcastle-under-Lyme, později do města Madeley.\n\nKdyž mu bylo 10 let provdala se jeho matka za George Willise, který měl z předchozího manželství dvě děti, se kterými Kilmister moc nevycházel. Rodina se přestěhovala do Walesu, konkrétně do města Benllech v Anglesey. V této době začal Kilmister projevovat zájem o rock and roll, dívky a koně. Navštěvoval školu Ysgol Syr Thomas Jones School v Amlwch, kde dostal přezdívku \"Lemmy\". Sám si nebyl jistý odkud; je možné, že z fráze známé pro žebrání.\n\nV 16 letech viděl na vystoupení v Cavern Clubu slavné Beatles, později se naučil hrát jejich skladby z jejich prvního alba. Obdivoval také sarkastickou povahu skupiny, zejména Johna Lennona. Po odchodu ze školy a přestěhování rodiny do města Conwy si Lemmy vydělával manuální prací, včetně práce v továrně Hotpoint a hrával v místních skupinách, jako byly např. The Sundowners a navštěvoval školu jízdy na koni. Ve věku 17 poznal dívku Cathy, s níž se přestěhoval do Stockportu. Měl s ní syna Seana, kterého později dali k adopci.\n\nLemmy byl v roce 1975 ze skupiny Hawkwind vyhozen. Příčinou bylo jeho zadržení na kanadské hranici za držení drog, přičemž strávil pět dní ve věznici. Po těchto událostech založil Lemmy novou skupinu, kde byl kytaristou Larry Wallis (bývalý člen Pink Fairies, Steve Took 's Shagrat a UFO) a bubeníkem Lucas Fox. Wallis byl nevlastním otcem Lemmyho syna Paula. Název nové skupiny byl původně \"Bastard\". Poté, co jim manažer oznámil, že s tímto jménem se nedostanou na \"Top of the Pops\", změnil Lemmy název skupiny na Motörhead – titul poslední skladby, kterou složil ve skupině Hawkwind.\n\nZanedlouho Wallise a Foxe nahradili kytarista Eddie \"Fast\" Clarke a bubeník Phil \"Philthy Animal\" Taylor a v této sestavě začínala skupina dosahovat úspěchu. Zvuk skupiny měl úspěch u Lemmyho předešlých fanoušků jakož i nově vznikající vrstvy fanoušky punk rocku. Podle vlastních slov cítil větší podobnost s punkery než metalisty a jeho vokál byl v té době v anglickém rocku jedinečný. Úspěch skupiny dosáhl vrcholu v letech 1980 a 1981, kdy měla skupina několik hitů na předních příčkách, včetně singlu \"Ace of Spades\" a vydala úspěšné živé album \"No Sleep 'til Hammersmith\". Motörhead se od té doby stali jednou z nejvlivnějších hudebních skupin v žánru heavy metalu. Přestože se sestava skupiny během její 30leté historie několikrát změnila, trojice Lemmy, Phil Campbell a Mikkey Dee byla od roku 1995 stejná.\n\nLemmy také spolupracoval a vystupoval s několika dalšími hudebníky a příležitostně vystupoval se skupinu Hawkwind. Spolupracoval jako textař a skladatel na Ozzyho albu \"No More Tears\" z roku 1991. Napsal texty písní \"Hellraiser\" (která později vyšla jako singl Motörhead), \"Desire\", \"I Don't Want to Change the World\" a singl \"Mama I'm Coming Home\". Lemmy uvedl ve více rozhovorech, že vydělal více peněz na honorářích z této jedné písně, než po celou svoji kariéru ve skupině Motörhead. V listopadu 2002 Lemmy vydal svou autobiografii pod názvem \"White Line Fever\". V roce 2005 vyhrála skupina své první ocenění Grammy, když překonala skupiny Slipknot, Killswitch Engage, Hatebreed a Cradle of Filth v kategorii Nejlepší metalový počin s jejich coververzí \"Whiplash\" od Metallicy.\n\nAčkoliv se původně uvádělo, že Lemmy trpěl rakovinou mozku a krku v konečném stádiu, úmrtní list stanovuje jako příčinu úmrtí rakovinu prostaty spolu se srdeční arytmií a srdečním selháním.\n\nV posledních letech se potýkal s řadou zdravotních problémů, bojoval s cukrovkou, hematomy a dostal také srdeční defibrilátor. Na podzim roku 2015 onemocněl plicní infekcí, která vedla ke zrušení velké části turné.\n\nDen po jeho smrti se internet plnil kondolencemi fanoušků, novinářů, ale i Lemmyho kolegů z hudební branže. Na své Facebookové profily vyjádřili svůj smutek i Metallica, Slash, Alice Cooper, Iron Maiden a další známé osobnosti.\n\nPohřeb se uskutečnil 9. ledna 2016 a na serveru Youtube byl pro fanoušky přenášen online, kde je možné i nyní zhlédnout záznam.\n\nLemmyho tělo bylo po obřadu zpopelněno a urna s jeho popelem se nachází uložena na hřbitově Forest Lawn Memorial Park v Los Angeles. \n\n"}
{"id": "252287", "url": "https://cs.wikipedia.org/wiki?curid=252287", "title": "Morava (loď)", "text": "Morava (loď)\n\nLoď Morava zahajovala společně se sesterskou lodí \"Brno\" provoz lodní dopravy na Brněnské přehradě v roce 1946. V provozu zde vydržela do roku 1961, kdy byla prodána na Vranovskou přehradu. Zde jezdila mezi lety 1962 a 1981, poté byla postupně sešrotována.\n\nLoď \"Morava\" byla, stejně jako \"Brno\", objednána i vyrobena za druhé světové války. Obě plavidla byla postavena zřejmě v roce 1943 v německé loděnici \"Jean Stauf\" v Königswinteru na Rýně (poblíž Bonnu). Následně byla převezena do Brna a uskladněna v tramvajové vozovně Pisárky. Ta ale na konci války vyhořela (zapálili ji zřejmě ustupující němečtí vojáci), lodě však požár přežily, i když jedna z nich byla výrazně poškozena (není známo, která to byla). Na jaře 1946 byly lodě opraveny a převezeny do bystrckého přístaviště, kde 5. května téhož roku společně s malým člunem \"Svratka\" zahájily provoz lodní dopravy na Brněnské přehradě.\n\nZe začátku provozu byly obě lodě neustále využívané, ale po dodání prvních dvoupalubových lodí v první polovině 50. let bylo jejich nasazování vzhledem k jejich malé kapacitě omezováno. Pro \"Moravu\" se stal osudný rok 1961, kdy byla zprovozněna poslední dvoupalubová loď \"Kyjev\". Zároveň bylo rozhodnuto o vyřazení nadbytečné \"Moravy\". Na konci roku 1961 byla upravena pro provoz na Vranovské přehradě, kam byla na jaře následujícího roku prodána.\n\nLoď \"Znojmo\", jak byla \"Morava\" na Vranově pokřtěna (jméno \"Morava\" již bylo obsazené), byla nasazena již od počátku plavební sezóny 1962. Jejím hlavním úkolem byl převoz cestujících od přehradní hráze přes Švýcarskou zátoku k protější pláži. Občas \"Znojmo\" také vypomáhalo na hlavní plavební trase k hradu Bítov.\n\nV roce 1970 byla na Vranov odprodána z Brna také sesterská loď \"Znojma\" (původně \"Moravy\"), loď \"Brno\". Společně tedy převážely cestující přes Švýcarskou zátoku do roku 1978, kdy bylo \"Brno\" vyřazeno. \"Znojmo\" vydrželo v provozu až do roku 1981, kdy byla loď odkoupena Svazarmem z obce Žlutava. Jeho úmyslem bylo provozovat lodní dopravu na řece Moravě. \"Znojmo\" bylo převezeno do dílen, jenže bylo zjištěno, že rekonstrukce by si vyžádala příliš velké množství peněz. Proto byla loď rozřezána a všechny její části byly do roku 1991 sešrotovány.\n\n\"Morava\" byla zcela stejné konstrukce jako její sesterská loď \"Brno\". Šlo tedy velikostně o malou loď, kapacita byla 103 cestujících. Loď byla rozdělena na přední uzavřenou kajutu a otevřenou zadní palubu, která byla kryta střechou. Do přední kajuty, ve které bylo 12 míst k sezení, se sestupovalo po pěti schodech. Stanoviště kapitána lodi se nacházelo na rozhraní hlavní paluby a snížené přední kajuty.\n\nTrup lodě tvořily snýtované železné plechy o síle 3 mm, vyztužení trupu bylo provedeno žebry z úhlového železa, která byla umístěna po celé délce lodě v pravidelných rozestupech 400 mm. Podlahu lodě tvořil rýhovaný plech o tloušťce 5 mm.\n\nPlavidlo bylo poháněno sériovým elektromotorem \"Siemens–Schuckert\" o výkonu 9 kW, který byl umístěn v zadní části lodi. Motor byl napájen z akumulátoru, jenž byl umístěn uprostřed lodi v uzavřeném prostoru. V podpalubí se také nacházela čtyři ruční pístová čerpadla pro případné odčerpání vody z plavidla.\n\nV roce 1961 byla loď upravena pro provoz na Vranovské přehradě. Tehdy byl elektromotor vyměněn za naftový spalovací motor \"Czepel\" o výkonu 85 HP. Stejně jako v lodi \"Brno\" tak i v \"Moravě\" (tehdy již \"Znojmě\") byla v 70. letech vyměněna příčná sedadla za sedadla podélná, která byla více vhodná pro krátkou plavební dráhu na Vranovské přehradě.\n\n"}
{"id": "252289", "url": "https://cs.wikipedia.org/wiki?curid=252289", "title": "Zabius fuscus", "text": "Zabius fuscus\n\nZabius fuscus je štír, který se vyskytuje v horách střední Argentiny a v Paraguayi. Má černou až světle hnědou barvu. Jeho jed není výrazně nebezpečný, bodnutí \"Z. fuscus\" připomíná bodnutí štírem \"Pandinus imperator\". Dorůstá 60 až 75 mm. Lze jej chovat podobně jako např. \"Centruroides gracilis\" nebo ostatní druhy rodu \"Centruroides\". Štír žije pod kameny. Je to velice klidný štír a je nesmírně zajímavý, ale není příliš často chován.\n\n"}
{"id": "252297", "url": "https://cs.wikipedia.org/wiki?curid=252297", "title": "Česká hokejová extraliga 1999/2000", "text": "Česká hokejová extraliga 1999/2000\n\nČeská hokejová extraliga 1999/2000 byla 7. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo na tři vítězná utkání. Celek na 14. místě musel svoji extraligovou příslušnost obhajovat v baráži o extraligu, do které postoupil vítěz 1. ligy. Baráž o extraligu se hrála na 4 vítězná utkání.\n\n\nPoznámky:\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n\n\n1. utkání\n\n2. utkání\n\n3. utkání\n\n4. utkání\n"}
{"id": "252303", "url": "https://cs.wikipedia.org/wiki?curid=252303", "title": "Leiurus", "text": "Leiurus\n\nLeiurus je rod velkých pouštních štírů se silným jedem. Donedávna byl pokládán za monotypický s jediným druhem L. quinquestriatus, ale roku 2002 byl popsán L. Jordanensis, roku 2006 L. savanicola a v roce 2007 L.nasheri.\n\n"}
{"id": "252305", "url": "https://cs.wikipedia.org/wiki?curid=252305", "title": "Štír nejjedovatější", "text": "Štír nejjedovatější\n\nŠtír nejjedovatější (\"Leiurus quinquestriatus\"), je druh štíra, který má nejúčinnější jed ze všech štírů na světě. Vzhledem k malé kapacitě jedového váčku uvnitř telsonu způsobí méně úmrtí než štír tlustorepý (\"Androctonus australis\").\n\n\"Leiurus quinquestriatus\" se vyskytuje v suchých až pouštních oblastech Afriky (Alžírsko, Čad, Egypt, Etiopie, Libye, Mali, Niger, Somálsko, Súdán a Tunisko) a Asie (Egypt, Izrael, Jordánsko, Kuvajt, Libanon, Omán, Katar, Saúdská Arábie, Sýrie, neevropské Turecko, Spojené arabské emiráty, Jemen).\n\nVytváří dva poddruhy: \"L. q. quinquestriatus\" (Ehrenberg, 1828), který se se vyskytuje v severní Africe a Čadu, Súdánu, Nigeru a Somálsku, a \"L. q. hebraeus\" (Birula, 1908), který se vyskytuje v Izraeli, Libanonu, Sýrii až po Katar, Omán a Jordánsko. \"L. q. hebraeus\" má hrubší články metasomy.\n\nBodnutí tímto štírem je nejbolestivějším bodnutím ze všech štírů. Po průniku jedu nebezpečných druhů do oběhu se dostavují celkové příznaky otravy. První známkou bývá bolest v nadbřišku, citlivost až spontánní bolestivost břišních svalů. Pacient pociťuje svírání, suchost a škrábání v hrdle a snaží se kašláním odstranit neexistující překážku v dýchacích cestách. Současně se objevují poruchy řeči. V téže době nemocný pociťuje neklid, úzkost a podrážděnost. Zvýšená sekrece žláz se projevuje sliněním, někdy až formou řídké pěny kolem úst. Typickým příznakem je silné pocení. Dochází k uvolnění moči a stolice. Celkový neklid a svalové záškuby přecházejí v křeče. Dech se stává v dalším průběhu nepravidelný a postupně přechází v nepravidelné lapavé dechy. Smrt nastává zástavou dechu při obrně dýchacího centra a přímým účinkem jedu na buňky dýchacího centra. Průběh celého onemocnění bývá jen zřídka delší než 2 až 3 dny.\n\nProti jeho jedu se vyrábí sérum.\n\nChov je poměrně snadný, přesto se kvůli jedovatosti nedoporučuje. Tento štír je mnohem rychlejší, aktivnější, a hlavně agresivnější než podobný severoafrický štír \"Androctonus australis\". Jako substrát do terária se hodí písek. Terárium musí mít minimální rozměry 30 × 20 × 20 cm (d. v. š.). \"Leiurus quinquestriatus\" si nevyhrabává nory. Jako úkryt je dobrý kámen, ale nesmí být podepřený tak, že jej může štír shodit a zavalit se. \"Leiurus quinquestriatus\" je poměrně aktivní a silný druh a i to, co vypadá pevně, nemusí být. Je nutné, aby teplota byla vyšší, až 35 °C ve dne s nočním poklesem na 25 °C. Vlhkost je nutné udržovat minimální, okolo 40 %. Štír při vyšší vlhkosti může onemocnět plísněmi a mohou mu černat a odpadávat končetiny. Vodu k napájení je třeba dodávat rosením terária jednou měsíčně v dostatečném množství, které štíra uspokojí a neublíží mu. S výjimkou páření je nutné chovat štíry odděleně, a to i mláďata.\n\nNeměl by být chován nikým jiným než vědci a zkušenými chovateli.\n\n"}
{"id": "252313", "url": "https://cs.wikipedia.org/wiki?curid=252313", "title": "Souček", "text": "Souček\n\nČeské příjmení Souček je patrně českého původu – staročesky \"súček\" – zdrobnělé podstatné jméno od slova suk. Vývojem jazyka došlo k hláskovým změnám. Původní význam by může být \"malý suk\", \"větvička\", \"větévka\". Mohlo vzniknout i jako přízvisko pro dítě, které bylo \"hrčovité\", \"sukovité\", \"tvrdé\" a bylo malé postavy či mělo takovou povahu.\n\nToto příjmení nese více různých osob:\n\n\n"}
{"id": "252314", "url": "https://cs.wikipedia.org/wiki?curid=252314", "title": "Velká cena", "text": "Velká cena\n\nVelká cena ( , [grãpri:]) je automobilový nebo motocyklový závod na umělém nebo silničním okruhu, kterým se několikrát projíždí. Trať měří několik set metrů - několik kilometrů, start je většinou společný pro každou kategorii, takže diváci mají i během závodu možnost srovnávat výkony jednotlivých jezdců. Jménem Grand Prix se označují jen významné závody na okruhu, podle posledních pravidel se má pořádat jen jedna Grand Prix v každém státě, dříve pořádaly Grand Prix i města, místní kluby atd. Kromě toho se ještě pořádají Grand Prix evropské, které se konají na rozličných místech.\n"}
{"id": "252319", "url": "https://cs.wikipedia.org/wiki?curid=252319", "title": "Autostop", "text": "Autostop\n\nAutostop je forma dopravy, při níž se cestující přepravují za pomoci dopravních prostředků cizích osob, které jim dobrovolně zastavují. Stopovat lze stáním při okraji silnice s upaženou rukou či cedulí s destinací. Další možností je osobní dotazování se řidičů například na čerpacích stanicích. Zájemci o autostop se říká stopař.\n\nSvezení předem dohodnuté (například přes internet nebo po domluvě se společně dojíždějícími kolegy nebo sousedy) se nenazývá \"autostop\", ale spolujízda (anglicky \"shared ride\", německy \"mitfahrt\").\n\nV mnoha zemích je zvykem, že stopaři jsou svezeni zadarmo z mezilidské solidarity. Přínos pro řidiče spočívá především v mezilidském kontaktu – možnost povídat si s někým za jízdy, odvrácení možnosti mikrospánku atd. Přesto, že je stopování oblíbené zejména mezi studenty s nízkými příjmy (případně trampy či spořivými výletníky), motivace nemusí být jen v ušetření financí. Jedná se zároveň o formu dobrodružství a výstupu z komfortní zóny, což zpravidla přináší nepředvídatelné zážitky. Člověk tak na cestách pozná mnoho nových lidí a získá kontakty z různých konců světa. Stopařům zastavují převážně ti řidiči, kteří sami v nějakém období života cestovali stopem. V chudších zemích je pak také stopování využíváno sociálními skupinami s nízkými příjmy.\n\nV některých zemích je obvyklé za autostop řidiči zpravidla mírnou částku platit, z čehož pak vyplývá i větší iniciativa řidičů, kteří častěji svezení sami nabízejí. Autostop pak doplňuje další běžné formy nelinkové nebo částečně linkové veřejné dopravy, provozované často mikrobusy nebo dodávkovými automobily (sdílené taxi), nebo s nimi splývá. Také autobusy při některých formách linkové dopravy standardně zastavují cestujícím stopujícím mimo zastávky. Dle českého právního řádu může být platba při autostopu vyhodnocena jako neoprávněné provozování taxislužby, veřejné dopravy nebo individuální smluvní dopravy (příležitostná jízda) bez patřičné koncese nebo povolení podle Zákona o silniční dopravě a bez řádného vyúčtování a zdanění.\n\nSpecifickými případy autostopu je zastavování jiných vozidel v případě nouze: při dopravní nehodě nebo poruše vlastního automobilu, při náhlé potřebě první pomoci, odvozu k lékařskému ošetření nebo jakékoliv jiné akutní pomoci. Účelem stopování pak může být buď odvoz stopujícího (nebo odvlečení jeho vozidla) do místa, kde najde pomoc, nebo vyžádání přímé pomoci zastavovaného u místa zastavení.\n\nJe dobré stopovat na místě, kde řidič může bezpečně zastavit, aniž by omezoval nebo ohrozil dopravu a neměl problém s rozjezdem (tedy ne v kopci, ne v zatáčce, ne tam kde se jede příliš rychle, ne v připojovacím ani odbočovacím pruhu atd.).\n\nStopaři se mnohdy snaží zastavovat auta v místech, kde je zastavování zakázáno nebo z jiného důvodu nevhodné. Vystavují tak řidiče, který by jim zastavil, riziku postihu za porušení pravidel provozu, a mohou tím způsobit ohrožení provozu. Stopováním na silnici pro motorová vozidla nebo na dálnici stopař porušuje i zákaz vstupu chodců na tyto komunikace.\n\nStopování s sebou nese specifická bezpečnostní rizika plynoucí z toho, že řidič se stopařem se vzájemně neznají. Řidič tak může stopaře (stopařku) například odvézt na jiné než žádané místo, například na odlehlé místo, a tam jej znásilnit, pohlavně zneužít, oloupit nebo třeba i zabít. Rovněž řidič se může obávat, že stopař, zejména je-li silnější nebo je-li jich víc, jej může okrást (v krajním případě i o vozidlo) nebo jinak poškodit – počínaje již možností znečištění vozu špinavým oděvem. Vzhledem k různé mentalitě a různé míře kriminality se tedy úspěšnost a obvyklost autostopu v různých zemích i oblastech velmi liší. V západní Evropě, ale i v Česku, Polsku, Chorvatsku apod. je pravděpodobnost špatné zkušenosti se zneužitím jak od řidiče tak od stopaře téměř nulová.\n\n\n\n"}
{"id": "252320", "url": "https://cs.wikipedia.org/wiki?curid=252320", "title": "Jiří Kleňha", "text": "Jiří Kleňha\n\nRNDr. Jiří Kleňha (15. září 1941 v Praze) je přední český citerista, hráč na kladívkovou citeru, velký propagátor hry na tento zajímavý hudební nástroj\n(původním povoláním biolog-výzkumník). Své vlastní nahrávky si vydává na CD vlastními silami,\nv létě pravidelně koncertuje pod širým nebem na Karlově mostě v Praze, kde také sám prodává své vlastní nahrávky.\nNapsal knihu o českém lidovém harfenictví: \"Harfenictví v Čechách\", Praha : Granit, 1998, ISBN 80-85805-69-3.\n\n"}
{"id": "252322", "url": "https://cs.wikipedia.org/wiki?curid=252322", "title": "Bothriuridae", "text": "Bothriuridae\n\nBothriuridae je čeleď štírů původně uváděná z Ameriky. Byla však objevena i v jižní Africe, Austrálii a Indii. Poprvé byla popsána roku 1880.\n\nBothriuridae obsahuje 12 rodů a 90 druhů. Všichni tito štíři jsou málo chovaní a prozkoumaní. Neexistují žádné publikace o jejich jedu. Jed většiny druhů není nebezpečný. Rod Lisposoma má bolestivé bodnutí a rod Bothriurus způsobí svým jedem kardiovaskulární potíže. Největším štírem čeledi je Timogenes dorbignyi (Guérin Méneville, 1843).\n\nNěkteří drobní štíři rodu Bothriurus přežívají v oblasti Patagonie teploty pod bodem mrazu. Himálajští zástupci rodu Cercophonius jsou také vystaveni velice nízkým teplotám.\n\nJako český název je uváděn šíroštírovití, ale ten se příliš často nepoužívá.\n"}
{"id": "252324", "url": "https://cs.wikipedia.org/wiki?curid=252324", "title": "Marek Kopelent", "text": "Marek Kopelent\n\nMarek Kopelent (28. dubna 1932 v Praze) je český hudební skladatel, klavírista, publicista a organizátor. Je jedním z nejvýraznějších současných hudebních skladatelů, významná osobnost českého hudebního života 20. století.\n\nJiž jako student gymnázia se zajímal o komponování a chodil na soukromé hodiny k varhaníkovi dr. Josefu Kubáňovi. V první polovině 50. let 20. století vystudoval skladbu na HAMU u prof. Jaroslava Řídkého. V roce 1965 spoluzaložil \"Pražskou skupinu Nové hudby\". V 60. letech uváděl své skladby na prestižních zahraničních festivalech (Varšava, Witten, Donaueschingen). V letech 1965–1973 vedl spolu se Zbyňkem Vostřákem soubor Musica viva Pragensis. V roce 1969 obdržel německé stipendium na roční tvůrčí pobyt v Západním Berlíně. Od poloviny 70. let 20. století jej komunistický režim kvůli jeho názorům ignoroval, Kopelent dále tvořil a jeho skladby se hrály především v zahraničí. Od roku 1990 vyučuje na katedře skladby HAMU. V letech 1991–1992 zastával funkci hudebního experta Kanceláře prezidenta republiky. Spoluzaložil umělecké sdružení \"Ateliér 90\".\n\n\n"}
{"id": "252327", "url": "https://cs.wikipedia.org/wiki?curid=252327", "title": "Rakouská vlajka", "text": "Rakouská vlajka\n\nVlajku Rakouska tvoří list o poměru 2:3, se třemi, stejně širokými, vodorovnými pruhy: červeným, bílým a červeným. Její vzor a barvy odpovídají historickému štítu ze státního znaku.\n\nVlajka patří k nejstarším na světě. Podle legendy, která vznikla ve středověku, bojoval babenberský vévoda Leopold V. v křižáckém tažení roku 1191 v Akkonu za Svatou zemi tak udatně, že po boji bylo jeho bílé bojové oblečení úplně od krve. Když si však sundal pásek, oděv pod ním nebyl krví dotknutý. Jedinečný pohled, který se mu naskytl, přijal za svoji symboliku, jak barvy, tak i rozložení.\n\nV roce 1786 se stala červeno-bílo-červená vlajka rakouskou vojenskou, státní a do roku 1869 obchodní vlajkou (byla ještě doplněná štítem s korunou), v Rakousko-Uherské monarchii byla rakouskou národní vlajkou. Od roku 1918 je rakouskou národní vlajkou; pokud je doplněná státním znakem v bílém pruhu, jde o vlajku státní.\n\nMotiv tří vodorovných červenobílých pruhů se objevuje i na vlajkách Lotyšska, Libanonu, Francouzské Polynésie či amerického státu Georgie.\n\n"}
{"id": "252328", "url": "https://cs.wikipedia.org/wiki?curid=252328", "title": "Aleš Bárta (varhaník)", "text": "Aleš Bárta (varhaník)\n\nAleš Bárta (* 30. srpna 1960 v Rychnově nad Kněžnou) je český varhaník.\n\nHru na varhany studoval na Konzervatoři Brno u prof. Josefa Pukla a dále na HAMU v Praze u doc. Václava Rabase. Nyní pedagogicky působí na pardubické konzervatoři.\n\n\n\n"}
{"id": "252332", "url": "https://cs.wikipedia.org/wiki?curid=252332", "title": "Androctonus crassicauda", "text": "Androctonus crassicauda\n\nAndroctonus crassicauda, také označovaný jako černý škorpion, angl. black scorpion, je nebezpečný druh štíra.\n\nLze jej poznat podle neobyčejně tlusté metasomy. Je známo mnoho případů úmrtí po bodnutí tímto druhem, pro zdravého dospělého člověka však není životu nebezpený.\n\nDruh obývá zdi domů, kameny a domy zničené válkou (např. Irák). Druh je rozšířený na Blízkém východě, v Turecku a Řecku.\n\nK chovu potřebuje tento štír místo písku, jako u ostatních druhů rodu \"Androctonus\", půdu.\n\nProti jedu se vyrábí sérum.\n\n"}
{"id": "252341", "url": "https://cs.wikipedia.org/wiki?curid=252341", "title": "Opistophthalmus glabrifrons", "text": "Opistophthalmus glabrifrons\n\nOpistophthalmus glabrifrons je druh štírů. Vyskytuje se v Africe (Botswana, Mosambik, Jihoafrická republika, Tanzanie, Zimbabwe). Tento štír vytváří nory. Je znám ze suchých oblastí s rozdílnou teplotou. Pokud je napaden, vydává cvrkavé zvuky. Je rozdílně zbarvený.\n\nJeho jed není zdraví nebezpečný. Celá čeleď veleštírovití je neškodná. Zdroje tvrdící opak jsou většinou pochybné nebo se jedná o encyklopedie snažící se obsáhnout více různých řádů zvířat . Bodnutí však může být bolestivé. Stejné nepravdivé informace byly ve snaze najít více nebezpečných druhů mimo čeleď Buthidae rozšířeny o \"Heterometrus svammerdami\".\n\n\"Opistophthalmus glabrifrons\" je často chován. Do Evropy se přiváží z Tanzanie.\n"}
{"id": "252344", "url": "https://cs.wikipedia.org/wiki?curid=252344", "title": "Anna Bessonovová", "text": "Anna Bessonovová\n\nHanna Volodymyrivna Bezsonovová (, , *29. července 1984, Kyjev) je ukrajinská moderní gymnastka, mistryně světa z roku 2007, bronzová na olympijských hrách 2004 v Aténách a Letních olympijských hrách 2008 v Pekingu.\n\nS moderní gymnastikou začala v pěti letech (a věnovala se vždy pouze gymnastice).\n\nNa světovém šampionátu debutovala v roce 1999 v Ósace, kde byla nejmladší členkou ukrajinského družstva, které vybojovalo bronzovou medaili. V ukrajinské reprezentaci v následující době zůstávala v pozadí za zkušenější Jerofejevovou. V roce 2002 se poprvé stala mistryní světa jako členka společné skladby a stále více se prosazovala na nejvyšší příčky i mezi jednotlivkyněmi. Vyhrála tři ze čtyř disciplín ve finále světového poháru ve Stuttgartu.\n\nV roce 2003 se stala třikrát mistryní Evropy v Riese (s kužely, obručí a stuhou) a získala dvě zlaté medaile na mistrovství světa v Budapešti (s kužely a obručí), ale ve čtyřboji po vítězství v kvalifikaci prohrála ve finále o tři desetiny bodu se svou největší rivalkou Alinou Kabajevovou z Ruska. Podobně (dokonce s ještě větším rozdílem) skončil víceboj na následném mistrovství Evropy v Bessonovové rodném Kyjevě.\n\nNa olympijských hrách 2004 v Aténách ji navíc porazila i další Ruska Irina Čaščinová a Bessonovová tak obsadila až třetí místo.\n\nV poolympijském období se Bessonovové nedařilo porážet ani další nastupující Rusky, Kapranovovou či Sesinovou, navíc se po krátké pauze vrátila i Kabajevová. Na mistrovství světa v Baku v roce 2005 vybojovala jako jediná medaili ve všech pěti soutěžích, ale pokaždé byla „až“ stříbrná. Na Světových hrách v Duisburgu vybojovala pouze jedno vítězství s míčem a také v závodech světového poháru s nejlepšími Ruskami častěji prohrávala, než je porážela. Od her v Aténách do poloviny roku 2007 vyhrála 10 z 31 absolvovaných soutěží světového poháru a na mistrovství Evropy ve čtyřboji v Moskvě 2006 byla třetí se značným odstupem za Sesinovou a Kabajevovou.\n\nV roce 2007 se jí znovu nedařilo proti ruským soupeřkám na mistrovství Evropy, na světový šampionát se chystala i na univerziádě v Bangkoku, kde ve slušné konkurenci získala všech pět zlatých medailí.\n\nNa mistrovství světa v řeckém Patrasu proběhly kvůli pozměněnému programu nejprve s kvalifikací finále s jednotlivými náčiními. Bessonovová získala další dvě stříbra a jeden bronz a do finále víceboje postoupila až ze třetího místa. V něm svedla dramatický souboj se Sesinovou, který vyvrcholil bezchybnými výkony obou gymnastek v poslední sestavě. Bessonovová nakonec zvítězila o pouhých 0,05 bodu. Mistryní světa ve čtyřboji se stala v 23 letech, nejvyšším věku šampionky za poslední čtvrtstoletí. Bessonovová slavila vítěznou známku v slzách, \"„vyplakala vše, co se nakupilo za těch deset let cesty k vítězství na mistrovství světa“\". Za svůj úspěch byla vyhlášena národním olympijským výborem nejlepší ukrajinskou sportovkyní roku 2007.\n\nNa evropském mistrovství v Turíně v roce 2008 prohrála ve čtyřboji jasně, skoro o dva body s ruskou gymnastkou Kanajevovou a získala stříbro.\n\nNa olympiádě v Pekingu Bessonovová působila nejistě a jen díky velké chybě Kapranovové z Ruska se vešla na stupně vítězů na třetí místo, daleko za vítěznou Kanajevovou.\n\nOba rodiče Bessonovové byli špičkoví sportovci. Vladimir Bessonov byl fotbalistou, důležitým hráčem Dynama Kyjev a reprezentantem. Matka Viktoria Serichová byla moderní gymnastka, medailistka z mezinárodních soutěží v soutěžích společných skladeb. Trénují ji bývalá mistryně světa Albina Děrjuginová s dcerou Irinou.\n\nVzorem Bessonovové byla Alexandra Timošenková, olympijská vítězka z roku 1992.\n\nBessonovová vyniká hudebností a procítěním svých vystoupení. Skvělý dojem zanechala její sestava s obručí na hudbu Čajkovského \"Labutího jezera\" z roku 2003 (později ji cvičila ještě i na olympijských hrách v Aténách). \"„Sestava Bessonovové s obručí na Labutí jezero byla výjimečná. Jeden prvek obsahoval pět dokonalých piruet. Lidé šíleli. Publikum si myslelo, že měla vyhrát. Někteří dokonce pískali při slavnostním vyhlášení,“\" popsal svůj zážitek publicista Bart Conner po mistrovství světa 2003. Hudbu \"Labutího jezera\" chce mít Bessonovová podle vlastních slov v repertoáru svých skladeb až do konce kariéry aspoň pro exhibiční vystoupení.\n\nNa mistrovství světa 2007 připravila skladby tak, aby dohromady ve čtyřboji vytvářely malý příběh – skladba \"Aurora\" představovala útrapy, \"Bolero\" boj a skladba s hudbou z filmu \"Gladiátor\" vítězství.\n\n"}
{"id": "252355", "url": "https://cs.wikipedia.org/wiki?curid=252355", "title": "TeamSpeak", "text": "TeamSpeak\n\nTeamSpeak je program, který umožňuje hlasovou komunikaci více lidí přes internet v reálném čase. Pro svou nenáročnost na systém je předurčen pro komunikaci při hraní multiplayerových her, využít ho může ale kdokoliv i pro soukromé hovory.\n\nTeamSpeak se skládá z klientské části (program na uživatelově počítači) a části serverové. Server se chová jako hostitel pro ostatní klienty dané skupiny, kterých se může připojit až tisíc. Serverem může být i samotný uživatel připojený k internetu (s veřejnou IP adresou), není tedy nutný mít tedy speciální server přímo pro TeamSpeak.\n\nOproti klasickým VoIP programům si zde nastavujeme prahem citlivosti mikrofonu, nebo klávesovou zkratkou, zapnutí mikrofonu. Pokud tedy nemluvíme, mikrofon je deaktivován. Hlas je komprimován kvalitními kodeky (GSM apod.) a vyznačuje se tak velmi čistým přenosem hlasu.\n\nTeamSpeak klient i server jsou multiplatformní (verze pro Microsoft Windows, Linux i Macintosh).\n\n\n"}
{"id": "252356", "url": "https://cs.wikipedia.org/wiki?curid=252356", "title": "Alloscorpiops", "text": "Alloscorpiops\n\nAlloscorpiops je rod štírů čeledi Euscorpiidae. Do roku 1998 byl řazeb k rodu Scorpiops. Alloscorpiops byl popsán 1980.\n\n"}
{"id": "252358", "url": "https://cs.wikipedia.org/wiki?curid=252358", "title": "Dasyscorpiops", "text": "Dasyscorpiops\n\nDasyscorpiops je rod štírů čeledi Euscorpidae. Byl popsán roku 1974 a obsahuje pouze jediný druh.\nDasyscorpiops grandjeani Vachon, 1974.\n"}
{"id": "252359", "url": "https://cs.wikipedia.org/wiki?curid=252359", "title": "Vévoda orleánský", "text": "Vévoda orleánský\n\nTitul vévody orleánského (francouzsky \"Duc d´Orléans\") byl jeden z nejvýznamnějších šlechtických titulů ve Francii. Používala ho královská dynastie Valois a Bourboni. Příslušel mladším synům francouzských králů (většinou synům druhorozeným), ale nejednalo se o pevně dané pravidlo – někteří králové svým synům tento titul neudělovali. Nositelé titulu patřili k tzv. Princům královské krve. Jako příslušníci královské rodiny měli často silný politický vliv a patřili k nejbohatším šlechticům v zemi, jelikož lénem udělené vévodství Orléans přinášelo značné zisky.\n\nTitul vévody orleánského udělil svému mladšímu synovi poprvé král Filip VI. (vládl v letech 1328-1350) z rodové linie Valois. Syn Filipa VI. Filip vévoda Orlénský umírá v roce 1375 bezdětný a titul zdědí jeho prasynovec Ludvík vévoda Orleánský (1371-1407), mladší syn krále Karla V. V této rodové linii se titul začal poprvé v historii dědit a dalším jeho nositelem byl tedy Ludvíkův syn Karel (1391-1465) a následně i vnuk Ludvík (1462-1515), který se stal v roce 1498 francouzským králem jako Ludvík XII. (vládl 1498-1515). Tím se titul a vévodství vrátilo z vedlejší rodové linie zpět do linie královské a připadlo opět královské koruně. Svým mladším synům pak tento titul udělili i králové František I. (vládl 1515-1547) a Jindřich II. (vládl 1547-1559). Mladší synové obou těchto králů ale zemřeli bezdětní. Po vymření královské rodové linie Valois se moci ve Francii ujal rod Bourbonů a první král z této dynastie – Jindřich IV. zachoval zažitý zvyk a jeho mladší syn Gaston se tedy stal rovněž vévodou orleánským. Jelikož ten neměl mužské potomky zdědil po Gastonově smrti v roce 1660 titul jeho synovec Filip I. Orleánský (mladší syn krále Ludvíka XIII.), který se stal zakladatelem dynastie Bourbon-Orléans, v níž se tento vévodský titul stal znovu titulem dědičným. Přídomek d'Orléans ale v minulosti někdy používali rovněž nemanželští synové vévodů orleánských, nejednalo se pak ale o vévody – např. nemanželský syn Filipa II. Orleánského užíval titul rytíř orleánský.\n\nPotomci dvou orleánských dynastií se stali francouzskými králi: jednalo se o dynastie Valois-Orléans a Bourbon-Orléans.\n\nPotomci dynastie Bourbon-Orléans žijí dodnes. Přestože je Francie republikou a šlechtické tituly v této zemi již formálně neexistují, používají potomci dynastie Bourbon-Orléans přídomek d'Orléans i v současné době, hlava rodu již nepoužívá označení vévoda orleánský, ale titul hrabě pařížský a jeho nejstarší synové se stále považují za případné následníky trůnu. Nároky na francouzský trůn si ale v současné době formálně činí i další rody - kromě rodu d'Orléans také španělští Bourboni a Bonapartové.\n\nDynastie Valois\nDynastie Valois-Orléans\nDynastie Valois-Angoulême\nDynastie Bourbon\nDynastie Bourbon-Orléans \n\nDynastie Orléans\n\n\n"}
{"id": "252361", "url": "https://cs.wikipedia.org/wiki?curid=252361", "title": "Caraboctonidae", "text": "Caraboctonidae\n\nCaraboctonidae je čeleď štírů, která byla vyčleněna z čeledi Iuridae. Obsahuje 4 rody a 18 druhů. Jejich jed není nebezpečný, bodnutí některých druhů je však bolestivé.\n\nNěkteré druhy této čeledi jsou chovány v zajetí, často chovaným je např. rod \"Hadrurus\".\n\nNejvětším zástupcem čeledi je Hadrurus arizonensis, který může dosahovat velikosti až 14 cm.\n\n"}
{"id": "252368", "url": "https://cs.wikipedia.org/wiki?curid=252368", "title": "Stanislav Penc", "text": "Stanislav Penc\n\nStanislav Penc (* 28. února 1970 v Praze na Jižním Městě) je český aktivista a disident, regionální politik a ekologický zemědělec vlastnící farmu v Milkovicích u Libáně v Českém ráji. V roce 1988 se vyučil zedníkem.\n\nV 80. letech působil jako aktivista nezávislých iniciativ. Komunistickým režimem byl trestně stíhán za distribuci letáků k připomenutí 20. výročí pražského jara a okupace ČSSR armádami Varšavské smlouvy a připomínku činu Jana Palacha. V roce 2013 byl uznán jako účastník třetího odboje. Penc odmítl z rukou ministra obrany Martina Stropnického převzít ocenění a finanční odměnu 100 tisíc věnoval na dobročinné účely.\n\nV roce 1989 byl účastníkem Občanského fóra. \nV roce 1996 založil \"Dokumentační středisko pro lidská práva\". Byl spoluzakladatelem a mluvčím Mírového klubu Johna Lennona, stál u zrodu Helsinského občanského shromáždění a byl člen přípravného výboru kulturní organizace Artforum - Jazzová sekce. Je členem syndikátu novinářů a angažuje se v různých sdruženích za podporu lidských práv.\n\nV roce 2005 zatelefonoval z hlavního pódia trutnovského rockového festivalu tehdejšímu premiérovi Jiřímu Paroubkovi, a poté nahlas přečetl jeho telefonní číslo s výzvou, aby mu lidé volali kvůli technoparty CzechTek, kterou rozehnala policie. Paroubkovi pak podle jeho slov přišlo na telefon několik set anonymních telefonátů a SMS, které obsahovaly i vulgarity a výhrůžky. Proto podal na Pence stížnost pro možný přestupek proti občanskému soužití. Městský úřad v Trutnově Paroubkovu stížnost zamítl.\n\nV březnu 2009 požádal Ústav pro studium totalitních režimů o poskytnutí kopií databází, které Ústav převzal od ÚZSI, BIS, Vojenského zpravodajství, Ministerstva vnitra ČR a Ministerstva obrany ČR v elektronické podobě. Protože mu Ústav nevyhověl, zveřejnil 7. července 2009 na internetu dvě z databází bývalé StB. Jde o počítačové registry EZO (evidence zájmových osob) a SEZO (sjednocená evidence zájmových osob), které StB dokončovala před listopadem 1989. Archiv bezpečnostních složek (ABS) předtím databáze odmítl zpřístupnit s tím, že mu to údajně nedovoluje zákon. Podle Ústavu a ABS jsou materiály navíc zatíženy chybami, ovšem doposud z jejich strany nebyly specifikovány.\n\nZveřejnění této databáze začal prošetřovat Úřad pro ochranu osobních údajů (ÚOOÚ), který jej nakonec obvinil z porušení zákona o ochraně osobních údajů (101/2000 Sb.). Penc se bránil tím, že na databázi se jakožto na archiválii tento zákon nevztahuje, a bylo ji tedy možné zveřejnit. ÚOOÚ tento argument nakonec přijal a 31. ledna 2011 řízení proti Pencovi zastavil.\n\nV červnu 2012 proběhlo v Jáchymově veřejné výjezdní zasedání poslaneckého výboru pro zdravotnictví projednávajícího legalizaci marihuany pro léčebné účely. Stanislav Penc přinesl na jednání výboru krabici s konopím, kterou se pokusil předat tehdejšímu ministru zdravotnictví Leoši Hegerovi. Na jednání byli přítomní také zástupci policie včetně ředitele Národní protidrogové centrály Jakuba Frydrycha. Penc byl zatčen a předveden na policejní stanici k vysvětlení incidentu. Na zasedání protestoval proti novelizaci zákonů umožňujících legalizaci pěstování léčebného konopí licencovanou firmou. Novou legislativní úpravu označil jako tunel, kvůli navrhovaným výkupním cenám léčebného kopí.\n\nV roce 2013 kritizoval znak Národní protidrogové centrály a vyzval ji, aby z něj odstranila konopný list.\n\nNěkolik let byl členem Strany zelených, za kterou v roce 2006 kandidoval v Královéhradeckém kraji v parlamentních volbách.. Je předsedou Krajské organizace Strany zelených v Královéhradeckém kraji a předsedou Základní organizace Strany zelených ve Vrchlabí. Na sjezdu Strany zelených v únoru 2007 byl zvolen do její republikové rady. V listopadu 2008 oznámil, že nesouhlasí se směřováním strany, odstupuje z funkce předsedy krajské organizace, opustí stranu a odejde i z funkce poslaneckého asistenta předsedy Martina Bursíka.\n\nVe volbách do Senátu PČR v roce 2014 kandidoval jako nestraník za hnutí \"Kozí alternativa\" v obvodu č. 39 – Trutnov. Se ziskem 5,80 % hlasů skončil na 6. místě a nepostoupil tak ani do druhého kola.\n\n"}
{"id": "252370", "url": "https://cs.wikipedia.org/wiki?curid=252370", "title": "Blackout (album, Britney Spears)", "text": "Blackout (album, Britney Spears)\n\nBlackout je páté studiové album americké zpěvačky Britney Spears. Album vyšlo 29. října v Evropě a 30. října 2007 v USA. Je to její první studiové album obsahující nový materiál od vydání alba \"In the Zone\" v roce 2003.\n\nSpears začala pracovat na novém studiovém albu na konci roku 2004 a jeho vydání bylo původně naplánováno na léto roku 2005. Kvůli prvnímu těhotenství však bylo odloženo.\n\nV březnu 2006 Britney Spears pověděla časopisu \"People\", že se už nemůže dočkat, až bude zase vystupovat a album bylo plánované na listopad 2006. Kvůli druhému těhotenství bylo však opět odloženo.\n\nPíseň „Gimme More“ se stala prvním singlem. Britney Spears s touhle písničkou vystoupila 9. září na MTV Video Music Awards 2007 a zahájila tak celou show. Vystoupení bylo veřejností nemilosrdně kritizováno. Spears zpívala na playback, do kterého se nestrefovala a téměř netančila.\n\nSamotná písnička měla obrovský úspěch. V USA je to její 2. nejúspěšnější písnička, v Kanadě se dostala na špici hitparády a zůstala tam 2 týdny. V mnoha Evropských zemích se dostala do Top 5 a v Austrálii na 3. místo.\n\nDalším, v pořadí druhým, singlem se stala písnička „Piece of Me“, která je recenzemi hodnocena jako jedna z nejlepších songů na albu \"Blackout\". Klip, který se k singlu „Piece of Me“ natáčel stál více než 500 000 amerických dolarů a premiéra je stanovena na prosinec 2007.\n\n\n"}
{"id": "252377", "url": "https://cs.wikipedia.org/wiki?curid=252377", "title": "Cejbovité", "text": "Cejbovité\n\nCejbovité (\"Bombacaceae\") je bývalá čeleď rostlin z řádu slézotvaré (\"Malvales\"). Odborné jméno čeledi je založeno na rodu \"Bombax\". Nejvyšším z cejbovitých je vlnovec pětimužný (\"Ceiba pentandra\"), zvaný kapok, který dosahuje až výšky 70 m. Někdy je čeleď nesprávně nazývána bavlníkovité, rod bavlník však byl řazen do čeledi slézovité (\"Malvaceae\") a nebyl součástí této čeledi.\n\nV novém taxonomickém systému Angiosperm Phylogeny Group došlo ke změnám v pojetí řádu slézotvaré a rody čeledi cejbovité byly vřazeny do slézovitých (\"Malvaceae\"). Většina rodů je součástí podčeledi \"Bombacoideae\", některé náleží do jiných podčeledí, např. rod \"Matisia\" do \"Malvoideae\" a durian (\"Durio\") do \"Helicteroideae\".\n\nČeleď cejbovité v tradičním pojetí zahrnovala 18 až 19 rodů a asi 160 druhů. Vyskytují se v tropech celého světa, s největší druhovou diverzitou v tropické Americe. Většina zástupců jsou středně až velmi vysoké stromy, často s opěrnými pilíři u paty kmene.\n\nZe známých rodů se sem řadí například africké baobaby či jihoasijské duriany nesoucí oblíbené ovoce. Balzovník jihoamerický (\"Ochroma pyramidale\") je zdrojem lehkého dřeva balsa. V Česku je běžně v prodeji strom \"Pachira aquatica\". Ten je často k dostání v obchodech se spleteným kmenem a v bytech dorůstá ponejvýše 2 m.\n\n\nPodle některých autorů tento rod nepatří mezi cejbovité:\n\nSynonyma podle autora Kubitzki:\n"}
{"id": "252378", "url": "https://cs.wikipedia.org/wiki?curid=252378", "title": "Dunakiliti", "text": "Dunakiliti\n\nDunakiliti je obec v župě Győr-Moson-Sopron v severozápadním Maďarsku. Žije zde 1867 obyvatel; významnou pamětihodností zde je místní zámeček. Zhruba 8 až 10 km od města se nachází řeka Dunaj a hranice se Slovenskem.\n\nDunakiliti také propůjčilo svůj název hrázi na vodním díle Gabčíkovo-Nagymáros. Ta sice byla v této části dokončena, Maďarsko však následně odstoupilo na jaře 1989 od smlouvy o budování přehrady, a zamýšlenou propusť tak musela nahradit nově dobudovaná Čunovo na slovenské straně).\n"}
{"id": "252381", "url": "https://cs.wikipedia.org/wiki?curid=252381", "title": "Prostorový metr sypaný", "text": "Prostorový metr sypaný\n\nProstorový metr sypaný je měrná jednotka používaná v lesnictví. Představuje polena nasypaná do krychle o rozměrech 1 × 1 × 1 metr.\nZákladní jednotkou dříví je jeden plnometr – 1PLM.\nCož představuje jeden metr krychlový vyplněn bez mezer dřevní hmotou. V praxi však není možné takovéhoto uložení dosáhnout, proto byla zavedeny jednotky:\nRovnaný (skládaný) prostorový metr (palivového) dřeva 1PRMr\nCož představuje štípané dřevo na polena efektivně naskládáno do jednoho metru krychlového s minimálními mezerami mezi jednotlivými poleny.\nSypaný prostorový metr (palivového) dřeva – 1PRMs\nCož představuje volně nasypané dřevo do jednoho metru krychlového, kde mezery mezi jednotlivými poleny nejsou žádným způsobem minimalizovány.\n\nOrientační převodní tabulka:\n\nTabulka, ukazující vztah mezi 1kg klasické hmotnostní jednotky a jedním PRMr:\n"}
{"id": "252386", "url": "https://cs.wikipedia.org/wiki?curid=252386", "title": "Bercy (stanice metra v Paříži)", "text": "Bercy (stanice metra v Paříži)\n\nBercy je přestupní stanice pařížského metra mezi linkami 6 a 14. Nachází se ve 12. obvodu v Paříži pod křižovatkou \"rue de Bercy\" a \"boulevard de Bercy\". Linka 6 vede pod bulvárem, linka 14 pod ulicí.\n\nStanice Bercy byla otevřena 1. března 1909 v rámci prvního úseku linky 6 mezi stanicemi Place d'Italie a Nation. Nástupiště linky 14 bylo otevřeno 15. října 1998 při zahájení provozu mezi stanicemi Madeleine a Bibliothèque François Mitterrand.\n\nNázev stanice je odvozen od názvů obou ulic, které nesou jména staré vesnice Bercy, která se rozkládala za hradbami města a v roce 1860 byla připojena k Paříži. Tento název nese rovněž místní čtvrť.\n\nStanice má dva vchody:\n\n"}
{"id": "252390", "url": "https://cs.wikipedia.org/wiki?curid=252390", "title": "Gerhard Ertl", "text": "Gerhard Ertl\n\nGerhard Ertl (* 10. října 1936, Stuttgart) je německý fyzik a emeritní profesor na univerzitě v Berlíně. V roce 2007 obdržel Nobelovu cenu za chemii za studium chemických procesů na povrchu pevných látek. Byl oceněn již v roce 1998, kdy obdržel Wolfovu cenu za chemii.\n"}
{"id": "252391", "url": "https://cs.wikipedia.org/wiki?curid=252391", "title": "Janíkov dvor", "text": "Janíkov dvor\n\nJaníkov dvor je bratislavská místní část v městské části Petržalka. Tvoří nejjižnější část Petržalky. Původně se jednalo o ostrov, dnes tento název ale získala celá oblast.\n\nÚzemí Janíkova dvora není zastavěné. Na severu končí sídliště Petržalka, ze které také vychází rozestavěný tubus, kterým mělo být vedeno bratislavské metro (konkrétně na území Janíkova dvora mělo stát i depo). Výstavba ale nebyla dokončena a dodnes tak chátrá. \n\nV současné době se tu plánuje vybudování konečné stanice a obratiště tramvajové rychlodráhy, která v exponovaném směru přes Petržalku má zrušený projekt metra právě nahradit. \n\nV budoucnosti se počítá s výstavbou nové čtvrti, jejíž součástí by byly byty, školy, sportovní zařízení a další důležité objekty občanské vybavenosti. Zpracována již byla urbanistická studie.\n"}
{"id": "252392", "url": "https://cs.wikipedia.org/wiki?curid=252392", "title": "Eduard Ševardnadze", "text": "Eduard Ševardnadze\n\nEduard Ambrosis dze Ševardnadze (gruzínsky ედუარდ ამბროსის ძე შევარდნაძე; rusky Эдуа́рд Амвро́сиевич Шевардна́дзе; ) (25. ledna 1928 Mamati – 7. července 2014) byl v letech 1985 až 1990 ministr zahraničních věci SSSR za éry Michaila Gorbačova. Od roku 1995 až do 23. listopadu 2003 byl prezidentem Gruzínské republiky. Ševardnadze si díky svým politickým schopnostem vysloužil přezdívku „Tetri Melia“ („Bílá Liška“).\n\nŠevardnadzeho otec byl učitel ruského jazyka a literatury, který se počátkem 20. let přiklonil k bolševikům. V roce 1937 byl během tzv. Velké čistky zatčen, brzy byl ale propuštěn díky důstojníkovi z NKVD, svému bývalému žákovi. Ševardnadze měl sestru a tři bratry, z nichž starší bratr Akaki byl zabit během 2. světové války při obraně brestské pevnosti. V roce 1951 se oženil s novinářkou Nanuli Cagareišviliovou navzdory tomu, že tento čin mohl ohrozit jeho politickou kariéru (její otec byl popraven jakožto „nepřítel státu“). Zemřela 20. října 2004.\n\nŠevardnadze vstoupil do KSSS v roce 1948, po dvou letech působení mezi komsomolci. Rychle v rámci strany povyšoval, až se v roce 1959 stal členem vedení gruzínského sovětu. V roce 1965 byl jmenován gruzínským ministrem pro udržování veřejného pořádku a později převzal funkci gruzínského ministra vnitra, kterou vykonával v letech 1968 až 1972. Během té doby si získal dobré jméno díky tvrdému boji proti korupci, která se vyskytovala prakticky všude v policii. V rámci protikorupčního tažení propustil nebo nechal zatknout stovky policejních důstojníků, jenže se mu nikdy nepodařilo korupci zcela vymýtit.\n\nV roce 1972 byl kvůli korupčnímu skandálu donucen odstoupit z funkce První tajemník gruzínské komunistické strany Vasilij Mžavanadze. Jeho pád byl urychlen Ševardnadzeho snahou o vymýcení korupce, čímž se tento stal jasným kandidátem na obsazení Mžavadzehova místa.\n\nBěhem svého působení v roli Prvního tajemníka strany pokračoval Ševardnadze v boji proti korupci a také nekompromisně jednal s disidenty. V roce 1977 jeho vláda nechala uvěznit mnoho gruzínských disidentů za protisovětské aktivity, mezi nimi byl i jeden z vedoucích disidentů Merab Kostava a Zviad Gamsachurdia, který se později stal prvním demokraticky zvoleným gruzínským prezidentem. Na druhou stranu se mu zase podařilo ve vedení strany prosadit nebývalé ústupky během Gruzínského národního hnutí v roce 1978 v obraně ústavního stavu týkajícího se gruzínského jazyka.\n\nŠevardnadzeho tvrdá linie zaměřená na boj s korupcí brzo přilákala pozornost Moskvy. V roce 1976 se stal členem Ústředního výboru KSSS a v roce 1978 povýšil na kandidáta (bez hlasovacího práva) sovětského politbyra. Několik prvních let byl spíše neznámý, ačkoliv si získával sympatie díky své skromnosti a odmítáním výhod spojených s vysokými funkcemi. Například používal veřejnou dopravu namísto služební limuzíny.\nJeho příležitost přišla v roce 1985, když se tehdejší ministr zahraničí Andrej Gromyko stal předsedou Prezidia nejvyššího sovětu. Michail Gorbačov nabídl uvolněnou funkci ministra zahraničí právě Ševardnadzemu, aby rozšířil okruh relativně mladých reformátorů ve vedení státu.\n\nŠevardnadze sehrál významnou roli ke konci Studené války. Podporoval svobodnou volbu východoevropských satelitů a když se začaly ve východoevropských zemích hroutit komunistické režimy, odmítal žádosti vůdců východoevropských komunistických stran o sovětskou intervenci, která by měla potlačit většinou mírový proces demokratizace v jejich státech. Svůj postoj vysvětlil slovy: „\"Je čas uvědomit si, že ani socialismus, ani přátelství, ani dobré sousedské vztahy, ani respekt nemůže být vytvořen s pomocí bajonetů, tanků nebo krve.\"“ Jenže toto jednání bylo některými komunisty a ruskými nacionalisty chápáno jako zrada a vysloužil si tak dlouhodobé nepřátelství s moskevskou mocí. Koncem 80. let se Ševardnadze začal názorově rozcházet i s Gorbačovem, který chtěl v Rusku zachovat socialismus, zatímco Ševardnadze usiloval o ještě větší ekonomickou a politickou liberalizaci. V roce 1990 rezignoval na svůj post, aby vyjádřil svůj nesouhlas s Gorbačovovou politikou. Sovětskému parlamentu odeslal varovný dopis, ve kterém stálo, že „\"reformátoři odešli a skryli se. Přichází diktatura.\"“\n\nO několik měsíců později se jeho varování skoro vyplnilo, když se skupina neúspěšných zastánců tvrdé linie snažila pučem zabránit rozpadu Sovětského svazu. Ševardnadze se nakrátko vrátil do funkce ministra zahraničí, ale brzy rezignoval, protože Sovětský svaz již přestal formálně existovat. Ševardnadze vystoupil z komunistické strany a založil v Moskvě Hnutí demokratických reforem.\n\nV roce 1991 se nechal Ševardnadze pokřtít v kostele Gruzínské pravoslavné církve.\n\nNová nezávislá Republika Gruzie si zvolila jako svého prvního prezidenta a vůdce nacionálního hnutí Zviada Gamsachurdiu, slavného vědce a spisovatele, který byl koncem 70. let vězněn Ševardnadzeho vládou. Gamsachurdiova vláda však skončila již v lednu 1992 kvůli etnickým nepokojům, a jeho neschopnosti zajistit pokojnou změnu režimu. Jeho neobratná politika zemi uvrhla do mezinárodní izolace jak ze strany Ruska, tak ze strany západu. Posléze zvolil Gamsachurdia odchod do exilu přes Arménii a Čečensko do Ruska. Přechodná gruzínská vláda se pak obrátila na Ševardnadzeho, aby se vrátil do Gruzie a pomohl jí z krize. Ševardnadze měl v té době dobré vztahy jak se západem, tak s Moskvou a Gruzínci do něj vkládali své naděje. Byl jmenován předsedou Národní rady a ze svých vlastních peněz financoval fond na gruzínskou obnovu a demokracii. V listopadu 1995 byl zvolen novým prezidentem Gruzie 70 % hlasů a v roce 2000 byl zvolen opět.\n\nŠevardnadze měl coby prezident Gruzie mnohem náročnější práci, než když byl sovětským ministrem zahraničí. Udělal si mnoho nepřátel už v dobách svého působení v gruzínské vládě před 20 lety, když potíral korupci. Na začátku své vlády musel řešit velmi složitou situaci v abchazské autonomní republice, kde vypukla občanská válka, ohrožující jednotu nově vytvořeného státu, kterou se snažilo podkopávat sousední Rusko. Ševardnadze dokonce obvinil Rusko, že v této válce vojensky podporovalo Abcházy a podílelo se na etnických čistkách v oblasti. V roce 1993 navíc vypukla občanská válka na západě země mezi přívrženci Gamsachurdii a Ševardnadzeho, ale byla brzy ukončena ruskou intervencí a Gamsachurdiovou smrtí 31. prosince 1993. Po těchto pohromách zůstala gruzínská ekonomika a celková situace v zemi v katastrofálním stavu, protože se téměř zastavila průmyslová výroba a stát nebyl schopen zajistit ani ty nejdůležitější služby lidem, takže se například kvalitní zdravotní péče dostala jen majetným lidem, o bezpečnosti nemluvě. V důsledku toho zemi postihla chudoba, která v Gruzii trvá dodnes.\n\nŠevardnadze přežil dva pokusy o atentát, jeden v srpnu 1995 a druhý v únoru 1998. Z obou byli obviňováni zbylí přívrženci Gamsachurdii, ke druhému se přihlásil čečenský polní velitel Salman Radujev. Ševardnadze musel také řešit separatistické konflikty v Jižní Osetii, Abcházii a Adžarii, které již měly autonomní vlády. Situace navíc zůstala napjatá díky válce v Čečensku, které má s Gruzií hranici na severu. Čečenci podporovali veškerá separatistická hnutí, hlavně v Abcházii.\n\nŠevardnadzemu se podařilo navázat přátelství s USA, které v něm viděly protiváhu ruského vlivu na území Zakavkazska. Díky Ševardnadzeho prozápadní politice získala Gruzie americkou investici do výstavby ropovodu z Ázerbájdžánu přes Gruzii do Turecka v hodnotě 3 miliard dolarů. Ačkoliv Gruzie je členem SNS, snaží se najít nové geopolitické partnery (NATO, Evropská unie), jelikož s Ruskem má od vyhlášení nezávislosti vztahy převážně špatné. Během několika let se Ševardnadzeově vládě podařilo částečně vyřešit mnohé problémy a stabilizovat zemi, ale nebyl již schopen provést ráznější zásahy, aby odstranil chudobu a další velké nešvary, jimiž země trpí, jako politickou korupci a značnou kriminalitu. Tam, kde v 70. letech jako začínající politik uspěl, selhává jako zralý muž. Ševardnadzeho nejbližší poradci, včetně členů jeho rodiny, získali během jeho vlády značnou kontrolu nad ekonomikou země. Zahraniční pozorovatelé spočítali, že okruh Ševardnadzeho blízkých ovládal až 70 % gruzínské ekonomiky: jeho manželka byla editorkou nejčtenějších novin v Gruzii, jeho dcera ředitelkou televizního studia a její muž založil jednoho z největších poskytovatelů mobilní sítě. I když sám Ševardnadze z toho neměl žádný osobní prospěch, byl mnohými Gruzínci obviňován z krytí korupce a zneužití moci, aby si uchoval svou pozici. Jeho budoucí nástupce Michail Saakašvili dokonce složil mandát ministra spravedlnosti, když byl předtím obvinil prezidenta z korupce. Nakonec i Američané přestali dočasně Gruzii veřejně finančně podporovat.\n\nDne 2. listopadu 2003 se uskutečnily parlamentní volby, které byly mezinárodními pozorovateli, OSN i vládou USA označeny za zfalšované. Výsledek voleb vyvolal v Gruzii nepokoje, které přerostly v masové demonstrace v Tbilisi i jiných městech. Demonstranti vtrhli 21. listopadu do parlamentu, kde mělo začít první zasedání po volbách. Protesty donutily prezidenta Ševardnadzeho uprchnout. Později však vyhlásil výjimečný stav a prohlásil, že nehodlá rezignovat.\n\nI když napětí rostlo, obě strany se chtěly vyhnout násilnému řešení nastalé krize. Předsedkyně gruzínského parlamentu Nino Burdžanadzeová navrhla, že bude prozatím zastupovat prezidenta, dokud se situace neuklidní. Vůdce opozice Michail Saakašvili oznámil, že zaručí Ševardnadzemu bezpečí a podporu jeho návratu jako prezidenta, pokud slíbí, že vypíše předčasné prezidentské volby.\n\nDne 23. listopadu se Ševardnadze sešel s vůdci opozice Saakašvilim a Zurabem Žvaniou na jednání uspořádaném ruským ministrem zahraničí Igorem Ivanovem. Po tomto setkání oznámil prezident svojí rezignaci s přáním, aby se zabránilo krvavému boji o moc a nedošlo ke ztrátám na životech. Ale spekulovalo se o tom, že hlavním důvodem jeho odstoupení bylo odepření poslušnosti ozbrojených složek, které odmítly zasáhnout proti demonstrantům při vyhlášení výjimečného stavu. Dále není zcela jasná role několika zahraničních sil. Např. Rusko i USA později přiznaly, že události v Gruzii přímo ovlivňovaly. Americký ministr zahraničí Colin Powell byl například po celou dobu konfliktu v pravidelném kontaktu se Ševardnadzem, přemlouval ho, aby odstoupil dobrovolně. Ruský ministr zahraničí Igor Ivanov letěl do Tbilisi navštívit tři opoziční předáky a zorganizovat výše popsanou schůzku. Poté odcestoval do Adžarie, jejíž vůdce Aslan Abašidze byl stoupencem Ševardnadzeho.\n\nŠevardnadzeho odchod lidé oslavili pitím a tancováním na ulicích v Tbilisi. Nazvali svou akci růžovou revolucí, názvem připomínajícím sametovou revoluci v Československu z roku 1989. Mezinárodní pozorovatelé však poznamenali, že se to spíše podobalo události, při níž byl roku 2000 v bývalé Jugoslávii svržen Slobodan Milošević, který také odstoupil až po masových protestech a naaranžované schůzce s opozicí.\n\nNakonec byl Ševardnadzemu nabídnut azyl v Německu, kde byl stále ještě považován za váženou osobnost díky roli, kterou sehrál při sjednocení Německa v roce 1990. Pro německou televizi poskytnul rozhovor, ve kterém poděkoval Němcům za pohostinnost, ale současně řekl, že stále miluje svou vlast a nikdy ji neopustí.\n\nDne 7. července 2014 po dlouhé nemoci zemřel ve věku 86 let.\n\nŠevardnadzeho kariéra je plná rozporů. Vzešel ze sovětského systému, ale sám sehrál význačnou roli při jeho likvidaci. Vybudoval si svou dobrou pověst díky neúnavnému boji proti korupci, ale sám občas užíval nekalé praktiky, aby si udržel svou pozici. Ve světě si získal renomé jako nejumírněnější ministr zahraničí v historii Sovětského svazu, ale nikdy nebyl tak populární ve své vlasti. Uspěl v udržení celistvosti Gruzie, když se utkal se silnými separistickými tlaky, ale za cenu poskytnutí statusu autonomních oblastí některým větším regionům Gruzie.\n\nKdyž se Ševardnadze vrátil v roce 1992 z Moskvy do Tbilisi zmítaného v chaosu po neúspěšné vládě Zviada Gamsachurdii, prezentoval se jako nejvhodnější kandidát na to, aby Gruzii vedl k obrození a nezávislosti. Časem si však vsugeroval myšlenku, že Gruzie se bez něj neobejde, a jeho pád obnovil politickou nejistotu v zemi. Ale dokázal pod svou vládou vytvořit silný základ občanské společnosti v Gruzii. Mnozí odborníci si myslí, že by Ševardnadze mohl být úspěšnější, kdyby převzal vládu hned v roce 1990.\n\nŠevardnadze v květnu roku 2006 vydal své paměti s názvem \"Pikri tsarsulsa da momavalze\", neboli „Myšlenky nad minulostí a budoucností“.\n\n\n<div class=\"references-small\">\n"}
{"id": "252393", "url": "https://cs.wikipedia.org/wiki?curid=252393", "title": "Giovanni Schiaparelli", "text": "Giovanni Schiaparelli\n\nGiovanni Virginio Schiaparelli (14. března 1835 Savigliano – 4. července 1910 Milán) byl italský astronom. Studoval na Universitě v Turíně a na berlínské observatoři a pracoval přes čtyřicet let na observatoři Brera v italském Miláně.\n\nGiovanni Schiaparelli se zabýval pozorováním objektů ve sluneční soustavě. Při pozorování planety Mars vytvářel názvosloví pro útvary na povrchu (pojmenovával tzv. moře a kontinenty). V roce 1877 se domníval, že zpozoroval dlouhé přímé objekty, které nazýval , čímž mínil přírodní koryta či zálivy, ale nesprávným překladem se šířila informace, že objevil na Marsu umělé kanály. Až o mnoho let později se ukázalo, že jeho \"kanály na Marsu\" byly optickým klamem způsobeným nekvalitní optikou dalekohledů. Byl také prvním, kdo prokázal, že meteorické roje Perseidy a Leonidy souvisejí s kometami.\n\n26. dubna 1861 objevil planetku . Dlouholetým pozorováním planety Merkur se snažil se určit dobu rotace. Zabýval se pozorováním Venuše, Jupiteru, Saturnu, Uranu, planetek a komet.\nJeho praneteř Elsa Schiaparelliová se stala známou módní návrhářkou.\n\n\nObjekty pojmenované po Schiaparellim:\n\n\n\n"}
{"id": "252394", "url": "https://cs.wikipedia.org/wiki?curid=252394", "title": "Adénium", "text": "Adénium\n\nAdénium (\"Adenium\") je rod krytosemenných rostlin z čeledi toješťovitých patřící mezi sukulenty. Tento rod byl poprvé popsán v roce 1819. Je příbuzný oleandru a jeho zástupci jsou rovněž jedovatí.\n\nAdenia jsou rozšířena především v Africe a na Arabském poloostrově. Jeden druh je zastoupen i na ostrově Sokotra v Indickém oceánu.\n\nPři pěstování v domácích podmínkách mají adenia ráda hodně světla, dobře propustnou půdu, vydatnou zálivku a pravidelné hnojení během vegetační sezóny. V létě mohou vegetovat venku. Přes zimu většinou opadávají a měla by být v suchu. Množit je lze semeny nebo řízky.\n\nMíza druhů \"Adenium boehmianum\", \"Adenium multiflorum\" a \"Adenium obesum\" obsahuje jedovaté srdeční glykosidy a dodnes se v Africe používá jako šípový jed pro lov velkých zvířat.\nJednotlivé druhy lze mezi sebou křížit a dosahovat tak rychlejšího růstu, delší doby kvetení, většího počtu květů a různého tvaru ztlustlého stonku (kaudexu).\n"}
{"id": "252395", "url": "https://cs.wikipedia.org/wiki?curid=252395", "title": "Pachypodium", "text": "Pachypodium\n\nPachypodium (\"Pachypodium\") je rod rostlin z čeledi toješťovité.\n\nPachypodia pochází z Madagaskaru a také z jižní Afriky. Jsou proměnlivého vzhledu, různé tloušťky kmenu, barvy a velikosti květů atd. Všechna jsou jedovatá.\n\n\n\n \n"}
{"id": "252396", "url": "https://cs.wikipedia.org/wiki?curid=252396", "title": "Židovská strana", "text": "Židovská strana\n\nŽidovská strana (v jidiš \"/ Jidiše partaj\") byla politická strana na území prvorepublikového Československa. Ideově a personálně navazovala na sionistické hnutí z 90. let 19. století.\n\n22. října 1918 byla založena Národní rada židovská jako střechová organizace národně orientovaných Židů. V prvních měsících existence československého státu její představitelé vyjednávali s českou politickou elitou, například o uznání židovské národnosti v nadcházejícím sčítání lidu nebo o otázkách volebního systému a boje proti antisemitismu. Už v roce 1919 se sionisté zúčastnili komunálních volbách roku 1919. Nešlo ale o celostátní kandidaturu, nýbrž o jednotlivé lokální kandidátní listiny soustředěné okolo místních sionistických aktivistů. První celostátní volební kandidaturu sionistický tábor provedl během parlamentních voleb v roce 1920, kdy do souboje o hlasy voličů nastoupila kandidátka pod jménem Sdružené židovské strany. Obdržela zhruba 80 000 hlasů, ale kvůli nastavení volebního systému nezískala ani jeden mandát a zůstala mimo parlament. Stranu oslabil i rozkol se sionistickou levicí (hnutí Poalej Cijon), která ve volbách podpořila Československou sociálně demokratickou stranou dělnickou a jejíž radikálněji marxistická část se pak podílela na vzniku Komunistické strany Československa. \n\nV letech po volbách roku 1920 zůstávala formace Sdružené židovské strany v pasivní roli, navíc řešila vlastní vztahy se sionistickou organizací, jejíž předseda v ČSR Josef Rufeisen měl odlišné představy o prioritách židovské politiky v Československu. Stranu navíc oslabovala nejednotnost mezi Židy ve východní části republiky, kde silné pozice získávaly politické proudy nesionistického, ortodoxně náboženského charakteru. Už v roce 1921 vzniká takto na Podkarpatské Rusi Židovská konzervativní strana. V komunálních volbách roku 1923 ovšem sionistické i nesionistické konzervativní proudy kandidovaly společně pod jménem Židovská strana Podkarpatské Rusi, jež v mnoha obcích výrazně uspěla. Naopak během parlamentních voleb na Podkarpatské Rusi v roce 1924 se židovský tábor rozštěpil. Sionistický tábor do nich šel jako Židovská lidová strana, zatímco ortodoxní a konzervativní křídlo kandidovalo jako Židovská demokratická strana. Neuspěla ani jedna z nich.\n\nV roce 1925 byla ustavena Židovská strana s ambicí být celostátní národně židovskou, sionistickou platformou. Opět se ale opakovala frakční nejednota a na východě státu kromě ní kandidovala i Židovská hospodářská strana jako politický blok židovských konzervativců a ortodoxů, napojený na československé agrárníky. I proto v parlamentních volbách v roce 1925 opět ani jedna ze dvou židovských kandidátních listin neuspěla. Židovská strana pak ve 2. polovině 20. let řešila, jak jinak dosáhnout zastoupení v parlamentu. Její významný představitel Ludvík Singer navrhoval předvolební koalici s některou velkou československou stranou, jeho oponent Emil Margulies naopak volal po spolupráci s jinými menšinovými stranami v ČSR. Mezitím zaznamenala Židovská strana úspěch na východě státu, když v zemských volbách v roce 1928 získala mandát v zemském zastupitelstvu na Slovensku. Hlavním organizátorem tohoto úspěchu byl Julius Reisz z Bratislavy. Část sionistů, zejména z Českých zemí, mu ale vyčítala, že ustupuje od sionistického programu a vychází programově příliš vstříc nesionistickým ortodoxním voličům. Na Podkarpatské Rusi pak zcela převládl nesionistický směr a kandidovala tam Židovská republikánská strana, jejíž kandidátní listinu vedl Mořic Guttmann.\n\nV parlamentních volbách v roce 1929 se Židovská strana spojila s představiteli polské menšiny v ČSR. Zároveň došlo k dohodě mezi sionisty z Českých zemích a slovenskými národními Židy okolo Julia Reisze. Toto \"Volební sdružení Polski zwiazek ludowy a Židovská strana\" získalo 105 000 hlasů a díky tomu i čtyři mandáty v Národním shromáždění, dva pro polské strany, dva pro Židovskou stranu. V parlamentu tak usedl Ludvík Singer, lídr kandidátky v Pražském volebním kraji, a Julius Reisz, který vedl stranu v Trnavském volebním kraji). V Národním shromáždění vystupovala strana jako loajální formace, blízká koalici. Reisz se stal členem výboru živnostensko-obchodního, Singer díky vzdělání zamířil do výboru ústavně-právního. Strana své zastoupení v parlamentu využívala pro intervence ve prospěch Židů, bojovala proti antisemitismu a řešila židovské zájmy v nastupující velké hospodářské krizi. V ekonomických otázkách odmítala protekcionismus, státní zásahy do ekonomiky a byla spíše proti devalvaci koruny. Bojovala také za podporu hebrejského školství, které se rozvíjelo na Podkarpatské Rusi, kde dokonce fungovalo v Mukačevu gymnázium s hebrejským vyučovacím jazykem. V roce 1931 se konal v Moravské Ostravě sjezd Židovské strany, na kterém byla tato strana ustavena jako trvalá celostátní politická formace, nikoliv jen ad hoc kandidátní listina. Předsedou strany se stal Emil Margulies. Strana disponovala vlastním tiskem (Židovské zprávy, Selbstwehr). V roce 1931 vystřídal zesnulého Ludvíka Singera v parlamentu Angelo Goldstein, rovněž politik právnického vzdělání. \n\nPřed parlamentními volbami v roce 1935 došlo k uzavření koalice mezi Židovskou stranou a Československou sociálně demokratickou stranou dělnickou (v jejímž poslaneckém klubu už dva poslanci Židovské strany v letech 1929-1935 beztak působili jako hospitanti). Rozhodnutí vytvořit koalici se sociálními demokraty ale vedlo ve straně k rozkolu. Předseda Emil Margulies a další představitelé ji opustili. Ve volbách pak ale Židovská strana díky alianci se sociálními demokraty měla garantována dvě poslanecká křesla, která získal Angelo Goldstein a Chajim Kugel, zástupce Židů z Podkarpatské Rusi. Předsedou strany se po odchodu Marguliese stal Ernst Frischer (uváděn i jako Arnošt Frischer). V paralelně probíhajících zemských volbách v roce 1935 na Podkarpatské Rusi uspěla i Židovská republikánská strana, zatímco baštou vlivu a síly Židovské strany zůstávalo Slovensko (méně už České země). Po zbytek 30. let Židovská strana postupovala dál ve své organizaci coby plnohodnotné politické strany. V československém parlamentu zároveň pokračovala v obhajobě židovských zájmů a zesilovala svůj boj proti projevům antisemitismu. Ovlivňovala řešení autonomie Podkarpatské Rusi a národnostního vyrovnání v republice. Po Mnichovské dohodě na podzim 1938 ovšem aktivita Židovské strany skončila. Chajim Kugel přišel v souvislosti se záborem Mukačeva maďarskou armádou o svůj mandát a uprchl z Evropy. Angelo Goldstein taktéž emigroval. Na Slovensku byla v důsledku Žilinské dohody, kdy se zde začal formovat autoritativní režim Hlinkovy slovenské ľudové strany, židovská politická činnost zcela utlumena již před koncem roku 1938.\n\nPo roce 1945 již v Československu samostatné politické strany židovské menšiny nevznikly. Ernst Frischer, předválečný předseda Židovské strany, byl ovšem od roku 1941 členem Státní rady Československé, exilového parlamentu v Londýně.\n\n\n"}
{"id": "252404", "url": "https://cs.wikipedia.org/wiki?curid=252404", "title": "Dagur Bergþóruson Eggertsson", "text": "Dagur Bergþóruson Eggertsson\n\nDagur Bergþóruson Eggertsson (* 19. červen 1972 Oslo) je islandský politik, člen Sociálně demokratické aliance. Starostou Reykjavíku byl od 16. října 2007 do 24. ledna 2008 (jeho předchůdce byl Vilhjálmur Þórmundur Vilhjálmsson a jeho nástupcem Ólafur F. Magnússon), podruhé byl do funkce zvolen 16. června 2014 po Jónu Gnarrovi. V reykjavické městské radě zasedá od roku 2002, v letech 2009 až 2013 také zastával funkci místopředsedy Sociálně demokratické aliance.\n\nVystudoval medicínu na Islandské univerzitě, vedle práce lékaře ve fakultní nemocnici působil jako dramaturg vědeckých pořadů v Ríkisútvarpið, napsal životopis bývalého předsedy vlády Steingrímura Hermannssona. Je také absolventem mezinárodního práva na Lundské univerzitě ve Švédsku.\n\nJeho manželkou je lékařka Arna Dögg Einarsdóttir, mají spolu čtyři děti.\n\n"}
{"id": "252422", "url": "https://cs.wikipedia.org/wiki?curid=252422", "title": "Hemiscorpiidae", "text": "Hemiscorpiidae\n\nHemiscorpiidae je čeleď štírů.\n\nS výjimkou druhu \"Hemiscorpius lepturus\" jsou všichni štíři této čeledi zcela neškodní a patří ke štírům s nejslabším jedem. \"Hemiscorpius lepturus\" je jedovatý. Na rozdíl od všech ostatních štírů má cytotoxický jed, účinky jedu jsou tak podobné účinkům jedu pavouků rodu \"Loxosceles\".\n\nMnoho štírů čeledi Hemiscorpiidae je chováno v zajetí. Především se jedná o rod \"Hadogenes\". V Česku se řadí k nejpopulárnějším štírům a chová se zde nejastěji \"Hadogenes paucidens\" a \"Hadogenes troglodytes\". Rody \"Iomachus\" a \"Opistacanthus\" jsou chovány v menší míře.U rodu Opistacanthus se jedná o velice zajímavé a velké štíry, jejichž odchov je všeak provázen vyšší úmrtností. Většinou se jedná o \"Iomachus politus\" a \"Opistacanthus rugiceps\".\n\nČeleď byla nejprve uzavřená v čeledi Ischnuridae. Jméno bylo změněno na Liochelidae Fet & Bechly, 2001. Roku 2005 Soleglad, Fet & Kovařík změnili jméno na Hemiscorpiidae. Do čeledi byl přezazen rod \"Heteroscorpion\" z čeledi Urodacidae. Při hlavní revizi byl do čeledi přeřazen rod \"Habibella\" a synonymizován s rodem \"Hemiscorpius\".\n\n"}
{"id": "252426", "url": "https://cs.wikipedia.org/wiki?curid=252426", "title": "Peter Grünberg", "text": "Peter Grünberg\n\nPeter Grünberg (18. května 1939 Plzeň – 7. dubna 2018 Jülich) byl německý fyzik, nositel Nobelovy ceny za fyziku. Ta mu byla udělena v roce 2007 společně s Albertem Fertem za objev jevu obří magnetorezistence, jenž umožnil výrobu pevných disků s kapacitou řádu gigabytů.\n\nOd narození do odsunu roku 1946 žil Grünberg v Čechách a byl obyvatelem Dýšiny.\n\nPeter Grünberg se narodil v Plzni během okupace otci Fjodoru Grinbergrovi, ruskému emigrantovi pracujícímu v plzeňské Škodovce, a matce Anně Petermannové pocházející z Dolních Sekyřan. Otec přijal německé státní občanství a v roce 1941 změnil své příjmení na Grünberg. Zemřel po skončení druhé světové války v českém internačním táboře a je pohřben v hromadném hrobě v Plzni. Matka Anna zemřela ve 100 letech v roce 2002.\n\nV roce 1946 byl Peter Grünberg odsunut z Československa. Společně s matkou a sestrou se usídlili v německém městě Lauterbach. Po vystudování gymnázia v Lauterbachu Peter studoval fyziku na Univerzitě Johanna Wolfganga Goetheho ve Frankfurtu a Technické univerzitě v Darmstadtu. Poté působil na kanadské Carleton University. Od roku 1972 do odchodu do důchodu v roce 2004 pracoval ve výzkumném centru v Jülichu.\n\nV roce 1966 se oženil, s manželkou Marries měl tři děti. Zemřel v dubnu 2018.\n"}
{"id": "252432", "url": "https://cs.wikipedia.org/wiki?curid=252432", "title": "Kúkai", "text": "Kúkai\n\nKúkai (: 空海; 27. července 774, Zencúdži, Šikoku – 22. dubna 835, hora Kója, prefektura Wakajama), často nazýván podle posmrtně přiděleného jména Kóbó Daiši (弘法 大師, \"Velký mistr mocného zákona\"), byl japonský buddhistický mnich, učenec, básník a zakladatel japonské buddhistické školy Šingon.\n\nNarodil se v provincii Sanuki na japonském ostrově Šikoku ve zchudlé aristokratické rodině. Studoval nejdříve v Japonsku a poté se vydal do Číny, odkud přinesl do Japonska učení jedné z čínských škol, která se stala v Japonsku známá jako Šingon. Jde o proud tzv. ezoterického buddhismu.\n\nKúkai je dále velmi ceněn pro obsáhlé dílo z oblasti kaligrafie (uspořádal katakanu, jednu ze dvou japonských slabičných abeced), (je mu přisuzováno autorství dokonalého pangramu \"iroha\"), literatury i inženýrství (je autorem zavlažovacích systémů, z nichž některé slouží dodnes).\n\n\n"}
{"id": "252433", "url": "https://cs.wikipedia.org/wiki?curid=252433", "title": "Křeček v noční košili", "text": "Křeček v noční košili\n\nKřeček v noční košili je šestidílný československý sci-fi televizní seriál z roku 1987.\nPremiérově byl odvysílán o vánočních prázdninách 1988.\n\nHlavním hrdinou je mladý Kája Berka, který při návštěvě u dědečka a babičky v městečku Ružbachu přespí v zapůjčené noční košili po svém pradědečkovi - a díky ní se ve snu přenese do doby, kdy pradědeček vyučoval na místní škole a svými geniálním vynálezy šokoval okolí. Při pokusu přenést jeho vynálezy do moderní doby si však tyto vynálezy přivlastní inženýr Křeček (mimo jiné proto, že právě s Kájovým otcem soupeřil o místo šéfkonstruktéra automobilky). Křečkovic rodina se hřeje na výsluní přízně médií, zatímco Berkovi jsou ostouzeni - a tak se Kája se svým kamarádem Alešem Chvojkou pomocí jiného pradědečkova vynálezu dostanou zloději do hlavy a začnou jej ovlivňovat a ovládat ve snaze zjednat spravedlnost.\n\n\n"}
{"id": "252436", "url": "https://cs.wikipedia.org/wiki?curid=252436", "title": "HaDivadlo", "text": "HaDivadlo\n\nHaDivadlo je divadelní scéna sídlící v Brně. Divadlo bylo založeno v polovině sedmdesátých let v Prostějově. Od počátku se profilovalo jako scéna vyhraněné autorské poetiky, náročné dramaturgie a silných tvůrčích osobností. Tento charakter dal divadlu režisér Svatopluk Vála, a to za spolupráce s dramaturgem Josefem Kovalčukem, s nímž po Válově odchodu poetiku divadla rozvíjel i další výrazný režisér, Arnošt Goldflam. Původně Hanácké divadlo se transformovalo do HaDivadla a v polovině 80. let se přesunulo do Brna, kde se stalo součástí Centra experimentálního divadla (CED), společně s Divadlem Husa na provázku a Divadlem U stolu.\n\nHanácké divadlo, jak zněl původní název HaDivadla, bylo založeno roku 1974 v Prostějově na základě úředního rozhodnutí. Skupina kolem Svatopluka Vály využila situace, kdy se prostějovské radnici nepodařilo zřídit oblastní divadlo se stálým souborem, a přišla s myšlenkou vlastního generačního divadla v rámci Městského kulturního střediska. V počátcích byl soubor divadla velmi malý, základ hereckého souboru tvořili amatéři z bývalého Válova Studia LŠU, studenti a hostující herci. Ve vedení stanuli režisér Svatopluk Vála a dramaturg Josef Kovalčuk. Repertoár v počátcích divadla byl velmi pestrý, vznikaly také inscenace pro děti.\n\nV roce 1977 se divadlu podařilo přestěhovat se do prostoru přednáškového sálu Národního domu, který díky prázdnému prostoru umožňoval variabilní uspořádání jak herního, tak diváckého prostoru a blízký kontakt s publikem. Zde soubor začal jasněji formulovat a rozvíjet své studiové postupy a inscenovat vlastní scénáře. Postupně se formoval stálý herecký soubor. Jako režisér a herec přichází v roce 1978 také Arnošt Goldflam.\n\nRoku 1979 se HaDivadlo (doposud neoficiální zkratka), ocitlo na pokraji zániku, především kvůli nové podobě divadelního zákona, podle kterého mohla fungovat jen divadla spravována národními výbory. Úspěch u širokého publika i odborné veřejnosti však dopomohl k tomu, že se rozhodlo o připojení HaDivadla k brněnskému Státnímu divadlu, kde se vedle Divadla na provázku stalo jeho další experimentální scénou. Až do roku 1985 však stále sídlilo v Prostějově.\n\nPřipojením ke Státnímu divadlu se HaDivadlo plně profesionalizovalo, což přineslo lepší existenční podmínky a možnost rozšířit soubor. Na počátku 80. let s divadlem začala nově spolupracovat řada výtvarníků a umělců a výrazně se proměnil herecký soubor. Charakteristickými rysy inscenací v této době byla nesyžetovost, asociativnost a prolínání vnitřní vnější skutečnosti, případně snu. Divadlo podniklo množství zájezdů do různých míst republiky, kde mnohdy dosahovalo větších úspěchů, než ve svém domovském městě. Na rozdíl od Divadla na provázku nebylo HaDivadlu umožněno cestovat do zahraničí.\n\nV roce 1985 došlo k odchodu HaDivadla z Prostějova a jeho přestěhování do Brna, kde nejprve působilo v tehdejším Klubu školství a vědy B. Václavka (1985 – 1988), pod vedením Jana Borny poté v Kulturním středisku na Šelepově ulici (1988 – 1990).\n\nTvorbu HaDivadla provázela už od počátku snaha se co nejotevřeněji kriticky vyjádřit k tehdejšímu společenskému klimatu. V 80. letech tyto tendence vyústily ve spolupráci s Divadlem na provázku na projektu publicistického divadla \"Rozrazil\", který byl i přes množství zákazů a hrozeb uváděn od října 1988 do listopadu 1989. 17. listopadu 1989 proběhlo v pražském Klubu Junior Na chmelnici představení \"Rozrazilu\", během něhož byl na scénu přiveden student zbitý na Národní třídě, aby o události vydal první veřejné svědectví. Následující den HaDivadlo, spolu s Divadlem na provázku, vstoupilo do stávky. Ihned poté následovaly v souvislosti s listopadovým převratem další občanské a divadelní aktivity. \n\nPo převratu dostalo HaDivadlo výpověď z dosavadního působiště a bylo třeba najít nové místo. V roce 1990 došlo ke spojení souboru HaDivadla a Ochotnického kroužku, do divadla tak nastoupil například režisér J. A. Pitinský a množství dalších herců a umělců. Od května 1991 divadlo působilo v sálku na Sukově ulici, který byl slavnostně pokřtěn na Kabinet múz. Hned první premiéra v novém prostoru, Klímova \"Lidská tragikomedie\" (1991) v Goldflamově režii, se stala významnou událostí polistopadového divadla. Vedle divadelních produkcí se v Kabinetu múz odehrávaly také autorská čtení, výstavy, diskuze a množství dalších různorodých aktivit.\n\nNa počátku sezóny 1992/93 z divadla odešel režisér J. A. Pitinský a spolupráci omezil také A. Goldflam. Poetika divadla se postupně proměňovala a divadlo hledalo nové cesty. Nejpopulárnější inscenací nejen této sezóny, ale snad i celé historie divadla se stal retromuzikál \"Hvězdy na vrbě\" (1992), který vznikl pod vedením Karla Davida. Po odloučení se od Státního divadla došlo v roce 1992 ke vzniku nového svazku mezi HaDivadlem a Divadlem Husa na provázku nazvaném Centrum experimentálního divadla (CED).\n\nV 90. letech HaDivadlo uvedlo především původní hry členů a spolupracovníků divadla a výrazné autorské adaptace. V roce 1996 se uměleckým šéfem stal režisér David Jařab s Ivou Volánkovou (Klestilovou). Z JAMU přišli čerství absolventi Marek Daniel, Pavel Liška, Josef Polášek a Tomáš Matonoha. Po několika změnách ve vedení divadla se v roce 1999 uměleckým šéfem stal Jiří Pokorný, jehož umělecká vize sestávala z vyhledávání a inscenování současné české i zahraniční dramatiky.\n\nRoku 2004 se HaDivadlo opět přestěhovalo, tentokrát do bývalého kina v Alfa pasáži, svého současného působiště. V červnu téhož roku se do vedení divadla dostal jeden z jeho zakládajících členů Josef Kovalčuk. \n\nV červnu 2004 se uskutečnila první část přehlídky věnované 30 letům HaDivadla, soubor v rámci oslav postupně uvedl všechny inscenace na repertoáru. Přehlídku doprovázely koncerty a tematické večery věnované historii divadla V obnovené premiéře byla opět uvedena inscenace \"Lidská tragikomedie\" v režii Arnošta Goldflama, která v původním nastudování zahajovala provoz v bývalém působišti divadla. Druhá část přehlídky proběhla na podzim téhož roku, tentokrát se na ní představily spřízněné mimobrněnské soubory.\n\nV roce 2005 došlo opět ke změně vedení, tentokrát konkurz vyhráli Luboš Balák na post uměleckého šéfa a Ondřel Elbl jako režisér a dramaturg. Během roku vznikla řada nových inscenací, zejména autorských projektů Luboše Baláka. Řadu zajímavých inscenací přinesl cyklus \"Proměny 20. století\", pokoušející se reflektovat uplynulá desetiletí. Byl vytvořen také nový prostor pro komorní inscenace a experimentální multižánrové projekty, tzv. Studio. \n\nV průběhu roku 2010 navázalo HaDivadlo úzkou spolupráci s pražským Divadlem Letí a Centrem současné dramatiky. Post uměleckého šéfa v této době přebral Marián Amsler. V následujících letech se dramaturgie divadla přiklání k inscenování textů současné dramatiky. Byly uvedeny například hry \"Tajná zpráva z planety matek\" Anny Saavedry, \"Roky 90: Láska, pank a Nesmírnost\" Ondřeje Novotného nebo další díla především německých autorů.\n\nOd počátku sezóny 2011/2012 rozvíjelo HaDivadlo dramaturgický projekt na téma \"Konec civilizace\", zabývající se problémy současné evropské civilizace a společenskými fenomény. Projekt byl v prosinci 2012 završen festivalem \"APOCALYPSE NOW!\" a happeningem \"Čekání na RESTART\", odkazujícím na avizovaný konec světa podle mayského kalendáře.\n\nMezi lety 2012 – 2013 se HaDivadlo spolu s Divadlem Husa na provázku a Divadlem U stolu zapojilo do příprav společného projektu s názvem \"Rozrazil 5/2013 – O naší nynější krizi\", navazující na tradici scénických časopisů \"Rozrazil\". Uvedení proběhlo v areálu Divadla Husa na provázku v lednu 2013.\n\nNa konci roku 2014 odešel z vedení Marián Amsler a na jeho post nastoupil mladý režisér Ivan Buraj, který už s divadlem na Amslerovu žádost spolupracoval na realizaci inscenace \"Zámek (záře integrace)\" v roce 2014.\n\nV současné době HaDivadlo pravidelně spolupracuje s mnohými divadelními či jinými festivaly probíhajícími v Brně (Setkání/Encounter, Divadelní svět Brno, Mezipatra, Jeden svět). Zároveň podporuje malé divadelní soubory (Malé divadlo kjógenu, Voiceband.cz a jiné), účastní se divadelních festivalů, přehlídek a zájezdů a spolupracuje s mnoha českými i zahraničními divadly a tvůrci. \n\nHaDivadlo se ve své historii často stěhovalo, ve svých počátcích sídlilo v prostějovském Městském kulturním středisku a poté v Národním domě. Po přestěhování do Brna se na pár let usadilo v Klubu školství a vědy B. Václavka a v Kulturním středisku na Šelepově ulici (dnes známém jako Šelepka). Roku 1991 zakotvilo v intimním prostoru Kabinetu múz v Brně na Sukově ulici. Dodnes je tento prostor s HaDivadlem a jeho diváky spojován, ačkoli od roku 2004 působí v prostorách pasáže Alfa. Po přestavbě původně kinosálu a rekonstrukci diváckých prostor působí divadlo v moderním variabilním prostoru funkcionalistického typu, bez toho, že by muselo rezignovat na specifický inscenační styl studiového divadla. Alfa pasáž spojuje ulici Jánskou, Poštovskou a Náměstí svobody.\n\nSoubor HaDivadla je spojen například se jmény Arnošta Goldflama, Pavla Lišky, Tomáše Matonohy, Luboše Baláka, J. A. Pitínského, Jána Sedala, Jana Nebeského, Gabriely Vermelho, Jiřího Bulise, Martina Huby, Mariany Chmelařové, Jany Plodkové, Josefa Poláška.\n\nOproti klasickým repertoárovým scénám, je práce HaDivadla i dnes mnohem více založena na autorském přístupu herců k roli a tématu inscenace, stejně tak je podstatná možnost, že kdokoli z divadelního ansámblu může zásadně ovlivnit výslednou inscenaci.\n\nV současnosti herecký soubor tvoří například herci Sára Venclovská, Jan Lepšík, Cyril Drozda, Marián Chalány, Agáta Kryštůfková, Marie Ludvíková, Táňa Malíková, Miloslav Maršálek, Simona Peková, Jiří Miroslav Valůšek a další.\n\nNejvýznamnějšími inscenacemi počátku divadla, které odrážely postupné vyhraňování osobitého stylu, byla zejména trilogie \"Ekkykléma\" (1977, r. Vála), \"Depeše na kolečkách\" (1978, r. Vála), \"Chapliniáda\" (1979, r. Vála). \n\nTvorba HaDivadla je úzce spojena s režijními osobnostmi, které zde působily a jejich režijně autorským přístupem. Režiséři především v 70. letech často pracovali s divadelním scénářem, který vycházel z materiálů rozmanitého druhu, čerpal z epických, lyrických i dokumentárních předloh a pracoval s postupy vlastními jiným uměleckým oblastem (hudba, film, výtvarné umění). Neinscenují se tak tituly, ale především témata. Podoba divadelního scénáře přirozeně závisí na konkrétním autorovi, kterými byli především režiséři Svatopluk Vála, Arnošt Goldflam a dramaturg Josef Kovalčuk. Inscenace: \"Panoptikum\" (1980, r. Goldflam), \"Hra bez pravidel\" (1981, r. Goldflam), \"Ztráty a nálezy\" (1981, r. Vála), \"Bylo jich 5 a ½\" (1982, r. Goldflam).\n\nVedle divadelních scénářů se inscenovaly také původní hry, které, především u A. Goldflama, často odkazují k vlastním životním osudům a zkušenostem, a monodramata, psána přímo pro konkrétní herce. Inscenace: \"Návrat ztraceného syna\" (1983, r. Goldflam), \"Útržky z nedokončeného románu\" (1985, r. Goldflam), \"Biletářka\" (1983, r. Goldflam), \"Jeden den\" (1983, r. Goldflam). \n\nDalším typem textů jsou hry, na jejichž tvorbě se podílejí přímo členové hereckého souboru, ať už jako jednotlivci nebo kolektiv. Inscenace: \"Dcery národa\" (1987, r. Goldflam), \"Dnes naposled\" (1985, r. Rut)\", Záhadné povahy\" (1987, r. Goldflam), \"Společný projekt na téma Cesty\" (1984, kolektiv).\n\nRepertoár 90. let zahrnuje řadu podle kritiky nepříliš úspěšných inscenací režiséra Davida Jařaba, vyznavače surrealismu. Jde například o inscenace \"Písař Bartleby\" (1993, r. Jařab), \"Jeux d’enfants\" (1995, r. Jařab) a \"Zmatky chovance Törlesse\" (1996, Jařab). Mezi inscenace, které pomohly toto krizové období překonat, patří především \"Psí valčík\" (1996, r. Goldflam) a \"Jób\" (1996, r. Pitinský).\n\nZačátkem roku 2000 se muselo HaDivadlo vyrovnávat s nutnou změnou dramatického plánu způsobenou náhlým úmrtím výrazného režiséra Petra Lébla, který zde měl realizovat větší inscenační projekt \"Scapinova šibalství\". V roce 2001 uvedlo HaDivadlo hru \"Faust (Faust je mrtvý)\" v režii Jiřího Pokorného. Inscenace sklidila úspěch nejen na české divadelní scéně, ale i v zahraničí. HaDivadlo s ní hostovalo například na Slovensku, v Maďarsku nebo v roce 2002 ve francouzském Marseille.\n\nV únoru 2003 zahájilo HaDivadlo nový cyklus scénických čtení \"Pátek s...\", který měl nabídnout možnost mladým českým dramatikům představit své hry a umožnit jim kontakt s tvůrci. Zbytek sezóny a začátek nové byl silně ovlivněn stěhováním divadla z Kabinetu múz do Alfa pasáže. První představení v novém prostoru proběhla až 28. a 29. prosince 2003.Působení v novém prostoru provázela také snaha o hledání nové poetiky divadla. Ambicí divadla byla snaha zasáhnout širší publikum, a proto došlo k žánrovému rozšíření produkcí a hledání nových témat. \n\nMezi úspěšné inscenace následujících sezón patří například \"Top Dogs\" (2002, r. J. Pokorný), \"Doma u Hitlerů aneb Historky z Hitlerovic kuchyně\" (2007, r. L. Balák) a \"Indián v ohrožení\" (2008, r. Jiří Havelka), \"Modelka XXL aneb Moje stehna v proklatým detailu\" (2010, r. Janka Ryšánek Schmiedtová). V roce 2008 proběhlo v režii Luboše Baláka několik politicko-satirických představení v rámci cyklu \"Kluzká podlaha\". HaDivadlo bylo v té době jediným divadlem, které se politické satiře v takové míře věnovalo.\n\nV období po roce 2010 lze zmínit například inscenace \"Tajná zpráva z planety matek/Mamma guerilla\" (2012, r. M. Amsler), \"Soumrak samců\" (2012, r. Sláva Daubnerová), \"Roky 90: láska, pank a nesmírnost\" (2013, r. M. Schlegelová), \"Rozrazil 5/2013 – O naší nynější krizi\" (2013, r. V. Morávek, B. Rychlík, E. Tálská, A. Petrželková a další), \"Vyhnání Gerty Schnirch\" (2014, M. Amsler), \"Maryša\" (2014, r. L. Brutovský), \"Die young!\" (2015, r. A. Bauerová, J. Viňarský, A. Krutová), \"Mučedník\" (2015, r. M. Amsler) a další. \n\nV současné době HaDivadlo sleduje tři dramaturgické linie – autorské projekty, svébytné zpracování klasických textů a tzv. off program.\n\n\n"}
{"id": "252440", "url": "https://cs.wikipedia.org/wiki?curid=252440", "title": "Ungava", "text": "Ungava\n\nPoloostrov Ungava se nachází v Severní Americe, je součástí poloostrova Labrador a pokrývá 252 000 km².\n\nKlima je extrémně chladné (Köppen ET).\n\nZ 10 000 obyvatel poloostrova je 90% Eskymáci, žijících v 12 vesnicích rozmístěných po celém pobřeží. Největší vesnice Kuujjuaq je hlavním sídlem regionu Kativik, který pokrývá celý poloostrov.\n\n"}
{"id": "252442", "url": "https://cs.wikipedia.org/wiki?curid=252442", "title": "Česká hokejová extraliga 2000/2001", "text": "Česká hokejová extraliga 2000/2001\n\nČeská hokejová extraliga 2000/2001 byla 8. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo na tři vítězná utkání (čtvrtfinále na 4 vítězná utkání). Celek na 14. místě musel svoji extraligovou příslušnost obhajovat v baráži o extraligu, do které postoupil vítěz 1. ligy. Baráž o extraligu se hrála na 4 vítězná utkání.\n\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n"}
{"id": "252445", "url": "https://cs.wikipedia.org/wiki?curid=252445", "title": "Hecates Tholus", "text": "Hecates Tholus\n\nHecates Tholus je kupovitá hora na povrchu Marsu, která se nachází na severní polokouli severovýchodním směrem od štítové sopky Elysium Mons v oblasti Elysium Planitia. Spadá do vulkanické skupiny Elysium, kde je nejsevernějším členem.\n\nHora vznikla v důsledku sopečných erupcí a jedná se tedy o štítovou sopku o základně 183 km. Díky výzkumu založeném na snímcích evropské sondy Mars Express se soudí, že hlavní erupce probíhaly v nedávné době – před 350 (jiný zdroj uvádí 300 až 100) milióny let. Mnohem blíže současnosti, než se původně soudilo.\n\nPředpokládá se, že celkové množství vyvrženého magmatu dosáhlo 80 km.\n\nBěhem erupcí došlo ke vzniku tří stupňovité kaldery na vrcholku sopky, která v současnosti dosahuje průměru 10 km a maximální hloubky 600 m. Tyto tři stupně napovídají, že došlo k postupnému kolapsu kalder několikrát po sobě. Předpokládá se, že část kaldery a okolních kráterů byla vyplněna ledem a druhotným nánosem hornin. Na základě počítání množství kráterů se došlo k závěru, že vyplněna byla před 5 až 24 milióny let. Nicméně modely atmosféry Marsu ukazují, že za současných podmínek není led na povrchu Hecates Tholus stabilní, takže k jeho vzniku muselo dojít v době, kdy na Marsu existovalo rozdílné klima, jež se později změnilo na současný stav. Byla ukázáno, že vznik ledovců souvisí s obdobím zvýšeného sklonu Marsovy rotační osy.\n\nNa svazích sopky je možno pozorovat vyhloubené kanály vzniklé tekoucí vodou ale i tekoucí lávou, některé mající délku delší než 66 km. Pojmenována byla v roce 1973.\n\nSeverě se achází pohoří Aesacus Dorsum\n\n\n"}
{"id": "252446", "url": "https://cs.wikipedia.org/wiki?curid=252446", "title": "Čunovo", "text": "Čunovo\n\nČunovo ( , , ve slovenštině nesprávně také \"Čuňovo\") je nejjižnější část hlavního města Slovenska, Bratislavy. Na jihu sousedí s Maďarskem, na západě pak s Rakouskem. Žije zde 919 obyvatel.\n\nPoprvé byla samostatná obec zmíněna v roce 1232 pod názvem Chun. V 16. století prchající Chorvati z oblastí, které dobyla Osmanská říše osídlili a rozšířili právě tuto vesnici.\n\nK Československu bylo připojeno po dohodě s Maďarskem až v roce 1947 jako součást tzv. Bratislavského předmostí (dalšími obcemi, kterých se Maďaři vzdali, byly Rusovce a Jarovce); tehdy zde měl vzniknout bratislavský přístav. Obyvateli byli na konci 40. let převážně Chorvati, kteří si zde uchovávali vlastní folklór a zvyky. Dnes zde žije pouze část těchto obyvatel. Součástí Bratislavy je Čunovo od 1. července 1972.\n\nOd roku 1977 bylo v nedaleké blízkosti (na Dunaji, jižním směrem od městské části) budováno vodní dílo Gabčíkovo. Vzhledem k mezinárodním sporům ale nikdy nebylo dokončeno v původní podobě (maďarská strana na jaře 1989 od stavby odstoupila). Podle varianty C tak vzniklo i Vodní dílo Čunovo, které zajišťuje odtok vody z mohutné nádrže na maďarskou stranu do původního koryta. Vznikly také i cyklostezky, kanály pro vodní sporty a další zařízení. Roku 2000 bylo v Čunovu otevřeno muzeum Danubiana.\n\nV Čunovu se nachází moderní areál vodních sportů určený pro kaoistiku, vodní slalom a rafting na divoké vodě, v roce 2011 se zde konalo Mistrovství světa ve vodním slalomu 2011. V roce 2012 se zde konalo finále Světového poháru ve vodním slalomu 2012.\n\nNa severním cípu ostrova, který odděluje vodní dílo Gabčíkovo od toku Dunaje, bylo z iniciativy holandského podnikatele a sběratele umění Gerarda H. Meulensteena v roce 2000 otevřeno soukromé muzeum moderního umění Danubiana. Prvotním cílem byla podpora mladých slovenských výtvarníků, ovšem kromě sbírky současného slovenského umění buduje rovněž mezinárodní sbírku malby, kolekci exteriérové plastiky, pořádá prestižní výstavy umění ze zahraničí a vydává odborné publikace. Od roku 2012 je Danubiana veřejnoprospěšnou muzejní institucí s většinovou účastí státu.\n\n"}
{"id": "252460", "url": "https://cs.wikipedia.org/wiki?curid=252460", "title": "Hadogenes", "text": "Hadogenes\n\nHadogenes je rod velice velkých skalních štírů obývajících Afriku od Jihoafrické republiky až po Tanzanii. Zástupce lze dobře identifikovat podle jejich tenkého ocasu, malého telsonu a mohutných pedipalp. Velice nápadná je také malá výška těla. Biotop tvoří hory a skalnatá prostředí. Celé tělo je uzpůsobeno k životu ve skalnatém prostředí. Většinu života tráví v puklinách. Samice jsou často větší než samci a mají méně prodlouženou metasomu (ocásek). Jed je nesmírně slabý. Štíři jej takřka nepoužívají.\n\nRod \"Hadogenes\" je pod velkým tlakem ze strany ničení původních lokalit. Tito pozoruhodní tvorové jsou díky používání DDT velice vzácní a některé druhy vymírají. Naštěstí se jedná o chovatelsky atraktivní druhy a jednu samici \"Hadogenes paucidens\" má i Zoo Praha. Pomalé životní cykly a malý počet mláďat dělají \"Hadogenes\" extrémně zranitelným.\n\n"}
{"id": "252462", "url": "https://cs.wikipedia.org/wiki?curid=252462", "title": "FC Kuressaare", "text": "FC Kuressaare\n\nFC Kuressaaare je estonský fotbalový klub založený v roce 1990. V roce 2007 hraje klub nejvyšší soutěž v zemi – Meistriliigu. Své domácí zápasy hraje \"FC Kuressaare\" na Kuressaare linnastaadion, který pojme 2000 diváků.\n\n"}
{"id": "252472", "url": "https://cs.wikipedia.org/wiki?curid=252472", "title": "Shirley Manson", "text": "Shirley Manson\n\nShirley Ann Manson (* 26. srpna 1966) je skotská muzikantka, známá především jako zpěvačka rockové skupiny Garbage.\n\nShirley se narodila ve skotském Edinburghu jako druhá ze tří dcer. Její matka je zpěvačka a její otec genetikem, jehož fakulta se podílela na naklonování ovce Dolly.\n\nV sedmi letech začala Shirley hrát na piáno a navštěvovat hudební školu v Edinburghu. Při studiu však byla značně nepopulární a šikanovaná kvůli jejím rudým vlasům a zeleným očím. Ze školy kvůli tomu odešla, ale o hudbu se zajímat nepřestala.\n\nJiž v šestnácti letech začala Shirley zpívat v rockové skupině August 1904, ve které však vydržela velmi krátce, stejně jako v její další kapele, The Wild Indians.\n\nPo odchodu z The Wild Indians se dostala ke kapele Goodbye Mr. Mackenzie, kde zpívala a hrála na klávesy. Tato skupina nebyla příliš úspěšná a roku 1992 se rozpadla.\n\nO rok později Shirley spolu s dalšími třemi členy původního Goodbye Mr. Mackenzie (Finem Wilsonem, Derek Kelly Derkem Kellym a Martinem Metcalfem) založili skupinu Angelfish. Ta prorazila s poměrně úspěšným hitem „Suffocate Me“, který však paradoxně vedl k rozpadu kapely. Klip k této písni totiž viděl producent Steve Marker, který pracoval na novém projektu společně s Butchem Vigem. Velmi se mu zalíbil výkon právě Shirley Manson, a proto ji získal pro nově vznikající skupinu, která dostala název Garbage.\n\nZajisté zcela největšího úspěchu dosáhla Shirley právě se skupinou Garbage. Jejich debutové album Garbage (s hity jako \"Stupid Girl\", \"Only Happy When It Rains a „Vow“) vydané roku 1995 zažilo nečekaný úspěch, když se ho po celém světě prodalo více než 5 milionů kopií. Také jejich další alba - Version 2.0 (1998), beautifulgarbage (2001) a Bleed Like Me (2005) - zažily velký úspěch. V říjnu 2005 si skupina udělala s hraním „pauzu“ na dobu neurčitou. Roku 2007 vyšla kompilace největších hitů této kapely, album Absolute Garbage. V roce 2010 se kapela vrátila do studia s plánem napsat 24 písní, z čehož zhruba polovina bude na novém albu, které bude vydáno na začátku roku 2012. Do konce roku 2011 ještě chtěli vydat singl. Butch Vig také přislíbil jednu z nových písní zdarma fanouškům jako vánoční dárek.\n\nPoté, co Garbage přestali hrát, začala Shirley pracovat na její první sólové desce. Její demo ale bylo odmítnuto nahrávací společností, protože bylo \"příliš temné\". Manson ho proto nabídla jejím fanouškům na sociální síti Facebook. Tento soubor 3 skladeb je obecně známý jako \"Too Noir\".\n\nse skupinou Goodbye Mr. Mackenzie\n\nse skupinou Angelfish\n\nse skupinou Garbage\nOST (Soundtracky)\n\n"}
{"id": "252475", "url": "https://cs.wikipedia.org/wiki?curid=252475", "title": "Heinrich Dorn", "text": "Heinrich Dorn\n\nHeinrich Ludwig Egmont Dorn (14. listopadu 1804, Königsberg – 10. ledna 1892, Berlín) byl německým hudebním skladatelem, dirigentem a hudebním pedagogem.\n\nHeinrich Ludwig Egmont Dorn se narodil 14. listopadu 1804 v Královci (nyní známém jako Kaliningrad), kde získal základní hudební vzdělání. Studoval hru na klavír, zpěv a kompozici. Ve studiu pokračoval v Berlíně, kde byli jeho učiteli Ludwig Berger, Bernhard Klein a Carl Friedrich Zelter. Jeho první opera, \"Rolands Knappen\", měla premiéru v Berlíně v roce 1826 a zaznamenala úspěch. V té době pracoval také jako koeditor časopisu \"Berliner allgemeine Muzikzeitung\".\n\nStal se známým jako operní dirigent a působil v divadlech v Královci (1828), Lipsku (1829–1832), Hamburku (1832), Rize (1834–1843) a Kolíně nad Rýnem (1844–1848). V roce 1849 se stal druhým dirigentem berlínské opery Staatsoper Unter den Linden (vedle Wilhelma Tauberta a působil zde až do roku 1869.\n\nJako pedagog byl mimo jiné učitelem kontrapunktu mladého Roberta Schumanna a byl přítelem Franze Liszta. Byl tvrdým kritikem Richard Wagnera, nicméně v roce 1855 řídil jeho operu Tannhäuser. Dříve než Wagner napsal svůj Prsten Nibelungův zkomponoval operu \"Die Nibelungen\" na námět středověkého eposu Píseň o Nibelunzích\n\nByl ženatý s Minnou Zettelovou, se kterou měl několik dětí. Z jeho synů byl Alexander (1833-1901) klavírním pedagogem na berlínské Akademii múzických umění a další syn, Otto (1848-1931) se stal teké hudebním skladatelem.\n\nZemřel v Berlíně 10. ledna 1892.\n\n\nZkomponoval mnoho písní (často humorných pro široké publikum). Psal mše, kantáty, orchestrální díla, skladby pro klavír i komorní hudbu. Řada z nich vyšla tiskem, ale většinou byly zapomenuty.\n\n\n\n"}
{"id": "252477", "url": "https://cs.wikipedia.org/wiki?curid=252477", "title": "Vnitřní Hebridy", "text": "Vnitřní Hebridy\n\nVnitřní Hebridy (skotskou gaelštinou: Na h-Eileanan a-staigh) je souostroví na západě Skotska, které je součástí ostrovního celku zvaného Hebridy. Vnitřní Hebridy se označují proto, že jsou svou polohou na rozdíl od Vnějších Hebrid přilehlejší k pevninské části Skotska. Součástí Vnitřních Hebrid jsou menší souostroví Ascrib Islands, Crowlin Islands, Slate Islands, Small Isles, Summer Isles a Treshnish Islands.\n\n\n\n"}
{"id": "252483", "url": "https://cs.wikipedia.org/wiki?curid=252483", "title": "Portree", "text": "Portree\n\nMěsto Portree (ve skotské gaelštině \"Port Righ\") je největším sídlem na ostrově Skye v oblasti Highland na západě Skotska a zároveň i správním střediskem ostrova. V městečku žije necelých 2500 obyvatel. Nachází se zde přístav pro malé, většinou rybářské lodě. Přístavní hráz je dílem skotského inženýra Tomase Telforda.\n\nPortree se nachází na severovýchodním pobřeží ostrova Skye v zátoce naproti ostrovu Raasay. Centrum města města leží mezi řekami Leasgeary a Chracaig, které zde ústí do výše zmíněné mořské zátoky.\n\nGaelské pojmenování města \"Port Righ\" je překládáno jako \"Králův\" (či \"Královský\") \"přístav\", přičemž toto jméno má údajně připomínat zdejší pobyt krále Jakuba V. v roce 1540. Pravděpodobně zde však již dříve existoval starší název \"Port Ruighe(adh\"), což lze přeložit jako \"přístav ve svahu\". Do 15. století nesla osada jméno \"Kiltaraglen\" (gaelsky \"Cill Targhlain\") podle kostela svatého Talaricana (Tarkina). Podle statistických údajů více než třetina obyvatel - téměř 38% - aktivně ovládá skotskou gaelštinu. Portree je střediskem gaelské kultury. Sídlí zde například kulturní centrum \"Aros\", které organizuje na ostrově gaelské slavnosti. \n\nV Portree působí organizace ATLAS Arts, zaměřená na propagaci soudobého umění, kultury a vzdělávání. Ve městě sídlí jediná střední škola na ostrově Skye, Portree High School. \n\nVzhledem k tomu, že místní přístav není určen pro velké lodě (na rozdíl od některých jiných skyeských přístavů, jako jsou Armadale, Uig či - před vybudováním mostu Skye Bridge - Kyleakin), jedinou formou veřejné dopravy v Portree je doprava autobusová, jejímž prostřednictvím je zajišťováno dopravní spojení s dalšími místy na ostrově. V blízkosti Portree byly nalezeny ropné břidlice, které mají potenciál pro ekonomické využití. Z hlediska ekonomického přínosu má Portree význam též jako středisko turismu.\n"}
{"id": "252484", "url": "https://cs.wikipedia.org/wiki?curid=252484", "title": "Tomáš Vojtěch", "text": "Tomáš Vojtěch\n\nTomáš Vojtěch (30. října 1973 - 16. dubna 2005 Pelhřimov) byl český automobilový závodník. Závodil v rallye a na okruzích. Společně s bratrem byl členem týmu TSV Rally Sport. Byl synem automobilového závodníka Zdeňka Vojtěcha.\n\n\n16. dubna 2005 při čtvrtém měřeném úseku závodu Sprintrally Pelhřimov ztratil kontrolu na svým vozidlem a zemřel na selhání srdce. Většina posádek odstoupila ze soutěže a závod byl zrušen.\n\nSpolečně se svým slovenským spolujezdcem Emilem Horniačkem byli připomenuti Danielem Landou v písni \"Tajemství\" z alba \"9mm argumentů\" při živém koncertu.\n"}
{"id": "252487", "url": "https://cs.wikipedia.org/wiki?curid=252487", "title": "Protea", "text": "Protea\n\nProtea (\"Protea\") je rod rostlin z čeledi proteovité, který byl Carlem von Linné pojmenován po bohu Proteovi, který měl stejně jako tento rod velmi proměnlivou podobu. Roste především v jižní Africe.\n\nRostliny rodu protea jsou keře i stromy se stálezelenými listy. Rostou na suchých vyprahlých půdách a skalnatých svazích v oblastech tropické až jižní Afriky. Květenství jsou velká, nápadně šišticovitá a známe je z květinářství, kde se prodávají sušená k aranžování. Tyto rostliny často úzce koexistují s ptákem strdimilem kapským, který se živí nektarem z květů a zároveň je opyluje.\n\n\n \n"}
{"id": "252493", "url": "https://cs.wikipedia.org/wiki?curid=252493", "title": "První svět", "text": "První svět\n\nPo skončení druhé světové války byl svět rozdělen na západní blok a východní blok. Tato dvě seskupení států zpočátku nebyla označena. Velké množství států se ale nedalo zařadit do ani jedné skupiny, proto se začaly označovat jako třetí svět. Zároveň dostaly označení i předchozí dva světy (i když zůstaly známější jako Západní a Východní blok).\n\nTermínem První svět se původně označovaly kapitalistické země západního bloku v čele s USA. Po pádu komunismu ve východní Evropě se ale toto označení začalo vztahovat na všechny vyspělé země s demokratickým zřízením, rozvinutým hospodářstvím, značným sociálním blahobytem a vysokou délkou života.\n\n"}
{"id": "252498", "url": "https://cs.wikipedia.org/wiki?curid=252498", "title": "Martin Čech", "text": "Martin Čech\n\nMartin Čech (2. června 1976 – 6. září 2007) byl český hokejový obránce.\n\nŠlo o odchovance havlíčkobrodského hokeje, který nakoukl poprvé do nejvyšší tuzemské soutěže v sezoně 1993/1994 v dresu Zlína, hrál také za HC Lasselsberger Plzeň nakonec pro finský SM-liiga a jedno období v JYP a dvě sezóny s Pelicans. Dále působil v ruské superlize za Metallurg Magnitogorsk, HK Sibir Novosibirsk a Salavat Yulaev Ufa poté odešel do Extraligy k HC Moeller Pardubice. Také reprezentoval Českou republiku na mezinárodní úrovni.\n\nZemřel při autonehodě 6. září 2007 na obchvatu u Golčova Jeníkova.\n\n"}
{"id": "252499", "url": "https://cs.wikipedia.org/wiki?curid=252499", "title": "Přemysl Pitter", "text": "Přemysl Pitter\n\nPřemysl Pitter (21. června 1895, Praha-Smíchov – 15. února 1976, Curych) byl český protestantsky orientovaný kazatel, spisovatel, publicista, radikální pacifista a sociální pracovník.\n\nZaložil Milíčův dům na Žižkově (dnes \"Mateřská škola Milíčův dům\"). Za druhé světové války přes přísné zákazy navštěvoval a zásoboval Židy. Po válce zažádal o znárodněné zámky v okolí Prahy a zde se staral dohromady o zubožené německé, židovské a české děti. Po nástupu komunistického režimu musel uprchnout ze země; nejprve působil v Německu, kde poskytoval pastorační a sociální podporu uprchlíkům v táboře Valka v Norimberku, později žil ve Švýcarsku.\n\nObrovská byla jeho publicistická a literární činnost. Napsal řadu náboženských knih, v letech 1924–1942 vydával časopis \"Sbratření\", v exilu pak s Olgou Fierzovou \"Hovory s pisateli\". Hojně spolupracoval s BBC a Svobodnou Evropou. V mládí se naučil a později v mírovém hnutí podporoval i mezinárodní jazyk esperanto.\n\nV roce 1964 jej Jad vašem prohlásil Spravedlivým mezi národy.\n\nNarodil se na pražském Smíchově v rodině ředitele tiskárny Karla Pittera a jeho manželky Žofie, rozené Hořejší. Všech jeho šest starších sourozenců zemřelo ještě v dětském věku. Nejstarší sestra Žofie zemřela v deseti letech necelý rok před narozením Přemysla. Také Přemysl se narodil jako slabé dítě a byl proto dán na výchovu k tetě Antonii Bílé, u níž v Židovicích u Kopidlna vyrůstal do čtyř let. Roku 1906 si otec zřídil vlastní tiskárnu ve Spálené ulici a o tři roky později do ní nastoupil i Přemysl Pitter. V roce 1911 mu zemřela matka a po studiu typografie v Lipsku v letech 1911–1912 mu roku 1913 zemřel i otec a musel převzít firmu. V tiskárně se seznámil s Václavem Klofáčem.\n\nNa počátku první světové války se jako dobrovolník přihlásil do armády. Zde prožil velké duchovní obrácení a stal se pacifistou a zbožným křesťanem. Tehdy slíbil Bohu, že jestli přežije, zasvětí zbytek svého života péči o děti a potřebné lidi. Za dezerci byl odsouzen k trestu smrti, kterému ale unikl. Z války se vrátil s onemocněním malárie a během léčby se stal vegetariánem. Nový ministr obrany Václav Klofáč přijal Pittera na ministerstvo jako referenta pro délesloužící důstojníky.\nV letech 1920–1921 studoval na Husově bohoslovecké fakultě, v roce 1924–1942 vydával časopis \"Sbratření\". V roce 1926 se seznámil se Švýcarkou Olgou Fierzovou, která se stala jeho celoživotní přítelkyní a spolupracovnicí. V roce 1933 otevřel v Praze \"Milíčův dům\" pro mimoškolní práci s dětmi.\n\nBěhem 20. a 30. let 20. století se Pitter intenzivně věnoval propagaci pacifistických myšlenek, za což byl opakovaně soudně trestán a jím řízené spolky byly sledovány. Jeden z nich – \"Hnutí pro křesťanský komunismus\" – byl prvorepublikovými orgány rychle zakázán. Některé z těchto soudních sporů pomáhal Pitterovi řešit brněnský právník Jindřich Groag.\n\nNa přelomu 30. a 40. let vystupoval proti antisemitismu a ve \"Sbratření\" publikoval články na obranu Židů. Za druhé světové války i přes přísný zákaz navštěvoval a podporoval židovské rodiny a jejich děti, za což byl vyslýchán gestapem, kde otevřeně přiznal, že Židům pomáhá, ale zatčen nebyl. Mnoho jeho spolupracovníků však skončilo v koncentračních táborech, někteří se odtamtud už nevrátili.\n\nPo osvobození byl Přemysl Pitter jmenován členem sociální komise České národní rady a zorganizoval akci zámky (1945–1947): ve státem zkonfiskovaných zámcích Štiřín, Olešovice, Kamenice a Lojovice a penzionu Ládví zřídil ozdravovny, kde se zotavovaly židovské děti vracející se z koncentračních táborů. Později Pitter, který ostře kritizoval nelidské zacházení, kterého se Češi dopouštěli ve svých internačních táborech na Němcích, zahrnul do svého úsilí i německé děti, které z těchto táborů odvážel, což mu vyneslo značné potíže, nenávist ze strany řady Čechů, vyloučení ze sociálně-zdravotní komise a dokonce obvinění ze strany ředitelství národní bezpečnosti.\n\nPo únorovém převratu začal být Pitter i se svými spolupracovníky pronásledován. Olze Fierzové, která odjela do Švýcarska na pohřeb své sestry, již nebyl povolen vstup do země. Na Milíčův dům byla státem uvalena nucená správa, byly omezeny jeho výchovné funkce a v roce 1951 musel Pitter odejít z funkce jeho ředitele. Od roku 1950 navíc musel čelit setrvalému zájmu Státní bezpečnosti. Dne 26. srpna 1951 proto s pomocí Fierzové a přátel uprchl do západního Německa.\n\nV Německu začal spolupracovat s BBC a Svobodnou Evropou (později ještě s římským rozhlasem). Od roku 1952 do roku 1962 poskytoval z pověření Světové rady církví pastorační a sociální služby běžencům v uprchlickém táboře Valka u Norimberka. V roce 1963 se přesunul do Švýcarska. V Curychu založil Československou společnost pro vědy a umění, Husův sbor Čechů a Slováků a českou školu, od roku 1962 s Olgou vydávali přední exilový časopis \"Hovory s pisateli\". Spolupracoval s německými evangelíky a se sudetoněmeckou organizací Ackermann-Gemeinde. V roce 1976 zemřel v Curychu.\nJeho zásluhou je nám zachován „Husův dům\" a byl postaven pomník na historickém místě upálení Mistra Jana Husa a Jeronýma Pražského v Kostnici. Byl jedním z hlavních iniciatorů uchování těchto významných míst, jedním z organizátorů jak peněžních sbírek, tak hledání nejen finančních prostředků mezi emigrantskými i německými příznivci, ale i při zakoupení domu a místa pro pomník. Vyjednal s tamními úřady jejich právní zajištění, zachování a údržbu.\n\n\n\n\n\n\n"}
{"id": "252501", "url": "https://cs.wikipedia.org/wiki?curid=252501", "title": "3. tisíciletí", "text": "3. tisíciletí\n\n3. tisíciletí podle Gregoriánského kalendáře začalo 1. ledna 2001 a skončí 31. prosince 3000.\n\nPro nedávnou minulost a blízkou budoucnost viz heslo 21. století.\n\n\n\n"}
{"id": "252508", "url": "https://cs.wikipedia.org/wiki?curid=252508", "title": "Célestine Galli-Marié", "text": "Célestine Galli-Marié\n\nCélestine Galli-Marié (15. března 1837, Paříž – 21. září 1905, Vence) byla francouzská mezzosopranistka a první představitelka Carmen ve stejnojmenné opeře Georgese Bizeta.\n\nPoprvé vystoupila roku 1859 ve Štrasburku. Dále působila v Lisabonu a Rouenu a na dalších evropských operních scénách. Ambroise Thomas si ji vybral jako první představitelku titulní role své opery \"Mignon\". Byla oblíbenou pěvkyní Jacquese Offenfacha; ztvárnila mj. roli Pátka v opeře \"Robinson Crusoé\" a hlavní ženskou roli v jeho díle \"Fantasio\".\n\n\nNaposledy vystoupila roku 1890 na koncertě uspořádaném na počest Georgese Bizeta.\n"}
{"id": "252512", "url": "https://cs.wikipedia.org/wiki?curid=252512", "title": "Geezer Butler", "text": "Geezer Butler\n\nTerence Michael Joseph „Geezer“ Butler (* 17. července, 1949, Aston, Birmingham, Anglie) je britský baskytarista a zakládající člen legendární heavy metalové skupiny Black Sabbath. Do roku 2010 byl zapojen do skupiny Heaven and Hell, po Diově smrti se ale kapela rozpadla.\n\nSvou první skupinu \"Rare Breed\" Geezer založil se spolužákem Johnem \"Ozzym\" Osbournem na podzim roku 1967. Poté byli na čas odděleni a zase se potkali v bluesové skupině \"Polka Tulk\", spolu s kytaristou Tonym Iommim a bubeníkem Billem Wardem. Skupinu přejmenovali na \"Earth\", ale poté co v Anglii našli kapelu se stejným jménem, se na začátku roku 1969 přejmenovali na \"Black Sabbath\".\n\nPřed skupinou Black Sabbath hrál Geezer na kytaru (i v Rare Breed), ale v Black Sabbath se s ním Iommi dohodl, že by nechtěl hrát s dalším kytaristou, tak Geezer začal hrát basu.\n\nGeezer Butler je již od svého mládí vegan a to především z etických důvodů. V roce 2009 se objevil v kampani pro PETA (People for the Ethical Treatment of Animals), organizaci bojující za práva zvířat.\n"}
{"id": "252513", "url": "https://cs.wikipedia.org/wiki?curid=252513", "title": "Puna Pau", "text": "Puna Pau\n\nPuna Pau je lom v malém kráteru, nacházející se na okraji obce Hanga Roa, na jihozápadě\nVelikonočního ostrova a je současně také název jedné ze sedmi částí\nNárodního parku Rapa Nui.\n\nPuna Pau byl jediný zdroj červené sopečné strusky na Velikonočním ostrově, která sloužila k výrobě Pukaa, které byly nasazovány na hlavy některým sochám Moai. Vedle toho základního užití suroviny z Puna Pau, byla červená struska použita na výrobu některých zvláštních soch Moai, o jejichž významu se jen spekuluje. Je to například socha Tukuturi, nacházející se v blízkostí Rano Raraku.\nV materiálu z Puna Pau se nachází také několik petroglyfů.\n\n"}
{"id": "252514", "url": "https://cs.wikipedia.org/wiki?curid=252514", "title": "Antigona", "text": "Antigona\n\nAntigoné či Antigona (řecky Αντιγόνη; latinsky \"Antigone\") je v řecké mytologii dcera thébského krále Oidipa a jeho matky a manželky Iokasté.\n\nJejí otec, thébský král Oidipus po léta spravedlivě vládl nad Thébami, když na ně bůh Apollón seslal mor.\nVěštba uvedla, že této pohromy bude království zbaveno až tehdy, kdy odhalí a k vyhnanství odsoudí toho, kdo zabil předchozího krále Láia. Věštec Teiresiás poté obvinil Oidipa a přidal mu k tíži i těžké obvinění, že je ženatý se svou vlastní matkou Iokastou. Když se toto obvinění prokázalo, Iokasté si vzala život a Oidipus se vlastní rukou oslepil.\nDo té doby byl Oidipus ctěn a milován celou zemí i svými dětmi – dcerami Antigonou a Isménou i syny Eteoklem a Polyneikem. To se však záhy změnilo v opovržení a nenávist a Oidipus odešel jako slepý vyhnanec. Obě dcery mu svou lásku zachovaly, avšak jediná Antigona podala také její důkaz: svého otce vyprovázela do vyhnanství, aby mu byla ku pomoci a ochraně.\n\nMezi jeho syny ihned propukl spor o moc, Eteoklés se spřáhl se strýcem Kreontem a společně Polyneika vyhnali. Ten si našel spojence v Athénách, shromáždil vojsko a vytáhl proti Thébám. Přitom hledal podporu u Oidipa, protože dávná věštba stanovila, že boj o Théby vyhraje ta strana, na níž bude Oidipus. Tato snaha však byla marná, Oidipus naopak svého syna pro předešlé hanebné chování k němu odmítl a syna proklel: „\"Dříve než dobudeš Théb, sám padneš zalit krví. A věz, že s tebou zahyne i Eteoklés\"“.\n\nTak se také stalo, bratři spolu bojovali o nástupnictví v Thébách, v zuřivém souboji zranili smrtelně jeden druhého. Trůnu se ujal již podruhé Kreón. Thébané vystrojili pohřeb Eteokleovi, ale Kreón nařídil, že mrtvola Polyneikova nesmí být pohřbena za to, že přitáhl proti Thébám s cizím vojskem. Antigona jediná rozkazu neuposlechla. Věděla, že nebude-li bratrovo tělo pohřbeno, jeho duše nemůže odejít do říše mrtvých a dojít tam věčného klidu. Odešla k jeho tělu, které hlídala královská stráž. Sami bohové Antigoně pomohli tím, že zahalili pole oblakem prachu, takže stráže Antigonu spatřily, až když již mrtvé tělo bylo posypáno zemí. Odvedli ji ke králi Kreontovi, nic nezapírala, nebojácně hájila sebe i svého mrtvého bratra.\n\nTo Kreonta rozzuřilo, vyřkl nad ní ortel smrti a života chtěl zbavit i její sestru Isménu. Ta byla svolná tuto oběť přinést, ale Antigona ji nepřijala se slovy: „\"Nezasluhuješ si smrt, zvolila jsi život\"“. Thébský lid uznal, že Antigona jednala správně podle vyšších zákonů, ale ze strachu před mocí krále mlčel. Jediný, kdo se Antigony zastal, byl Kreontův syn, Antigonin snoubenec Haimón. Krále prosil, přesvědčoval, ale král stál na svém a chtěl Antigonu dokonce popravit přímo před Haimonovýma očima, ale poté nařídil, aby dívku zaživa zazdili do královské hrobky.\n\nVěštec Teiresiás varoval krále Kreonta, že bohové jsou rozhněvaní jeho nespravedlivým rozsudkem i zacházením s Polyneikovým tělem. Krále přepadl hrozný strach a spěchal vše napravit: Polyneika s řádným obřadem nechal pohřbít. Když však šel osvobodit Antigonu, nebyla už živá. Oběsila se na pohřební stuze. Vedle ní nalezl tělo svého syna Haimóna, který se při pohledu na mrtvou Antignou probodl mečem.\nMatka Haimona Eurydíké si pak z žalu vzala vlastní rukou život. Král Kreon pak již jen prosil bohy, aby ho smrtí vysvobodili z utrpení.\n\nKompozice:\n\nexpozice- v Thébách se navzájem zavraždí dva bratři\n\nkolize- Kreon tvrdí, že první z Antigoniných bratrů byl hrdina a zaslouží pohřeb se všemi poctami zatímco druhý nikoli – to se nelíbí Antigoně, která chce aby oba bratři byli pohřbeni\n\nkrize- Antigona neuposlechne králův rozkaz a bratra pohřbí – Kreon ji nechá uvěznit v jeskyni, kde Antigona spáchá sebevraždu\n\nperipetie- Problém je, že Antigona byla snoubenkou Haimona. Haimon se ji pokouší zachránit. Ale když přijde do jeskyně a vidí její mrtvé tělo, tak se probodne. Tento čin vidí i sám král Kreon. Velice zarmoucen se vrací do svého paláce, kde vše oznámí své ženě. Ta se odejde pomodlit a také se probodne.\n\nkatastrofa- Král si nenechal poradit ani od věštce ani od části sboru a doplácí na to smrtí všech svých blízkých, kteří umírají za jeho zločiny\n\nTéma velké antické hrdinky zpracovalo bezpočet umělců, mnohá díla jsou známa a platná do dnešní doby.\nG. W. F. Hegel považoval Antigonu za vrchol „absolutní tragédie“. V jedné ze svých statí se jí věnuje také český filosof Jan Patočka.\n\n"}
{"id": "252515", "url": "https://cs.wikipedia.org/wiki?curid=252515", "title": "Kobaltin", "text": "Kobaltin\n\nKobaltin (Beudant, 1832), chemický vzorec CoAsS, je kosočtverečný minerál.\nNázev pochází z němčiny: \"kobold\" – škodící podzemní skřítek nebo \"goblin\". Narážka na to, že kobaltové rudy se špatně taví, jsou „uhranuté“.\n\nKontaktně metasomatický vysokoteplotní minerál (kontaktní skarny). Také hydrotermálního původu v některých typech žil.\n\nKrystaly nejčastěji pseudokubické, dále oktaedry, hexaedry, pentagon-dodekaedry. Vyskytuje se též kusový nebo v zrnitých či celistvých agregátech. Dvojčatění podle {111}, {011}.\n\n\n\n\nDůležitá ruda kobaltu. Dokonale vyvinuté krystaly jsou velice ceněné mezi sběrateli.\n\nŘídký výskyt.\n\n\n"}
{"id": "252516", "url": "https://cs.wikipedia.org/wiki?curid=252516", "title": "Chalupáři", "text": "Chalupáři\n\nChalupáři jsou jedenáctidílný československý komediální televizní seriál z roku 1975 režiséra Františka Filipa s Josefem Kemrem a Jiřím Sovákem v hlavních rolích. Děj se odehrává převážně ve vesnici \"Třešňová\", kterou představovala středočeská obec Višňová, natáčelo se také v Praze. Úvodní píseň \"„Když máš v chalupě orchestrion“\" nazpíval Waldemar Matuška.\n\nPremiéra prvního dílu (v neděli 23. listopadu 1975) patří mezi nejsledovanější premiéry v historii československých seriálů, sledovalo ji 93 % populace ve věku od 15 do 70 let.\n\n21. června 2014 se v obci Višňová u Příbrami konala oslava k 40. výročí natáčení seriálu. Místa natáčení zde připomínají informační tabule.\n\nSeriál má 11 dílů:\n\n\n"}
{"id": "252519", "url": "https://cs.wikipedia.org/wiki?curid=252519", "title": "Fantasy Records", "text": "Fantasy Records\n\nFantasy Records je americké hudební vydavatelství, které založil hudební producent Max Weiss a jeho bratr Sol Weiss v roce 1949 v San Franciscu, Kalifornie. V prvních letech se společnost věnovala vydávání nahrávek jazzových umělců, jako byli Dave Brubeck, Cal Tjader, Vince Guaraldi a další. Prvním umělcem, který u firmy nahrával byl Lenny Bruce.\n\nPrvní podsekcí Fantasy Record, založenou roku 1951, byla značka Galaxy Records. Značky byly pojmenovány na počest fantazijních a science fiction časopisů.\n\nV polovině 50. let vstoupil do společnosti Saul Zaentz a z jeho podnětu byla zahájena expanze společnosti. V roce 1967 vedl konsorcium, které vyplatilo bratry Weissovy. Následující rok byl nejúspěšnějším rokem v dosavadní historii společnosti, kdy místní skupina Creedence Clearwater Revival, které dělal manažera, vydala svůj první hit „Susie Q“ (skupina měla od roku 1964 podepsánu smlouvu jako Blue Velvets, ale společnost je přejmenovala na The Goliwogs, avšak po sérii neúspěšných nahrávek pod tímto jménem si skupina změnila jméno na Creedence Clearwater Revival). Creedence Clearwater Revival byla nejpopulárnější skupinou, kterou kdy společnost vydávala.\n\nZaentz oznámil prostřednictvím novináře Ralpha J. Gleasona, že se společnost zaměřuje na rozšiřování nezávislých jazzových značek. Značku Debut Records mu jako svatební dar vybral basista Charles Mingus, k ní pak byly přidány značky Good Time Records, Prestige Records (v roce 1971), Riverside Records a Milestone Records (obě 1972), Stax Records (1977), Contemporary Records (1984), Specialty Records (1991), Pablo Records (1987), Takoma Records a Kicking Mule Records (obě 1995).\n\nVydavatelství Fantasy vybudovalo svou „velitelskou“ budovu na rohu Tenth a Parker street v Berkeley v roce 1970 a budově pak bylo přezdíváno „dům který postavili Creedence (Creedence Clearwater Revival)“.\n\nV roce 2004 byla společnost Fantasy prodána konsorciu vedenému Normanem Learem a byla sloučena s Concord Records aby vytvořila novou společnost nazvanou Concord Music Group. Některé operace jsou prováděny v Berkeley, ale společnost je řízena z centra Concord Music Group umístěného v Beverly Hills.\n\n\n"}
{"id": "252520", "url": "https://cs.wikipedia.org/wiki?curid=252520", "title": "Skalní hřib", "text": "Skalní hřib\n\nSkalní hřib je geomorfologický tvar, vytvořený nejčastěji selektivní erozí nestejně odolných vrstev hornin ve skalních věžích. Vyšší odolnější vrstvy lépe odolávají mrazovému či termickému zvětrávání. Tyto útvary nejsnáze vznikají v pískovcových skalách, ale najdeme je i v odolnějších horninách, žule, čediči a dalších. Dalšími příčinami vzniku jsou glaciální procesy či vznikají na tektonických poruchách.\n\nObvykle se nacházejí v pouštních oblastech, kde jsou vytvářeny tisíce let erozí izolovaného skalnatého výchozu vrstev vlivem větrné abraze, přičemž eroze postupuje různou intenzitou od spodní části k jeho vrcholu. Obrušování (abraze) zrnky písku nesenými větrem převládá do výšky přibližně jednoho metru od země, takže základy výchozu jsou erodovány rychleji než jeho vrchol. Stejný účinek má tekoucí voda. Příkladem tohoto typu skalního hřibu je Timna Park, Izrael.\nDůležitým faktorem může být někdy chemické složení hornin, zejména u karbonátických hornin, kdy je horní část více odolná proti erozi a zvětrávání, pak eroduje pomaleji než základna. Formování skalního hřibu je též přisuzováno chemickému zvětrávání ve spodní části vlivem rosy, které je intenzivnější při zemi. V humidních oblastech vzniká skalní hřib vlivem rozdílné tvrdosti hornin, pokud měkčí horniny leží v podloží odolnějších vrstev. Tyto útvary nebývají však tak výrazné jak v aridních oblastech. Pokud je horní část takového útvaru ostře ohraničena, označuje se jako pokličky. Dalším příkladem vzniku díky fluviální erozi a příboji jsou skalní hřiby na pobřeží moře.\n\nNejčastějším případem je vznik selektivního zvětrávání, daného rozdílným petrografickým složením nebo náhlými faciálními změnami. V pyroklastických sedimentech tvoří hlavu hřibu odolnější sopečné pumy, u granitů to může být způsobeno větším množstvím horizontálních puklin, které snadněji podléhají zvětrávání.\n\nNa rozdíl od skalního hřibu utvořeného procesem eroze ze souvislého výchozu hornin, tyto skalní hřiby jsou tvořeny dvěma samostatnými kusy skal (hornin), z nichž jeden leží na druhém. Většinou horní část byla transportována účinkem ledovce, spodní část skalního útvaru může, ale také nemusí podléhat erozi, a přesto vznikne útvar podobný hřibu. Příkladem takového typu skalního hřibu jsou Mushroom Rock v národním parku Signal Point, Tennessee (USA) a Le Champignon (žampion) v Huelgoatu ve Francii.\n\nTento typ skalního hřibu je také vytvořený ze dvou skal, přičemž horní padla na spodní například při zemětřesení či uvolněním ze skalní stěny.\n\n\n"}
{"id": "252522", "url": "https://cs.wikipedia.org/wiki?curid=252522", "title": "Skalní okno", "text": "Skalní okno\n\nSkalní okno je skalní tvar, vzniklý podobně jako skalní brána zvětráváním a erozí. Skalní okna mohou mít rozměry od desítek centimetrů až do několika metrů v průměru, ojediněle dosahují rozměru i desítek metrů. Jedná se o otvor ve skále, nedosahující jejího úpatí (čímž se liší od skalní brány). Vzniká dlouhodobým působením exogenních geologických činitelů (vítr, voda, teplota...) na horninu tvořenou nestejně odolnými vrstvami a materiály, díky kterým se výrazně uplatňuje vliv selektivní eroze. Skalní okna jsou četná především v pískovcových skalních městech, v krasových oblastech, ale vyskytují se i v odolnějších horninách (v žulách na Šumavě apod.).\n\n\n\n\n\n\n\n"}
{"id": "252523", "url": "https://cs.wikipedia.org/wiki?curid=252523", "title": "Aesacus Dorsum", "text": "Aesacus Dorsum\n\nAesacus Dorsum je pohoří na povrchu Marsu, které se nachází na severní polokouli severně od štítové sopky Hecates Tholus a západně od pohoří Phlegra Montes. Pohoří se táhne přes 264 km.\n\nPojmenováno bylo v roce 1985.\n\n\n"}
{"id": "252530", "url": "https://cs.wikipedia.org/wiki?curid=252530", "title": "Haimón", "text": "Haimón\n\nHaimón (řecky \"Αἵμων\" — možno překládat „krvavý“, latinsky \"Haemon\") je v řecké mytologii syn thébského krále Kreonta a jeho manželky Eurydiky.\n\nByl snoubencem Antigony, dcery thébského krále Oidipa. Ten byl za dvě hrozná věštbou předpovězená\nobvinění - zabil totiž nevědomky vlastního otce, krále Láia a oženil se s vlastní matkou Iokasté - vypovězen z Théb. Antigona svého otce doprovázela a opatrovala ve vyhnanství, až do jeho smrti.\n\nJejí bratři Eteoklés a Polyneikés se oba domáhali vlády v Thébách, stali se z nich nepřátelé. Polyneika bratr s pomocí strýce Kreonta vyhnal, on v Athénách shromáždil armádu a napadl Théby. V bratrovražedném boji pak jeden druhého smrtelně zranil. Zatímco Eteoklovi byl vypraven řádný pohřební obřad, mrtvé tělo Polylneikovo nesmělo být pochováno, jak rozhodl Kreón.\n\nJediný, kdo se tomuto pozemskému zákazu vzepřel, byla Antigona. Poslechla vyšší zákony a tělo svého bratra Polyneika pohřbila, aby jeho duše mohla opustit tělo a najít věčný klid. Kreón se rozhodl Antigonu potrestat, chtěl ji nechat zavraždit před zraky svého syna, nakonec však „jenom“ poručil, aby byla zazděna zaživa v královské hrobce.\n\nHaimón se postavil proti otci, prosil a přesvědčoval. Až strach z pomsty bohů za tak krutý čin krále donutil zrušit své příkazy. Chtěl vše napravit a Antigonu osvobodit. Když však přišel do hrobky, Antigona byla mrtvá, oběsila se.\n\nHaimón ze žalu se před zraky svého otce probodl mečem.\n\n\n"}
{"id": "252544", "url": "https://cs.wikipedia.org/wiki?curid=252544", "title": "Sretěnskij Bulvar (stanice metra v Moskvě)", "text": "Sretěnskij Bulvar (stanice metra v Moskvě)\n\nSretěnskij Bulvar ( ) je stanice moskevského metra. Nachází se na Ljublinské lince a otevřena byla 29. prosince 2007. Od září 2007 tudy vlaky projížděly do dříve dobudované stanice Trubnaja.\n\nSretěnskij Bulvar je podzemní ražená trojlodní pilířová stanice s plnou délkou střední lodi. Výstavba stanice začala již v 80. letech, avšak vzhledem k nedostatku financí po rozpadu SSSR byla několikrát přerušena a mohla být obnovena až po dokončení některých dalších tratí a stanic, které se dobudovávaly prioritně (například dokončení deváté linky a stanice Park Pobědy) v roce 2004. Součástí stanice je kromě výstupu na Turgeněvského náměstí také i přestup na stasnice Čistyje prudy a Turgeněvskaja.\n\n"}
{"id": "252545", "url": "https://cs.wikipedia.org/wiki?curid=252545", "title": "Motta", "text": "Motta\n\nMotta může být:\n\n\n"}
{"id": "252548", "url": "https://cs.wikipedia.org/wiki?curid=252548", "title": "Saičó", "text": "Saičó\n\nSaičó (: 最澄; 767 – 822), s posmrtně přiděleným jménem Dengjó Daiši (伝教大師), byl japonský buddhistický mnich a zakladatel japonské buddhistické školy Tendai.\n\nSaičó cestoval do Číny, kde se seznámil s učením tamější školy tchien-tchai vycházející z Lotosové sútry. Saičó na tomto učení založil v Japonsku nové buddhistické hnutí, které se zde rozšířilo pod názvem Tendai.\n"}
{"id": "252550", "url": "https://cs.wikipedia.org/wiki?curid=252550", "title": "Eumenidy", "text": "Eumenidy\n\nEumenidy (řecky \"Εὐμενίδες\", latinsky \"Eumenides\") jsou v řecké mytologii usmířené bohyně pomsty.\n\nJsou to původní Erínye, bohyně pomsty a kletby. Nelítostně pronásledovaly pachatele krvavých zločinů, násilí, vrahy, lupiče, rušitele domácích svazků. Byly hrozné svým vzhledem, ale zejména neúnavným stíháním provinilců, trýznily je těžkými výčitkami svědomí.\n\nV řecké mytologii jsou však známé i stejné bytosti laskavé, „blahovolné“, ty jsou zvány Eumenidy. Jsou jiné na první pohled, jejich vzhled není vůbec děsivý jako u Erínyí.\n\nPřerod jedněch v druhé - zlých v hodnější - je vysvětlován v báji o Orestovi, jehož pronásledovaly Erínye zejména za matkovraždu. Došlo to až tak daleko, že v Athénách hrozily městu zhoubou, neúrodou i morem, pokud jim Orestés nebude vydán. Urovnávala to sama bohyně Athéna, která svým rozhodnutím Oresta osvobodila, pravděpodobně za cenu, že Erínyím budou v jejím městě poskytovány pocty. Proměněné v Eumenidy poté žehnaly lidem i zvířatům, dokonce měly nedaleko Athén háj v Kolónu.\n\nNa tom místě později také zemřel Oidipus, vyhnaný a slepý thébský král. Tam mu athénský král Théseus poskytl ochranu a tam také Oidipus v klidu a usmířený zemřel.\n\n"}
{"id": "252551", "url": "https://cs.wikipedia.org/wiki?curid=252551", "title": "Holý", "text": "Holý\n\nHolý může znamenat:\n\n\n\n"}
{"id": "252553", "url": "https://cs.wikipedia.org/wiki?curid=252553", "title": "Korunní princ", "text": "Korunní princ\n\nKorunní princ je označení následníka trůnu. Zpravidla se jedná o nejstarší dítě (či jeho potomka) panovníka v monarchii vyššího stupně (tzn. císaře nebo krále), ale nemusí tomu tak vždy být. Panovník může určit i jinou způsobilou osobu, umožňuje-li to právo dané země. V historii byl někdy korunní princ spoluvládcem předchozího panovníka (v českých zemích to byl např. Josef II., jenž pomáhal při výkonu vladařských povinností své matce Marii Terezii). Následník trůnu, který není synem aktuálního panovníka, neměl v mnohých monarchiích nárok na titul korunního prince. Platilo to např. v Rakousku-Uhersku, kde po smrti císařova syna Rudolfa měli arcivévodové Franz Ferdinand a Karel nárok jen na titul následníka trůnu. Korunní princ v císařství bývá mnohdy titulován jako císařský korunní princ.\n\nV některých zemích je pro následníka trůnu vyhrazen zvláštní titul, například ve Velké Británii je to titul Prince z Walesu, ve Skotsku vévoda z Rothesay, ve Španělském království Kníže z Asturie, ve Francii to byl Dauphin apod. V Českém království neměl následník trůnu vyhrazený žádný titul. Někdy byl však korunován králem ještě za života svého předchůdce jako tzv. mladší král. Fakticky se ujal vlády až po smrti svého předchůdce. Takovým mladším králem byl i Ferdinand IV. Habsburský, který však zemřel ještě dříve než jeho otec Ferdinand III. Habsburský a nikdy se vlády neujal.\n\nV pohádkách bývá následník krále označován jako kralevic.\n\nV ruských reáliích se následník panovníka (cara, později \"imperátora\") nazývá cesarevič (na rozdíl od careviče, což je označení všech carových synů).\n\nNásledníci trůnu v monarchiích nižšího stupně (následníci kurfiřtů, velkovévodů, knížat, hrabat apod.) užívají vlastní tituly. Viz heslo dědičný princ.\n\n\nV čínských státech přesný titul následníka trůnu závisel na příbuzenském vztahu k císaři (\"chuang-ti\"). Následník císaře zpravidla nosil titul \"chuang-tchaj-c’\" (, doslova „císařský velký syn“). Byl-li následníkem trůnu jmenován vnuk nebo mladší bratr císaře, obdržel titul \"chuang-tchaj-sun\" (, doslova „císařský velký vnuk“) nebo \"chuang-tchaj-ti\" (, doslova „císařský velký mladší bratr“) a tak podobně. Zkrácená forma titulů byla \"tchaj-c’\", \"tchaj-sun\", \"tchaj-ti\".\n\nKorunní princové mají často ještě jeden zvláštní jedinečný titul, jenž často ukazuje na jednu někdejší součást království nebo knížectví, jež v současnosti představuje spíše již čestný titul:\n\n\n"}
{"id": "252556", "url": "https://cs.wikipedia.org/wiki?curid=252556", "title": "10. tisíciletí př. n. l.", "text": "10. tisíciletí př. n. l.\n\nV 10. tisíciletí př. n. l. skončila doba ledová. V Evropě byly poslední zbytky ledu pouze na severu Skandinávie a v horských oblastech. Lidé se rozšířili téměř po celém světě (kromě polárních oblastí). V teplejších oblastech s přiměřenými srážkami se hojně vyskytovaly divoké obiloviny (ječmen, pšenice). Nejpříznivější podmínky panovaly v tzv. \"úrodném půlměsíci\" na Blízkém východě. Lovci a sběrači z kmene Nafurů stavěli první domy s kamennými základy. Tehdy tam začala střední doba kamenná – mezolit.\n\n"}
{"id": "252561", "url": "https://cs.wikipedia.org/wiki?curid=252561", "title": "Brukev", "text": "Brukev\n\nBrukev (\"Brassica\") je rod asi 30 druhů rostlin z čeledi brukvovitých (\"Brassicaceae\"). Zástupci tohoto rodu jsou obecně známí – zahrnuje velké množství zemědělských rostlin, vyšlechtěných hybridů. Většina je jednoletých nebo dvouletých, ale některé jsou i malé keře. Do rodu patří i celá řada plevelů.\n\nRod je původní v západní Evropě, ve Středomoří a mírných podnebných pásech Asie. Zemědělské plodiny se pěstují po celém světě. Plevele rodu brukev rostou hlavně v Austrálii, Severní a Jižní Americe.\n\nTéměř všechny orgány rostlin jsou u různých odrůd využívány.\n\n\n\nExistují spory o správném zařazení jednotlivých taxonů. Tento seznam klade důraz na hospodářsky významné druhy.\n\n\n\n \n"}
{"id": "252562", "url": "https://cs.wikipedia.org/wiki?curid=252562", "title": "Italská vlajka", "text": "Italská vlajka\n\nVlajka Itálie (italská trikolóra) má tři stejně široké, svislé pruhy v barvě zelené, bílé a červené. Byla odvozena z francouzské vlajky, modrý pruh však byl nahrazen zeleným pruhem (tato barva byla od francouzské revoluce považovaná za symbol svobody, rovnosti a nového politického pořádku). V současné podobě se používá od 19. června 1946 a byla oficiálně přijata k 1. lednu 1948.\n\nVýklad barev je následující. Zelená reprezentuje zemi plání a kopců, bílá symbolizuje sníh z Alp a červená symbolizuje krev prolitou ve válkách za italskou nezávislost. O něco více náboženský výklad je, že zelená znamená naději, bílá představuje víru a červená představuje křesťanskou lásku, a to odkazuje na tři teologické ctnosti.\n\nOficiální odstíny jsou tyto: zeleň luční, běloba mléčná a červeň rajčatová.\n\nVlajka vznikla v roce 1796, když byla vytvořena lombardská národní garda a následně italská dobrovolná „lombardská“ legie. Barvy navrhl Napoleon, který měl v oblibě právě zelenou (podobná trikolóra se však objevila již při studentských demonstracích v Bologni roku 1795). V roce 1797 se stala vlajkou republiky Cisalpinské a roku 1802 republiky Italské (přeměněné v letech 1805 - 1814 na Italské království, které Napoleona zradilo). Restaurace se dočkala roku 1848, kdy ji učinil sardinský král Viktor Emanuel II. svou vlajkou a do jejího středu přidal znak savojského domu - bílý kříž na červeném, modře lemovaném štítě. V této podobě se trikolóra stala roku 1861 vlajkou sjednocené Itálie. V roce 1946, kdy se země stala republikou, byl královský znak z vlajky odstraněn. V současné podobě se používá od 19. června 1946 a byla oficiálně přijata k 1. lednu 1948.\n\n"}
{"id": "252563", "url": "https://cs.wikipedia.org/wiki?curid=252563", "title": "Sanuki (Kagawa)", "text": "Sanuki (Kagawa)\n\nSanuki (: さぬき市; \"Sanuki-ši\") je japonské město ležící v prefektuře Kagawa.\n\nMěsto Sanuki vzniklo 1. dubna 2002 sloučením menších měst Cuda (津田町, \"Cuda-čó\"), Ókawa (大川町, \"Ókawa-čó\"), Šido (志度町, \"Šido-čó\"), Sankawa (寒川町, \"Sankawa-čó\") a Nagao (長尾町, \"Nagao-čó\") z okresu Ókawa.\n\nK 1. září 2007 mělo 54 915 obyvatel a celkovou rozlohu 158,88 km².\n\nVe městě se nacházejí tři buddhistické chrámy Šidodži, Nagaodži a Ókubodži, které patří mezi poutní „okruh“ 88 chrámů Kóbó Daišiho. Do Vnitřního moře v něm ústí řeka Kabegawa (鴨部川).\n\nSanuki patří mezi malou skupinu japonských měst, jejichž název se zapisuje pomocí hiragany a nikoliv pomocí kandži.\n\n"}
{"id": "252564", "url": "https://cs.wikipedia.org/wiki?curid=252564", "title": "9. tisíciletí př. n. l.", "text": "9. tisíciletí př. n. l.\n\nV 9. tisíciletí př. n. l. se začínají objevovat první náznaky zemědělství. Divoké obilniny lidé soustřeďují do míst kolem osad (na území dnešní Sýrie a Turecka). Zakládají tak první pole. Ke konci tisíciletí domestikují některá zvířata (kozy, psy, prasata). V Andách pěstují chilli a fazole.\n\nRapidní oteplování planety způsobuje tání ledovců, potažmo rozsáhlé záplavy. Na mnoha místech se stepi mění v husté lesy.\n\nPodle archeologických nálezů je osídlována severní Evropa.\n"}
{"id": "252566", "url": "https://cs.wikipedia.org/wiki?curid=252566", "title": "Tomáš Sedláček (fotbalista)", "text": "Tomáš Sedláček (fotbalista)\n\nTomáš Sedláček (* 29. srpna 1980) je český fotbalový útočník, který momentálně hraje ČFL v dresu SK Převýšov.\n\nV současné době je bez angažmá. Před tím působil v SK Dynamo České Budějovice a v FK Mladá Boleslav. V jeho životopise je pozoruhodné, že v mládežnických kategoriích nehrál na špičkové úrovni, Boleslav si ho coby 19letého vyhlédla v amatérské středočeské soutěži, 1.A třídě, kterou hrál za nedaleké Rožďalovice. V o 4 třídy vyšší soutěži se rychle adaptoval a po krátkých hostováních v Čáslavi a Kolíně se stal hráčem základní sestavy. V první lize poprvé nastoupil 9. srpna 2004 v zápase FK Mladá Boleslav – Jablonec 1:0, který byl zároveň boleslavskou historickou premiérou v nejvyšší soutěži. S Mladou Boleslaví dokázal v sezóně 2006/07 obsadit 2. místo v české lize a vybojovat si tak účast v kvalifikaci do Ligy mistrů, nicméně se musel spokojit s účastí v poháru UEFA. V 1. kole poháru UEFA proti Olympique Marseille vstřelil rozhodující gól. V sezóně 2007/08 v 1. kole poháru UEFA znovu vstřelil rozhodující gól, tentokrát proti týmu Palerma, kde navíc proměnil rozhodující pokutový kop. V Českých Budějovicích se v sezóně 2008/09 stal s devíti góly nejlepším střelcem mužstva.\n\n"}
{"id": "252567", "url": "https://cs.wikipedia.org/wiki?curid=252567", "title": "Veveří (loď, 1947)", "text": "Veveří (loď, 1947)\n\nLoď Veveří je třetí lodí (pokud nepočítáme malý člun \"Svratka\"), která byla v provozu lodní dopravy na Brněnské přehradě. Zároveň se jedná o první plavidlo, na jehož stavbě se podílel Dopravní podnik města Brna (DPMB).\n\nProtože bylo jasné, že dvě lodě (\"Brno\" a \"Morava\") s malým člunem (\"Svratka\") nemohou zvládnout nápor cestujících, došlo zřejmě ještě v roce 1946 k objednání další lodě podobné konstrukce jako obě původní německá plavidla. Trup, jenž byl vyroben v loděnici \"Adolf Špirk, Praha Smíchov\", byl po svém dokončení převezen do Brna, kde pracovníci dopravního podniku postavili nástavbu. Loď \"Veveří\" byla slavnostně spuštěna na vodu na konci srpna 1947 a ihned se zapojila do běžného provozu.\n\nProtože ale zájemců o přepravu jednou z lodí na Brněnské přehradě neubývalo, nýbrž přibývalo, DPMB se po stavbě dalších tří lodí přeorientoval na stavbu velkých, dvoupalubových lodí. Po zprovoznění druhé, \"Moskvy\", bylo v roce 1955 rozhodnuto vyřadit jednu loď malé velikosti. Byla zvolena loď \"Veveří\", která tak byla v provozu pouhých 8 let.\n\nLoď byla odprodána národnímu podniku \"Pramen\". Ještě předtím ale bylo plavidlo zcela přestavěno na bezejmennou plovoucí prodejnu. Lodní prodejna byla na Brněnské přehradě v provozu zřejmě v letech 1956–1962. Poté byla odprodána na slovenskou Oravskou přehradu. Není vyloučeno, že zde nějaký čas sloužila stejnému účelu. Neznámo kdy byla loď vytažena na břeh, do trupu i nástavby byl vyříznut vstup a plavidlo sloužilo jako převlékárna pro rekreanty z blízké pláže. Někdy po roce 1971 byla loď sešrotována.\n\n\"Veveří\" bylo podobné konstrukce jako předchozí dvě lodě, které byly na Brněnskou přehradu dodány. Jednalo se tedy velikostně o malou loď (kapacita 135 osob), jejíž nástavba byla rozdělena na přední uzavřenou kajutu, kde bylo 12 míst k sezení, a velkou otevřenou zadní palubu krytou plátěnou střechou (ta se dala za pěkného počasí svinout). Stanoviště kapitána se nacházelo na rozhraní zadní paluby a přední snížené kajuty, přes kterou měl vůdce lodi výhled.\n\nTrup nového plavidla, který byl mohutnější než u \"Brna\" a \"Moravy\", již ale nebyl nýtovaný, nýbrž svařovaný. Loď byla poháněna stejnosměrným elektromotorem, jehož typ ani výrobce není znám. Elektromotor byl napájen akumulátorovou baterií.\n\nPři přestavbě na plovoucí prodejnu podniku \"Pramen\" byla původní nástavba nahrazena novou, která byla zcela odlišná od původního řešení. Paluba byla snížena na úroveň přední kajuty, záď lodi byla uzavřena a nové stanoviště kapitána bylo vyvýšené nad střechou plavidla. Elektrický pohon byl nahrazen naftovým spalovacím motorem. V lodi byly také umístěny chladicí a mrazicí boxy pro potraviny.\n\n"}
{"id": "252570", "url": "https://cs.wikipedia.org/wiki?curid=252570", "title": "Josef Zasche", "text": "Josef Zasche\n\nJosef Zasche (9. listopadu 1871, Jablonec nad Nisou – 11. října 1957, Schackensleben, Německo) byl architekt německé národnosti působící v první polovině 20. století v Čechách.\n\nNarodil se 9. listopadu v Jablonci nad Nisou, v rodině brusiče skla Josefa Zasche a jeho manželky Františky, rozené Feixové. Poté navštěvoval v letech 1885–1889 stavební oddělení průmyslové školy v Liberci. V té době zde studoval rovněž Adolf Loos. Poté odešel studovat do Vídně na Akademii výtvarných umění, kde studoval architekturu u profesora Karla von Hasenauera, na praxi nastoupil v ateliéru Friedricha Schachnera.\n\nSvé první významné projekty však realizoval v severních a západních Čechách – například kostel Povýšení sv. Kříže v Jablonci, spořitelnu v Aši a výstavní pavilon v Liberci. V roce 1906 mu byl propůjčen titul stavební rada a začal se prosazovat také v Praze. Pro sochaře Karla Wilferta ml. navrhl tzv. Modrou vilu, dále palác Pražské železářské společnosti, dům \"U tří jezdců\" a cenou pro nejlepší stavbu Rakousko-Uherska postavenou v letech 1900–1910 oceněný palác Vídeňské bankovní jednoty. Dále navrhl lidovou knihovnu „Weinmanneum“ v Ústí nad Labem, okresní chudobinec v Chomutově, v Praze pak palác Asekuračního spolku průmyslu cukrovarnického a v Jablonci kostel Nejsvětějšího Srdce Ježíšova.\n\nByl jedním z architektů německého původu, kteří spolupracovali s architekty českými. Udržoval přátelské vztahy s Janem Kotěrou a Pavlem Janákem, se kterým spolupracoval na stavbě pražského rondokubistického paláce Adria v Praze. Byl zván do porot architektonických soutěží, byl členem kuratoria německé sekce Moderní galerie Království českého, dále členem Německé společnosti věd a umění v Československé republice, byl také předsedou Společnosti německých architektů v Čechách.\n\nI když nikdy nebyl nacistou – hlásil se k sociální demokracii – byl 7. května 1945 internován, jeho kancelář v Mezibranské ulici na Novém Městě byla vydrancována a archiv zničen. Po propuštění byl přinucen nejprve opustit Prahu a později byl – přes přímluvy svých českých kolegů – vysídlen do Německa, kde v roce 1957 zemřel ve vesnici Schackensleben poblíž Magdeburgu.\n\nRoku 1895 se přestěhoval do Prahy. Zde se 15. listopadu 1911 oženil s pražskou Němkou Blankou Kretzschmarovou (1876–??), se kterou měl dceru Blanku Dagmar (1911–??). (Starší dcera Aglaia (1900–??) se Blance Kretschmarové narodila před manželstvím.)\n\n\nDále je autorem rodinných domů v Králově Dvoře (1906), Teplicích (1912) a Grazu (1930).\n\n\n"}
{"id": "252571", "url": "https://cs.wikipedia.org/wiki?curid=252571", "title": "Koncert (album, Jaromír Nohavica)", "text": "Koncert (album, Jaromír Nohavica)\n\nKoncert (1998) je osmé album Jaromíra Nohavici. Album je vytvořeno z nahrávek ze živých koncertů, které Jaromír Nohavica absolvoval s uskupením nazvaným Kapela (a ze kterého později vznikla kapela Neřež). Mnohé písně (Darmoděj, Muzeum, Moje malá válka …) jsou zde v novém hávu, který jim dodává právě spolupráce s Kapelou.\n\nPísně z alba s klavírním výtahem vyšly ve zpěvníku \"Koncert\", který v roce 2000 vydalo nakladatelství G + W.\n\n\nVladislava Hořovská (housle, sbor), Petra Pukavcová (hoboj, sbor), Filip Jelínek (klávesy, trombon), Pavel Plánka (bicí), Vít Sázavský (baskytara, housle, sbor) a Zdeněk Vřešťál (ak. kytara, sbor).\n\n\n"}
{"id": "252572", "url": "https://cs.wikipedia.org/wiki?curid=252572", "title": "Charles, princ z Walesu", "text": "Charles, princ z Walesu\n\nCharles princ z Walesu, celým jménem Charles Philip Arthur George, (* 14. listopadu 1948 Londýn) je nejstarší syn britské královny Alžběty II. a jejího manžela prince Philipa. Je následníkem trůnu 16 suverénních států: Spojené království, Antigua a Barbuda, Austrálie, Bahamy, Barbados, Belize, Grenada, Jamajka, Kanada, Nový Zéland, Papua-Nová Guinea, Svatý Kryštof a Nevis, Svatá Lucie, Svatý Vincenc a Grenadiny, Šalomounovy ostrovy a Tuvalu.\n\nPrinc Charles se narodil v Buckinghamském paláci v Londýně. Čtyři roky po jeho narození, v roce 1952 se stala jeho matka Alžběta II. královnou britské říše. Charles studoval prestižní britské školy jako každý člen britské královské rodiny. Absolvoval antropologii a archeologii. Dne 26. července 1958 získal titul princ z Walesu (přesněji \"kníže z Walesu\").\n\nJeho první manželkou byla Diana Spencerová. Tu si vzal 29. července 1981 v londýnské katedrále sv. Pavla. Jejich svatbu sledovalo v televizi po celém světě na tři čtvrtě miliardy lidí. Diana svatbou získala titul princezna z Walesu a stala se hvězdou. Diana a Charles spolu mají dvě děti – prince Williama a prince Harryho.\n\nManželství mělo mnoho problémů, především kvůli Charlesově dlouholeté přítelkyni Camille Parker-Bowlesové a později také kvůli Dianiným milencům. Princezna Diana trpěla depresemi a bulimií, ale i přesto se věnovala charitě, boji proti AIDS apod. Problémy manželství byly ale velké, a tak došlo 28. srpna 1996 k rozvodu. Dne 31. srpna 1997 princezna Diana zahynula při automobilové nehodě v Paříži ve svém Mercedesu i spolu se svým milencem Dodim Al-Fayedem.\n\nNecelých devět let po rozvodu se svou první ženou si princ Charles vzal 9. dubna 2005 svou dlouholetou přítelkyni a jednu z příčin svého rozvodu Camillu Parker-Bowlesovou v kapli sv. Jiří na Windsorském hradu. Camilla neužívá titulu princezna z Walesu, na který má díky sňatku právo, a místo toho je podle jednoho z titulů svého manžela nazývána vévodkyní z Cornwallu.\n\nPrinc Charles se osobně angažuje ve prospěch ochrany životního prostředí, zejména ochrany klimatu, a sám se snaží v praxi životní prostředí chránit. Jeho venkovské sídlo v Highgrove je zásobováno elektřinou vyráběnou z obnovitelných zdrojů energie a jeho vozy pohání bionafta.\n\n\n\n"}
{"id": "252573", "url": "https://cs.wikipedia.org/wiki?curid=252573", "title": "8. tisíciletí př. n. l.", "text": "8. tisíciletí př. n. l.\n\nNa přelomu 9. a 8. tisíciletí př. n. l. začíná ve střední a západní Evropě období mezolitu. V oblasti Blízkého východu však začíná období neolitu. Jericho, které je pokládáno za první město, čítalo asi 1500 obyvatel. Jako stavební materiál se vyráběly cihly z bláta. Zemědělství již bylo na poměrně vysoké úrovni, ve velkém se pěstovala pšenice, ječmen, len a fíky, chovaly se ovce a kozy.\n\nNa pomezí 8. a 7. tisíciletí př. n. l. vznikají v Řecku a na jeho ostrovech první osady. Lidé, kteří zde žili, se živili jako zemědělci a pastýři, z nichž se pak stanou obchodníci a později začnou vznikat první řecké civilizace tzv. Egejské civilizace (Helladská, Kykladská, Minojská, Mykénská a Kyperská).\n"}
{"id": "252589", "url": "https://cs.wikipedia.org/wiki?curid=252589", "title": "Richard Král", "text": "Richard Král\n\nRichard Král (* 16. května 1970 Pardubice) je bývalý český profesionální hokejista, který léta působil v Extralize ledního hokeje. Nastupoval na pozici útočníka. Je členem Klubu hokejových střelců deníku Sport.\n\nJeho přestup z Pardubic do Třince v roce 1995 doprovázely nepříjemné okolnosti, když mu mateřský klub dělal problémy například tím, že mu udělil pokutu. První sezóna v novém působišti nedopadla pro klub dobře, protože nebyla zakončena postupem do play off. Z tohoto důvodu na jaře v roce 1996 odešel na krátkou dobu do Vídně. V play off sezóny 1997–1998 se stal nejproduktivnějším hráčem, přestože nemohl pro zranění nastoupit k prvním dvěma zápasům finálové série proti Vsetínu kvůli zranění lokte. Svými výkony měl nicméně výrazný podíl na druhém místě třineckého klubu.\n\nPřes svou pravidelně vysokou produktivitu měl velké problémy s uplatněním v reprezentaci. Trenér Luděk Bukač mu např. vyčítal jeho nadváhu.\n\nPo sezóně 2009/2010 byl na 3. místě v počtu odehraných utkání v československé a české nejvyšší hokejové soutěži (933 utkání). Dne 4. prosince 2009 se stal po Ladislavu Lubinovi, Josefu Řezníčkovi a Michalu Supovi čtvrtým hráčem v historii, který odehrál 900 ligových zápasů.\n\nDne 22. června 2010 přestoupil do polského klubu GKS Jastrzębie, se kterým v roce 2013 získal Polský pohár. Po skončení kariéry po sezoně 2013/2014 se vrátil do mateřského oddílu HC ČSOB Pojišťovna Pardubice, stal se asistentem trenéra juniorského týmu.\n\nDne 12. října 2015 po odvolání Miloše Říhy ml. z A týmu HC Dynamo Pardubice převzal jeho trenérskou pozici. Asistentem se stal Marek Zadina.\n\n\nRichard Král nastupoval v sezónách 1994/95 - 1996/97 v pardubickém hokejbalovém klubu Svítkov Stars, aby se nejprve účastnil jeho postupu do extraligy a poté v ní další dva roky působil. Na svém kontě má 25 zápasů, 33 vstřelených branek a 23 asistencí. V roce 1996 se s klubem stal vítězem Českého poháru, v roce 1998 pak mistrem světa za Českou republiku.\n\n"}
{"id": "252593", "url": "https://cs.wikipedia.org/wiki?curid=252593", "title": "Bláha", "text": "Bláha\n\nExistuje více nositelů příjmení Bláha:\n\n\n"}
{"id": "252595", "url": "https://cs.wikipedia.org/wiki?curid=252595", "title": "Brenta (pohoří)", "text": "Brenta (pohoří)\n\nBrenta (italsky \"Dolomiti di Brenta\") je vápencové pohoří ležící v Itálii v provincii Trentino. Horopisně se masiv Brenta neřadí k Dolomitům, i když svou skalnatou hradbou a strmými štíty Dolomity připomíná. Délka masivu je kolem 40 km a šířka dosahuje průměrně 12 km. Krajina pohoří Brenta v sobě skrývá jak nepřístupné skalní stěny, vodopády, horské louky i jezera, tak ledovce. Téměř celý hlavní hřeben je propojen zajištěnou cestou zvanou \"Via Bocchette\".\n\nPohoří Brenta je na východě vymezeno tokem řeky Adige, kde na jihovýchodě leží významné město Trento. Od pohoří Gardských hor odděluje Brentu řeka Sarca a na západě od mnohem vyšší skupiny Adamello-Presanella. Dolina říčky Noce tvoří hranici masivu na severu. Pohoří zaujímá plochu 700 km².\n\nPohoří se dělí na tři pomyslné skupiny. Hlavní hřeben je dlouhý 25 km a táhne se ve směru sever - jih. Skládá se z několika menších podcelků, které prezentují vždy samostatné vrcholy, ale obecně ho lze rozdělit na severní, centrální a jižní. Zde, takřka uprostřed hřebene, také leží nejvyšší vrchol pohoří - Cima Tosa (3 173 m). Dalším významným celkem, který již nemá tak výrazný charakter, je travnatá oblast hor na jihovýchodě - Paganella s nejvyšším vrcholem 2 125 m. Monte Gazza je poslední skupinou patřící do pohoří Brenta. Leží na jihu a výška masivu dosahuje 1 774 m.\n\n\nTuristickým centrem je město Madonna di Campiglio na západě pohoří. Ve východní části je to samotné Trento a uvnitř hor nalezneme turistický magnet oblasti, jezero Molveno s městečkem Molveno na svém břehu. Na severu je to zase červeně zbarvené jezero Tovelsee (1 175 m) ležící na konci doliny Toveltal, kterou se táhne asfaltová silnice z obce Tuenno. Celé pohoří je doslova protkáno hustou sítí značených cest. Některé z nich jsou zajištěné. Nejznámější ferratou Brenty je slavná dálková cesta Sentiero delle Bocchette (\"Via Bocchette\") vedoucí napříč celým pohořím. Jeho překonání je mezi příznivci zajištěných cest vyhlášené.\n\nPohoří Brenta je součástí rozsáhlého přírodního parku Adamello-Brenta\n\n"}
{"id": "252597", "url": "https://cs.wikipedia.org/wiki?curid=252597", "title": "Habešská kočka", "text": "Habešská kočka\n\nHabešská kočka patří ke krátkosrstým kočkám a pochází pravděpodobně z Etiopie (kdysi \"Habeš\") a patří tudíž mezi nejstarší známá plemena koček.\n\nNa základě genetického výzkumu pocházejí habešské kočky z Dálného východu, odkud byly později převezeny jako „kočičí suvenýry“ do Anglie, kde začalo často docházet k jejich páření s menšími divokými kočkami pocházejícími z Anglie (\"Felis silvestris silvestris\" a \"Felis silvestris grampia\").\n\nPlemeno je uznáváno všemi velkými mezinárodními chovatelskými organizacemi (FIFe, CFA, TICA).\n\nJejím předkem je pravděpodobně divoká africká kočka, přebývající na území Habeše, dnešní Etiopie. V 60. letech 19. století britští vojáci dovezli tuto kočku z Etiopie do Velké Británie, kde ji začali šlechtit. První záznamy o chovu habešských koček pocházejí z roku 1896. Do roku 1905 bylo evidováno 12 záznamů, z nichž 6 z registrovaných zvířat mělo některého z rodičů neznámého. Až v roce 1929 existoval dostatečný počet jedinců na to, aby se mohl založit první Abyssinian Cat Club a mohl se sestavit první standard.\n\nDvě světové války napáchaly značné škody na chovu všech plemen a chov habešských koček nebyl v žádném případě výjimkou, spíše naopak. Už po první světové válce byla chovatelská základna zdemolovaná, zrušená a kočičí jedinci zabiti; po druhé světové válce žilo už jen několik chovných jedinců a mezi chovatele začala pronikat panika a strach o případné vymizení posledních chovných jedinců. Opravdový zájem o habešské kočky přišel v 50. letech 20. století, kdy se začaly stávat známými a oblíbenými domácími mazlíčky.\n\nV 70. letech 20. století utrpěl velké rány chov habešských koček ve Spojených státech amerických. Zmenšující se počet chovných zvířat způsobil výskyt rozličných genetických nemocí a postižení, např. postižení obličeje, ale i postižení zubů a dásní. Proto nakonec organizace CFA (The Cat Fanciers' Association, Inc.) z obavy o přežití chovných zvířat povolila křížení s cizí krví, aby tak zachránila plemeno před vyhubením. Dnes už jsou na tom habešské kočky několikanásobně lépe a jejich chov se rozšířil téměř do celého světa. Je dnes také přísně zakázáno křížení s jinými, i příbuznými plemeny (např. s příbuznou somálskou kočkou).\n\nOdborníci si na přelomu 19. a 20. století často lámali hlavu nad správným pojmenováním nového a neobvyklého plemene. Někteří poukazovali na podobnost kočky hlavně se srstí králíka divokého, což vedlo v USA k takovým vtipným pojmenováním jako „bunny cats“ (zaječí kočky) či „rabbit cats“ (králičí kočky).\n\nV Česku se obvykle používá termín „Habešská kočka“. Občas se u nás objeví i název „Abesínská kočka“ (z anglického \"Abyssinian cat\"), ale tento termín se používá hlavně na Slovensku.\n\nHabešské kočky jsou charakteristické především nezaměnitelným zbarvením srsti. Charakteristickým znakem je jejich kresba, tzv. ticking. Tato kresba spočívá ve zvláštním zbarvení chlupů a prvně byla definována v chovatelských kruzích králíků. Každý chlup obsahuje dva až tři proužky. Světlé proužky se střídají s tmavými a dávají kočce její typický přírodní vzhled. Je to zjevné především u jedinců s tradiční barvou sorrel a divokým zbarvením (barva podobná barvě divokého králíka).\n\nHabešské kočky jsou středně velké, temperamentní a mrštné kočky. Mají dlouhé, štíhlé končetiny s oválnými tlapkami. Ocas je u zdravé kočky dlouhý, široký v místě, kde vyrůstá, sbíhající se do špičky. Měl by ladit s tělem kočky. Jejich nos je rovný a středně dlouhý. Přechod od čela na čumák je naznačen slabě. Mají poměrně velké uši, postavené vzhůru, s širokým základem a zakulacenými konci a „šošolkou“ chlupů.\n\nMají kulatou hlavu klínovitého tvaru, velké, daleko od sebe posazené uši a dlouhý krk. Výrazné a krásné oči mandlového tvaru mohou mít jantarovo-žlutou, zelenou nebo oříškovou barvu. Obočí mají habešské kočky tmavé. Uznaná barva srsti je hnědočerná, modrá, čokoládová, stříbrná lila, žlutohnědá, červená, krémová, občas, ale velmi vzácně se může několik barev střídat. Bílá barva se toleruje jen na bradě a nozdrách.\n\nToto plemeno je temperamentní, zvědavé a hravé. Kočky z tohoto plemene jsou sebevědomé, nesmírně aktivní a neúnavně běhají, skáčou a šplhají. Jejich šplhací vášeň by měla být dostatečně uspokojena různými odpočívadly či různými jinými vysokými atrakcemi určenými pro kočky. Jinak si kočka najde náhradu, kterou bude nevyhnutelně nábytek, záclony, lampy a podobně. Od rána do večera zaměstnaní lidé by si měli uvědomit, že aktivní, nudící se habešské kočky si začnou vyžadovat velkou pozornost, protože nejsou rády samy, ale naopak - vyhledávají společnost. Jsou to kočky nehlučné, které velice potěší nějaký tělesný kontakt.\n\nNěkteří jedinci tohoto elegantního plemena se snadno naučí otevřít dveře, aportovat menší předměty, rády se učí různým kouskům. Tomuto plemenu také většinou nevadí cestování.\n\nSrst této aktivní kočky nevyžaduje velkou starostlivost. Stačí ji přečesat kartáčem jednou za týden. Někteří chovatelé vyčesávají kočky kartáčem s krátkými štětinami, jiní dávají přednost hřebenu s jemnými zuby, případně hladí srst vlhkýma rukama proti směru růstu a poté ji uhladí ve směru růstu. Tím odpadnou odumřelé chlupy.\n\nPodceňovat by se v žádném případě neměla návštěva veterináře, zvlášť kvůli kočičím zubům a dásním, protože habešské kočky jsou náchylné na záněty a tvoří se u nich často zubní kámen. Nevhodné je také nechávat kočku o příliš velkém hladu, jelikož se nebojí si něco k snědku sehnat i na kuchyňské lince, případně ve špatně dovřené komoře, což rozhodně není příjemná záležitost. Zároveň bychom neměli ani habešské kočky překrmovat, převážně masem v konzervách. Proto se doporučuje max. 1 plechovka s masem, nejlépe je, podávat ji po čtvrtinách.\n\n"}
{"id": "252603", "url": "https://cs.wikipedia.org/wiki?curid=252603", "title": "Gedit", "text": "Gedit\n\ngedit (anglická výslovnost [ˈdžedit] či [ˈɡedit]) je jednoduchý textový editor, výchozí pro prostředí GNOME, s podporou zvýrazňování syntaxe, práce se záložkami, podporou pluginů dalšími funkcemi pro pohodlnější používání. Původní gnome-vfs, umožňující práci se vzdálenými soubory, nahradilo novější GVFS. gedit je svobodný software šířený v souladu s licencí GNU General Public License.\n\n\nAplikace gedit podporuje dynamické použití zásuvných modulů. Některé jsou šířeny přímo s programem, některé pocházejí od třetích stran. Rozhraní modulů je dobře zdokumentováno a kdokoliv může obohatit editor o další funkce.\n\nMezi zajímavé moduly patří například Barevná pipeta (výběr barvy z palety a vložení jejího šestnáctkového vyjádření), Kontrola pravopisu, Konzola jazyka Python, Šifrování textu, Vestavěný terminál, Mapa znaků, Komentář kódu (umožňuje zakomentovat/odkomentovat blok textu) a jiné.\n\nProgram gedit je určen pro grafické prostředí X Window System, ale lze jej provozovat i pod operačním systémem MS Windows a MacOS, je postaven nad grafickým rozhraním GTK+ a knihovnami GNOME, což zajišťuje jeho plnou integraci do pracovního prostředí GNOME, včetně podpory přetahování souborů do editoru gedit, podpora práce se vzdálenými soubory (GVFS, FUSE), podpora stylování GTK+/GNOME, podpora tisku prostřednictvím frameworku GNOME.\n\n\n"}
{"id": "252605", "url": "https://cs.wikipedia.org/wiki?curid=252605", "title": "Pražská pálená", "text": "Pražská pálená\n\nPražská pálená (2006) je první album Jaromíra Nohavici, které bylo uvolněno volně ke stažení z internetu. Nápad na stahování zdarma pochází přímo od autora. Album je vytvořeno z nahrávek živých koncertů, které Jaromír Nohavica absolvoval v lednu roku 2006 výhradně v Praze. Na albu se objevují žánrově rozličné písně.\nZajímavostí je, že o písni Pane Prezidente Nohavica tvrdil, že se na žádném albu neobjeví, zde se však vyskytuje, stejně jako řada jiných, nikdy nevydaných skladeb.\n\n\nPísničky nahrány v Divadle pod Palmovkou 15.1.2006 (1, 2), Klubu Mlejn 16.1.2006 (3, 4), Švandově divadle 17.1.2006 (5, 6), Paláci Akropolis 18.1.2006 (7,8), Branickém divadle 19.1.2006 (10), v aule FF UK 20.1.2006 (11, 12), Divadle Na Fidlovačce 22.1.2006 (9, 13, 14), KD Gong 23.1.2006 (15, 16), Lucerně 24.1.2006 (17, 23), Divadle Kalich 25.1.2006 (18, 19, 20), KC Novodvorská 26.1.2006 (21, 22).\n"}
{"id": "252607", "url": "https://cs.wikipedia.org/wiki?curid=252607", "title": "Koncert", "text": "Koncert\n\nKoncert (z ital. \"concerto\", koncert, dohoda) je veřejná nebo společenská hudební produkce se živou hudbou. Může se konat v soukromých prostorách, v koncertní síni, v divadle, v kostele, na stadionu nebo pod širým nebem. Na programu může být jak populární, tak klasická hudba se skladbami jednoho nebo více autorů, které provozuje jeden nebo několik sólistů, orchestr, pěvecký sbor nebo hudební skupina.\n\nKoncerty můžou být součástí hudebních festivalů nebo turné a koncerty velkých hvězd zejména populární hudby přinášejí velké finanční příjmy.\n\n\n\n\n"}
{"id": "252610", "url": "https://cs.wikipedia.org/wiki?curid=252610", "title": "Zelenka", "text": "Zelenka\n\nZelenka může znamenat:\n\n\n\n"}
{"id": "252612", "url": "https://cs.wikipedia.org/wiki?curid=252612", "title": "Ľubomír Moravčík", "text": "Ľubomír Moravčík\n\nĽubomír Moravčík (* 22. června 1965 Nitra) je bývalý slovenský fotbalista.  Byl označován za specialistu na přímé kopy a technicky nadaného hravého fotbalistu. Působil v klubech Plastika Nitra, AS Saint-Étienne, SC Bastia, MSV Duisburg, Celtic Glasgow a JEF United Ičihara Čiba. V roce 1992 byl vyhlášen nejlepším československým fotbalistou, stejného ocenění se mu dostalo v roce 2001 na Slovensku. Jeho otec Ján Moravčík byl také prvoligovým fotbalistou.\n\nV československé nejvyšší soutěži debutoval 16. října 1983 proti Teplicím. V drese FC Nitra odehrál šest sezon a stal se nejslavnějším hráčem pocházejícím zpod Zobora.\n\nPo MS 1990 odešel do francouzského AS Saint-Étienne. Zde byl považován za jednoho z najlepších cizinců v Ligue 1. V roku 1998 utrpěl těžkou zlomeninu nohy, která ho na delší čas vyřadila ze hry. V roku 1998 přestoupil do Německa, konkrétně do MSV Duisburg. Zde ale i přes solidní výkony nebyl Moravčík spokojen, a po odehraní pěti ligových zápasů opustil klub. V tomto období dokonce uvažoval o ukončení kariéry.\n\nVe stejném roce však na podnět slovenského trenéra Jozefa Vengloše podepsal smlouvu se slavným skotským klubem Celtic Glasgow. Jeho ligovým debutem byl zápas proti Dundee FC 7. listopadu 1998. Do paměti fanoušků Celticu se zapsal již o tři týdny později, když v tradičním a ostře sledovaném derby proti Rangers FC. Celtic vyhrál v tomhle zápase 5:1 a Moravčík byl díky svému výkonu a dvěma střelenými góly hvězdou zápasu. Postupně se tak Moravčík stal hvězdou mužstva a miláčkem tribun, známa byla jeho spolupráce s další legendou klubu, Švédem Henrikem Larssonem. V roku 2001 byl Moravčík uveden do Síně slávy Celticu. Kariéru ukončil v dresu japonského klubu JEF United Ičihara.\n\nNastupoval za československou reprezentaci, debutoval 11. 11. 1987 v kvalifikačním zápase v Praze proti týmu Walesu.\nZúčastnil se MS 1990 v Itálii, což byl vrchol jeho kariéry. Nastoupil ve všech pěti zápasech československého mužstva. V důležitém čtvrtfinálovém zápase proti Německu ho fauloval Pierre Littbarski v pokutovém území (vyzul mu kopačku), ale rakouský rozhodčí Kohl vyloučil pro impulzivní reakci (ostentativní vykopnutí kopačky) právě Moravčíka. Celkem odehrál za Československo 42 zápasů a vstřelil 6 gólů.\n\nPo vzniku samostatné slovenské fotbalové reprezentace v roce 1994 nastupoval za tuto.\nDebutoval 30. 3. 1994 v přátelském zápase proti týmu Malty (výhra 2:1). Celkem odehrál za Slovensko 37 zápasů a vstřelil 6 gólů.\n\nPo ukončení kariéry se stal Moravčík trenérem. Vedl slovenský národní tým do 16 let. V podzimní části sezony 2008/09 byl trenérem prvoligového FC ViOn Zlaté Moravce.\n\n\n\n"}
{"id": "252613", "url": "https://cs.wikipedia.org/wiki?curid=252613", "title": "Typ 4 Ke-nu", "text": "Typ 4 Ke-nu\n\nTyp 4 Ke-nu byl japonský lehký tank užívaný ve druhé světové válce. Jednalo se prakticky o zmodernizovaný tank Typ 95 Ha-gó s věží ze středního tanku Typ 97 Či-ha. Prototyp tanku byl vyroben v roce 1944, celkem bylo vyprodukováno asi 100 ks. Většina strojů byla rozmístěna na domácích ostrovech, ale několik kusů se zúčastnilo bojů v Koreji a Mandžusku proti Sovětům.\n"}
{"id": "252614", "url": "https://cs.wikipedia.org/wiki?curid=252614", "title": "Blažek", "text": "Blažek\n\nPříjmení Blažek či Blažková mělo v roce 2011 v Česku 15 009 osob.\n\nZnámí nositelé tohoto příjmení:\n\n\n"}
{"id": "252616", "url": "https://cs.wikipedia.org/wiki?curid=252616", "title": "Brno (loď, 1949)", "text": "Brno (loď, 1949)\n\nLoď Brno (do roku 1989 Úderník) je čtvrtou lodí, která byla postavena pro lodní dopravu na Brněnské přehradě. Pod původní jménem byla v provozu v letech 1949–1967, poté byla odstavena. Ve druhé polovině 80. let 20. století byla zrekonstruována, ale jako salónní loď nebyla v pravidelném provozu. V letech 2005 a 2006 proběhla již její druhá rekonstrukce, při níž byla upravena pro běžný provoz.\n\nProtože již ani třetí dodaná loď na Brněnskou přehradu, \"Veveří\", nepostačovala, došlo k objednání dalšího plavidla. Trup lodě byl vyroben v roce 1948 loděnicí \"Adolf Špirk, Praha Smíchov\", nástavba byla postavena během první poloviny roku 1949 v bystrcké loděnici pracovníky Dopravního podniku města Brna (DPMB). Loď byla poprvé spuštěna na vodu v červnu 1949 a byla pokřtěna jménem \"Úderník\", které bylo poplatné tehdejšímu socialistickému zřízení.\n\n\"Úderník\" spolehlivě sloužil až do 60. let, kdy se stal (po vyřazení \"Veveří\" a \"Moravy\") druhou nejstarší lodí brněnské flotily. Protože cestujících postupně od roku 1956 ubývalo, bylo v roce 1967 rozhodnuto o vyřazení dvou nejstarších lodí. \"Brno\" bylo prodáno na Vranovskou přehradu a \"Úderník\" byl odstaven z provozu. Plavidlo bylo vytaženo na břeh v areálu lodní dopravy v Bystrci a tam od roku 1967 chátralo. V roce 1982 byla dokonce rozebrána a odvezena do šrotu celá nástavba, takže zůstal pouze trup.\n\nO pět let později, roku 1987, bylo ale rozhodnuto o rekonstrukci celého plavidla, které následně mělo sloužit pouze jako salónní loď pro komerční účely. Do pravidelného linkového provozu již nemělo zasahovat. Loď byla zrekonstruována (nástavbu opět vyrobili v bystrcké loděnici) a v roce 1989, ke 120. výročí MHD v Brně, slavnostně spuštěna na vodu. Při této příležitosti byla loď přejmenována na \"Brno\", což se příliš nezamlouvalo socialistickým orgánům. Využití \"Brna\" bylo ale velmi sporadické. Od září 1989 do podzimu 2005 najezdila loď pouhých 5000 km (jedna loď v běžném linkovém provozu na Brněnské přehradě najezdí za jediný rok průměrně 7000 km).\n\nDPMB uvažoval o prodeji tohoto nevyužívaného plavidla, přičemž za utržené peníze chtěl opravit loď \"Mír\", která chátrala na břehu od roku 1992. Ovšem \"Státní plavební správa\" shledala trup \"Míru\" za neopravitelný, tudíž tato možnost padla. Dopravní podnik se tedy rozhodl zrekonstruovat \"Brno\". Práce probíhaly v letech 2005 a 2006, nástavba byla snesena a na opravený trup byla vyrobena nástavba nová, podobná té na \"Pionýru\". Loď byla slavnostně spuštěna na vodu 6. května 2006 při příležitosti oslav 60 let od zahájení provozu lodní dopravy na Brněnské přehradě. Od té doby je \"Brno\" v pravidelném linkovém provozu.\n\n\"Brno\" lze zařadit mezi brněnské lodě střední velikosti. Je tedy větší a kapacitnější (původní obsaditelnost 200 osob) než předchozí dodané lodě, které mohly svézt přibližně o polovinu méně cestujících. Plavidlo bylo rozděleno na dvě části: přední uzavřenou kajutu (ta již nebyla snížená, jako u prvních tří lodí) a zadní otevřenou palubu, jež byla kryta plátěnou střechou (ta se dala při příznivém počasí svinout). Stanoviště kapitána (kormidelna), které bylo vyvýšené nad úrovní střechy, se nacházelo přibližně ve třetině délce lodi, na rozhraní uzavřené kajuty a otevřené paluby.\n\nTrup lodě byl svařen ze železných plechů síly 3, 3,5 a 4 mm. Vyztužen byl žebry z úhlového železa, která byla umístěna po celé délce lodi ve vzájemných rozestupech 500 mm. Plavidlo bylo poháněno elektromotorem \"Siemens-Schuckert\" o výkonu 15,8 kW. Motor byl napájen olověným akumulátorem.\n\nNová nástavba z let 1987 – 1989 byla tříprostorová. Přední část lodě byla otevřená, stejně jako zadní část (ta byla navíc kryta střechou). Střední prostor byl uzavřen a vytvořil tak kajutu. Kormidelna se nacházela přibližně nad vstupem, stanoviště kapitána tak bylo vyvýšeno nad střechu lodě. Kapacita plavidla byla snížena na 42 osob. Loď poháněl elektromotor, přesněji tramvajový motor \"Škoda TIS\" o výkonu 15 kW.\n\nPo rekonstrukci v letech 2005 a 2006 obdrželo \"Brno\" nástavbu ve stylu lodí \"Pionýr\" a \"Mír\". Opět se jedná o tříprostorovou nástavbu, jejíž přední a zadní část je otevřená (obě jsou kryty střechou). Střední část vytváří průchozí uzavřenou kajutu pro cestující. Kormidelna je vyvýšena nad střechu lodi a nachází se přibližně v první třetině délce plavidla. Obsaditelnost lodě je nyní 120 osob, rozměrově jde ale o stále o loď střední velikosti.\n\n"}
{"id": "252618", "url": "https://cs.wikipedia.org/wiki?curid=252618", "title": "Vorošilovec", "text": "Vorošilovec\n\nVorošilovec byl sovětský pásový tahač těžkých děl, který byl používán v druhé světové válce. První prototyp stroje, který měl být náhradou za tahač Komintern, byl zkonstruován roku 1936. V roce 1938 byl stroj osazen novým motorem V-2, který byl používán v sovětských tancích T-34 a BT-8. V letech 1938 - 1941 bylo vyrobeno 1200 kusů. Později byl využíván v zemědělství.\n"}
{"id": "252619", "url": "https://cs.wikipedia.org/wiki?curid=252619", "title": "WarMUX", "text": "WarMUX\n\nWormux je svobodný klon klasické počítačové hry Worms. Hra je k dispozici pro operační systémy Windows a Unix-like systémy (včetně Linuxu, FreeBSD a Mac OS X). Týmy jsou maskoti různých open-source projektů – jako GNU, Linux, FreeBSD, KDE, GIMP, OpenOffice.org, Firefox, Thunderbird, Workrave, NuFW a SPIP. Wormux je open-source, distribuovaný pod podmínkami GNU General Public License.\n\nSoučasná verze 0.8 sice oficiálně nepodporuje single player mód, ale je možné aktivovat jednoduchý režim umělé inteligence zadáním „AI-stupid“ (bez uvozovek) jako jméno jednoho z hráčů.\n\n"}
{"id": "252620", "url": "https://cs.wikipedia.org/wiki?curid=252620", "title": "Komintern", "text": "Komintern\n\nKomintern (rusky: Коминтерн) byl sovětský pásový tahač těžkých děl, který byl používán v druhé světové válce. První prototyp stroje byl postaven na podvozku tanku T-24 v roce 1931. Sériová výroba byla zahájena v roce 1934. Před začátkem války byla převážná část strojů nasazena na Dálném východě, velký počet používal průmysl. Do roku 1941 bylo vyrobeno přes 2000 kusů těchto tahačů, které byly schopny táhnout kanóny do ráže 152 mm. V roce 1945 používala Rudá armáda 568 kusů těchto tahačů k transportu děl a houfnic.\n"}
{"id": "252622", "url": "https://cs.wikipedia.org/wiki?curid=252622", "title": "Pionýr (loď)", "text": "Pionýr (loď)\n\nLoď Pionýr je pátá loď, která byla zprovozněna v rámci lodní dopravy na Brněnské přehradě. Zároveň se jedná o první loď, kterou postavil sám Dopravní podnik města Brna (DPMB) v bystrcké loděnici. \"Pionýr\" byl v provozu nepřetržitě od roku 1950 do roku 2008. Od roku 2010 je pod jménem Kometa součástí restaurace v brněnské čtvrti Komárov.\n\n\"Pionýr\" se stal druhou lodí střední velikosti Dopravního podniku města Brna na Brněnské přehradě. Na rozdíl od předchozích lodí, které byly kompletně či částečně vyrobeny v jiných loděnicích, vznikl celý \"Pionýr\" v dřevěném hangáru v bystrckém areálu lodní dopravy. Povolení na stavbu nové lodi obdržel DPMB v září 1949, práce se brzo rozběhly a přes zimu byla postavena kompletní loď. Ta byla na vodu poprvé spuštěna v dubnu 1950 a ihned se zařadila do pravidelného provozu.\n\n\"Pionýr\" nebyl během svého života nijak zásadněji rekonstruován, díky čemuž také nevynechal ani jednu plavební sezónu. V roce 2008 dojezdil téměř v původním stavu, který se vyznačoval tím, že mnoho částí lodě pocházelo ze starých tramvají (elektromotor, dveře, okna). Jeho poslední plavba se konala 4. října 2008, v následující plavební sezóně zůstaly všechny lodě včetně \"Pionýra\" na břehu, neboť hladina přehrady byla kvůli plánovanému rozsáhlému čištění dna výrazně snížena.\n\nNa jaře roku 2010 zakoupila odstavené plavidlo za 85 000 Kč městská část Brno-jih, která jej 15. dubna téhož roku nechala odvézt z loděnice v Bystrci do Komárova. Zde loď stojící nedaleko Svratky poblíž nově budovaného sportovního areálu slouží jako součást restaurace. 18. června 2010 bylo plavidlo po úpravách a změně laku na modrobílý slavnostně překřtěno za účasti hokejistů z týmu HC Kometa Brno na jméno \"Kometa\". V dopravě na přehradě nahradila \"Pionýra\" nově vyrobená loď \"Lipsko\". \n\nStejně jako \"Úderník\", lze i \"Pionýr\" zařadit do kategorie lodí střední velikosti (vzhledem k ostatním lodím, které DPMB kdy provozoval). Jeho obsaditelnost (200 osob) byla v roce 1974 legislativně snížena na 150 cestujících, přestože nedošlo k žádným technickým úpravám. Plavidlo je rozděleno na tři části: přední a zadní část je otevřená, krytá střechou, střední vytváří průchozí uzavřenou kajutu pro cestující. Kormidelna je vyvýšena nad střechu, takže kapitán lodi má dobrý výhled na všechny strany.\n\nKonstrukčně vychází \"Pionýr\" z předchozího \"Úderníku\", některé konstrukce ale byly upraveny, zdokonaleny či zesíleny. Loď je poháněna elektromotorem od firmy \"Brown-Boveri\" o maximálním výkonu 15 kW. Motor je napájen olověnými akumulátory.\n\nJednou z mála změn na \"Pionýru\" bylo nahrazení plátěné svinovací střechy nad zadní otevřenou palubou střechou pevnou.\n\n"}
{"id": "252623", "url": "https://cs.wikipedia.org/wiki?curid=252623", "title": "Paravan (divadlo)", "text": "Paravan (divadlo)\n\nParavan bylo pražské divadlo malých forem, jež vzniklo v roce 1959 a zaniklo v roce 1965.\n\nDivadlo vzniklo z podnětu několika literátů, herců a hudebníků, z literátů se jednalo zejména o Jiřího R. Picka (hlavního autora a uměleckého vedoucího divadla) a Milana Schulze (dramaturga divadla). Divadlo je možné charakterizovat jako literární kabaret kombinovaný s dobovou divadelní revue s důrazem na satiru, parodii, persifláž, recesistický až absurdní humor, jenž velmi často komentoval právě aktuální společenské dění. Po hudební stránce se jednalo o směs složenou z poeticky laděných divadelních písní, šansonu s občasnými výlety do světa kabaretních kupletů a českého trampského folku a staršího písničkářství. V době svého zániku bylo divadlo součástí Státního divadelního studia, z rozhodnutí jeho tehdejšího vedení divadlo posléze v roce 1965 zaniklo z důvodů ekonomických i uměleckých.\n\n\n\n\n\n\n"}
{"id": "252626", "url": "https://cs.wikipedia.org/wiki?curid=252626", "title": "Jan Schneider", "text": "Jan Schneider\n\nJan Schneider (30. března 1934 v Písku − 1. prosince 2014) byl český textař, básník, dramatik, scenárista, novinář, překladatel a divadelní organizátor, někdejší redaktor Rádia Svobodná Evropa, muž spojený s organizací cen Thálie. Pseudonym Jan Chum.\n\nNarodil se sice v Písku, ale své dětství prožil v jihočeském Táboře, kde úspěšně absolvoval gymnázium. Věnoval se ochotnickému divadlu, které se jmenovalo Intimní scéna. Následně vystudoval statistiku na VŠE Praha a stal se inženýrem. V roce 1956 se jeho překlad básní recitoval v poznaňském literárním kabaretu Žioltodziob, následně se po překladu do francouzštiny objevily i ve studentském časopise pařížské Sorbonny. Doma se poprvé jeho básně objevily na stránkách časopisů, konkrétně Květen a Kultura, v roce 1958. A následovala spolupráce s malými divadly − Semafor, Paravan, Na Zábradlí, Rokoko.\n\nPísně s jeho texty zpívali např. Marta Kubišová, Helena Vondráčková, Václav Neckář, Waldemar Matuška, Eva Pilarová. V šedesátých letech působil v Československém rozhlase, kde vedl tehdejší pořad Mikrofórum, což bylo z ideologického hlediska bráno jako konkurence hudebních pořadů Svobodné Evropy typu Afternoon Music. V roce 1969 odešel z republiky do Německa. Po emigraci a vstupu do mnichovské redakce Rádia Svobodná Evropa uváděl již zmíněný pořad Afternoon Music, současně psal fejetony a komentáře. Pro Svobodnou Evropu pracoval téměř dvacet let, až do počátku let devadesátých, kdy se vrátil zpět do vlasti.\n\n\n\n\n"}
{"id": "252632", "url": "https://cs.wikipedia.org/wiki?curid=252632", "title": "Obchvat Písku", "text": "Obchvat Písku\n\nObchvat Písku představuje velkokapacitní rychlostní silniční spojení pro tranzitní dopravu, která by jinak musela využít komunikací okresního města Písku. Obchvat se buduje již od přelomu 80. a 90. let. \n\nSpolu s modernizovanou silnicí č. 20. ve směru do Českých Budějovic na jih a na Prahu směrem severním tvoří ve své jižní a západní části jeden celek. Ten byl budován na etapy; jako první byla zprovozněna část jižní, později (ke konci 90. let) pak navázal silniční průtah oddělující Pražské a Václavské předměstí. V rámci těchto staveb bylo nutné některé silniční komunikace převést přes most či do podjezdu, a to buď již během budování obchvatu, nebo se zpožděním. Obchvat je čtyřproudový, bez středového dělícího pásu.\n\nPo dobudování navazující rychlostní komunikace v polovině prvního desetiletí 21. století ke křižovatce Nová Hospoda byla jedna významná etapa dokončena. Do budoucna se uvažuje i o výstavbě severní trasy, která by ulevila přetížené Táborské, Dvořákově a Kollárově ulici. Zároveň by odpadlo i omezení, kterým je železniční most na konci Táborské ulice (omezená výška pro projíždějící vozidla). Součástí této stavby by bylo další přemostění Otavy, a to v prostoru nenarušeného údolí řeky.\n\n"}
{"id": "252634", "url": "https://cs.wikipedia.org/wiki?curid=252634", "title": "François Sulpice Beudant", "text": "François Sulpice Beudant\n\nFrançois Sulpice Beudant (5. září 1787 Paříž – 10. prosince 1850) byl francouzský mineralog a geolog.\n\nVzdělání získal na École Polytechnic v Paříži. V roce 1811 byl jmenován profesorem matematiky na Lycée d'Avignon, v roce 1813 profesorem fyziky na Lycée de Marselilles. V následujícím roce byl vyslán Ludvíkem XVIII. do Anglie, aby doplnil právě zakoupenou sbírku nerostů od Jacques-Louis de Bournon. Jako člen francouzské mineralogické a geologické výpravy podnikl v roce 1818 cestu na Balkán. Výsledky svého výzkumu zveřejnil v roce 1822 v díle \"Voyage minéralogique et géologique en Hongrie\", které ho učinilo známým po celé Evropě. 15. listopadu 1824 se stal členem Francouzské akademie věd.\n\n"}
{"id": "252635", "url": "https://cs.wikipedia.org/wiki?curid=252635", "title": "Konferenciér", "text": "Konferenciér\n\nKonferenciér, původně anglickým slovem spíkr (z anglického slova speaker), označuje průvodce pořadů zábavného charakteru (např. koncert, estráda, varietní či kabaretní programu, cirkusové představení apod.), který program uvádí mluveným slovem. Konferenciér se tak stává prostředníkem mezi diváky či posluchači příslušného pořadu a účinkujícími. Konferenciér může působit zprostředkovaně třeba v rozhlase nebo v televizi. Výraz \"konferenciér\" je často nahrazován slovem \"moderátor\".\n"}
{"id": "252636", "url": "https://cs.wikipedia.org/wiki?curid=252636", "title": "Mír (loď, 1952)", "text": "Mír (loď, 1952)\n\nLoď Mír byla šestá loď, kterou zařadil Dopravní podnik města Brna (DPMB) do provozu lodní dopravy na Brněnské přehradě. Zároveň šlo o poslední jednopalubovou loď, která byla na Brněnské přehradě zprovozněna. \"Mír\" byl v provozu mezi lety 1952 a 1992.\n\nDPMB obdržel povolení ke stavbě další lodi v září 1951, stavba plavidla probíhala v bystrcké loděnici Dopravního podniku od října 1951 do února 1952. Před stavbou bylo rozhodnuto, že se použijí plány předchozí lodě \"Pionýr\", což výrazně urychlilo výstavbu. \"Mír\" byl slavnostně spuštěn na vodu v dubnu 1952 a byl neprodleně zařazen do pravidelné přepravy.\n\nLoď spolehlivě sloužila až do roku 1992. Stejně jako její sesterská loď \"Pionýr\", nebyl ani \"Mír\" nikdy rekonstruován a nevynechal ani jednu plavební sezónu. Na podzim 1992 bylo ovšem při vytahování lodi na břeh poškozeno neodbornou manipulací dno. Zpočátku to vypadalo, že rekonstrukci lodi nic nebrání v cestě, ale v napnutém rozpočtu dostala přednost stavba potřebné provozně-správní budovy. \"Mír\" pak byl vytažen z hangáru na volné prostranství v areálu lodní dopravy a tam postupně chátral. V roce 1997 byla dokonce loď přetažena zpět do hangáru a rekonstrukce začala, práce ale byly brzy přerušeny a plavidlo bylo opět přemístěno pod širé nebe. Po roce 2000 uvažoval DPMB o prodeji téměř nevyužívané salónní lodi \"Brno\", přičemž získané finance by posloužily na opravu \"Míru\". K tomuto kroku ovšem nikdy nedošlo.\n\nKdyž se blížilo 60. výročí zahájení provozu lodní dopravy, uvolnil Dopravní podnik v roce 2005 částku potřebnou k rekonstrukci (1,9 milionu korun), ale \"Státní plavební správa\" shledala trup lodi nezpůsobilým k opravě, čímž bylo o osudu \"Míru\" rozhodnuto. Nástavba lodě byla rozebrána (některé drobné díly byly použity při rekonstrukci \"Brna\"), trup byl sešrotován.\n\n\"Mír\" a \"Pionýr\" byly postaveny dle stejného projektu, tudíž obě plavidla lze zařadit do kategorie lodí střední velikosti (vzhledem k ostatním lodím, které DPMB kdy provozoval). Obsaditelnost \"Míru\" (200 osob) byla v roce 1974 legislativně snížena na 150 cestujících, přestože nedošlo k žádným technickým úpravám. Plavidlo bylo rozděleno na tři části: přední a zadní část byla otevřená, krytá střechou, střední vytvářela průchozí uzavřenou kajutu pro cestující. Kormidelna byla vyvýšena nad střechu, takže kapitán lodi měl dobrý výhled na všechny strany.\n\nKonstrukčně vycházel \"Mír\" z \"Úderníku\", některé konstrukce ale byly upraveny, zdokonaleny či zesíleny. Loď byla poháněna elektromotorem od firmy \"Brown-Boveri\" o maximálním výkonu 15 kW. Motor byl napájen olověnými akumulátory.\n\nStejně jako na \"Pionýru\", byla i na \"Míru\" nahrazena plátěná svinovací střecha nad zadní otevřenou palubou střechou pevnou.\n\n"}
{"id": "252641", "url": "https://cs.wikipedia.org/wiki?curid=252641", "title": "Vindická marka", "text": "Vindická marka\n\nVindická marka (slovinsky: \"Slovenska krajina, Slovenska marka\", německy: \"Windische Mark\") je historické území na pomezí Kraňska a Chorvatska, tzv. Dolní Kraňsko. Od roku 1276 patřilo hrabatům z Gorice, v roce 1374 ho ovládli Habsburkové a stalo se součástí Kraňska. Dnes je součástí Slovinska.\n"}
{"id": "252643", "url": "https://cs.wikipedia.org/wiki?curid=252643", "title": "Červený", "text": "Červený\n\nČervený může znamenat:\n\n\n\n"}
{"id": "252644", "url": "https://cs.wikipedia.org/wiki?curid=252644", "title": "Rozsocháč", "text": "Rozsocháč\n\nRozsocháč je účinná statická ocelová protitanková překážka používaná od 30. let 20. století. Pod názvem český ježek (například v němčině \"Tschechenigel\") byl během druhé světové války používán armádami většiny států obou bojujících stran a je užíván dodnes. Český ježek je velmi efektivní protitanková překážka. Svou funkci si zachovává i při převrácení velmi blízkou explozí. Odolával i dlouhodobému působení pěchotních zbraní. Ve spojení s ostnatým drátem poskytoval i obranu před útočící pěchotou, té však po přiblížení poskytl částečné krytí před palbou obránců. Vznikl zdokonalením a vývojem na základě drátěné překážky nazývané španělský jezdec, používané už od středověku.\n\nRozsocháče byly ve velkém rozsahu použity v ČSR při budování československého opevnění v oblasti Sudet. Průmyslově vyráběný typ byl armádou vybrán na základě mnoha zkoušek. Po Mnichovské dohodě a obsazení zbytku Československa všechny existující zabral německý Wehrmacht. Ukořistěné rozsocháče byly použity pro německé opevnění a ve velkém počtu byly vyráběny nové. Němci je použili i k zabezpečení Atlantického valu, například na pláži Omaha. \n\nVelké využití našly rozsocháče během druhé světové války i v Sovětském svazu. Zde byly vyráběny z veškerého dostupného masivního kovového materiálu, například z kolejnic, někdy dokonce i ze dřeva. Při bojích v ulicích měst bylo jejich použití efektivní, jediný rozsocháč mohl blokovat celou ulici. Později byl tento druh protitankové překážky použit i na hranicích Německé demokratické republiky a v mezipásmu Berlínské zdi. Existovala i provedení železobetonová.\n\nJde o tři rovnoramenné úhelníky s rozměry 140 × 140 × 13 milimetrů a délkou 1800 mm spojených do trojramenného kříže tvořícího osy osmistěnu. Úhelníky byly spojeny pomocí styčníkových plechů šrouby a nýty. Existovaly i verze svařované. První dva úhelníky byly spojeny do kříže a třetí napříč byl na silný styčníkový plech přišroubován metrickými šrouby M 20. Důvodem byla snazší doprava takto rozložené překážky. Na koncích všech ramen byly navařeny silnostěnné patky proti zaboření do půdy a také zářez, který sloužil pro uchycení ostnatého drátu. Pokud byl podkladem beton, prvky k němu mohly být ukotveny přes otvory s průměrem 40 mm v patkách. Hmotnost celé konstrukce byla 198 kg. Ramena pozdější varianty rozsocháče byla delší o 300 milimetrů, hmotnost této verze se zvýšila na 240 kg.\n\n\n"}
{"id": "252646", "url": "https://cs.wikipedia.org/wiki?curid=252646", "title": "Strauss", "text": "Strauss\n\nPříjmení Strauss nebo Strauß [\"štraus\"] neslo několik slavných osobností:\n\n\n\n\n"}
{"id": "252648", "url": "https://cs.wikipedia.org/wiki?curid=252648", "title": "Vitorazsko", "text": "Vitorazsko\n\nVitorazsko (něm. \"Weitraer Gebiet\") je území na pomezí jihočeského Novohradska a Třeboňska a dolnorakouského Waldviertelu. Od 31. července 1920 je rozděleno mezi tehdejší Československo a Rakousko. Původním centrem území bylo dnes dolnorakouské město Weitra, známé pod českým jménem \"Vitoraz\", od něhož je odvozen název území. Dnešními centry území jsou na české straně České Velenice, na rakouské Gmünd.\n\nOblast Vitorazska byla osídlena mladší vlnou slovanských kolonistů, kteří ve 2. polovině 7. století a na počátku 8. století přicházeli z Podunají a jižní Moravy do Čech a také z českého vnitrozemí proti proudu Lužnice. Původně patřilo celé Vitorazsko k Českému knížectví. Správním střediskem oblasti bylo od 9. století hradiště Vitoraz (dnešní Altweitra), které bylo Vitorazskou stezkou spojeno s hradišti na Malši (Branišovice, od 10. století Doudleby). Historikové 19. století, zejména František Palacký, ztožňovali na základě podobnosti jmen toto hradiště s odbojným hradem knížete Wistracha a jeho syna Slavitaha, kteří podle jedné z nejstarších písemných zpráv týkajících se území Čech ve Fuldských letopisech do roku 857 deset let vzdorovali snahám německého císaře o prosazení svrchovanosti. Tento tzv. vitorazský mýtus (lokalizace Wistrachova hradu do Vitorazi) je moderními historiky (Dušan Třeštík, Jiří Oesterreicher) odmítán.\n\nVe 12. století byla oblast kolonizována díky vlivu Kuenringů a cisterciáckého kláštera ve Zwettlu. O část území Přemyslovci přišli v r. 1179 a o zbytek v r. 1278. Celé území pak tvořilo součást Dolních Rakous. V latinsky psané listině císaře Barbarossy z roku 1179, kterou určil průběh sporné česko-rakouské hranice mezi později vzniklými Novými Hrady a rovněž později vzniklým Kunžakem. Tehdy tvořila zemskou hranici mezi Čechy a Rakouskem řeka Lužnice. Levobřežní území včetně později zde vzniklých vsí Erdweis (Nová Ves nad Lužnicí), Böhmzeil (Česká Cejle), Wielands (Velenice), Beinhöfen (Dvory nad Lužnicí) patřilo na konci 12. století ještě k Čechám a to maximálně do roku 1339, kdy je totiž doložena již nová česko-rakouská hranice více severněji u Hrdlořez a Suchdola nad Lužnicí. Pravobřeží včetně Krabonoše, Rapšachu, Tuště a později vzniklých Halámek a Kunšachu patřívalo naopak od samého počátku až do roku 1920 Rakousku.\n\nČást území, tzv. Západní Vitorazsko \"(dnes rovněž nazýváno Vitorazsko)\" o rozloze 113 km² získalo Československo od Rakouska 31. července 1920 na základě Saint-Germainské smlouvy podepsané již 10. září 1919. Rakouská část území se do určité míry shoduje s územím moderního dolnorakouského okresu Gmünd.\n\n\n"}
{"id": "252650", "url": "https://cs.wikipedia.org/wiki?curid=252650", "title": "Od Jarka pod stromeček", "text": "Od Jarka pod stromeček\n\nOd Jarka pod stromeček (2006) je druhé album Jaromíra Nohavici, které bylo uvolněno z internetu. Jako první bylo tímto způsobem věnováno fanouškům album \"Pražská pálená\". Album je „rodinné“, tedy pro každého se najde nějaká písnička.\n\n"}
{"id": "252651", "url": "https://cs.wikipedia.org/wiki?curid=252651", "title": "Opolsko", "text": "Opolsko\n\nOpolsko / Opolské Slezsko (polsky \"Opolszczyzna\" / \"Śląsk Opolski\", latinsky \"ducatus Opolie\", německy \"Oppelner Land\" / \"Oppelner Schlesien\") je středověký výraz pro Horní Slezsko používaný až do vlády Matyáše Korvína, kdy se začal v pramenech objevovat současný tvar Horní Slezsko (\"Silesia Superioris\"). Oblast Opolska byla oddělena od vlastního Slezska (dnes Dolní Slezsko) hlubokým pohraničním hvozdem, tzv. přesekou (\"preseca\"). Občas je výraz Opolsko používán pro Opolské knížectví, které zpočátku bylo totožné s územním rozsahem Opolska, ale po rozdělení Opolska mezi syny Vladislava I. Opolského po jeho smrti v roce 1281 bylo vlastní Opolské knížectví značně zmenšeno a již neodpovídalo hranicím historického Opolska.\n\n"}
{"id": "252653", "url": "https://cs.wikipedia.org/wiki?curid=252653", "title": "Administrativní dělení Japonska", "text": "Administrativní dělení Japonska\n\nJaponsko se administrativně člení na 47 základních jednotek čtyř různých druhů, nazývaných souhrnně \"todófuken\" (都道府県). V českém jazyce je zvykem označovat tyto jednotky jako prefektury, ačkoli toto označení není zcela přesné.\n\nKořeny současného systému prefektur položila někdejší vláda období Meidži v roce 1871. Jejím výnosem zanikly feudální územní celky \"han\" (藩), které se transformovaly na prefektury, často na stejném území. Prefektur bylo původně přes 300, ale již koncem roku 1871 byl jejich počet zredukován na 72 a později, roku 1888, na dnešních 47 prefektur.\n\nSoučasný stav má právní základ v \"zákoně o místní autonomii\" z roku 1947, který dal prefekturám více politické moci a zavedl prefekturní vlády a parlamenty.\n\nZákladem je 47 administrativních jednotek nejvyšší úrovně:\n\nPrefektury se dále člení na města \"ši\" (市) a okresy \"gun\" (郡). Výjimkou je prefektura Hokkaidó, která se, vzhledem k velikosti území, dělí na 14 subprefektur \"šičó\" (支庁). Okresy se dále dělí na města \"čó\" (町) a obce \"son\"(村).\n\nPrefektury se také často seskupují do regionů, ačkoli takové uspořádání nemá zatím právní podklad. Regionů je nejčastěji udáváno 8, ale lze se setkat i s počtem 10 regionů, který získáme, budeme-li uvažovat jednotlivé podregiony regionu Čúbu, které navíc nejsou exaktně definovány.\n"}
{"id": "252656", "url": "https://cs.wikipedia.org/wiki?curid=252656", "title": "Williams FW29", "text": "Williams FW29\n\nWilliams FW29 má dlouhý a poměrně hluboko se svažující nos, který z vozu děla esteticky vyvedený model. Ve srovnání se svým předchůdcem má FW29 má širší přídavné profily na předním křídle, také bočnice doznaly změn, dále se výrazně snížila kapotáž motoru. Vylepšený je výfukový systém, který v sezoně 2006 nejčastěji tým potrápil. Vstupní otvor nad hlavou pilota se zúžil a snížil, což zlepšuje aerodynamickou účinnost vozu. Základní prvky pocházejí z loňského modelu s nulovým kýlem a vůz prošel jen jakousi evolucí. Největší změnou je tak nová pohonná jednotka od Toyoty a to ve stejné specifikaci jako japonský tovární tým. Tým připravil dva typy zadní části karotáže včetně zadního křídla, pro technické a rychle okruhy\n\n\n\"*\"Sezona v průběhu.\n\n"}
{"id": "252657", "url": "https://cs.wikipedia.org/wiki?curid=252657", "title": "Doma", "text": "Doma\n\nDoma (2006) je dvanácté album Jaromíra Nohavici (nepočítáme-li dvě mp3 alba, která jsou volně ke stažení). Zatím poslední vydané album, které Jaromír Nohavica nejen nazpíval, ale také se stal jeho vydavatelem. Volba místa pro koncert „Doma“, tedy v Ostravě, padla nakonec na tovární halu bývalé koksovny Karoliny, do které na zvukovou zkoušku a poté na koncert přišlo celkem 10 000 lidí. Album se prodává jako CD+DVD s obsáhlým bookletem. CD verze oproti DVD neobsahuje písně Natáh jsem sadu nových strun a Pijte vodu.\n\nJaromír Nohavica zde hraje jak kytaru, tak na heligonku a nechává tak vzniknout v netradičních prostorách zajímavé album.\n\nNatáčení DVD zajišťoval polský štáb, který vedl režisér Jacek Dybowsky.\n\n\nCD i DVD \"Doma\" vyšlo společně s CD a DVD \"V Lucerně\" v roce 2009 pod názvem \"Platinová kolekce\" (Sony Music).\n\n"}
{"id": "252658", "url": "https://cs.wikipedia.org/wiki?curid=252658", "title": "Kuronsko", "text": "Kuronsko\n\nKuronsko (: \"Kurzeme\"; : \"Kurland\"; : \"Kuršas\"; : \"Kurlandia\" latinsky Curonia) je historické území v Pobaltí. Leží jihozápadně od Rižského zálivu u Baltského moře.\n\nPůvodně území osídleno baltskými Kury, kteří byli do roku 1237 podmaněni Mečovým řádem a Kuronsko bylo poté součástí Řádu německých rytířů. Během livonské války 1558–1583 v souvislosti s úpadkem moci Řádu německých rytířů vzniklo roku 1561 Kuronské vévodství dědičné v rodu posledního velmistra livonského řádu (1559–1561) Gotharda Kettlera a v lenní závislosti na Litevském velkoknížectví, od roku 1569 na Republice obou národů.\n\nKettlerové – tj. Gothardt (1561–1587), Fridrich (1587–1639), Jacob (1639–1682), Fridrich Kasimir (1682–1698), Fridrich Wilhelm (1698–1711), poté (1711–1730) jeho manželka Anna (neteř Petra Velikého), která se roku 1730 stala ruskou carevnou (do 1740), a posléze (1730–1737) Ferdinand – byli roku 1737 vystřídáni Birony (Ernst Johann, Karl, Petr).\n\nV letech 1596–1617 bylo vévodství rozděleno na Kuronské a Zemgalské (na východě při Západní Dvině). V 17. století se načas stalo koloniální mocností: Kuronsku náleželo Tobago a malé území v Gambii.\n\nBěhem Severní války (1700–1721) obsadila Kuronsko švédská a ruská vojska a po jejím skončení se vévodství dostávalo stále více pod ruský vliv, ale formálně bylo k Rusku připojeno až po třetím dělení Polska roku 1795 jako \"Kuronská gubernie\" (27 286 km²). Petr Biron (otec kněžny Kateřiny Zaháňské) abdikoval za odstupné 2 000 000 rublů a roční apanáž 25 000 dukátů od Kateřiny Veliké. Hlavním městem zůstala Mitava (dnes Jelgava).\n\nV době první světové války v letech 1915–1918 bylo okupováno Německem a poté se Kuronsko stalo součástí Lotyšska (1940–1990 pak Lotyšské SSR v rámci Sovětského svazu).\n\nV současné Lotyšské republice už nejsou historická území samosprávnými celky ani stupni státní správy. Odráží je pouze struktura soudní moci. Sídlem Kuronského oblastního soudu je největší kuronské město Liepāja.\n\n"}
{"id": "252663", "url": "https://cs.wikipedia.org/wiki?curid=252663", "title": "Klášter Doksany", "text": "Klášter Doksany\n\nKlášter a zámek Doksany ( \"Doxan\"; snad z řeckého δόξα, \"doxa\" – sláva) starším názvem: \"Doksany – Panenský klášter řádu praemonstrátského\"), je ženský premonstrátský klášter (bývalé opatství premonstrátek u kostela Narození Panny Marie) v Doksanech v okrese Litoměřice, nejstarší této řehole v zemích Koruny české. Jedná se o rozsáhlý komplex s kostelem Narození Panny Marie. Klášter se nachází na břehu Ohře v místech dávného důležitého brodu přes řeku v původně močálovité krajině. Klášter založila kolem roku 1144 česká kněžna Gertuda Babenberská, která byla dcerou rakouského markraběte Leopolda III. a manželkou pozdějšího druhého českého krále Vladislava II. V roce 1200 klášter vyhořel, ale vzápětí byl obnoven. Znovu vyhořel ve 13. století i za husitských bouří. Škody utrpěl také ve třicetileté válce. Od konce 17. století zaznamenal značný rozvoj, který je spojen s výstavbou nových objektů. Došlo také k barokizaci původního románského kostela. Období rozvoje trvalo až do 2. poloviny 18. století. V roce 1782 byl klášter za josefinských reforem zrušen. Dále pak sloužil jako zámek s přilehlým hospodářským dvorem. Východně před hlavní branou kláštera podél pražské cesty a kolem zámecké zahrady vznikla vesnice. Severně od kláštera se za objektem cukrovaru nachází hřbitov s kostelem sv. Petra a Pavla. Celý komplex doksanského kláštera je od roku 1964 chráněn jako kulturní památka.\n\nJedenácté a dvanácté století bylo v západní Evropě dobou rozkvětu a zakládání nových klášterů. Roku 1120 založil kněz sv. Norbert v Prémontré nedaleko Soissons ve Francii klášter s novou řeholí sv. Augustina, schválenou roku 1126 papežem Honoriem II. – řád byl podle kláštera nazván premonstrátským a velmi rychle se šířil. Zároveň s ním vznikla i jeho druhá větev, řeholní kanovnice (lat. \"cannonissae\"), kterou založil rovněž sv. Norbert. Byl to přísný řád, jehož hlavní náplní byla kontemplace. Organizačně býval přičleněn k příslušné cirkárii premonstrátů. Řeholní domy zvané kanonie (lat. \"canonia\") řídila nejdříve magistra, později převorka (lat. \"priorissa\") nebo abatyše (lat. \"abatissa\"). Péči o duchovní správu vedl probošt, který sídlil na proboštství, kde mohli být i další řeholní kanovníci premonstrátského řádu, mající na starost například správu panství. Sestry se dělily na chórové a laické. Chórové sestry nosily bílý hábit s bílým závojem, laické nosily černý závoj.\nJiž před rokem 1140 dal pražský biskup Jan I. († 1139) základ k založení prvního kláštera premonstrátů na Strahově z mateřské kanonie ve Steinfeldu (v tzv. \"strahovské zakladací listině\" se nachází formulace, že se \"provádí darování bratřím a sestrám sloužícím Bohu, Panně Marii a sv. Augustinovi\"), kteréžto založení uskutečnil hned po svém nastoupení na trůn (1140) český kníže Vladislav II. spolu s olomouckým biskupem Jindřichem Zdíkem.\n\nZáhy po založení strahovského kláštera, nejpravděpodobněji v letech 1144–1145 (asi 1142), založil kníže Vladislav II. se svou chotí Gertrudou klášter premonstrátek v Doksanech, poblíž stávajícího knížecího dvorce. Doksanský klášter byl osazen řeholnicemi z porýnského kláštera sv. Mikuláše v Dünnwaldu (známá je jedna z prvních sester z porýnského kláštera, který přišly již roku 1143, jménem \"Ida\") a dcerami z předních domácích rodů. Zakladatelka kláštera Gertruda kanonii obdařila nejen četnými výsadami, ale také rozsáhlým majetkem. Později zde byla i pohřbena. Nový konvent vysvětil 18. září 1144 olomoucký biskup Jindřich Zdík, který asistoval pražskému biskupovi Otovi. Závěr doksanské baziliky byl dokončen v letech 1185–1186. V téže době bylo také dostavěno obvodové zdivo lodi až k západním věžím. Existenci chóru k polovině 80 let 12. století dokládá zpráva o pohřbu matky českého knížete a biskupa Jindřicha Břetislava, jehož sestry zde byly představenými (prelátkami). Podle Vincentiovy zprávy bylo tělo Jindřicha Břetislava uloženo v roce 1197 v doksanském chóru vedle hrobu jeho matky Markéty, manželky Jindřicha Přemyslovce, která zemřela před rokem 1186, a jejíž tělo, pokud nebylo později z místa provizorního pohřbu, muselo být uloženo již v dokončeném chóru (odtud datace stavebních prací). Přemyslovci, zvláště pak ženy tohoto královského rodu, se stali velkými příznivci Doksan. Na počátku 13. byla do doksanské kanonie dána na vychování také Anežka Přemyslovna, dcera českého krále Přemysla Otakara I., později uctívaná jako sv. Anežka Česká.\n\nV letech 1175-1178 klášter vyměnil svůj hospodářský dvůr za jiný majetek poblíž obce Kravaře u Úštěku v jižní části Českolipska s Chřenem, synem mělnického probošta Juraty. Za doplatek 4 hřiven stříbra tak získal jak rozsáhlé území Újezd, které dosahovalo daleko na sever až k Ploučnici a také dvorec Radoušov (dnes Víska).\n\nZe středověkých budov konventu se z 12. století do současnosti zachovala výjimečná románská konventní bazilika. Obdobím největšího rozkvětu prošel klášter ve 13 a 14. století. Konventní budovy byly umístěny na jih od baziliky. Dokládá to existence portálu v západní zdi jižního ramene transeptu, kterým se vstupovalo do ambitu. Jejich podoba není známa, pouze byla zaregistrována listina Přemysla Otakara I., ve které se k roku 1226 dosvědčuje dotace obnovy poničeného kláštera z královských důchodů. Nové škody utrpěl konvent v dramatických letech po smrti Přemysla Otakara II. Ty byly napraveny, podle listin, až v letech 1300–1315. Není však zřejmé čeho se tyto přestavby dotkly. V období husitství byl v létě 1421 při tažení pražanů do severozápadních Čech vypálen. Na počátku husitství musely řádové sestry Doksany opustit a nazpátek se vrátilo po pětiletém exilu v roce 1426 několik řeholnic, ale již roku 1436 bylo císařem Zikmundem potvrzeno zabrání některých jejich statků. Teprve Ladislav Pohrobek povolil roku 1456 zpětné získávání ztraceného majetku, který však opět dával do zástavy Vladislav II. Jagellonský. Větší opravy tak mohly proběhnout až na samém konci 15. a na počátku 16. století. Tyto zásahy však na dochované stavbě již nejsou patrné. Nejzávažnější byly zřejmě úpravy kostela, které předcházely jeho opětovnému vysvěcení v roce 1522. Znovu se v kostele pracovalo v 80. letech 16. století, kdy byl chrám prodloužen, a v roce 1604, kdy předělením postranních lodí byly vytvořeny boční kaple. Snad na počátku 17. století byl rozšířen areál o budovu na půdorysu písmene L, která byla postavena jižně od kostela.\n\nNa začátku 17. století také došlo na klášterním panství několikrát k selským vzpourám. Vzbouřenci v roce 1604 obsadili klášter, v roce 1607 zapálili stodoly a v roce 1619 klášter dobyli a vyplenili.\n\nZa třicetileté války když získal strahovský opat Kašpar z Questenberka v Magdeburku ostatky sv. Norberta, byly převezeny na podzim roku 1626 nejprve do Doksan a odtud v květnu následujícího roku 1627 na Strahov, kde jsou uloženy dodnes. Premonstrátky také dostaly roku 1626 zpět všechny statky zastavené Vladislavem II. Jagellonským libštejnským Kolovratům. V zahradě nalezený kámen s letopočtem 1628 rámcově určuje dobu, v níž byl prodloužen a nově zaklenut presbytář kostela.\n\nDoksanská kanonie byla podřízena Strahovskému klášteru, který tu měl probošta. Ten získal od roku 1628 (1630?) infule od papeže Urbana VIII., který toto právo udělil doksanským proboštům. V roce 1738 pak obdržel doksanský probošt i titul opata. Nicméně v období třicetileté války byl pak klášter několikrát vypleněn. Nejprve Sasy v roce 1631 a několikrát Švédy i císařskými vojsky.\n\nPo třicetileté válce nastal nový rozkvět kláštera, který se projevil rozsáhlými stavebními úpravama v barokním slohu od konce 17. století. Patrně již v roku 1665, podle data na opěrácích, začala výstavba prelatury, která však byla dokončena až mnohem později, roku 1692, jak ukazují data na portálech. Ve dvoupatrové prelatuře je zajímavá freska \"Klanění pastýřů\" od \"F.X. Palka\". Další Palkovy fresky jsou v refektáři kláštera. Patrně již v roce 1667 byla v budově ve tvaru L upravena kapitulní síň. Přestože v počátcích nové výstavby areálu není doložen žádný architekt, nelze vyloučit vzhledem k velice úzkým vztahům strahovského a doksanského kláštera i určitý podíl Giovanniho Domenica Orsiho, který byl v 60. letech 17. století strahovským architektem. V roce 1674 byla zvýšena jedna ze západních věží a o čtyři roky později se znovu upravoval presbytář, který byl do roku 1682 barokizován i zevnitř za vedení Giulia Broggia (ovšem patrně jen jako stavitele) a vyzdoben štuky Giovanniho Maderny. K novému konventu byl položen základní kámen roku 1683, kdy se také bourala staré konventní budovy. Při úpravách kostela a tvorbě nových budov se zřejmě významně uplatnil další strahovský architekt, Jean Baptista Mathey. Stavba pak pokračovala, asi podle změněného projektu, až do roku 1697, jak ukazuje datum na konventním průčelí. Ve stejném roce jako konvent na 2. nádvoří byla postavena i hlavní vstupní brána do areálu \"S. Carlonem\". Architektonicky je ještě závažnější, protože stojí na začátku řady staveb radikálního baroka prvních desetiletí 18. století. Na stavbě jako polír tehdy působil Pietro Versa, později (od roku 1700) Pietro Nitolla, oba členové litoměřického zednického cechu. Již 15. září 1693 je však v Doksanech doložen další strahovský stavitel, \"Silvestro Carlone ml.\" Nejpozoruhodnější architektura areálu premonstrátek nevznikala tedy zásluhou místních stavitelů, ale pražských umělců. Na Carloneho místo stavitele se roku 1697, po jeho smrti, hlásil Antonio Porta, ale nebyl přijat, protože podle kontraktu museli stavbu dokončit dědicové. Stavební činnost vyvrcholila v letech 1709–1730 za doksanského probošta a vicepřevora strahovského kláštera Josefa Miky (1669–1733). Z této doby pochází kostel Narození Panny Marie (1710–1720), provizoriát (1725–1730), připisovaný Octavio Broggimu, a další budovy. Sedmiletá válka (1756–1763) a válka o dědictví bavorské (1778) způsobily klášternímu majetku hodně škod přímými bojovými akcemi v místě a v blízkém sousedství. Před rokem 1774 byly interiéry konventu rokokově vybaveny.\n\nZa vlády Josefa II. byl, po více jak 600 letech řeholního života, 23. března 1782 kvetoucí doksanský klášter obsazený v té době 49 sestrami, zrušen. Při zrušení kláštera vznikaly nenapravidelné kulturní škody. Po roce 1782 byly některé chrámové památky a vybavení prelatury převezeny do kláštera premonstrátů na Strahov a jiné rozprodány v dražbě. Majetek kláštera připadl náboženskému fondu a areál kláštera nejprve krátce sloužil jako vojenský špitál a kasárny.\n\nV roce 1790 náboženský fond pronajal na 10 let doksanské panství kněžně \"Marii Terezii Poniatowské\" (1740–1806), která byla dcerou \"Leopolda Kinského\" a provdala se za bratra posledního polského krále Stanislava Augusta Poniatowského (vládl 1764–1795) Ondřeje Poniatowského. Tato uměnímilovná a umělecky založená žena se často stýkala se soudobými osvícenci. Roku 1773 ovdověla a později se vrátila do Čech, kde pobývala nejčastěji u svého bratra Filipa Kinského (1742–1827).\nTerezie Poniatowská začala s přestavbou někdejší prelatury na zámecké sídlo, které je obklopené anglickým parkem a zahradami. a v blízkosti si dala postavit vlastní zámek Terespol, který zanikl v roce 1888. V roce 1797 koupil, i s okolími vlastníky půdy, doksanské panství velitel nedaleké tvrze a posádkového města Terezín plukovník císařské armády Jakub Wiemmer (něm. \"Jakob Freiherr von Wimmer\") († 1822), který ve stavebních pracích pokračoval. Ale už v roce 1804 prodal Doksany baronu a hraběti Janu Antonínu Lexovi z Aehrenthalu. V rodině Lexů z Aehrenthalu zůstalo panství až do 20. století. Dalšími majitelemi doksanského panství se tak stali: vrchní soudce v Čechách, na Moravě i ve Slezsku a pomolog Jan Křtitel Lexa z Aehrenthalu (něm. \"Johann Baptist Freiherr Lexa von Aehrenthal\") (1777–1845) i jeho vnuk Alois Lexa z Aehrenthalu (1854–1912) za něhož, jakožto promotora ovocného sadařství v Čechách se v Doksanech zvětšil park a sady. Za Lexů však nedocházelo zrovna k šetrným opravám architektury doksanského areálu. Snad nejzávažnější zásah do architektury uskutečnil v roce 1889 Achille Wolf v kryptě.\n\nPři první pozemkové reformě po roce 1918 byl zámek s parkem propuštěn tehdejšímu majiteli Janu Aehrenthalovi ze záboru. Vrchnost sídlívala v budově někdejší prelatury na 1. nádvoří. Ostatní části zámku sloužily jako byty úředníků a pro kancelářské a hospodářské potřeby panství. V důsledku provozu zámku došlo v 19. století i k stavebním úpravám, které někde zasáhly znatelně i do jeho původního vzhledu. Při stavební obnově počátkem 20. století byl proveden soubor sádrových odlitků architektonické plastiky, uložený v Národním muzeu v Praze. Německá hraběcí rodina z Aehrenthalu byla po II. světové válce v roce 1945 vysídlena a zámek připadl československému státu. V období komunistické totality spravovalo doksanský zámek \"Krajské středisko Státního ústavu památkové péče a ochrany přírody v Ústí nad Labem\". Někdejší hospodářské příslušenství zámku sloužilo státnímu statku.\n\nK obnově kláštera došlo, po skončení komunistické totality, zásluhou polských sester z kláštera na krakovském předměstí Zwierzyniec (polsky \"Kościół św. Augustyna i św. Jana Chrzciciela w Krakowie\"), který byl v letech 1162–1164 založen právě z doksanského kláštera. První snahy o obnovu kontemplativního života sester premonstrátek v Doksanech byly učiněny kolem začátku 20. století. Tehdy několik děvčat začalo svou řeholní formaci v klášteře v Krakově v Polsku, ale po návratu se ukázalo, že z církevních i státních důvodů není možné zahájit život v klauzuře. Tak vznikla v roce 1902 Kongregace sester premonstrátek na Svatém Kopečku, která se začala věnovat i vnějšímu apoštolátu. Po pádu komunistické totality v roce 1997 odkoupil strahovský klášter od českého státu severní část bývalého konventu a začala se plánovat její rekonstrukce. Strahovský opat Michael Pojezdný požádal krakovskou kanonii, aby poslala sestry k obnově svého mateřského kláštera. Z Kongregace sester premonstrátek se přihlásilo několik členek, které tímto kontemplativním způsobem života chtěly žít.\nS požehnáním strahovského opata, převorky krakovského kláštera M. Pauly Torczyňské a generální představené Kongregace M. Bohuslavy Macekové zahájily 31. ledna 1998 společný život čtyři sestry (dvě z Polska a dvě z Čech), prozatímně v budově doksanské fary. Kontemplativní komunita sester se pak začala postupně rozrůstat a formovat.\nOd prosince 1998 do prosince 2002 probíhaly základní práce v zakoupené části objektu a bylo dokončeno západní křídlo kláštera, které již mohlo sloužit životu sester. V lednu 2003 se do této části komunita mohla nastěhovat a 31. ledna 2003 proběhlo slavnostní posvěcení prostor.\n\nŘeholní sestry kromě modlitby, nutného zajištění denního provozu kláštera navíc šijí liturgické oděvy, pěstují léčivé byliny, vyrábí čajové směsi a dva typy bylinných likérů podle starobylých klášterních receptur s názvy Beatrix a Adelaida.\n\nDoksany se ve 21. století díky sestrám staly oblíbeným poutním místem. Hlavní pouť se koná v neděli po prvním záříjovém pátku a populární i jsou každý první pátek v měsíci od 20 hodin pouti za duchovní povolání spolu se světelným průvodem ve vnějších prostorách kláštera. Části kláštera s barokním interiérem a románská krypta jsou otevřeny pro veřejnost. Přístupná je i zahrada s barokními stavbami v anglickém parku u kláštera.\n\nJiž v období komunistické totality se v doksanském klášteře a kostele točily záběry pro několik filmů (mj. epizody seriálů \"30 případů majora Zemana\", díl 11., \"Křížová cesta\" a \"Dobrodružství kriminalistiky\", díl 9., \"Písmo\"). Po roce 2010 se venkovní prostory a nádvořím staly opět oblíbeným místem filmařů. Ti postavili filmové kulisy s gotickou a renesančních architekturou a točili zde filmy s mušketýrskou tematikou. Na počátku roku 2016 byla většina kulis odstraněna.\n\nFilmové kulisy v exteriérech kláštera\n\nRozlehlý komplex budov, v současné podobě barokní ze 17.-18. století, je přibližně čtvercového půdorysu. Uprostřed areálu je kostel, na jižní straně tři nádvoří a na severní straně veliký hospodářský dvůr. Ve východním čele je vstupní brána, bývalá fara a hospodářské budovy. Na 1. nádvoří je mariánský morový sloup, budova provisoriátu a příčné křídlo bývalé prelatury. Na 2. nádvoří je sousoší Panny Marie, refektář, konvent a kostel. Na 3. a 4. nádvoří jsou další části, konventu, vchod do západní krypty po kostelem a hospodářské objekty. Na jižní straně za refektářem je arkádový pavilón a terasovitá zahrada nad ramenem řeky Ohře, která tudy protéká. Na jeho druhém břehu a západě za konventem až k hlavnímu řečišti Ohře je rozsáhlý anglický park s dalším pavilónem.\nVstupní či hlavní brána, stojící při litoměřické silnici, je barokní z roku 1697. Jejím autorem je \"Silvestro Carlone ml.\". Jedná se o mohutnou architekturu z kamenných kvádrů s dvoudílným průčelím. Její konvexně vystupující čelo, rámované dvojicí korintských pilastrů, je konkávně prohloubeno, a tím dostává průčelí výrazný dynamický rytmus. Na spodní části skupiny vysokých podložených pilastrů je osový portál sklenutý půlkruhem v edikule se segmentovou římsou. Nad portálem je zdvojené okno. V horní části brány hlavní brány je proláklý štítový nástavec se segmentovými vrcholem. Je doplněný velmi bohatou reliéfní štukovou plastikou. Uprostřed jsou dva velké, z pískovce tesané znaky – proboštův a novější konventní. Nad nimi drží mohutný orel s rozpjatými křídly a dva andělé naturalistické festony. Nahoře se nachází ověnčený nápis (mariánský Fortunátův hymnus z premonstrátského breviáře):\nTV NOS IVVANDO RESPICE ET NOS\nAB HOSTE PROTEGE PESTEM FAMEQVE\nREMOVE HORAQVE MORTIS SVSCIPE.\nNad štítem jsou tři sochy: Panny Marie, která stojí na vrcholu, a kterou po stranách v nižší úrovni provázejí postavy sv. Augustina a hlavního premonstrátského světce sv. Norberta.\n\nPozdně barokní hospodářské budovy po stranách brány pocházejí až z doby kolem roku 1772. Farní budova stojící vlevo od hlavní brány je až z období po zrušení kláštera z roku 1792.\n\nJihovýchodně od kostela je situováno křídlo zvané provizoriát. Jedná se o barokní stavbu přistavěnou někdy v letech 1725–1730 patrně podle projektu \"T. Haffeneckera\". Je to podélná patrová stavba s mělkým osovým rizalitem a nízkým trojúhelným štítem v atice s vázami a plastikou ve štítu i při oknech s vysokými klenáky. Má obdélný portál s konzolovou supraportou a vzdutou římsou.\n\nK provizoriátu je kolmo disponovaná stavba prelatury. Barokní prelatura z roku 1692 má dvoupatrové křídlo rytmizované vysokým pilastrovým řádem, obdélnými okny sdruženými po dvou, a dvěma klenutými průjezdy označenými letopočtem 1692. Na jižní straně jsou opěrné pilíře s letopočtem 1665, na západním průčelí v přízemí je otevřený arkádový ochoz. Uvnitř ve 2. patře se nachází štukový rokokový strop a pozdně barokní nástropní freska \"Klanění pastýřů\" od Františka Xavera Palka z období let 1750–1760.\n\nJedná se o pozdně barokní patrovou budovu ze 3. čtvrtiny 18. století s pilastrovým průčelím. Uvnitř budovy refektáře se nachází větší sál s freskovými malbami. Na západní straně je ve fresce veliká kompozice \"Založení doksanského kláštera\" od \"Josefa Redelmayera\" z období kolem roku 1760. Na stěnách se nacházejí portréty dobrodinců kláštera mezi architektonickými motivy a na stropě je starozákonní výjev \"Nalezení číše v pytli Benjaminově\" od \"F.X. Palka\".\n\nBarokní konvent z roku 1697 stojí na 2. nádvoří a do prelatury se obrací výběhem křídla. Je patrový s větším kamenným kulisovým pětiosým průčelím, které je členěno vysokými podloženými pilastry a završený trojúhelníkovým štítem se sochami Panny Marie, sv. Augustina a sv. Norberta, shodně jako je tomu u hlavní brány, která ostatně pochází ze stejné doby (1697). Konvent má obdélný portálek s půlkruhovou supraportou na konzolách. Okna v 1. patře jsou sklenutá segmentem. Ve 2. patře jsou po stranách slepé okenní edikuly s reliéfy andílků, haluzí a květů. Ve třech středních osách jsou edikuly se sochami sv. Vavřince, sv. Materny a sv. Kandida ve výklencích se segmentovými frontony. Ve vlysu pod hlavní římsou a v ploše štítu je bohatý kamenný reliéfový ornament akantových motivů a kartuší s andílkem. Další křídla konventu jsou na 3. nádvoří a hospodářském dvoře. Tato barokní křídla pocházejí z konce 17. a počátku 18. století. Oproti ostatním částem konventu jsou daleko architektonicky jednodušší a mají lizénové fasády.\nV rámci Programu záchrany architektonického dědictví bylo v letech 1995-2014 na opravu konventu čerpáno 6 680 000 Kč.\n\nJižně za refektářem u ramena Ohře se nachází \"Zahradní terasa\". Je pozdně barokní z období kolem roku 1756 s kašnou a balustrovým zábradlím, které bylo původně osazeno četnými plastkami. \"Arkádový pavilón\" je pozdně barokní z roku 1756. Má pět otevřených oblouků. Uvnitř má plackové klenby s freskovými malbami: novozákonní výjev \"Kristus jako zahradník\" (\"Noli me tangere\") a \"Alegorie čtvera ročních období\". Na můstku přes rameno Ohře a před ním v balustrádě se nacházejí dvoje skvostné kované mřížové dveře z roku 1759, které mají motivy akantů, pásek, rokajů a mřížek. V rozsáhlém anglickém parku je ještě další \"arkádový pavilón\". Jedná se o klasicistní stavbu z konce 18. století v dórském slohu s pilastry a kladím s triglyfy, který byl původně doplněný plastikami.\n\nGalerie fresek v arkádovém pavilónu\n\n\nU silnice před doksanským zámkem je pozdně barokní socha \"Krista trpitele\" (Ecce homo) s chronogramem 1775. Na soklíku sochy a vysokém podstavci jsou hlavičky andílků, rokajové motivy a volutová křídla. Na návsi se nachází pozdně barokní křížek z roku 1770. Na jeho podstavci s volutovými křídly je reliéf Panny Marie s mečem v prsou (Panna Maria Sedmibolestná). Ve vsi je také bývalá klášterní zahrada. Je obdélná a obehnaná zdí. V jejím západní čele se nachází osová klenutá brána s vysokým klenákem, vzdutou římsou a volutovými křídly. V rozích má souměrně postavené přízemní barokní pavilóny z 18. století s mansardovými střechami.\n\n\n\n"}
{"id": "252665", "url": "https://cs.wikipedia.org/wiki?curid=252665", "title": "Saab Sonett", "text": "Saab Sonett\n\nSaab Sonett byla série sportovních automobilů vyráběná od roku 1956 až 1974 ve třech modelových řadách švédskou automobilkou Saab.\n\nSonett I vznikl jako dvoumístný roadster s označením Saab 94 (také Saab Sonett Super Sport). Představen byl 16. března 1956 na stockholmském autosalonu \"Bilsalong\". Vývoj probíhal v naprostém utajení ve stodole v obci Åsaka u Trollhättanu. Vědělo a podílelo se na něm ve svém volném čase jen několik lidí pod vedením testovacího jezdce Rolfa Mellde. Náklady na vývoj činily 75 000 švédských korun.\n\nJméno Sonett nepochází od sonetu jako literárního útvaru, ale je odvozeno z fonetického přepisu ze švédského vyjádření obdivu, které pronesl Rolf Mellde: „Så nätt den är“ („ten vůz je tak pěkný“).\n\nModely Sonett II a III byly známy pod označením Saab 97.\n\nPrvní verze vozu bylo vyrobeno jen 6 kusů, původní vůz s výrobním číslem 1 měl ručně vyrobenou hliníkovou karosérii, která sloužila jako vzor pro ostatních pět, vyrobených ze sklolaminátu. Vozy byly osazeny upraveným tříválcovým dvoutaktním motorem DKW o objemu 748 cm³ o výkonu 43 kw (57,5 koní). Karosérii prvního automobilu navrhl designér Sixten Sason, na svou dobu byla velmi moderní. Se změnou pravidel v motoristickém sportu se však ani jeden z vozů nikdy neúčastnil závodů. V září 1996 překonal vůz číslo 1 švédský rychlostní rekord v kategorii vozů do 750 cm³ hodnotou 159,4 kilometrů v hodině.\n\nV 60. letech rozhodl Björn Karlström, že by Saab měl vyvinout nový dvoumístný sportovní vůz, tentokrát však mělo jít o kupé s dvoutaktním motorem. Byly postaveny dva prototypy; Saab MFI13 firmy Malmö Flygindustri a Saab Catherina Sixtena Sasona. Pro výrobu byl zvolen MFI13. Do konce roku 1966 bylo po několika úpravách ve firmě \"Aktiebolaget Svenska Järnvägsverkstäderna\" (\"ASJ\") ve městě Arlöv vyrobeno 28 vozů Saab 97, v dalším roce následovalo dalších 230.\n\nKarosérie byla laminátová, přišroubovaná k ocelovému rámu a podvozku. Motor byl opět dvoutaktní tříválec o výkonu 45 kW (60 koní). Sonett II zrychlil z 0 na 100 km/h za 12,5 sekund a maximální rychlost byla 150 km/h.\n\nKdyž začal Saab ostatní modely osazovat čtyřválcové motory Ford Taunus s uspořádáním do V a objemem 1 500 cm³, chtěl je také použít u Sonettu II. Vůz byl přepracován a získal označení Sonett V4. Kapota navržená Gunnarem A. Sjögrenem získala „bouli“ aby se pod ní tento vyšší motor vešel. Tato výduť byla posunuta mírně vpravo od středu, tak aby nebránila řidiči ve výhledu. Motor poskytoval výkon 48 kW (65 k) a Sonett V4 s ním dosahoval maximální rychlosti 160 km/h. Celkem bylo vyrobeno jen 1868 vozů Sonett II a V4.\n\nZajímavostí je, že v roce 1962 firma SAAB otevřela své zastoupení v Československu; mimo prodeje vozů Saab 96 byly také prodány dva vozy Sonett V4. Jeden zakoupil automobilový závodník z Prahy, druhý vůz koupila v roce 1968 firma AZNP v Mladé Boleslavi. AZNP použila později tento vůz jako základ prototypu nazvaného Škoda 1100 GT. Prototypy 1100 GT vyvíjel Ústav pro výzkum motorových vozidel v Praze v roce 1970. Jejich laminátové karosérie vyrobila firma Karosa podle formy z továrny Rudý Letov. Přední část Škody 1100 GT byla inspirována vozem Ferrari Dino, od dveří byl vůz téměř identický se Sonettem II.\n\nPočátkem 70. let začal Sonett II mírně zastarávat. Pro konstrukci třetí modelové řady byl v roce 1970 vybrán italský návrhář Sergio Coggiola. Automobilka požadovala zachování prostřední části vozu. Coggiolla to však ignoroval a navrhl výrazně širší vůz a tak byl vystřídán designérem automobilky Gunnar Sjögrenem. Model byl představen na jaře 1970, do konce roku bylo vyrobeno 740 těchto vozů, z převážné části určených pro severoamerický trh.\n\nSonett III s označením '97' ve VIN používal stejný motor Ford V4 s objemem 1 500 cm³ a od podzimu 1970 (modelový rok 1971) motor 1700 cm³. Oba dávaly výkon 48 kW (65 k). Sonett III zrychloval z 0 na 100 km/h za 13 sekund a díky „delším“ převodům byla jeho maximální rychlost 165 km/h. Součinitel odporu měl hodnotu 0,31. V roce 1973 přibyl na vozech Sonett III také deformovatelný nárazník. Produkce byla ukončena v roce 1974 kvůli zpřísněným emisním limitům v USA. Celkem bylo vyrobeno 10 236 vozů Saab 97 (Sonett II a III).\n\n\n"}
{"id": "252669", "url": "https://cs.wikipedia.org/wiki?curid=252669", "title": "Dótaku", "text": "Dótaku\n\nDótaku (: 銅鐸) jsou japonské zvony vyráběné z poměrně tenkého bronzu a bohatě zdobené. Nejstarší nalezené \"dótaku\" pocházejí z 2. nebo 3. století, což odpovídá konci období Jajoi. Byly zřejmě používány jako symboly moci a při náboženských rituálech. Jejich velikost je různá, nejstarší dosahují většinou výšek jen 25 až 35 cm, zatímco novější až 1 m. Byly bohatě zdobeny přírodními a zvířecími vzory (např. vážkami, kudlankami a pavouky). Odborníci se domnívají, že \"dótaku\" byly používány při modlitbách za dobrou úrodu. Zvířata na nich vyobrazená jsou totiž přirozenými nepřáteli hmyzích škůdců napadajících rýžová pole.\n\nNálezy bronzových předmětů z daného období jsou soustředěny do dvou oblastí, do oblasti Kjúšú a jižního Honšú a do oblasti Kansai. Dótaku tvoří převládající typ bronzových nálezů právě v Kansai. Na rozdíl od Kjúšú, kde se nevyskytují vůbec a kde jsou nacházeny hlavně zbraně a kultovní zrcadla.\n"}
{"id": "252670", "url": "https://cs.wikipedia.org/wiki?curid=252670", "title": "Ryba (rozcestník)", "text": "Ryba (rozcestník)\n\nRyba nebo ryby může být:\n\n\n\n"}
{"id": "252672", "url": "https://cs.wikipedia.org/wiki?curid=252672", "title": "Budai", "text": "Budai\n\nBudai nebo Buday může znamenat:\n\n\n\n\n"}
{"id": "252673", "url": "https://cs.wikipedia.org/wiki?curid=252673", "title": "Evince", "text": "Evince\n\nEvince je jednoduchý prohlížeč dokumentů, jehož cílem je sjednocení zvláštních aplikací každého formátu do jedné aplikace. Evince je výchozím prohlížečem desktopového prostředí GNOME s podporou PDF, Postscript, TIFF, DjVu a dvi. Evince je svobodný software šířený v souladu s licencí GNU General Public License.\n\n\nProgram Evince byl zařazen do GNOME ve verzi 2.12 vydané 7. září 2005. Je napsán převážně v jazyce C krom části komunikující s knihovnou Poppler pro práci s PDF, která je napsaná v C++.\n\nJako přímá součást GNOME používá Evince stejné číslování stabilních verzí, ale čísla vývojových verzí se mohou lišit. Čísla verzí před nedávnem prodělala změnu, aby odpovídala GNOME, proto po verzi 0.9 byla vydána vývojová verze 2.19 a následně 2.20.\n\n\n"}
{"id": "252681", "url": "https://cs.wikipedia.org/wiki?curid=252681", "title": "AbiWord", "text": "AbiWord\n\nAbiWord je svobodný textový procesor podporující široké množství operačních systémů od Windows přes Unixové OS až po BeOS a AmigaOS. AbiWord je rychlý editor postavený nad knihovnami Gtk+ s podporou mnoha formátů včetně Microsoft .doc, dokumentů OpenOffice, RTF a dalších. Abiword je součástí GNOME Office a je šířený v souladu s licencí GNU General Public License.\n\nUživatelské rozhraní AbiWordu je podobné aplikaci Microsoft Word pro lepší orientaci přecházejících uživatelů, verze pro jednotlivé OS respektují některé zvyklosti daného systému. Portfolio funkcí není na jednu stranu tak obsáhlé jako má Microsoft Word nebo OpenOffice.org Writer, nabízí však velkou přenositelnost a podporu různých platforem a nenáročnost (minimální hardware by měl odpovídat 486DX a 16 MB RAM).\n\nAbiWord podporuje kontrolu pravopisu prostřednictvím GNU Aspell nebo Ispell, podporuje pluginy nebo automatické vytváření záloh. K dispozici je také možnost přímého zapisování rovnic pomocí LaTeXu či MathML.\n\nAbiWord podporuje mnoho různých formátů dokumentů. Aby nedocházelo ke zbytečnému navyšování velikosti základního balíku, je tato podpora ve formě zásuvných modulů. Podrobnější informace o všech formátech a stupni použitelnosti obsahuje wiki stránka projektu AbiWord pojmenovaná PluginMatrix.\n\n\n\nAbiWord je multiplatformní aplikace běžící v současné době na těchto operačních systémech:\n\nPro většinu platforem je nutno překládat Abiword ze zdrojových kódů.\n\nAbiWord byl původně vyvíjen společností SourceGear jako budoucí část AbiOffice, svobodného kancelářského balíku. Predpona Abi pochází ze španělského \"abierto\", které znamena \"otevřený\". Když se společnost SourceGear přeorientovala na jinou oblast, další vývoj aplikace ležel již jen na bedrech dobrovolných přispěvatelů.\n\nVerze 1.0 byla vydána v dubnu 2002, následovaná verzí 2.0 v září 2003. Verze 2.2 byla vydána v prosinci 2004, následující verze 2.4 v září 2005 a verze 2.6 v roce 2008.\n\n\n"}
{"id": "252684", "url": "https://cs.wikipedia.org/wiki?curid=252684", "title": "Panamá", "text": "Panamá\n\nPanamá (při založení v 1. polovině 16. století španělský oficiální název byl \"Nuestra Señora de la Asunción de Panamá\") je hlavní město Panamy. Leží u pobřeží Panamského zálivu, východně od ústí Panamského průplavu do Pacifiku. Panama je politickým, kulturním, administrativním i ekonomickým centrem země. V městě sídlí i významné státní univerzity. Narodila se tu známá herečka ze známé filmové série Rychle a zběsile a to herečka Jordana Brewsterová.\n\nMěsto bylo založeno 15. srpna 1519, zakladatelem byl Pedro Arias Dávila, který se zde usadil spolu s zhruba stem španělských osadníků a dal tak vzniknout prvnímu trvale obývanému španělskému městu na pobřeží Pacifiku. Zanedlouho po svém založení začalo město sloužit jako výchozí bod pro španělské objevitelské výpravy podél pacifického pobřeží jihoamerického kontinentu. Odtud vyplul i Francisco Pizarro, který dobyl říši Inků (od roku 1532). Posléze město sloužilo jako překladiště pro stříbro, zlato a jiné zboží z místokrálovství Nová Granada, které bylo nutné přepravit přes Panamskou šíji na karibské pobřeží a dále do Evropy. Město bylo v letech 1539, 1563 a 1644 částečně zničeno požáry. V roce 1610 zde žilo přibližně 5 000 lidí, stálo zde několik kaplí, konventů, nemocnice a katedrála; město patřilo k nejvýznamnějším městům španělských kolonií. Od začátku 17. století se město stalo častým terčem útoků pirátů a kaperů. Na začátku 70. let 17. století mělo město cca 15 000 obyvatel. 28. února 1671 podnikl britský pirát Henry Morgan mohutný útok na město. Tento útok skončil rozsáhlým požárem, který totálně zničil celé město. Ruiny tohoto „původního Panamá“ jsou dnes archeologickou lokalitou Panamá Viejo.\n\nŠpanělé vystavěli v roce 1673 „novou Panamu“ cca 2,5 km jihozápadně od původního města. Dnes tato historická zástavba nese název Casco Viejo ( \"Stará čtvrť\") a je jednou z městských čtvrtí moderního města.\nVelký rozvoj města nastal během kalifornské zlaté horečky, kdy přes Panamskou šíji cestovalo mnoho lidí (zhruba 600 000 lidí mezi roky 1848 a 1869). Dalším významným impulzem pro rozvoj města byla stavba Panamského průplavu. Američané podnikli konkrétní kroky pro zlepšení podmínek pro život v okolí budoucího průplavu (např. výstavba vodovodů a kanalizace, vymýcení žluté zimnice a malárie). Ciudad de Panamá je sídlem mnoho nadnárodních bank, které přinášejí do země zahraniční kapitál. Moderní architektura je v Ciudad de Panamá zastoupena např. množstvím mrakodrapů nebo Puente de las Américas.\n\nPanamá Viejo (; od roku 1997) a Casco Viejo (; od roku 2003) jsou zapsány do seznamu světového kulturního dědictví UNESCO.\n\n\"Ciudad de Panamá\" leží na břehu Tichého oceánu, nadmořská výška města se pohybuje od 0 m n. m. do 199 m n. m., mediání nadmořská výška je 30 metrů nad hladinou moře. Z okolních svahů do města stéká 8 řek, které se zde vlévají do moře. Průměrný roční srážkový úhrn je 2 000 mm/rok, vlhkost vzduchu 75%, teploty se pohybují mezi 20°C a 34 °C.\n\n"}
{"id": "252692", "url": "https://cs.wikipedia.org/wiki?curid=252692", "title": "Česká hokejová extraliga 2001/2002", "text": "Česká hokejová extraliga 2001/2002\n\nČeská hokejová extraliga 2001/2002 byla 9. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo na tři vítězná utkání (čtvrtfinále na 4 vítězná utkání). Celek na 14. místě musel svoji extraligovou příslušnost obhajovat v baráži o extraligu, do které postoupil vítěz 1. ligy. Baráž o extraligu se hrála na 4 vítězná utkání.\n\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n\n\n1. utkání\n\n2. utkání\n\n3. utkání\n\n4. utkání\n\n5. utkání\n"}
{"id": "252693", "url": "https://cs.wikipedia.org/wiki?curid=252693", "title": "Scholastika (jméno)", "text": "Scholastika (jméno)\n\nŽenské jméno Scholastika (archaicky česky \"Škonka\") je latinského původu a znamená \"školská\".\n"}
{"id": "252695", "url": "https://cs.wikipedia.org/wiki?curid=252695", "title": "Tendai", "text": "Tendai\n\nTendai je japonská škola mahájánového buddhismu, kterou založil na počátku 9. století buddhistický mnich Saičó (; často nazýván posmrtně obdrženým jménem Dengjó Daiši ). Učení školy je postavené na čínské škole Tchien-tchaj (či \"Tiantai\") a Lotosové sútře.\n\nV roce 802 byl japonský mnich Saičó vyslán císařem do Číny, aby nastudoval učení tamějších buddhistických tradic. Saičó v Číně poznal i školu čchan, ale zvolil si školu Tiantai, u které nejvíce studoval a získal vyšší mnišské vysvěcení. Roku 805 se navrátil z putování po Číně nazpět do Japonska, kde založil školu Tendai, postavenou právě na učení Tiantai. Chrám Enrjakudži () na vrcholu hory Hiei (), který Saičó založil ještě před odchodem do Číny, přeměnil na centrum nově založeného proudu.\n\nFilozofické učení školy se zásadně neliší od svého čínského vzoru, školy Tiantai. Avšak Tendai je poznamenána vlivem, jaký na ni měly zenový buddhismus, esoterická škola Mikkjó () a vinajanové zásady. Tendence vstřebávat rozsahově širší nauku je znát zejména u následovníků Saičóa, mnichů Ennina () a Enčina ().\n\nŠkola Tendai se v Japonsku rychle rozšířila i díky podpoře státu. Na dlouho dobu se tak stala hlavním proudem buddhismu v Japonsku. Mnoho velkých japonských učenců jako Dogen, Šinran či Ničiren studovalo nejdříve u školy Tendai, která se tak stala v Japonsku o mnoho více populární, než Tiantai v Číně.\n\nDíky tomu, že škola Tendai nabyla výsadního postavení, stala se brzy bohatou a mocnou politickou silou. Během období Nara tak využila své postavení a svou státní ochranu ve snaze zabránit šíření ničirenského buddhismu a školy Čisté země, která se začala rozmáhat zejména mezi chudým obyvatelstvem. Klášter Enrjakudži se stal rozlehlým chrámovým komplexem, který se stal hojně navštěvovaný „obyčejnými“ mnichy i sóheii, mnichy bojující za zájmy klášteru.\n\nV roce 1571 byl chrám Enrjakudži zničen Odou Nobunagou, který se snažil sjednotit Japonsko a v chrámovém komplexu na hoře Hiei viděl potenciální nebezpečí. Klášter byl v 17. století znovu postaven a existuje dodnes.\n\nZa základní text se školy je pokládána Lotosová sútra. Sám Saičó k ní napsal mnoho výkladových komentářů. Pro laiky se stala škola Tendai přitažlivá tím, že nabízela dosažení probuzení i jim a ne jen mnichům podle tradičního pojetí.\n\nÚstřední postavou školy je buddha Vairóčana. Jedna z jeho emanací je buddha Šákjamuni, který vyjevil svým posluchačům Lotosovou rozpravu.\n\nDíky svým okázalým rituálům a dvanáctiletým obdobím, za kterého mniši studují a meditují, je škola považována za jeden z ezoterických proudů buddhismu.\n\n\n"}
{"id": "252697", "url": "https://cs.wikipedia.org/wiki?curid=252697", "title": "MFK Frýdek-Místek", "text": "MFK Frýdek-Místek\n\nMěstský FK Frýdek-Místek (přezdíván též jako Lipina nebo Válcovny) je český fotbalový klub, který sídlí ve městě Frýdek-Místek v Moravskoslezském kraji. Od sezóny 2018/19 působí v MSFL (3. nejvyšší soutěž). V sezóně 1976/77 byl dokonce účastníkem nejvyšší česko-slovenské federální fotbalové soutěže. V roce 1997 byl do klubu sloučen městský rival TJ Slezan Frýdek-Místek. V sezoně 2017/18 klub sestoupil do MSFL. Klubové barvy jsou modrá a bílá.\n\nSvé domácí zápasy odehrává na stadionu Stovky, který má kapacitu 12 400 diváků.\n\nZdroj: \n\n\nFrýdecko-místecký fotbalový klub používá dresy s šikmým pruhem, které jsou charakteristické pro jihoamerické týmy. Tento nápad pochází z hlavy místního rodáka, fotbalisty Jaroslava Přečka, který působil v Rudé Hvězdě Jihlava, B-týmu Rudé Hvězdy Brno a Rudé Hvězdy Bratislava. Bratislavské mužstvo si nechalo pro výjezd do Jižní Ameriky vyrobit dresy s šikmým pruhem. Přečkovi se zalíbily a navrhl, aby je používaly i Válcovny plechu Frýdek-Místek (tehdejší název klubu), kde také působil.\n\n\nZdroj: \n\n\n\nZdroj: \n\nVáclav Blín (15/0/2),\nAntonín Jurásek (10/0/3),\nJiří Pasyk (7/0/0) –\nJán Barčák (23/1),\nLadislav Coufal (26/2),\nMichal Čermák (13/0),\nTibor Duda (28/1),\nJiří Fabík (5/1),\nLubomír Juřica (11/0),\nPetr Kokeš (20/1),\nIvan Kopecký (29/2),\nLadislav Kubalák (26/0),\nMiroslav Levinský (28/6),\nMarián Lovíšek (16/2),\nJozef Marchevský (30/14),\nJiří Markusek (13/0),\nMiroslav Mička (10/1),\nJiří Mrázek (26/2),\nVáclav Pěcháček (9/0),\nMiroslav Pešice (4/0),\nJaromír Šeděnka (18/2),\nDušan Zbončák (11/0) –\ntrenér Ján Zachar, asistenti Vítězslav Kolda a Lubomír Moroň\n\nMFK Frýdek-Místek „B“ byl rezervní tým Frýdku-Místku. Klub vznikl v roce 1997 z bývalého týmu Slezanu. Největšího úspěchu dosáhl klub v sezóně 1998/99, kdy se v Divizi E (4. nejvyšší soutěž) umístil na 5. místě. Rezervní tým zanikl v roce 2013.\n\n\nZdroj: \n\n\n\nZdroj: \n\n"}
{"id": "252699", "url": "https://cs.wikipedia.org/wiki?curid=252699", "title": "Židovský hřbitov ve Strakonicích", "text": "Židovský hřbitov ve Strakonicích\n\nStrakonický židovský hřbitov se nachází 1,5 km jihozápadně od Strakonického hradu, jižně od silnice do Pracejovic vedle kasáren. Má rozlohu 2685 m. Nachází se zde řada barokních a klasicistních náhrobků. Hřbitov má i speciální dětské oddělení a při jeho kraji je umístěna márnice. Spravuje je Židovská náboženská obec v Praze.\n\nHřbitov byl založen v roce 1696. Nejstarší dochované náhrobky pocházejí z první poloviny 18. století, přičemž nejstarší čitelný náhrobek pochází z roku 1736. Poslední pohřeb se zde konal v 60. letech 20. století. Hřbitov byl po druhé světové válce opraven a v 90. letech 20. století i s márnicí kompletně rekonstruován.\n\nStrakonická židovská komunita, která se datuje z doby před rokem 1482, přestala existovat v roce 1940.\n\n"}
{"id": "252701", "url": "https://cs.wikipedia.org/wiki?curid=252701", "title": "Jonathan Frakes", "text": "Jonathan Frakes\n\nJonathan Scott Frakes (* 19. srpna 1952 Bellefonte, Pensylvánie) je americký filmový herec, režisér a moderátor. \n\nKrátce po jeho narození se celá rodina (otec James, matka Doris, mladší bratr Daniel) přestěhovala do Bethlehemu. Jonathanův otec syna vedl již od dětství k lásce k hudbě a díky němu se také Jonathan dostal k jazzu a ve čtvrté třídě se začal učit na pozoun.\n\nV 70. letech se přestěhoval do New Yorku, kde působil v broadwayských divadlech a poprvé se objevil i v televizní mýdlové opeře \"The Doctors\". Poté, co byla jeho role ze seriálu odstraněna, přesídlil do Los Angeles a následně hostoval v různých seriálech včetně \"The Waltons, The Dukes of Hazzard, Matlocka\" či \"Hill Street Blues\".\n\nV letech 1987 až 1994 hrál komandéra Williama Rikera ve sci-fi seriálu \"\", na který navázaly čtyři celovečerní filmy \"\" (1994), \"\" (1996), \"\" (1998) a \"\" (2002). Rovněž hostoval v jednotlivých dílech seriálů \", \" a \"\".\n\nV roce 1988 se oženil s herečkou Genie Francisovou, s níž má syna Jamesona (* 1994) a dceru Elizabeth (* 1997). V současné době žije se svojí rodinou v Maine, kde učí na fakultě Rockport College filmovou a televizní režii.\n\n\n\n"}
{"id": "252703", "url": "https://cs.wikipedia.org/wiki?curid=252703", "title": "Velký Šenov", "text": "Velký Šenov\n\nVelký Šenov (něm. \"Groß-Schönau in Böhmen\") je město v nejsevernější části České republiky, v západní části Šluknovského výběžku, mezi Šluknovem a Mikulášovicemi, v údolí Vilémovského potoka. Má obyvatel a PSČ obce je 407 78.\nŠenov byl povýšen na město 4. října 1907 dekretem Františka Josefa I. Dne 3. června 1914 byl název změněn na Velký Šenov a město dostalo městský znak. V roce 2008 oslavil Šenov 100 let od povýšení na město.\n\nNejstarší písemná zmínka pochází z roku 1404, kdy byl zmíněn jako manské sídlo s povinnostmi k berkovskému hradu Honštejnu.\n\nVe Velkém Šenově působil na přelomu 19. a 20. století textilní průmysl, stejně jako ve všech městech Šluknovského výběžku. Dnes jsou zde např. Velkošenovské železárny, Tratec, Stap, Veseko a nebo také Centroflor (továrna na umělé květiny).\n\n\n\n\n\n\n"}
{"id": "252705", "url": "https://cs.wikipedia.org/wiki?curid=252705", "title": "Vladislav Vančura", "text": "Vladislav Vančura\n\nNárodní umělec Vladislav Vančura (23. června 1891 Háj ve Slezsku – 1. června 1942 Praha) byl český spisovatel, dramatik, filmový režisér, původním povoláním lékař.\n\nNarodil se v Háji ve Slezsku. Matka se jmenovala Marie, narozena 19. září 1863 v Klucích na Čáslavsku, původem z katolické rodiny. Otec evangelík Václav Vojtěch Vančura (28. září 1856, Čáslav) se v době Vančurova narození živil jakožto úředník cukrovaru v Háji u Opavy. Místo po chvíli opustil a rodina se dlouhá léta stěhovala. Během šesti let Vančurova života rodina žila v Cvrčově u Tovačova, Tovačově, Praze, Močovicích u Čáslavi, Libici nad Cidlinou, Havransku a nakonec v Davli, kde se rodina na celých sedmnáct let usadila. Vančura zde docházel do místní tříletky, později se učil soukromě. Měl starší sestru Marii a tři mladší sestry – Otilii, Františku a Ludmilu. Jeho příbuzný byl Antonín Vančura – Jiří Mahen. (Dědové Vančury a Mahena byli bratři.)\n\nPrimu a sekundu vystudoval na Malostranském gymnáziu, kde žil bez rodičů, tercii a kvartu v Benešově, kde potkal Karla Nového – celé čtyři roky se o něho a sourozence starala sestra Marie. Ani na jedné škole nebyl spokojen. Měl kázeňské problémy, z nichž jeden vyústil v propadnutí jeho a dalších žáků včetně Karla Nového. Příčinou bylo sympatizování s protirakouskými myšlenkami, tíhnutí k socialismu a Masarykovi. To vyústilo v debatní kroužek, kde se mimo tato témata diskutovalo i o umění a náboženství. Benešovská léta Vančura zobrazil ve svém \"Pekaři Janu Marhoulovi\". Mladý, věčně zamyšlený Jan Josef se zde dostal do křížku se zeměpisářem Brunculíkem a katechetou Kovářem – ve Vančurově Benešově dějepisář Brunclík a katecheta Kolář.\nDo kvarty se nevrátil a místo toho se stal knihkupeckým příručím ve Vysokém Mýtě, dále se učil fotografem, zkoušel Grafickou unii v Praze a zinkografii Unie na Vyšehradě. Od mládí Vančura tíhnul k malířství a tak studoval na umělecko-průmyslové škole v Praze. Pokoušel se i o studium na Akademii. I přes doporučení Mikoláše Alše, které mu zařídil Karel Nový, s kterým tehdy v Praze žil, ho tehdejší rektor akademie Hanuš Schwaiger odmítl. Po neúspěchu snil o cestování světem a dobrovolně se přihlásil k námořnictvu. Ve stejnou dobu se vrátil do Davle, jelikož jeho matka těžce onemocněla. Vančura poté během roku složil zkoušku za kvartu a kvintu. Sextu vychodil na gymnáziu v Křemencově ulici, septimu a oktávu na Malostranském gymnáziu, kde také 1. července 1915 ve věku 24 let maturoval. Po maturitě studoval na právnické fakultě a zároveň pracoval jako úředník v Zemědělské radě. Po prvním semestru zaměstnání opustil a přestoupil na lékařskou fakultu. Studium hladce dokončí, jeho diplom je datován 2. června 1921.\nNa univerzitě potkal o šest let mladší Ludmilu Tuhou, se kterou se krátce po své promoci, 16. srpna 1921, oženil. Po svatbě manželé Vančurovi otevřeli lékařskou praxi na Zbraslavi, kam se později přestěhovali. Roku 1924 zde podle návrhu architekta Jaromíra Krejcara, Vančurova kolegy z Devětsilu, postavili tzv. Vančurovu vilu, ve které Vančura žil až do svého odvedení gestapem. 8. dubna 1923 se manželům Vančurovým narodila dcera Alena (provdaná Santarová), pozdější spisovatelka. O svém životě Vladislav Vančura podle jeho nejbližších přátel (V. Nezval, příbuzný Jiří Mahen, žena Ludmila, Karel Nový) nerad mluvil. Tehdejší spisovatelé o sobě často psali do časopisů, nejčastěji do \"Rozprav Aventina\", ale Vančura tak nečinil. Osobní informace tak pocházejí především ze vzpomínkové knihy Ludmily Vančurové, vzpomínek Karla Nového a korespondence z pozůstalosti Vančurových nejbližších.\n\nByl členem a prvním předsedou Devětsilu (1920), přívrženec poetismu, ve třicátých letech byl členem Levé fronty. Od roku 1920 publikoval v mnoha časopisech – \"Červen\", \"Kmen\", \"Host\" a \"Panorama\". Od roku 1921 byl členem KSČ. V roce 1929 však podepsal spolu se šesti dalšími komunistickými umělci tzv. Manifest sedmi, který kritizoval nové Gottwaldovo vedení, a následně byl spolu s ostatními signatáři z KSČ vyloučen. Svými postoji se však i nadále hlásil k marxistické levici.\n\nV roce 1924 působil v období března až května jako divadelní kritik v deníku \"Československá samostatnost\", později přejmenovaného na \"Národní osvobození\", kde převzal místo po Jindřichu Vodákovi, který odešel do divadelní rubriky \"Českého slova\". Kritiky podepisoval šifrou -jv.- nebo -W-. Celkově zde připravil 21 divadelních kritik. Byl rovněž členem redakční rady \"Družstevní práce\", kde mimo jiné vyšly i jeho \"Obrazy z dějin národa českého\". Byl též předsedou Československé filmové společnosti (1936–1938).\n\nZa okupace vedl spisovatelskou sekci Výboru inteligence – ilegální odbojové organizace při komunistickém Ústředním národním revolučním výboru. V květnu roku 1942 byl zatčen a 1. června na Kobyliské střelnici popraven.\n\nV roce 1946 byl in memoriam jmenován národním umělcem.\n\nV listopadu 1934 podepsal protifašistický projev spisovatelů, umělců a intelektuálů, 11. prosince 1934 promluvil na protifašistické manifestaci studenstva a spisovatelů, 13. srpna 1935 se účastnil schůze, která řešila situaci českého obyvatelstva v pohraničí. 8. září byl zvolen do čestného předsednictva Svazu německé kulturní fronty v ČSR. Svůj odpor k fašismu také vložil do své povídky Občan Don Quijote, kterou vydal roku 1937. Podporovala ho KSČ, která o jeho aktivitách referovala v \"Rudém právu\" i přes Vančurovo vyloučení. Na neshody se zapomnělo a Vančura byl pozván na VII. sjezd KSČ. Vančura se sjezdu sice neúčastnil, ale napsal pozdravný dopis, ve které přál straně a sjezdu úspěch.\n\nZa války se účastnil odbojové činnosti, ke které se zavázal už na podzim 1939. V roku 1941 byl postaven do čela Národně revolučního výboru inteligence. Legálně ale přednášel, stal se členem Sboru filmových lektorů a byl soutěžním porotcem \"Družstevní práce\". 5. ledna 1940 byl německým protektorátním komisařem pro film vyzván, aby vypracoval scénář pro film o Bedřichu Smetanovi. 27. srpna toho roku byl jménem Goebbelse pozván na cestu do Německa. Ani jednu nabídku Vančura nepřijal. Karel Nový dále vzpomínal, že Vančura ilegálně psal pro \"Rudé právo\" a sbíral peníze pro postižené rodiny. Na konci roku 1941 očekával brzký konec války a projektoval socialistickou encyklopedii společně s Ladislavem Štollem. Podílel se také na plánu budoucího znárodnění československého filmu. Pro svůj vliv a antifašistické činnosti byl 1. června 1942 (v 18 hodin a 45 minut) zastřelen na Kobyliské střelnici během tzv. druhé heydrichiády.\n\nPo neúspěšných zkouškách na výtvarnou Akademii se o výtvarné umění dále zajímal. Od konce ledna roku 1919 do června 1921 se věnoval výtvarné kritice (eseje, referáty o výstavách, psal články teoretizující a programové, medailony, polemiky a polemické glosy). Publikoval v různých časopisech, v \"Čase\", \"Českém slově\", \"Červnu\" atd. Ještě v době, kdy vydával své první knihy, stavěl výtvarné umění před slovesnost. Roku 1924 Vančura napsal: „Ve shonu za stylem a v období zajisté přechodném je právě vhod opříti se o disciplínu, jež nejvíce se blíží exaktnosti. Dnes v umění je to výtvarnictví a nepokládám za náhodu, že z něho byly odvozeny míry moderního krásného písemnictví.“\n\nO filmu přemýšlel už v roce 1920, když v srpnu v \"Českém slově\" otiskl úvahu Film, ve které stavěl film před divadlo. Roku 1926 napsal filmové libreto \"Nenapravitelný Tommy\" jakožto parodii na americké dobrodružné filmy. V říjnu 1929 poté v novinách otiskl své filmové drama \"Lethargus\" (knižně vydáno až roku 1986). Prvním filmem, na kterém se Vančura podílel, byl film \"Před maturitou\". Premiéru měl 9. září 1932 a Vančura zde byl uveden pouze jako umělecký spolupracovník, ačkoliv se podílel na námětu, scénáři a režii. Filmu se dostalo dobrého přijetí od diváků i kritiky. Vančura se poté až do konce roku 1933 nevěnoval literatuře, nýbrž filmu. Jeho první vlastní film vznikl za spolupráce s V. Nezvalem, který k hudbě od E. F. Buriana napsal slova. Dále V. Nezval napsal libreto za spolupráce Romana Jakobsona, Vančurova přítele ze strukturalistického Pražského lingvistického kroužku. Po neuspokojivé první verzi filmu se změnil scénář, prostředí a film dostal definitivní název \"Na sluneční straně\". K premiéře došlo 1. prosince 1933. Filmu se nedostalo dobrého přijetí ani ze strany diváků ani od kritiky, nejspíše z důvodu neobvyklých záběrů, množství metafor, neprofesionality herců a Vančurovy amatérské režie. Spolupráce s filmovou společností A-B tak skončila. Vančura poté s Karlem Novým a Ivanem Olbrachtem natočil film \"Marijka nevěrnice\". Hudbu složil Bohuslav Martinů. Film byl natočen během pár týdnů a premiéru měl 2. března 1934, u obecenstva znovu neuspěl. Během své filmové činnosti Vančura plánoval zpracovat i svůj námět na Barona Prášila, z čehož poté vznikl jeho pozdější román \"Konec starých časů\". Po neúspěších si Vančura zřídil vlastní „filmové studio“ – stan, kde během následujících let plánoval natočit sedmidílnou komediální parodii \"Nedorozumění\" a jiné menší projekty, také parodické, žádný z filmů nebyl však z finančních důvodů natočen.\n\n20. října vznikla 1936 Česká filmová společnost, jejímž prvním předsedou se stal Vančura. V roce 1937 se poté podílel na režii a scénáři filmů \"Láska a lidé\" (premiéra 25. prosince 1937) a \"Naši Furianti\" (premiéra 4. března 1938); Vančurova spoluúčast zde byla znatelnější než u Lásky a lidí. I přes relativní oblibu \"Našich Furiantů\" u tehdejšího diváctva nedosáhl ani jeden ze snímků komerčního úspěchu a Vančurova filmařská práce tak skončila.\n\nVančurovo prozaické dílo bylo ovlivněno první světovou válkou, expresionismem, obsahuje celou řadu experimentů – hledá nové způsoby vyjádření. Pro jeho díla je typický specifický jazyk a sloh, který napodobuje větnou stavbu staré češtiny, usiluje o zvukomalbu. Vančurův jazyk byl celkově bohatý.\n\nArchaická slova a knižní výrazy spojoval s lidovou mluvou. Větná stavba je zastaralá, užívá složitá souvětí, zdůrazňoval jimi důležitost daného okamžiku. Tento jazyk dává dílům monumentální ráz. Děj je potlačován, důležité místo má vypravěč, který vyjadřuje svůj názor k ději, přerušuje vyprávění a oslovuje čtenáře, hodnotí chování postav. Části příběhů připomínají filmové scénáře. Opěvuje život, zdůrazňuje prožitky, detailně vyjadřuje náladu, barevnost příběhu, city.\n\n\nDobrota pekaře Jana Marhoula se projevuje přesně podle socialistických představ – dává lidem na dluh, pomáhá všem. Nakonec zkrachuje a jemu nikdo nepomůže. Končí zpět v Benešově, kde se nechá zaměstnat v Pánkově pekárně. Před smrtí Marhoulovi slibuje jeho syn, že dokončí studia a stane se děkanem.\n\n\nDěj se odehrává v pozdním létě, přes zimu a na jaře. Král se snaží zbavit svá území loupežníků a po kraji putují pluky vojáků. Obě rodiny před nimi ustupují, ale Lazar se snaží vymyslet způsob, jak se vetřít do přízně krále. Kozlík se skrývá v lesích rozhodnut vojsku nepodlehnout a držet se svého „řemesla“. Vysílá svého syna Mikoláše k Lazarovým s nabídkou, aby se spojili a porazili královo vojsko. Dojde k hádce a Mikoláš je skoro zabit. Velmi poraněný se vrátí na Roháček, sídlo Kozlíků, a způsobí zde velký povyk. Rod je zahanben, že se Mikoláš nechal zbít. Starý Kozlík synem opovrhuje a vydá se s ostatními syny na Obořiště k Lazarům. Je prázdné – Lazarovi uprchli. Kozlíkové tvrz vypálí a vrací se domů. Následuje několik přesunů loupežníků tam a zpět. Mezitím se Mikoláš uzdraví a rozhodne se dojet si pro pomstu, po které celou dobu prahne. Spolu s dalšími deseti členy tlupy dojedou na Obořiště, kde přepadnou rodinu Lazarových, a Mikoláš si odtud odvede jednu z Lazarových dcer – Markétu. Markéta byla zaslíbena Bohu a celý život se těšila do kláštera, a tak velmi těžko nesla, že se stala milenkou loupežníka. Později se do sebe ale zamilují. Loupežníci stále svádějí boje s vojskem krále. Vítězí, ale ustupují dále do hvozdu, aby měli od vojáků klid. Ti je však následují. Objevuje se další dějová linie, kde se Kristián, jeden ze zajatců Kozlíkových, syn německého knížete, zamiluje do Kozlíkovy dcery Alexandry. V závěru dojde k bitvě, kdy je královské vojsko ve veliké přesile. Přestože se Kozlíkovi bijí jako lvi, jsou nuceni dát se na ústup. Starý Kozlík je dopaden. Zbytek tlupy se sejde na smluveném místě a synové se přes odpor matky rozhodnou otce zachránit. To se nepovede a i oni jsou zajati. Následně jsou všichni popraveni před očima milenek, manželek, dětí a obyvatel města. Markéta i Alexandra porodí. Alexandra se zabije a Markéta vychová obě děti. Svým otcem je zavržena, a tak se přidá ke Kozlíkovým. Zbylým ženám z tlupy je zabaven majetek a jsou s dětmi vystěhovány na vesnice, aby pracovaly.\nVančura napsal ještě několik próz tohoto typu:\n\nNa zámek Kratochvíle, jenž byl založený ve XII. století jakýmsi košíkářem a jehož poslední majitel po převratu zmizel, je dosazen neurozený správce, zbohatlík Stoklasa. Jednoho dne přijíždí do kosmopolitní společnosti (na zámku vyučuje Skotka Ellen, o krávy se stará Švýcar, často přichází pro knihy holandský obchodník Huylidenn z Haagu) údajný ruský kníže prevoschoditělstvo Alexander Nikolajevič Megalrogov se svým sluhou Váňou, přichází důstojně v mysliveckém kabátci a s nahajkou v ruce. Nikdo o něm nic neví, ale všem aristokratické způsoby minulého pána scházejí, takže knížete přijmou, slovy: „Milosti“. Právě tento kníže symbolizuje staré časy. Megalrogov se setká s nedůvěrou pouze ze strany Jana Lhoty, je označen za barona Prášila a vyzván na souboj. Po výhře pronáší kníže slova: „Pokud jde o fleuret, jste, pane, dobrý žák té školy, které Spera říká flanderská. Jste pevný v kolenou a máte hbitou ruku. Věru … za dvě či čtyři lekce bych z vás měl strach.“ Kníže se projeví nejen jako vynikající šermíř, ale také jako znalec malířství: „Podobný odstín hnědi mi zježí srst, a když se dívám na kobalt, mám husí kůži!“ Když odchází, loučí se výrokem: „Když zásluha je ve psí dána, pak utrhači sedí rána.“\n\n\n\nAlessandro del Morone přináší do Čech inspirativní a strhující příklad jižního životního slohu, proměňuje vlastně všecchno, na co sáhne a všecchny, s nimiž se setká: Martin se pod jeho vlivem nechává proměnit ve zosobnění žádosti po penězích a po zlatě, Michael v žádostivost po poznání, Anna v nešťastnou hříšnici. Alessandro nepůsobí svým temperamentem na psychicky neutišený stav Martina, Michaela a Anny Koryčanových, ale má nemalý vliv i na další postavy, dceru manželů Koryčanových, Evu, i na bratra Anny, mladého Bubna. Eva, v níž Alessandro probudí velkou lásku, má nakonec odvahu odejít se svou láskou do Itálie; v Bubnovi je probuzeno nadšení pro vědu a dílo, a při svém odpojení od mistra míří výš než jeho vzor sám. Proti Alessandrovi stojí také další osoba, kněz Třešť, který je ideologickou oporou hraběcí rodiny. Tito dva spolu vedou zápas, v němž Třešť neustále obviňuje a dokonce i obžalovává Alessandra z rozvratu v rodině, na který ale nemá důkazy.\n\n\n\n\n\n\n\n\n"}
{"id": "252707", "url": "https://cs.wikipedia.org/wiki?curid=252707", "title": "Bitva o Guadalcanal", "text": "Bitva o Guadalcanal\n\nBitva o Guadalcanal probíhala ve dnech 7. srpna 1942 až do 9. února 1943 a stala se jednou z nejdůležitějších bitev druhé světové války svedených v Tichomoří. Uskutečnila se v oblasti ostrova Guadalcanal, patřícího do souostroví Šalomounových ostrovů. \n\nBitva byla svedena mezi silami Spojenců, především Spojených států, avšak bez Sovětského svazu, a japonskou císařskou armádou a císařským námořnictvem na zemi, na moři a ve vzduchu. Skončila vítězstvím Spojenců, které bylo, spolu s vítězstvím v bitvě u Midway, počátečním krokem ke zdolání dočasné japonské hegemonie v Asii a v Tichém oceánu. Tato bitva byla současně první velkou ofenzívou Spojenců proti Japonskému císařství. Bojištěm byly kromě samotného ostrova Guadalcanal také okolní vody a ostrovy v jižních Šalomounových ostrovech.\n\nSpojenecká vojska, složená hlavně z jednotek námořní pěchoty Spojených států (USMC), zahájila ráno 7. srpna 1942 vyloďování na ostrov Guadalcanal a sousední ostrovy Tulagi, Gavutu a Tanambogo, aby zabránila trvalému použití Guadalcanalu Japonci. Ti zde stavěli vojenské letiště s cílem ohrozit zásobovací trasy mezi USA a Austrálií. Spojenci též potřebovali tento ostrov pro svůj další postup. Vylodění Spojenců Japonce překvapilo, takže v první fázi Spojenci rychle dosáhli velkých úspěchů. Mimo jiné obsadili nedostavěné letiště, později pojmenované Hendersonovo. Nakonec zde však proběhly tři hlavní pozemní souboje, pět velkých námořních bitev a několik vzdušných soubojů. V prosinci roku 1942 ukončili Japonci svoje další pokusy o znovuovládnutí ostrova, své jednotky evakuovali a přenechali ostrov Spojencům. Definitivně skončila bitva o Guadalcanal 7. února 1943. Byla velkým a důležitým vítězstvím Spojenců a ukázala, že nad Japonci je možno zvítězit i v džungli, kde se do té doby zdáli být neporazitelní.\n\nRáno 7. prosince 1941 zaútočilo japonské námořnictvo na Pearl Harbor a zatáhlo tím USA do druhé světové války. Po počátečním úspěšném tažení bylo císařské námořnictvo zasaženo porážkou v bitvě u Midway, kde ztratilo čtyři těžké letadlové lodě. To umožnilo Spojencům, zejména Spojeným státům, přejít do protiútoku.\n\nProtože Japonci ztratili většinu svých těžkých letadlových lodí, nutně potřebovali dokončit letiště, které měli rozestavěné na ostrově Guadalcanal. Pokud by se jim ho podařilo dokončit, ohrožovali by tím spojenecké zásobovací trasy z USA do Austrálie a na Nový Zéland, poskytovalo by krytí pro japonskou základnu v Rabaulu a poskytovalo možný výchozí bod pro invazi na Fidži, Novou Kaledonii a na Samou. Japonci tam plánovali umístit po dokončení 45 stíhaček a 60 bombardérů.\n\nSpojenecký plán na útok prosadil admirál Ernest King, vrchní velitel Amerického námořnictva. Úkolem bylo zajistit bezpečnost spojeneckých námořních tras, izolovat japonskou základnu v Rabaulu a také podpora tažení na Nové Guineji pod velením Douglase MacArthura a umožnit v budoucnu znovuzískání Filipín. Původně bylo úkolem získat ostrovy Tulagi a Santa Cruz, ale americká rozvědka v červenci 1942 zjistila, že Japonci na Guadalcanalu staví letiště. Proto byl vynechán Santa Cruz a přidán Guadalcanal do operačních plánů.\n\nPři přípravě na útok byl odeslán generálmajor námořní pěchoty Alexander Vandegrift s 1. divizí námořní pěchoty na Nový Zéland. Mnoho námořních, leteckých a pozemních sil bylo odesláno na Fidži, Samou, Nové Hebridy a do Nové Kaledonie. Operace byla pojmenována \"Watchtower\" (~ \"Strážní věž\") a její velení bylo umístěno na Nové Hebridy. 75 válečných a přepravních lodí z USA i Austrálie bylo umístěno blízko Fidži pro nastávající operaci 26. července 1942. 16 000 vojáků námořní pěchoty (\"Marines\") pod vedením generála Vandegrifta bylo připraveno pro vylodění.\n\nK vylodění došlo 7. srpna 1942 a setkalo se jen s malým odporem. 8. srpna Američané dobyli téměř bez odporu letiště a přejmenovali ho na Henderson Field. Japonci však rychle odpověděli a porazili americké loďstvo u ostrova Savo. Americká námořní pěchota však navzdory sílícím útokům Japonců vydržela.\n\nK nejvýznamnějším japonským útokům došlo 18. srpna a 13. září. První útok byl odražen, ale během druhého už Japonci téměř uspěli. Další velký japonský útok proti Hendersonovu letišti proběhl 24. a 25. října a byl s velkými ztrátami, zvláště na japonské straně, odražen. Boj však zatím rozhodnut nebyl.\n\nBoj o Guadalcanal trval na souši i na moři až do začátku roku 1943, kdy se Japonci rozhodli z ostrova stáhnout. Nebyli schopni nahrazovat pokračující ztráty. Američané už navíc měli od poloviny listopadu 1942 situaci pevně v rukou. Předtím byli Japonci rozhodnuti Američany vytlačit stůj co stůj a učinili mnoho pokusů vylodit posily prostřednictvím tzv. tokijského expresu („krysí transporty“). Japonské lodní konvoje však byly zranitelné, a to nejen kvůli letadlům z Hendersonova letiště, ale i silám amerického námořnictva v oblasti. V listopadu 1942 Japonci vynaložili maximální úsilí s cílem Američany na Guadalcanalu porazit.\n\nK rozhodujícím námořním operacím došlo 13.-15. listopadu 1942, kdy se obě loďstva střetla ve vodách u ostrova Savo (viz Bitva u Guadalcanalu). V průběhu první noci Japonci potopili tři americké torpédoborce a dva křižníky během 20 minut. Tato oběť amerického námořnictva však měla za následek, že bylo bojové úsilí Spojenců maximálně zvýšeno. Japoncům se nepodařilo dosáhnout jejich primárního cíle - vylodění posil na Guadalcanalu.\n\nPříštího dne potopily letouny z \"USS Enterprise\" a Hendersonova letiště japonskou bitevní loď \"Hiei\". Během dne byl potopen další japonský těžký křižník a také několik transportních lodí. V noci ze 14. na 15. listopad se podařilo bitevní lodi USS \"Washington\" za necelých sedm minut potopit bitevní loď \"Kirišima\". Japonské velení se pak rozhodlo svá vojska z ostrova stáhnout. 7. února 1943 byla bitva o ostrov Guadalcanal a jeho okolí definitivně ukončena.\n\nBitvu o Guadalcanal přibližuje román amerického spisovatele Jamese Jonese \"The Thin Red Line\" (česky: \"Tenká červená linie\") z roku 1962 a dva stejnojmenné filmy natočené na námět této knihy:\n\nČást pozemních bojů o Guadalcanal je zpracovaná v prvních dvou dílech amerického válečného miniseriálu \"The Pacific\" z roku 2010.\n\nV této bitvě zahynula fiktivní postava Leo Wyatt (herec Brian Krause) v seriálu Čarodějky.\n\n\n"}
{"id": "252711", "url": "https://cs.wikipedia.org/wiki?curid=252711", "title": "Jefferson Airplane", "text": "Jefferson Airplane\n\nJefferson Airplane byla americká rocková skupina ze San Francisca, jedna z prvních, které hrály psychedelický rock.\n\nÚspěšné návraty kapely proběhly pod více jmény a odrážely měnící se dobu a složení. Kapela se později stala známá jako Jefferson Starship, přičemž její název se o něco později zjednodušil na Starship až nakonec v roce 1991 pojmenovali novou kapelu Jefferson Starship The Next Generation.\n\nPoprvé hráli 13. srpna 1965 v Matrix klubu v San Franciscu. Na tomto koncertě vystoupili Marty Balin (zpěv), Paul Kantner (zpěv, doprovodná kytara) a Jorma Kaukonen (sólová kytara). Signe Toly Anderson (která zpívala na debutovém albu \"Jefferson Airplane Takes Off\") hrála na bicí. Baskytarista Jack Casady a bubeník Skip Spence (který byl později jedním z původních členů Moby Grape) se ke kapele připojili o dva měsíce později. Spencer Dryden se stal bubeníkem v červnu roku 1966 a téhož roku Grace Slick nastoupila jako zpěvačka a účinkovala na prvním koncertu pro Billa Grahama v legendárním Fillmore Auditorium v San Franciscu. Jefferson Airplane vystupovali na festivalech Berkeley Folk Music Festival, Monterey Jazz Festival, Monterey Pop Festival, Woodstock nebo Altamont. Proslavili se především hity „White Rabbit“ a „Somebody to Love“ z alba \"Surrealistic Pillow\". V roce 1968 se objevili na obálce časopisu Life a v roce 1996 byli uvedeni do Rock and Roll Hall of Fame.\n\n\n"}
{"id": "252712", "url": "https://cs.wikipedia.org/wiki?curid=252712", "title": "Schneeberg (Alpy)", "text": "Schneeberg (Alpy)\n\nSchneeberg (také Klosterwappen, česky Vídeňský Sněžník) je hora ležící v Rakousku, v nejvýchodnější části pohoří Schneeberg, 70 km jihozápadně od Vídně. Jedná se o nejvyšší horu Dolního Rakouska a zároveň nejvýchodnější alpskou dvoutisícovku, která patří mezi domovské hory Vídeňanů. Výstup na vrchol z jižní strany prochází několika zajímavými soutěskami a přestože není technicky náročný, je nutno překonat velké převýšení. Za příznivé viditelnosti je možno nápadný Schneeberg spatřit z mnoha míst Moravy, např. z vrcholků Chřibů, Bílých Karpat, nebo z Pekelného kopce a Klučovské hory u Třebíče, z Kopečku ve Žďárských vrších a z Radhoště.\nJak již napovídá název (\"Sněžná hora\"), jsou zde sněhové podmínky velmi dobré. Lyžuje se zde až do konce května. Mezi skialpinisty jsou vyhledávané především severní stráně, kterými vede několik cest. Z obce Puchberg am Schneeberg (577 m, klimatické lázně) ležící pod masivem vede až do výšky 1795 m ozubnicová železnice.\nOpěrným bodem je zde chata Weichtalhaus (563 m) ležící v údolí Höllental, mezi pohořími Rax a Schneeberg. Výstup od jihu s sebou nese průchod suchou soutěskou Weichtalklamm, kde se dno soutěsky zužuje místy jen na 1,5 metru a nad hlavami se tyčí stěny vysoké až 200 metrů. Po absolvování místy zajištěné soutěsky (řetězy, žebříky) se stezka dostává k chatě Kienthalerhütte (1380 m). Nad chatou se zvedá skalní zub Turmstein (1416 m), jehož vrchol je zpřístupněn ferratou obtížnosti C. Od chaty pokračuje cesta pásmem klečí a v závěru prudším chodníkem v trávě na vrchol. Zde se nachází velký kovový kříž a nevzhledná konstrukce radaru s několika vysílači.\n\n\"Délka\": Weichtalhaus - Kienthalerhütte (2,5 hod.) - Klosterwappen (2 hod.) - sestup stejně 3,5 hod. Sestup přes Edelweisshütte do Puchbergu (3,5 hod.)\n\nNa severu severovýchodě masivu se nalézají vodopády Sebastian Wasserfälle, kde vedle sebe padá v travertinovém svahu hned několik závojů a tak trochu připomíná menší Plitvice. Místo je velmi navštěvované.\n\n\n"}
{"id": "252716", "url": "https://cs.wikipedia.org/wiki?curid=252716", "title": "Service de documentation extérieure et de contre-espionnage", "text": "Service de documentation extérieure et de contre-espionnage\n\nService de documentation extérieure et de contre-espionnage (SDECE)(česky: Služba zahraniční dokumentace a kontrašpionáže) je bývalá francouzská tajná služba. Vznikla v roce 1945 jako nástupkyně DGER, zrušena byla v roce 1982.\n\nSDECE vznikla neoficiálně v srpnu 1945, oficiálně pak byla ustavena dekretem Ministerské rady 28. prosince 1945. Dekret byl vyhlášen 4. ledna 1946.\n\nPosláním SDECE bylo vyhledávat v cizině veškeré zprávy a dokumentaci hodící se k informaci vlády a vyhledávat a ohlašovat příslušným úřadům agenty cizích mocností, jejichž činnost by mohla poškozovat národní obranu nebo bezpečnost státu. Poslání SDECE nepřipouští jakýkoliv průzkum týkající se území pod francouzskou svrchovaností.\n\n\nV roce 1971 došlo k reorganizaci, při které se struktura SDECE změnila:\nSDECE byla nadále řízena Generálním ředitelem (Generální ředitelství). Pod GŘ spadaly:\n\nSCEDE se zaměřovala především na země v okruhu mocenských zájmů Francie a v oblastech, kde měla v minulosti své kolonie; Indočína, Alžírsko (po uznání nezávislosti v roce 1962 na aktivity Organizace tajné armády), střední Afrika. V době tzv. Studené války to byly i země východního bloku.\n\nV období de Gaullovi snahy o velmocenskou nezávislost Francie se SCEDE snažila podkopat pozici USA a Velké Británie a podporovala francouzský separatismus v Québeku.\n\n\n\nV čele SDECE stál generální ředitel\n\n\nSDECE byla 4. dubna 1982 oficiálně prezidentem Mitterrandem zrušena (pro neúspěšnost a nevalnou pověst) a nahrazena DGSE.\n\n\n"}
{"id": "252719", "url": "https://cs.wikipedia.org/wiki?curid=252719", "title": "WavPack", "text": "WavPack\n\nWavPack je volně použitelný open source bezeztrátový formát pro kompresi zvuku vyvíjený Davidem Bryantem (má příponu souborů .wv a wvc). Je sice pomalejší než FLAC, nicméně umožňuje tzv. hybridní kompresi, kdy vytvoří dva soubory: jeden s kvalitní ztrátovou kompresí a druhý s daty, která byla ztracena (.wvc, \"c\" jako correction). Podporuje vícekanálový zvuk, takže je vhodný pro ukládání hudby z DVD-Audio disků. Podporovány jsou jak velmi rozšířené ID3v1 tagy, tak i APEv2.\n\nHardwarově je podporován v některých zařízeních společnosti iriver a iAudio. WavPack se nejspíše prosadí v náročném prostředí kde je na prvním místě kvalita, není vyloučeno profesionální využití.\n\n"}
{"id": "252720", "url": "https://cs.wikipedia.org/wiki?curid=252720", "title": "Fasciolopsis buski", "text": "Fasciolopsis buski\n\nFasciolopsis buski (Lankester 1857) je střevní motolice parazitující u člověka a prasat ve východní a jihovýchodní Asii. Dospělí jedinci měří 8-10 cm a řadí se tak mezi největší motolice parazitující u člověka. Infekce touto motolicí se označuje fasciolopsióza (také známa jako nemoc lotosového květu) a jedná se typickou zoonózu alimentárního původu (nakažení kontaminovanou potravou). Vývojový cyklus motolice probíhá přes plže z čeledi Planorbidae.\n"}
{"id": "252725", "url": "https://cs.wikipedia.org/wiki?curid=252725", "title": "Cimrmanovy vynálezy", "text": "Cimrmanovy vynálezy\n\nCimrmanovy vynálezy jsou ty, které připisují scenáristé Divadla Járy Cimrmana Járovi Cimrmanovi:\n\n\n"}
{"id": "252727", "url": "https://cs.wikipedia.org/wiki?curid=252727", "title": "Samuel F. B. Morse", "text": "Samuel F. B. Morse\n\nSamuel Finley Breese Morse [mórs] (27. dubna 1791, Charlestown, Massachusetts, USA – 2. dubna 1872, New York, New York,) byl americký sochař, malíř a vynálezce. Vyvinul první prakticky použitelný elektrický telegraf a z toho vyplývající morseovu abecedu, čímž se zasloužil o výrazný rozvoj telegrafické komunikace v devatenáctém století.\n\nSamuel F.B. Morse se narodil v Charlestownu, v Massachusetts jako první dítě zeměpisce a pastora Jedidiaha Morseho a jeho manželky Elizabeth Ann Bresseové Morseové. Poté co navštěvoval akademii Phillips jako dítě, začal ve svých 14 letech navštěvovat vysokou školu. Tak aktivně se věnoval umění, až ho nakonec přijal za svého žáka vlivný americký malíř Washington Allston. Krátce studoval i na univerzitě Yale, několikrát se zúčastnil přednášek o elektřině od Benjamina Sillimana a Jeremiaha Daya. V té době živilo mladého Morse převážně malování portrétů a když v roce 1810 vystudoval na univerzitě Yale, začal od roku 1811 vášnivě cestovat po Evropě.\n\nMorseova nezkrotitelná dychtivost něco nového vynalézat ho nakonec přivedla k jeho prvnímu vynálezu – tzv. mramorové brázdičce, která mohla vytesat tři rozměrné sochy z mramoru nebo z kamene v poměrně dosti menším časovém úseku. Tento vynález si však Morse nemohl patentovat, jelikož si podobný vynález patentoval Thomas Blanchard.\n\nNakonec se však Morse rozhodl věnovat svůj čas na vynalézání nového telegrafu. K tomuto kroku ho přiměl i John Quincy Adams, který mu stále opakoval, že se jako malíř dlouho dobře neuživí.\n\nV jakém roce vynalezl Morse elektrický telegraf je stále sporné, nejčastěji se však uvádí rok 1837 či 1838. Své vynálezy si patentoval po soudním procesu s Josephem Henrym v roce 1837. V roce 1832 přišel Morse na myšlenku vynalézt elektromagnetickou telegrafii a novou abecedu. Tento údaj si Morse poznamenal do svého náčrtníku během rozhovoru s Dr. Charlesem T. Jacksonem.\n\nV roce 1830, při svých studiích v Římě se setkal se svým vlivným kolegou dánským sochařem Bertelem Thorvaldsenem, s kterým se stali doživotní přátelé, stále si dopisovali a Morse se mu několikrát svěřil se svými objevy. Svůj sen zhotovit elektromagnetickou telegrafii a novou abecedu si začal splňovat od začátku podzimu v roce 1835, kdy se snažil sestavit telegrafické nahrávky na kotouč papíru. Na začátku roku 1836 sestavil jeho telegrafické nahrávky při rozhovoru s doktorem Leonardem Galem. Další, podobný a neúspěšný pokus také následoval v roce 1836.\n\nTéhož roku dokončil Morse svůj první prototyp telegrafu. Ten využíval jeden článek baterie a jednoduchý elektromagnet. Tento prototyp fungoval jen na krátké vzdálenosti, asi 40 palců nebo i méně. V zimě mezi lety 1836–1837 ukázal svůj prototyp Leonardovi Galeovi, profesorovi chemie na Newyorské univerzitě, který Morsea učil malířství. Ten navrhl Morseovi na novém vynálezu několik zlepšení a přinutil ho si pročíst jeho seznam doporučených zlepšení. Po provedení Galeových zlepšení byl prototyp schopný zaznamenat zprávu i na deset mil daleko. V září téhož roku osvědčil tento vynález i Alfred Vail, student na Newyorské univerzitě. I Vailův otec Stephen Vail, vynálezce, právník, vůdce společnosti a investor technologie měl na vynálezu velký podíl, jelikož financoval jeho nelevné uskutečnění.\n\nV roce 1838 Morse změnil telegrafický kód. Od tohoto dne byl kód pojmenován po jeho vynálezci Morseovi a je dnes známý jako „Morseova abeceda“.\n\nOd 24. ledna začal Morse přednášet o svém vynálezu na vysokých školách a 8. února 1838 Morse prvně přednášel o svém vynálezu před vědeckým výborem ve Franklinově ústavu ve Filadelfii, v Pensylvánii. 21. února představil Morse svůj vynález prezidentovi Martinu Van Burenovi, čímž si americkou vládu naklonil na svou stranu. Především F. O. J. Smitha Maineho, který se stal jeho celoživotním partnerem a který navrhl zákon v Kongresu, který ale neprošel.\n\nPři návštěvě Paříže v roce 1839 navštívil Morse Louise Daguerra a velmi se zajímal o jeho vynález daguerrotypie, jednoho z prvních typů fotografie. Morse napsal dopis s popisem tohoto vynálezu redaktorovi časopisu \"New-York Observer\". Daguerrotypie se podobně jako telegraf později rozšířila do celého světa.\n\n24. května 1844 poslal Morse první telegrafní zprávu z Washingtonu, D. C., svému asistentovi, Alfrédu Vailovi, který se nacházel v Baltimore, Marylandu. Zpráva zněla: „What hath God wrought“ a byl to úryvek z Bible.\n\nV roce 1850 navštívil Morse Kodaňské Thorvaldsenské muzeum. Setkal se i s králem Frederikem VII., kterému v roce 1830 projevil přání darovat mu jeho portrét. Jeho portrét patří dnes Markétě II. Dánské.\n\nSamuel Finley Breese Morse zemřel v dubnu 1872 ve svém domě ve 22. ulici, v New Yorku, ve věku osmdesáti let a byl pohřben na hřbitově v Brooklynu v New Yorku.\n\nZa svůj prvotřídní vynález získal Morse slávu, několik prestižních ocenění a vyznamenání. Jeho vynález se stal jedním z největších 19. století a Morse si poměrně rychle našel své místo v encyklopediích a především v amerických dějinách, ale jeho jméno je známé po celém světě.\n\nRoku 1862 namaloval Christian Schussele olejomalbu na plátně \"Muži pokroku\" (\"Men of Progress\") velkou 128,3×190,5 cm, na které zpodobnil velké muže svého věku: William Thomas Green Morton, James Bogardus, Samuel Colt, Cyrus Hall McCormick, Joseph Saxton, Charles Goodyear, Peter Cooper, Jordan Lawrence Mott, Joseph Henry, Eliphalet Nott, John Ericsson, Frederick Sickels, Samuel F. B. Morse, Henry Burden, Richard March Hoe, Erastus Bigelow, Isaiah Jennings, Thomas Blanchard, Elias Howe.\n\nV pozadí na zdi visí namalovaný portrét Benjamina Franklina.\n\n\n"}
{"id": "252737", "url": "https://cs.wikipedia.org/wiki?curid=252737", "title": "Camilla, vévodkyně z Cornwallu", "text": "Camilla, vévodkyně z Cornwallu\n\nJejí královská Výsost vévodkyně z Cornwallu (* 17. července 1947) je druhá manželka britského korunního prince Charlese. Její rodné příjmení bylo Shand, později byla známa jako Camilla Parker Bowles (příjmení po jejím prvním manželovi).\n\nCamilla Rosemary Shand strávila dětství ve Východním Sussexu, kde sídlila její rodina. Tam také navštěvovala školy, později ale studovala ve Švýcarsku.\n\nPřed svou první svatbou v roce 1973 již byla přítelkyní prince Charlese, ale královskou rodinou nebyla shledána jako vhodná matka princových dětí, takže jim nebylo dovoleno vzít se.\n\nV roce 1973 si vzala Andrewa Parker Bowlese. Spolu mají dvě děti – Toma, narozeného v roce 1974 (je to kmotřenec prince Charlese), a Lauru, narozenou v roce 1978. Andrew a Camilla se ale v roce 1995 rozvedli.\n\nCamilla a Charles prý udržovali svůj vztah i během svých manželství, po jejich rozvodu a po smrti Charlesovy první ženy princezny Diany svůj vztah udržovali již na veřejnosti. 10. února 2005 bylo oznámeno, že spolu uzavřou sňatek 8. dubna na hradě ve Windsoru. Svatba byla však o den odložena kvůli úmrtí papeže Jana Pavla II., jehož pohřbu se Charles účastnil místo královny Alžběty. Ke svatbě tedy došlo 9. dubna 2005.\n\n"}
{"id": "252740", "url": "https://cs.wikipedia.org/wiki?curid=252740", "title": "Svaz svobodných demokratů", "text": "Svaz svobodných demokratů\n\nSvaz svobodných demokratů - Maďarská liberální strana, zkráceně SZDSZ, ( ), byla liberální politická strana v Maďarsku.\n\nSZDSZ bylo založeno dne 13. listopadu 1988 v MLR, jako liberální politická strana opoziční vůči vládnoucí komunistické MSZMP. Spolu s MDF a Fidesz se stalo jedním z hnacích motorů pádu komunismu v Maďarsku. Rovněž SZDSZ již v prvních dobách svého působení mělo kontakty na česká protikomunistická hnutí. V prvních svobodných volbách 1990 bylo SZDSZ na druhém místě se ziskem 93 mandátů. Vítězné MDF uzavřelo s FKgP a KDNP pravostředovou koalici a SZDSZ se tak dostalo spolu s pravicovým Fideszem a levicovou MSZP do opozice. \n\nAvšak v dalších volbách 1994 drtivě zvítězila levicová MSZP, která sama držela nadpoloviční většinu křesel. Jelikož Ústava MR výslovně zakazuje vládu jedné strany, uzavřela vítězná MSZP koalici s SZDSZ, které mělo 69 křesel. Od této chvíle začalo SZDSZ ztrácet své příznivce, jelikož MSZP je stranou reformních komunistů, jejíž předchůdkyní byla MSZMP, vůči které stálo SZDSZ od svého vzniku v opozici.\n\nDalší volební období 1998 - 2002, kdy vládla pravicová koalice Fidesz-FKgP-MDF, bylo SZDSZ v opozici se 24 mandáty.\nOd voleb 2002 byla strana opět koaličním partnerem levicové MSZP. Její volební preference však nadále klesaly, získala jen 20 mandátů. Ve volbách do EP volbách do EP 2004 oslovila jen 7,77% a získala dvě křesla. Spolupráce s MSZP pokračovala i po volbách 2006, avšak po podzimních událostech téhož roku začala popularita obou stran ještě více klesat. Nakonec se v březnu 2008 s MSZP rozešla, kvůli odvolání ministryně zdravotnictví Ágnes Horváth. To však SZDSZ nezachránilo od propadu, ve volbách do EP 2009 pro něj hlasovalo jen 62 527 voličů a strana tak nedokázala obhájit své mandáty a do Evropského parlamentu se již nedostala.\n\nSZDSZ již ztratil většinu svých dřívějších příznivců, a to nejen díky svým vládním koalicím s levicovou MSZP v letech 1994-1998 a 2002-2008. Současné volební preference se pohybují asi kolem 1-2% hlasů, přitom před 20. lety se jednalo o druhou nejsilnější politickou stranu v Maďarsku. Snad také proto se SZDSZ rozhodlo jít do parlamentních voleb 2010 pod křídly konzervativního MDF, s nímž má i společnou kandidátku. Podle průzkumů získá MDF, na němž je SZDSZ závislé, maximálně 5% hlasů a pohybuje se tak těsně na hranici vstupu do parlamentu. Je tedy na voličích, zdali tyto dvě kdysi nejsilnějších politické strany v zemi do parlamentu pošlou.\n\nStrana má, respektive měla, podporu převážně z měst, nejvíce z Budapešti. Pravicoví oponenti často podezírají stranu ze spiknutí a prohlašují, že strana je určena židům a jiným menšinám. Dříve byl členem SZDSZ například první prezident Maďarské republiky Árpád Göncz, nebo také Gábor Demszky, dlouholetý primátor Budapešti, který byl v letech 2000-2001 dokonce předsedou strany.\n\nV roce 2010 měl SZDSZ již pouze 537 členů. Strana oficiálně zanikla v září 2013. Gábor Fodor na jaře téhož roku založil Maďarskou liberální stranu.\n\n\n\n\n"}
{"id": "252742", "url": "https://cs.wikipedia.org/wiki?curid=252742", "title": "Populárové", "text": "Populárové\n\nPopulárové (latinsky \"populares\", „naklonění lidu“; svými nepřáteli nazývaní „demagogové“) byli politici nearistokratického původu v době pozdní římské republiky, kteří s podporou lidových shromáždění usilovali o prolomení mocenského monopolu římského senátu. Ten ovládala konzervativní frakce optimátů, soupeřící s populáry.\n\nMezi požadavky populárů náleželo posílení politického postavení prostých plebejů. Toho chtěli dosáhnout redistribucí veřejné půdy (\"ager publicus\"), rozdělováním obilí zdarma ve prospěch chudých občanů a omezováním otrokářského hospodářství, jelikož otroci odnímali práci nemajetným Římanům. Jejich záměrem bylo učinit římskou republiku více lidovější posilováním pravomocí tribunů lidu a oslabováním role římského senátu. Populárové prosazovali rovněž zakládání římských kolonií v provinciích a rozšíření římského občanství na všechny loajální italské kmeny. Byli proto velmi oblíbení mezi obyčejnými lidmi.\n\nK populárům patřili kromě jiných bratři Tiberius Gracchus a Gaius Gracchus, kteří byli zakladateli tohoto hnutí, dále Gaius Marius, Appuleius Saturninus, Cinna a Julius Caesar. Cíle populárů se však poměrně výrazně lišily. Zatímco Gracchové usilovali o skutečné reformy, jež by zajistily blahobyt nižším a středním vrstvám, Caesarovi mohlo jít jen o jeho vlastní prospěch a podpora chudých spoluobčanů mohla být v jeho případě pouze prostředkem k dosažení samovlády. Největšího vlivu dosáhli populárové za Maria a Cinny po odchodu Sully na Východ v roce 87 př. n. l.\n"}
{"id": "252743", "url": "https://cs.wikipedia.org/wiki?curid=252743", "title": "Optimáti", "text": "Optimáti\n\nOptimáti (latinsky \"optimates\", „nejlepší muži“; známí rovněž jako boni, „dobří muži“) byla aristokratická a silně konzervativní frakce v pozdní římské republice, jež se vyprofilovala v době reformního hnutí bratří Gracchů (Tiberia a Gaia). Jejím cílem bylo omezení moci lidových shromáždění a tribunů lidu a posílení role senátu, který byl více nakloněn prosazování zájmů nobility. Optimáti byli obzvláště znepokojeni vzestupem ambiciózních vojevůdců, kteří se s podporou tribunů, lidových shromáždění a svých vojáků chopili moci na úkor senátu a aristokracie.\n\nOptimáti byli podporováni vznešenými rody (\"nobiles\"), proti nimž se stavěli \"novi homines\" („noví lidé“) v římské politice. Horlivým stoupencem optimátů byl také Cicero, třebaže on sám patřil mezi „nové lidi“, neboť byl prvním členem své rodiny, který byl připuštěn do římského senátu. Optimáti ho proto mezi sebe nikdy zcela nepřijali. V souladu se svými politickými zásadami optimáti vytrvale vzdorovali snahám o rozšíření římského občanství na Italiky a usilovali o zachování zvyků svých předků (\"mos maiorum\"). Rovněž bránili talentovaným vojevůdcům, jako byli Gaius Marius, Pompeius a Julius Caesar, ve využívání jejich armád k nabytí takové moci, jež by jim umožnila odstavit senát. Z tohoto důvodu se snažili Mariovi zabránit v odvádění chudých Římanů do vojska a v později v rozdělování veřejné půdy veteránům.\n\nVrcholu svého vlivu dosáhli optimáti za diktatury Lucia Cornelia Sully v letech 82 až 80 př. n. l. Během jeho vlády byly shromážděním a tribunům lidu odňaty jejich kompetence. Tisíce stoupenců populárů byly popraveny nebo zavražděny poté, co byla jejich jména zařazena na seznamy proskribovaných. Počet členů senátu byl zvýšen ze 300 na 600 přibráním nejvýznamnějších jezdců. Nicméně po Sullově rezignaci a následné smrti byla mnohá z jeho opatření postupně zrušena.\n\nKromě Cicerona a Sully náleželi mezi optimáty také četní význační politici včetně Catona mladšího, Tita Annia Milona, Marca Junia Bruta či Gaia Cassia Longina. Pompeia, přestože se optimáti mnohokrát během jeho politické kariéry postavili proti němu, lze považovat za vůdce optimátů od okamžiku vypuknutí občanské války s Caesarem.\n"}
{"id": "252744", "url": "https://cs.wikipedia.org/wiki?curid=252744", "title": "Šingon", "text": "Šingon\n\nŠingon (: 眞言), doslova \"Škola pravých slov\", je jednou z hlavních škol japonského buddhismu. Založil ji buddhistický mnich Kúkai na počátku období Heian (794 - 1185)\n\nV roce 804 byl tehdy 21letý mnich Kúkai vyslán do Číny, aby poznal učení tamějších škol. Nejvíce ho zaujalo učení školy Mi-cung, na kterém později založil školu Šingon.\n\nKdyž se po několika letech navrátil do Japonska, přinesl s sebou velké množství posvátných textů a uměleckých děl s buddhistickou tematikou. Nejdříve byl přijat císařským dvorem a poté se uchýlil do ústraní na horu Kója. Z jeho lesního příbytku se stal brzy klášter a hlavní centrum školy.\n\nDodnes patří šingon k nejvýznamnějším a nejrozšířenějším buddhistickým proudům v Japonsku .\n\nÚstřední postavou školy šingon je buddha Vairóčana. Ten měl vyložit nauku (absolutní pravdu), která je určená jen pro zasvěcené mnichy. Tradice se tak předávala ústně z učitele na žáka a nebyla určená laikům. Díky tomu patří šingon k esoterickému proudu buddhismu.\n\nStoupenci školy šingon tvrdí, že nauka se mnohdy nedá přesně vyjádřit slovy a je proto nutné se uchýlit k jiným vyjadřovacím prostředkům - k mandalám. Mandaly hrají ve škole velmi důležitou roli. Asi dvě nejvýznamnější mandaly jsou:\n\n\nMandaly se navzájem doplňují a jeden spekt nemůže existovat bez druhého.\n\n\n"}
{"id": "252751", "url": "https://cs.wikipedia.org/wiki?curid=252751", "title": "Wilhelm Busch (farář)", "text": "Wilhelm Busch (farář)\n\nWilhelm Busch (27. března 1897, Elberfeld, nyní součást Wuppertalu – 20. června 1966, Lübeck) byl německý evangelický farář, evangelista a spisovatel.\n\nMládí prožil ve Frankfurtu nad Mohanem a tam také maturoval. Jako mladý poručík prožil v průběhu 1. světové války obrácení. Vystudoval teologii v Tübingenu. Byl farářem v Bielefeldu, pak v hornické oblasti Porúří. V letech 1931–1962 působil jako farář pro mládež v Essenu. Kromě toho působil jako cestující evangelista. V době Hitlerovy vlády byl členem Vyznavačské církve, a byl proto několikrát uvězněn.\n\nPo druhé světové válce se opět věnoval kazatelské službě. Byl příznivcem Sociálnědemokratické strany Německa (SPD). V roce 1962 byl penzionován, ale cestoval a kázal dále. \n\nJe pohřben v Essenu. \n\nV češtině vyšla již za socialismu v samizdatu jeho kniha \"Život bez všedních dnů\".\n"}
{"id": "252752", "url": "https://cs.wikipedia.org/wiki?curid=252752", "title": "Draupni", "text": "Draupni\n\nDraupni (staronordicky správně Draupnir, německy \"der Tröpfer\" = kapátko) byl mýtický zlatý prsten (podle některých výkladů náramek), symbol bohatství, hojnosti a plodnosti, nadaný zázračnou mocí. Patřil k atributům moci Ódina, hlavního boha severské mytologie.\n\nPrsten měl zhotovit trpaslík Sindri, bratr Brokkův, při sázce trpaslíků se lstivým bohem Lokim, a to společně se zlatým prasetem a Thórovým kladivem Mjöllni, jak popisuje sága Skáldskaparmál. Prsten byl údajně zdrojem nekonečného bohatství, hojnosti a opakované nevyčerpatelné plodnosti, protože měl kouzelnou moc, díky níž z něj každou devátou noc skanulo osm stejně těžkých zlatých prstenů téhož vzhledu jako Draupni(r).\n\nPrsten byl paradoxně výsledkem mnoha Lokiho vylomenin, které však jako vedlejší produkt přinesly i několik jedinečných magických předmětů zhotovených trpaslíky.\n\nÓdin se jej dokonce vzdal, a to při Baldrově smrti, kdy jej jako dar položil na pohřební hranici svého syna Baldra, ale Hermod mu jej poslal z Helheimu zpět.\n"}
{"id": "252755", "url": "https://cs.wikipedia.org/wiki?curid=252755", "title": "Princ William, vévoda z Cambridge", "text": "Princ William, vévoda z Cambridge\n\nJeho královská Výsost vévoda z Cambridge, jméno se všemi tituly \"Jeho královská Výsost\" princ William Arthur Philip Louis, vévoda z Cambridge, hrabě ze Strathearnu, baron z Carrickfergusu (* 21. června 1982), je nejstarší syn Charlese, prince z Walesu, a jeho první manželky princezny Diany. Jde o druhého dědice v pořadí na britský trůn a trůny některých členských států Commonwealthu. Princ William je rytířem Podvazkového řádu a vzděláním magistr umění. Je také prezidentem Anglické fotbalové asociace.\n\nDne 16. listopadu 2010 oznámilo sídlo rodiny následníka trůnu Clarence House, ležící blízko Buckinghamského paláce, zasnoubení prince Williama s jeho dlouholetou přítelkyní Catherine Middletonovou. Jejich svatba se konala 29. dubna 2011 ve Westminsterském opatství.\n\nNarodil se 21. června 1982 v nemocnici Sv. Marie v Paddingtonu v Západním Londýně. Jako syn prince z Walesu se stal druhým následníkem britského trůnu. Oficiálně je oslovován \"Jeho královská výsost princ William z Walesu\". Je pojmenován po bratranci prince Charlese princi Williamovi z Gloucesteru, který tragicky zahynul v roce 1972. Ačkoli byl Charles o sedm let mladší, měl s Williamem velmi blízký vztah. Jako dítě byl William, dnešní vévoda z Cambridge, rodiči oslovován \"Wombat\", \"Camel\" nebo \"Wills\".\n\nWilliam byl pokřtěn 4. srpna 1982, na 82. narozeniny své prababičky královny matky, arcibiskupem z Canterbury v Buckinghamském paláci. Celkem má šest kmotrů a kmoter, mj. to jsou královnina sestřenice princezna Alexandra nebo bývalý řecký král Konstantin II.\n\nPřes svého dědečka z matčiny strany je William potomkem krále Karla II. Stuarta. Pokud se William stane králem, bude prvním britským panovníkem po královně Anně Stuartovně, který má předky z rodu Stuartovců.\n\nWilliam má mladšího bratra prince Henryho, který se narodil 15. září 1984.\n\nSvé první oficiální veřejné vystoupení si odbyl během návštěvy Cardiffu 1. dubna 1991. Po přistání šel se svými rodiči do cardiffské katedrály, kde se po prohlídce podepsal do návštěvní knihy.\n\nPodporuje fotbalový klub Aston Villa FC.\n\nPrincova matka princezna Diana zemřela 31. srpna 1997 při automobilové nehodě v Paříži. Její smrt přišla krátce po tom, co Diana strávila s oběma syny prázdniny v jižní Francii. V okamžiku matčina skonu se nacházeli oba princové, William a Harry, spolu s královnou Alžbětou II. a otcem, princem Charlesem, na zámku Balmoral ve Skotsku. Jejich otec je v noci probudil a sdělil jim smutnou zprávu o matčině smrti.\n\nNa matčině pohřbu šel William spolu s dědečkem princem Philipem, otcem, bratrem a strýcem Charlesem hrabětem Spencerem za rakví své matky od Buckinghamského paláce k Westminsterskému opatství.\n\nWilliam navštěvoval nezávislé školy v jižní Anglii. Na střední školu chodil, jako většina členů britské královské rodiny, na prestižní Eton College, kde studoval zeměpis, biologii, matematiku a dějiny umění na A-level. Byl také fotbalovým kapitánem.\n\nJako většina mladých Britů si po ukončení studia na Etonu vzal rok přestávky (angl. tzv. \"gap year\"). Stal se členem britské armády a účastnil se cvičení v Belize. Část tohoto roku strávil také v jižním Chile jako dobrovolník organizace Releigh International, která pomáhá mladým lidem najít jejich celý potenciál. Obrázky, jak princ William čistí záchody, obletěly celý svět.\n\nPo roční pauze začal v roce 2001 navštěvovat Univerzitu v St Andrews ve Skotsku. Nejdříve byla jeho oborem historie umění, pak ale přešel na studium zeměpisu. Studium dokončil v roce 2005 a získal titul \"Master of Arts\". Je to nejvyšší akademické ocenění, jakého se kdy následníkovi britského trůnu dostalo. Na univerzitě užíval jméno William Wales.\n\nPrinc William nejprve pracoval jako pilot záchranné helikoptéry Sea King u britského Královského letectva. V červenci 2015 začal létat jako pilot vrtulníku letecké záchranné služby \"East Anglian Air Ambulance\".\n\nV 21 letech se jako druhý následník trůnu stal státním kancléřem (ten má za úkol zastupovat monarchu, když je v zahraničí). Poprvé takto sloužil, když byla královna na státní návštěvě v Nigérii v roce 2003.\n\nV červenci 2005 poprvé reprezentoval královnu, a to jako královnu Nového Zélandu na oslavách konce druhé světové války v tomto členském státě Commonwealthu.\n\nPrinc je od května 2006 prezidentem Anglické fotbalové asociace.\n\nJako mnoho jeho předchůdců se William rozhodl sloužit v britské armádě. Dne 15. prosince 2006 graduoval na Královské vojenské akademii Sandhurst (\"Royal Military Academy Sandhurst\").\n\nPrinc William a bývalý britský premiér David Cameron byli v roce 2010 zapletení do korupčního skandálu FIFA.\n\nOd února 2011 je plukovníkem Irské gardy.\n\nV roce 2005 začala média probírat princův dlouhodobý vztah s jeho přítelkyní Catherine Middletonovou, jeho spolužačkou z univerzity, se kterou se začal stýkat v listopadu nebo prosinci 2003. Catherine nebo také Kate Middletonová navštívila princovo ukončení studia na Královské vojenské akademii dne 15. prosince 2006. To bylo poprvé, co se na nějaké významné akci objevila jako host prince Williama.\n\nDne 14. dubna 2007 média rozšířila zprávu, že se pár rozešel na prázdninách ve Švýcarsku. V červnu 2007 se ale opět objevili spolu na večírku. V červenci se pak Catherine Middletonová zúčastnila koncertu pro zemřelou princeznu Dianu na stadionu ve Wembley. V srpnu 2007 pak média oznámila, že princ a jeho přítelkyně se usmířili a obnovili svůj vztah. V říjnu společně navštívili Williamova otce a jeho ženu Camillu, vévodkyni z Cornwallu, ve Skotsku.\n\nV říjnu 2010 se na dovolené v Keni pár zasnoubil. V listopadu byl oznámen sňatek na pátek 29. dubna 2011. Svatba páru se uskutečnila podle plánu pod záštitou královské rodiny a Anglikánské církve v opatství Westminster..\n\nV prosinci 2012 vévodský pár oznámil, že očekává narození prvního potomka. Dne 22. července 2013 v 16:24 místního času se manželům narodil syn George Alexander Louis, který obdržel jako rodilý člen královské rodiny a budoucí následník trůnu titul \"princ\" a přídomek \"z Cambridge\" po svých rodičích. V pořadí následnictví britského trůnu a trůnu některých členských států Commonwealthu je princ George třetí. Při návštěvě Nového Zélandu v dubnu 2014 princ William naznačil, že princ George by brzy mohl mít sourozence.\n\nDne 8. září 2014 oznámil Clarence House, že vévodkyně z Cambridge čeká druhého potomka. Dne 2. května se 2015 v 8:34 místního času se se manželům narodila holčička. Jmenuje se Charlotte Elizabeth Diana a v pořadí následnictví britského trůnu je čtvrtá.\n\nDne 4. září 2017 bylo oznámeno, že vévodkyně z Cambridge čeká třetího potomka. 23. dubna 2018 bylo oznámeno, že vévodkyně Catherine porodila v 11:01 hodin chlapce vážícího 3,82 kilogramu. Chlapec ponese titul Jeho královská výsost princ z Cambridge. Jeho tři křestní jména byla oznámena 27. dubna a zní Louis Arthur Charles.\n\n\nOd roku 1960 všichni potomci královny Alžběty II. a jejího manžela prince Phillipa užívají příjmení Mountbatten-Windsor, které kombinuje příjmení obou rodičů. Jako součást královské tradice ale William užíval během studia příjmení \"Wales\". Jméno \"Mountbatten-Windsor\" používají jenom potomci bez přímého nároku na trůn, jak královna Alžběta II. stanovila v tzv. \"\"Letters Patent\"\".\n\nPokud se jeho otec princ Charles stane králem, William automaticky zdědí tituly vévoda z Rothesay a vévoda z Cornwallu. Předpokládá se, že mu v tom případě bude udělen i titul princ z Walesu jako prvnímu následníkovi trůnu, ale to není automatické. Delší dobu se už spekuluje o označení \"následník trůnu\", které podle některých názorů patří zároveň otci Charlesovi a synovi Williamovi. Královna se dosud v této věci údajně nevyjádřila.\n\nJestliže se William jako budoucí král rozhodne vzít si jako královské jméno své první jméno, bude vládnout jako král Vilém V. (anglicky \"William V\").\n\n Nyní má článek název \"Prince William, Duke of Cambridge\".\n"}
{"id": "252757", "url": "https://cs.wikipedia.org/wiki?curid=252757", "title": "Park Sokolniki", "text": "Park Sokolniki\n\nSokolniki jsou velký park, který se rozkládá v severovýchodní části Moskvy, na území stejnojmenného rajónu. Rozloha celého parku je 600 ha; na severu jej ohraničuje silniční okruh MKAD, na jihu Sokolničeský val, na východě Bogorodskoje šosse a na západě pak železniční trať do Jaroslavlu. Již v 16. století se zde nacházely carské sady, byli zde chováni sokoli (odsud také pochází název parku a celé oblasti). V současné době se tu nachází také i lunapark a hokejová hala týmu HC Spartak Moskva.\n\n"}
{"id": "252758", "url": "https://cs.wikipedia.org/wiki?curid=252758", "title": "Groupe de Recherches Musicales", "text": "Groupe de Recherches Musicales\n\nGroupe de Recherches Musicales (GRM) je francouzská organizace pro výzkum do sonologie a elektroakustické hudby. Byla vytvořena Pierrem Schaefferem v roce 1958 jako část ORTF pod vedením Françoise Baylea (1966–1997), následně pak Daniela Teruggiho. V roce 1975 byla GRM integrována do nového Institut national de l'audiovisuel (INA). \n\n"}
{"id": "252759", "url": "https://cs.wikipedia.org/wiki?curid=252759", "title": "4. a další tisíciletí", "text": "4. a další tisíciletí\n\n4. tisíciletí podle gregoriánského kalendáře začne 1. ledna 3001 a skončí 31. prosince 4000.\n\n\nuzavřený vesmír (hustota vesmíru je větší než tzv. \"kritická\")\n\notevřený vesmír (hustota vesmíru je menší než tzv. \"kritická\")\n\n\n"}
{"id": "252761", "url": "https://cs.wikipedia.org/wiki?curid=252761", "title": "Náměstí Organizace spojených národů", "text": "Náměstí Organizace spojených národů\n\nNáměstí Organizace spojených národů (dříve náměstí \"Lidových milicí\") se nachází v Praze, ve Vysočanech. Jedná se o důležitou křižovatku; ústí sem ulice Sokolovská, Freyova, Jandova, Pod Pekárnami a Kolbenova. Náměstí jako centrální prostranství ve Vysočanech procházelo od roku 1989 významnými změnami; například bylo vybudováno metro (stanice Vysočanská), v těsném sousedství vyrostlo Nákupní centrum Fénix. vznikly (a ještě mají vzniknout) různé budovy, převážně administrativního typu. Velkou část náměstí totiž tvoří v současné době park s listnatými stromy; rozloha této zeleně se však má zmenšit, aby bylo možno náměstí dobudovat podle původních projektů.\n\n"}
{"id": "252763", "url": "https://cs.wikipedia.org/wiki?curid=252763", "title": "LY", "text": "LY\n\nSpojení písmen L a Y může mít různé významy:\n"}
{"id": "252764", "url": "https://cs.wikipedia.org/wiki?curid=252764", "title": "Sokolovská", "text": "Sokolovská\n\nNázev Sokolovská nese nebo neslo více objektů:\n\n\n"}
{"id": "252768", "url": "https://cs.wikipedia.org/wiki?curid=252768", "title": "Sokolovská (ulice v Praze)", "text": "Sokolovská (ulice v Praze)\n\nSokolovská je významná ulice v Praze. Spojuje Nové Město, přesněji oblast Florence, s Karlínem, Libní a Vysočany.\n\n\nNově postavená souběžná ulice Rohanské nábřeží, která od centra až do křižovatky s ulicí U Rustonky, převzala většinu provozu na Sokolovské. Z tohoto důvodu v úseku mezi křižovatkami s ulicemi Kaizlovy sady a U Invalidovny automobilový provoz pouze ve směru do centra a mezi křižovatkami s ulicemi U Invalidovny a K Olympiku bez automobilového provozu.\n\nV blízkosti Sokolovské ulice se nachází několik stanic linky B metra. Stanice metra, tramvají a autobusů u západního konce ulice nesly až do roku 1990 název Sokolovská, pak byly přejmenovány na Florenc. Nedaleko této stanice ulici překlenuje Negrelliho viadukt, který Sokolovskou ulici kříží. Ulice prochází od Florence a Těšnova centrem Karlína přes Karlínské náměstí směrem ke Kaizlovým sadům u pražské Invalidovny, dále pak kolem Rustonky do Libně na Palmovku a Balabenku. V blízkosti ulice se v Karlíně nacházejí vstupy do stanic metra Křižíkova a Invalidovna.\n\nU části tratě východně od Balabenky se nachází například Kulturní dům Gong a Vysočanská poliklinika. V těchto místech zde překonává Rokytku z levého na pravý břeh. Ulice končí ve Vysočanech na náměstí OSN, v blízkosti stanice metra Vysočanská s nákupním centrem Fénix, nedaleko před tímto místem se nachází i sídelní budova Dopravního podniku hl. m. Prahy a. s. a v docházkové vzdálenosti nádraží Praha-Vysočany.\n\nOd 23. září 1875 vedla z Prahy do Karlína (přibližně k dnešní zastávce Urxova) dvojkolejná trať koněspřežné dráhy. 19. března 1896 byl zprovozněn navazující jednokolejný úsek Křižíkovy elektrické dráhy Praha – Libeň – Vysočany od konečné koňky až k Balabence. Protože Královská třída byla již obsazena koňkou, pokračování Křižíkovy elektrické dráhy k Praze zprovozněné 5. září 1896 bylo vedeno souběžnou ulicí (dnes Křižíkova), a ačkoliv trať koňky byla kolem roku 1900 elektrifikována, trať v Křižíkově ulici byla zrušena až 18. září 1927. V roce 1898 byla trať prodloužena z Balabenky k vysočanské lékárně (dnešní náměstí OSN, kde se název Sokolovské ulice nyní mění na Kolbenovu).\n\nZprovoznění úseku linky B metra 22. listopadu 1990 mezi Florencí a Českomoravskou nakonec neznamenalo zrušení tramvají, ač v předcházejícím desetiletí převládala tendence rušit tramvajové tratě souběžné s metrem. V současné době je elektrická tramvaj vedena v celé délce Sokolovské ulice, pouze v oblasti Palmovky je trať na Sokolovské jen manipulační a tramvajová doprava je odkloněna souběžnou ulicí Na Žertvách. V část ulice východně od Balabenky byl při rekonstrukci kolem roku 2005 tramvajový pás zrekonstruován a zatravněn.\n\nLinka B Pražského metra podchází (kříží) Sokolovskou ulici na dvou místech, jedno z nich se nachází poblíž libeňské křižovatky Balabenka, druhé z nich pak v prostoru bývalé továrny Rustonka mezi Invalidovnou a Palmovkou.\n\n\nVe směru od Florence k náměstí OSN.\n\n"}
{"id": "252770", "url": "https://cs.wikipedia.org/wiki?curid=252770", "title": "Gaperon", "text": "Gaperon\n\nGaperon je francouzský sýr z oblasti Auvergne. Má tvar válce o průměru 9 až 10 centimetrů a váží 250 až 350 gramů. Jeho povrch je pokryt bílou plísní. Minimální obsah tuku v sušině je 40 %.\n\nHlavní surovinou při jeho výrobě je kravské mléko; v minulosti byl vyráběn z podmáslí. Při výrobním procesu je do sýrového těsta přidáván česnek a pepř. Sýr zraje čtyři týdny. Vyrábí se po celý rok.\n\n"}
{"id": "252775", "url": "https://cs.wikipedia.org/wiki?curid=252775", "title": "4. tisíciletí př. n. l.", "text": "4. tisíciletí př. n. l.\n\nVe 4. tisíciletí př. n. l. se v lidské kultuře dějí podstatnější změny – začíná doba bronzová, vzniká písmo. Vznikají městské státy v Sumeru a království v Egyptě, stávají se čím dál významnějšími. Zemědělství se šíří do celé Eurasie. Člověk využívá svalové energie domácích zvířat. Světová populace se v průběhu tisíciletí zdvojnásobuje, z asi 7 milionů na asi 14 milionů lidí.\n\nArcheologické nálezy – Chrudim.\n\nKoncem tohoto tisíciletí vzniká Minojská civilizace na Krétě.\n"}
{"id": "252777", "url": "https://cs.wikipedia.org/wiki?curid=252777", "title": "3. tisíciletí př. n. l.", "text": "3. tisíciletí př. n. l.\n\n3. tisíciletí př. n. l. zahrnuje období rané a střední doby bronzové. Jde o období rozmachu imperialismu (snahy o růst říší), projevuje se hlavně v městských státech na Středním východě, ale i po celé Eurasii, například v expanzi Indoevropanů do Anatolie, Evropy a Střední Asie. V Egyptě v této době nastává vrcholné období Staré říše. V průběhu tisíciletí se světová populace opět zdvojnásobila až na asi 30 milionů lidí. Domácí zvířata jako hlavní předpoklad zemědělského nadvýrobku, vznikající třídní společnosti, vykořisťování člověka člověkem a vzniku státu. Zvířata jako bojový prostředek - jako spřežení bojových vozů, jezdecká zvířata, psi vycvičení k lovu lidí, váleční lvi atd. Chování slonů, nosorožců, onagerů, jelenů, krokodýlů, jeřábů, hus, kachen atd.\n\n"}
{"id": "252778", "url": "https://cs.wikipedia.org/wiki?curid=252778", "title": "2. tisíciletí př. n. l.", "text": "2. tisíciletí př. n. l.\n\n2. tisíciletí př. n. l. představovalo chaotické období doprovázené četnými konflikty mezi jednotlivými státy. Po rozpadu Sumeru kolem roku 2000 př. n. l. začalo vleklé soupeření mezi Asyřany a Babylóňany. Jednou z mála vzkvétajících říší byla v první polovině tisíciletí Střední říše v Egyptě. Kolem roku 1400 př. n. l. skončila sláva mínojské civilizace na Krétě, kdy ji dobyli Mykéňané ze severu.\n\nLidé zjistili možnosti využití měděné rudy a její kombinace s cínem. Vyrobili kujný a dostatečně pevný kov – bronz. To byl začátek doby bronzové. První polovina tisíciletí je charakterizována kulturou únětickou. Kolem roku 1500 př. n. l. na území Česka z jihozápadu (na rozdíl od běžných zvyklostí) dorazili lidé mohylových kultur, které se od roku 1200 př. n. l. prolínají s kulturou popelnicových polí, resp. knovízskou kulturou.\n\nTehdejší domy měly kůlovou konstrukci a sedlovou střechu nebo valbovou střechu. Prostor mezi kůly byl vyplněn proutím a opatřen hlinkovým nátěrem. Většina domů byla nadzemní s půdorysem obvykle 5 × 8 až 12 m. Zřídka byly částečně zahloubeny, ovšem s menšími rozměry (max. 4 × 5 m). Vznikaly zemědělské osady.\n\n"}
{"id": "252779", "url": "https://cs.wikipedia.org/wiki?curid=252779", "title": "1. tisíciletí př. n. l.", "text": "1. tisíciletí př. n. l.\n\nRoky 1000 př. n. l. až 1 př. n. l.\n\nPoznámka: rok 0 neexistoval, po roce 1 př. n. l. následoval rok 1 n. l.\n\n\n"}
{"id": "252780", "url": "https://cs.wikipedia.org/wiki?curid=252780", "title": "Babylon (album, Jaromír Nohavica)", "text": "Babylon (album, Jaromír Nohavica)\n\nBabylon (2003) je jedenácté album Jaromíra Nohavici. Deska byla vydána po tříleté pauze od alba \"Moje smutné srdce\". S aranžmá písní zde pomáhá Vít Sázavský a Čechomor. Na albu jsou s výjimkou písně \"Na dvoře divadla\" pouze nové skladby. Jaromír Nohavica jako již tradičně hraje nejen na kytaru, ale také na heligonku. Ke slovu přijde i sedmistrunná kytara.\n\n\nJaromír Nohavica (zpěv - 1-14; ak. kytara - 1, 4, 5, 6, 8, 10, 11, 13, 14; sedmistrunná ak. kytara MN - 2; Heligonka - 3, 9), Ondřej Kabrna (Hammond Organ - 1), Miroslav Klus (sbor - 9; pískání - 14), Jan Militký (el. kytary - 1), Jiří Neužil (klavír - 12), Pavel Plánka (bicí - 1), Karel Plíhal (ak. kytary - 6, 11), Radek Pobořil (trubka - 5, 9, akordeony - 7; sbor - 9) a Vít Sázavský (basová kytara - 1, 13; velký buben - 5, 9; maracas - 7; sbor - 9; preparovaný trombón - 9; tamburína - 11; viola - 13; kotle - 13; foukací harmonika - 14). ).\n\n"}
{"id": "252781", "url": "https://cs.wikipedia.org/wiki?curid=252781", "title": "7. tisíciletí př. n. l.", "text": "7. tisíciletí př. n. l.\n\nV 7. tisíciletí př. n. l. se zemědělství rozšířilo z Anatolie na Balkán. Světová populace se v podstatě ustálila asi na 5 milionech lidí, rozptýlených po světě v malých kmenech lovců a sběračů. V rozvinutých zemědělských komunitách na Středním Východě byl domestikován skot, osli a včely. Hrnčířství se šířilo do Evropy a Jižní Asie, byly také vyráběny první kovové (zlaté a měděné) ozdoby.\n"}
{"id": "252782", "url": "https://cs.wikipedia.org/wiki?curid=252782", "title": "Farní sbor Českobratrské církve evangelické v Praze 6 – Střešovice", "text": "Farní sbor Českobratrské církve evangelické v Praze 6 – Střešovice\n\nFarní sbor ČCE v Praze 6 – Střešovicích je veden farářem Mgr. Pavlem Pokorným a farářkou MUDr. Lenkou Ridzoňovou. Kurátorem sboru je od ledna 2012 Ing. Tomáš Fendrych.\n\nJe to jeden ze dvou sborů ČCE v Praze 6. Bohoslužby se konají ve sborovém kostele na náměstí Před bateriemi pravidelně v neděli od 9:30.\n\nV roce 1923 založili členové Farního sboru ČCE U Salvátora kazatelskou stanici v Břevnově. Výpomocným kazatelem se stal Antonín Venc. Svátosti sloužil prof. ThDr. Ferdinand Hrejsa nebo řádný farář u Salvátora Stanislav Čapek. Bohoslužby se konaly ve škole Na Marjánce, kde si sbor pronajímal třídu nebo prostory tělocvičny (pro setkávání mládeže ap.).\n\nV roce 1932 se filiální sbor zcela osamostatnil od Salvátora a stal se farním sborem. Prvním farářem samostatného sboru byl na konci roku 1932 zvolen Bohuš Hrejsa. Členové sboru se od počátku zabývali myšlenkou vlastního kostela a shromažďovali finanční prostředky na stavební fond. Byl zakoupen pozemek s nejmenší nutnou plochou na špici náměstí Před Bateriemi a v roce 1938 započala výstavba evangelického kostela (modlitebny se sborovým domem). Plány bez nároku na honorář vypracoval architekt Bohumír Kozák, který byl zároveň členem sboru ČCE. Stavba kostela s farou byla dokončena v roce 1939 a centrum sboru se přesunulo do Střešovic. Vnitřní zařízení kostela vyrobil též člen sboru Jaroslav Dušek z Ruzyně. 18. května 1939 byl kostel slavnostně vysvěcen.\n\n\n"}
{"id": "252784", "url": "https://cs.wikipedia.org/wiki?curid=252784", "title": "Sindri", "text": "Sindri\n\nSindri (také Eitri) je skřítek severské mytologie, šikovný kovář a bratr více známého Brokka. V sázce s Lokim, Sindri vkládá suroviny a vyndavá kouzelné předměty z výhně a jeho bratr bez ustání dmýchá. Žije ve zlaté síni (nazývané většinou také Sindri), která se po ragnaröku stane jedním z míst, kam se uchýlí „čestní a dobří lidé“.\n"}
{"id": "252788", "url": "https://cs.wikipedia.org/wiki?curid=252788", "title": "Tlustá hora (Kudlovská vrchovina, 458 m)", "text": "Tlustá hora (Kudlovská vrchovina, 458 m)\n\nTlustá hora (458 m n. m.) je vrchol nad jižní částí Zlína. Stojí zde vysílač Českých radiokomunikací.\n\nPřehled televizních multiplexů vysílaných z  z Tlusté hory:\nPřehled rozhlasových stanic vysílaných z Tlusté hory:\n"}
{"id": "252793", "url": "https://cs.wikipedia.org/wiki?curid=252793", "title": "Salon-de-Provence", "text": "Salon-de-Provence\n\nSalon-de-Provence je město na jihu Francie v Provence v departmentu Bouches-du-Rhône v regionu Provence-Alpes-Côte d'Azur.\n\nMěsto je proslaveno především jako bydliště Michela de Nostradame,jenž se ve městě usadil v roce 1547. Věštby si u něj objednávala dokonce královna Kateřina Medicejská a jeho předpovědi jsou slavné dodnes. Nostradamův dům se zachoval a slouží jako muzeum jeho života a díla.\n\nNad městem se tyčí majestátní zámek Château de l'Empéri, bývalé sídlo arcibiskupů z Arles.\n\nV roce 1909 bylo město poškozeno silným zemětřesením o magnitudě 6,2.\n\n\n\n\n"}
{"id": "252794", "url": "https://cs.wikipedia.org/wiki?curid=252794", "title": "Lm sensors", "text": "Lm sensors\n\nlm_sensors je svobodný open source nástroj pro Linux, jež poskytuje nástroje a ovladače pro monitorování teploty, napětí a větráčků počítače.\n\nSkript decode-dimms.pl dekóduje a vypíše informace o jakékoliv paměťovém modulu RAM se SPD.\n\nSoftware obsahuje knihovnu nazvanou \"libsensors\", kterou mohou využívat další aplikace.\n\nlm-sensors 3 vyžaduje Linuxové jádro 2.6.5 a vyšší.\n\nlm-sensors 2 vyžaduje Linuxové jádro 2.4.10 a vyšší.\n\n\n"}
{"id": "252801", "url": "https://cs.wikipedia.org/wiki?curid=252801", "title": "Ota Zaremba", "text": "Ota Zaremba\n\nOta Zaremba (* 22. dubna 1957 Havířov) je bývalý československý sportovec, olympijský vítěz z roku 1980 ve vzpírání.\n\nOta Zaremba se narodil v Havířově, ovšem jeho rodina pochází z Horní Suché, kde v současnosti také sám Zaremba žije. Od mládí se věnoval vzpírání.\n\nJeho největším úspěchem byl zisk zlaté olympijské medaile v Moskvě (1980) ve vzpírání (kategorie do 100 kg). Zaremba tvrdí, že pro zvýšení výkonu tehdy užíval anabolické steroidy, např. stenolon nebo metadrostenolon. Prý na radu trenérů a lékařů je 20 dní před olympiádou vysadil, antidopingové testy proto u něj po vítězství žádné zakázané látky nezjistily. Zlata z Moskvy si přesto hodně váží: „Byl to souboj výhradně nadopovaných vzpěračů, takže v tom jsme si byli rovni.“ Země, které hry tehdy bojkotovaly kvůli sovětské invazi do Afghánistánu, podle něj navíc neměly konkurenta, který by jej dokázal porazit.\n\nV roce 1980 se Zaremba také stal sportovcem roku ČSSR. V následujících letech se i nadále věnoval sportu, ovšem již nikdy nedosáhl takových úspěchů.\n\nOd poloviny 80. let měl problémy se zdravím a v důsledku toho musel aktivní kariéru ukončit. Jelikož během své aktivní kariéry nestudoval žádný obor zaměřený na sport, nedostal po ukončení kariéry místo trenéra a nastoupil zaměstnání na dole 9. květen ve Stonavě. Po roce 1989 se pustil do podnikání. V současné době je v částečném invalidním důchodu.\n\nOta Zaremba je v současnosti znám zejména tím, že hlasitě tvrdí, že během své kariéry dopoval, a to se souhlasem tehdejších sportovních trenérů a představitelů. Tímto tvrzením podporuje teorii, že mnoho sportovců z bývalého východního bloku používalo doping s vědomím klubů a organizací, či dokonce na jeho doporučení. Svá tvrzení však Zaremba nedoložil ničím jiným než vlastním svědectví, které však zcela protiřečí tvrzením ostatních svědků.\n\nV roce 2010 Zaremba vstoupil do Dělnické strany sociální spravedlnosti. V důsledku okradení ze svého sportovního klubu vyloučil sportovce romské národnosti. Za to byl kritizován sportovním svazem vzpírání i Českým olympijským výborem.\n\nVe volbách do Evropského parlamentu v roce 2014 kandidoval na 2. místě kandidátky koalice stran DSSS a Strany pro Evropu, ale neuspěl. Ve volbách do Senátu PČR v roce 2016 kandidoval za DSSS v obvodu č. 4 – Most. Jeho kandidaturu podporovaly také strany NÁRODNÍ FRONTA a Národní socialisté - LEV21 a hnutí Čisté Ústí. Se ziskem 6,03 % hlasů skončil na předposledním 6. místě a do druhého kola nepostoupil.\n\nVe volbách do Evropského parlamentu v květnu 2019 kandidoval jako člen DSSS na 2. místě kandidátky subjektu s názvem \"\"Dělnická strana sociální spravedlnosti – Za národní suverenitu!\"\" (tj. DSSS a NF), ale nebyl zvolen.\n\n\n"}
{"id": "252811", "url": "https://cs.wikipedia.org/wiki?curid=252811", "title": "Port Louis (Mauricius)", "text": "Port Louis (Mauricius)\n\nPort Louis je hlavní město ostrovního státu Mauricijské republiky. Žije zde obyvatel. Město leží na severozápadním pobřeží ostrova Mauricius u Indického oceánu. Za hlavní město je zvolili Francouzi v roce 1735 a pojmenovali je po králi Ludvíku XV.\n\n\n"}
{"id": "252813", "url": "https://cs.wikipedia.org/wiki?curid=252813", "title": "Boggart", "text": "Boggart\n\nBoggart je v anglickém folklóru zlovolná bytost obývající lidské domy, pole, močály a další místa. Podobá se dalším bytostem z anglického folklóru podobného jména jako je \"bugbear\", \"bogey\", \"bogeyman\", \"bogle\" a \"puck\", ale také irskému \"púcovi\".\n\nV některých oblastech, například v Northumberlandu, se věří že dobrotiví ochránci domovů jako jsou brownies se mohou stát boggarty pokud jsou uraženi nebo je s nimi špatně zacházeno.\n\n"}
{"id": "252814", "url": "https://cs.wikipedia.org/wiki?curid=252814", "title": "Woody Guthrie", "text": "Woody Guthrie\n\nWoody Gutrie, plným jménem Woodrow Wilson Guthrie (14. července 1912 – 3. října 1967), byl americký folkový písničkář, lidový muzikant a písmák. Je považován za jednoho z hlavních zakladatelů amerického folkového hnutí.\n\nVyrůstal v městečku Okemah v Oklahomě. Otec byl mj.obchodníkem s realitami, sestra mu tragicky zemřela, postihl je požár a tornádo. Matka trpěla Huntingtonovou chorobou, tedy těžkou dědičnou nervovou chorobou.\n\nWoody se od 14 let živil různými příležitostnými pracemi, mnohdy fyzicky náročnými. Už coby dospívající jinoch se naučil hrát na foukací harmoniku, teprve později též na kytaru. Začínal hrát přímo na ulici, muzicíroval prý s každým pouličním muzikantem, kterého kdy v životě potkal. Přebíral mnoho podnětů zejména z americké venkovské hudby (neboli z původní americké country hudby).\n\nV roce 1935 se připojil k farmářům postiženým katastrofálními písečnými bouřemi, migrujícím na západ (tatáž událost je jako úpadek zemědělství způsobený klimatickým jevem Dust Bowl zachycen i Johnem Steinbeckem v románu \"Hrozny hněvu\"). V jejich prostředí strávil několik let a zkušenost s jejich bídnými životními podmínkami, nezaměstnaností a sociálními třenicemi v Kalifornii, kde marně doufali v přijetí a práci, měla silný vliv na jeho tvorbu. Stal se značně levicově orientovaným, měl velmi blízko k americkým odborovým organizacím, v New Yorku psal pro americké komunistické noviny \"Daily Worker\". Pravidelně vystupoval i v rozhlase, zejména v Los Angeles a v Mexiku.\n\nV roce 1940 se seznámil s Petem Seegerem, Alanem Lomaxem a Lead Bellym a společně začali vystupovat na podporu nezaměstnaných dělníků. Z té doby pochází i Guthrieho album Dust Bowl Ballads, složené z písní o osudech lidí postižených písečnou bouří. V roce 1941 složil album písní podporujících stavbu přehrady na řece Columbia. Ve stejném roce v New Yorku spoluzaložil skupinu The Almanac Singers, zprvu zaměřené na odborářský aktivismus; po útoku na Pearl Harbor však dali přednost protihitlerovské propagandě. Z této doby pochází i typický obrázek Guthrieho s kytarou, na níž je nalepená cedulka s nápisem \"\"This machine kills fascists\" (Tento nástroj zabíjí fašisty).\" V této době se ocitl pravděpodobně na svém vrcholu popularity. Publikoval svou polofiktivní, stylizovanou autobiografii \"Bound for Glory\" (Cesta ke slávě, v roce 1976 zfilmováno) a stal se jednou z hlavních postav rozvíjejícího se folkového hnutí.\n\nJeho vystoupení však posléze začala být poznamenávána výpadky paměti a zmateným chováním, které bylo předzvěstí nastupující Huntingtonovy choroby, diagnostikované mu v roce 1952. V té době rovněž tragicky uhořela jeho čtyřletá dcera, což byla rána osudu, která výrazně zhoršila jeho celkový stav. Od druhé poloviny 50. let byl trvale hospitalizován v nemocnici Greystone Park v New Jersey a později do léčebny v Qeens Village v New Yorku, kde také zemřel.\n\nZa svůj život složil údajně na 1000 písniček, mnoho se sociální, tuláckou či striktně politickou tematikou, ale také písně dětské, humorně improvizační nebo využívající půdorysu tradičních amerických písňových balad (Stack O´Lee, John Henry aj.). Některé z nich ve Spojených státech takřka zlidověly. Řadu svých písniček také nahrál pro folkloristickou sbírku americké Kongresové knihovny ve Washingtonu DC a pro americkou folkloristickou společnost Mosesa Asche Folkways Records. Výrazně ovlivnil mnoho folkových hudebníků a jeho písně se dočkaly nesčetných coververzí. Fascinoval mladého Boba Dylana, který jej přijel navštívit do léčebny a s jeho odkazem se vyrovnával na svých prvních albech, například písní \"Song to Woody\", nebo Bruce Springsteena. Ten některé jeho písně zařazoval i na své koncerty a desky, např. \"Live 1975–1985\".\n\nPravděpodobně nejslavnější a nejcitovanější Guthrieho písní je \"This Land Is Your Land\" z roku 1940 (vydána 1945). Velkou popularitu zažila v 60. letech, ale hrána byla například i Brucem Springsteenem a Petem Seegerem na inauguraci prezidenta Obamy v roce 2009. V parodické podobě se objevila mj. v seriálech Simpsonovi nebo Teorie velkého třesku.\n\nOd roku 1998 se v Guthrieho rodném městě Okemah pořádá folkový festival na jeho počest. Jeho nahrávky shromažďuje a spravuje Nadace Woody Guthrieho, založená roku 1972; v roce 2013 byly archivy přemístěny do nově otevřeného Woody Guthrie Center v Tulse ve státě Oklahoma, kde jsou přístupné veřejnosti.\n\n\n\n"}
{"id": "252815", "url": "https://cs.wikipedia.org/wiki?curid=252815", "title": "Klášter Ganagobie", "text": "Klášter Ganagobie\n\nKlášter Ganagobie je benediktinský klášter na jihu Francie, cca 30 km od Sisteronu a 18 km od Forcalquier.\n\nKlášter byl založen roku 950 a dodnes v něm žijí mniši. V kostele z 12. století je na podlaze kůru restaurovaná tříbarevná (červenočernobílá) mozaika jako jedno z prvních vyobrazení dobra a zla. Jsou na ní postavy draků, supů, kentaurů a jednorožců.\n\n"}
{"id": "252817", "url": "https://cs.wikipedia.org/wiki?curid=252817", "title": "Moustiers-Sainte-Marie", "text": "Moustiers-Sainte-Marie\n\nMoustiers-Sainte-Marie je vesnice či městečko založené roku 433 proslavené fajánsí v zelené, žluté a modré barvě, která se používala v 17. století na stolech francouzské aristokracie. Toto nádobí je zde vystaveno v Muzeu fajánse.\n\nDominantou vsi je kaple \"Chapelle Notre dame de Beauvoir\" postavená na skalním výběžku mezi horskými štíty spojenými stříbrným řetězem se zlatou hvězdou hvězdou. Ze vsi tam vede křížová cesta.\n\nSousední obce: Roumoules, Puimoisson, Saint-Jurs, Majastres, La Palud-sur-Verdon, Aiguines, Les Salles-sur-Verdon a Sainte-Croix-du-Verdon.\n\n\n\"Počet obyvatel\"\n\n\n"}
{"id": "252818", "url": "https://cs.wikipedia.org/wiki?curid=252818", "title": "Veverkovití", "text": "Veverkovití\n\nVeverkovití (\"Sciuridae\") je čeleď hlodavců z podřádu Sciuromorpha. Zahrnuje 51 recentních rodů s přibližně 270 druhy. Vyskytují se prakticky po celém světě s výjimkou Austrálie a některých suchých oblastí.\nDo této čeledi se řadí malí i velcí hlodavci. Délka těla se pohybuje od 6 do 60 cm a váha od 10 g po 7,5 kg. Všichni mají ochlupený ocas. Patří sem např. psoun, veverka, sysel nebo svišť.\n\nVeverkovití hlodavci jsou rozšířeni po celém světě s výjimkou Austrálie, Madagaskaru, jižní části Jižní Ameriky a některých suchých oblastí (Egypt, Arabský poloostrov).\n\nV oblasti svého rozšíření se veverkovití vyskytují na prakticky všech stanovištích. Většina veverek žije na stromech, ale zemní veverky obsazují i stepi, savany a polopouště a v horách i skalnaté oblasti.\n\nDělení veverkovitých hlodavců není jednotné. Nowak (1999) přebírá základní rozdělení Simsona (1945), který je dělí na dvě podčeledi:\n\nStejně dělí veverkovité i česká databáze BioLib. Někteří autoři (Corber a Hill, 1992) považují druhou podčeleď na základě odlišného uspořádání zubů a jejich porovnání s fosilními nálezy za samostatnou čeleď.\n\nPrestižní databáze savců \"Mammal Species of the World\" vychází z modifikovaného uspořádání Pococka (1923) a dělí veverkovité na pět podčeledí. Poletuchy jsou v něm zařazeny jako tribus Pteromyini do podčeledi Sciurinae.\npodčeleď Ratufinae\n\npodčeleď Sciurillinae\n\npodčeleď Sciurinae\n\npodčeleď Callosciurinae s rody \"Callosciurus\", \"Dremomys\", \"Exilisciurus\", \"Funambulus\", \"Glyphotes\", \"Hyosciurus\", \"Lariscus\", \"Menetes\", \"Nannosciurus\", \"Prosciurillus\", \"Rhinosciurus\", \"Rubrisciurus\", \"Sundasciurus\" a \"Tamiops\"\n\npodčeleď Xerinae\n\nJedná se o různě velké hlodavce – od trpasličích tropických veverek vážících 10 g až po 7,5 kg těžké sviště. Délka těla se pohybuje v rozsahu od 6 do 60 cm. Ocas měří 5–46 cm, je vždy ochlupený (u veverek hustě). Stromové veverky si jej při odpočinku stáčejí nad tělo.\n\nVětšina veverkovitých žije na stromech, ale existují i zemní veverky. Navíc na zemi žijí další příslušníci této čeledi (např. sysel nebo svišť), které jako veverky obvykle neoznačujeme.\n\nZadní nohy jsou až dvakrát delší než přední. Na předních nohách mají čtyři prsty, zadních pět.\n\nOči jsou spíše větší. Mají 20 – 22 zubů: jejich zubní vzorec je\nLétající veverky mají mezi předníma a zadníma nohama létací blánu, která u některých rodů dosahuje až k ocasu. U některých je tato blána u zápěstí rozšířena chrupavčitými výběžky. Blána obsahuje i svaly, proto jejich roztahováním a stahováním mohou veverky řídit směr letu. Ke kormidlování využívají i ocas. Toto uspořádání těla jim však neumožňuje aktivní let, ale jen plachtění – mohou tedy letět vždy jen z vyšší pozice na nižší.\n\nVeverkovití obsazují v oblasti svého rozšíření prakticky všechna stanoviště. Zemní veverky si staví podzemní nory. Ostatní veverky, včetně létajících, si budují hnízda v dutých kmenech nebo větvích, některé ale jen v listí nebo v korunách stromů.\n\nDruhy žijící ve studených klimatických podmínkách nebo na horách upadají do zimního spánku, někdy i na více než půl roku. Letní spánek se naopak vyskytuje u několika druhů žijících v suchých oblastech.\n\nVětšina z nich je aktivní ve dne, někteří jsou ale noční živočichové. Velmi dobře šplhají a přežijí bez zranění i pády z velké výšky. Některé druhy vytvářejí společenstva, spíše jsou to ale samotáři.\n\nVětšina veverek se živí rostlinnou potravou: konzumují především ořechy a semena, ale některé se živí i hmyzem. Několik druhů je převážně hmyzožravých.\n\nDoba březosti je známá jen u některých druhů a pohybuje se mezi 25–40 dny. Ve vrhu bylo zjištěno od 1 do 11 mláďat; jejich váha, pokud je známa, se pohybuje od 4 do 30 g. Mláďata jsou kojena 2,5 – 6 týdnů. Pohlavně dospívají v 6 měsících až 3 letech.\n\nDélka život není příliš známa; v zajetí byl zaznamenán i věk přes 10 let.\n\nVětšina veverkovitých hlodavců není ohrožena a v červeném seznamu druhů jsou vyhodnoceny jako málo dotčený druh. Z celkem 279 druhů uvedených v seznamu v IUCN je 31 zařazeno mezi obecně ohrožené druhy:\n\nZranitelné druhy:\n\nOhrožené druhy:\n\n\nKriticky ohrožené druhy:\n\n"}
{"id": "252822", "url": "https://cs.wikipedia.org/wiki?curid=252822", "title": "Les Baux-de-Provence", "text": "Les Baux-de-Provence\n\nPodle této vsi byla pojmenována hornina bauxit, kterou zde v roce 1821 poprvé objevil geolog Pierre Berthier.\n\nPrvním historicky doloženým etnikem sídlícím v prostoru pozdějšího hradu byli ve 3. století př. n. l. Ligurové. O dvě století později založili na úpatí skály vojenský tábor Římané a spojili ho silnicí s Arles. Za invaze barbarů v 5. století sloužila skála jako útočiště křesťanů z Arles. Někdy v té době zde bylo vybudováno první rozsáhlé kamenné opevnění. V písemných pramenech se jako první majitel pevnosti uvádí v roce 900 Leibulf. Kolem roku 1000 si tehdejší majitel hradu Hugo vzal do rodového jména přídomek „z Baux“, čímž se stal zakladatelem stejnojmenné dynastie. Podle rodinné legendy byli páni z Baux potomci biblického krále Baltazara, jednoho ze Tří králů.\n\nPříslušník rodu Vilém Hugues z Baux se jako člen družiny Raimonda z Toulouse zúčastnil první křižové výpravy. Jeho syn Raimond I. z Baux byl exkomunikován z církve, protože zničil klášter Saint-Gilles. Do dějin Provensálska se zapsaly „války Baux“ (1142–1162), ve kterých soupeřili páni z Baux s provensálskými hrabaty z Barcelonské dynastie o moc v Provensálsku. Významnou osobností rodu byl Barral I. z Baux, kterému se podařilo v roce 1249 získat titul podesty Arles, mj. i v důsledku spojenectví s Karlem z Anjou. V polovině 14. století byl Hugo IV. z Baux komořím královny Jany, která ho jmenovala provensálským senešalem. Po královnině zavraždění se hradu roku 1355 zmocnil její nepřítel Charles Duras. Poslední vládkyní a zároveň poslední členkou rodu byla bezdětná Alice z Baux.\nPo její smrti připadlo panství Baux francouzské Koruně. Na začátku 80. let 15. století, za vlády Ludvíka XI., nechal králův důvěrník Baudricourt hradní opevnění pobořit, protože nepovažoval hrad ze strategického hlediska za důležitý. K rekonstrukci hradu došlo brzy nato, za krále Karla VIII., který Provensálsko zbavil částečné nezávislosti a roku 1486 jej definitivně připojil k Francii. V souvislosti s rozvojem palných zbraní ztratil na začátku 16. století hrad svou pevnostní funkci. V roce 1513 daroval Ludvík XII. hrad s panstvím Bernardinovi z Baux, rytíři johanitského řádu, vzdálenému příbuznému rodiny původních majitelů. Král František I. Bernardinovi v roce 1528 hrad zabavil a jeho správou pověřil Anne z Montmorency. Tento šlechtic organizoval obranu Provensálska ve válkách s německým císařem Karlem V. Montmorency byl milovníkem umění a přetvářel hrad v renesanční sídlo. Za hugenotských válek koncem 16. století majitelé hradu střídavě podporovali hugenoty a katolíky.\nObyvatelstvo a šlechta kraje, zejména rod Manville, který Les Baux spravoval, stále tíhli k protestantismu. Přesto městu Les Baux v roce 1613 král Ludvík XIII. udělil rozsáhlá privilegia. Koncem 20. let 17. století se přidalo město na stranu králova bratra, vévody Gastona Orleánského, který se vedl povstání proti královské moci ztělesňované kardinálem Richelieu. Pro Les Baux to mělo osudné následky. V létě 1631]bylo po obléhání, trvajícím 27 dní, město i s hradem dobyto vojsky místodržícího z Arles Charlese d´Estoublon. Na příkaz kardinála Richelieua bylo opevnění hradu a města během jednoho měsíce zbořeno. Město bylo prodáno jeho obyvatelům.\n\nV roce 1642 daroval Ludvík XIII. město monackému knížeti Hercule Grimaldimu jako odškodné za územní ztráty, které utrpěl ve válce se Španělskem. On a jeho šest následovníků používalo titul markýz z Baux. Poslední z nich, Honoré de Grimaldi, ztratil Les Baux za Velké francouzské revoluce. Během revoluce část obyvatel republikánského smýšlení město opustila a usadila se ve městech v nížině, kde byly ustaveny komuny. Ve městě zůstali jen monarchisté.\n\nV období mezi revolucí a počátkem 20. století bylo poničené město takřka opuštěné. Zatímco v roce 1793 mělo 3531 obyvatel, v roce 1906 jen 301. Život se do města začal vracet až s rozvojem cestovního ruchu v 70. letech 20. století.\n\nVesnice rozložená pod hradem má původní středověký půdorys, jednotlivé budovy pocházejí většinou ze 14. – 16. století. Nejvýznamnější architektonické památky jsou následující:\n\nHradní areál se rozkládá na sedmi hektarech. Hradní jádro, postavené v dnešní podobě zřejmě ve 13. století, se skládalo z bergfritu a paláce. V jeho prvním patře se nacházelo 15 místností. Hrad chránily 3 věže: Saracénská, Taravelle a Prokletá. Do vnitřního hradu se přicházelo branou Laura, umístěnou mezi věžemi Saracénskou a Prokletou. Nejstarším hradním kostelem je částečně dochovaná kaple svaté Kateřiny z 12. století, původně zasvěcená Panně Marii. Ke změně patrocinia došlo při přestavbě v 15. století. V předhradí se nachází kaple svatého Blažeje zřejmě z 11. století. V 17. století byla přičleněna ke špitálu, založeném v blízkosti kaple roku 1585 hraběnkou Janou z Quinqueranu. Ze špitálu se dochovalo jen obvodové zdivo. Na předhradí je rovněž pomník provensálského národního básníka Charlese Rieu.\n\n\n"}
{"id": "252828", "url": "https://cs.wikipedia.org/wiki?curid=252828", "title": "Roy Acuff", "text": "Roy Acuff\n\nRoy Acuff, celým jménem Roy Claxton Acuff (15. září 1903 – 23. listopadu 1992) byl americký country muzikant a zpěvák, muž, jenž je dodnes považován za jednoho z nejvýraznějších představitelů původní americké country hudby. Mimoto byl také považován za jeden ze symbolů válečné Ameriky v období 2. světové války.\n\nNarodil se do mnohačetné rodiny. Otec byl právník a později i farář a soudce na venkově v Tennessee. Občas si zahrál na housle, což se zalíbilo i Royovi. Ale ještě víc se mu líbil baseball a začal hrát i profesionálně. Kvůli zdravotním potížím se sportovní kariérou skončil ve svých 27 letech a rozhodl se věnovat hudbě.\n\nPřipojil se ke kočovnické skupině, kde byl zpěvák, muzikant a komediant. Pak se začal prosazovat do místních rozhlasových stanic, založil si skupinu a s ní se propracoval do nashvillské Starobylé nóbl opery ( Grand Ole Opry ).\n\nProslavil se, mimo jiné také tím, že jeho hudební skupina začala používat zbrusu nový americký lidový nástroj zvaný dobro, který pocházel od amerických přistěhovalců slovenského původu (název tohoto hudebního nástroje pochází od zkratky firmy bratrů Dopěrových \"Dopiera-Brothers\"). Jeho doprovodná skupina se jmenovala \"Crazy Tennesseans\" (česky třeba: \"Cvoci z Tennessee\"), později byla přejmenována na \"Smoky Mountains Boys\" (česky asi : \"Chlapci z Mlžných hor\").\n\nRoy byl známý především svým horalským hlasem i horalským country repertoárem, velmi častým námětem jeho písniček se staly vlaky, železnice, železniční tuláci zvaní \"hoboes\" apod. Ve 40. letech 20. století v období 2. světové války byl velice populární. V té době patřil mezi nejpopulárnější zpěváky v rámci celé scény americké populární hudby vůbec, jeho popularita byla tehdy plně srovnatelná např. s Frankem Sinatrou. Nejvíce ho prý uznávali američtí vojáci na frontách, kde se také stal jedním ze symbolů amerického válečného úsilí. Roy Acuff výraznou měrou přispěl k proměně původní americké venkovské country hudby v současný hudební styl, zasloužil se spolu s několik dalšími interprety také o to, že se právě z města Nashville v Tennessee stalo historicky nejdůležitější centrum americké country hudby.\n\n"}
{"id": "252829", "url": "https://cs.wikipedia.org/wiki?curid=252829", "title": "Milada (jezero)", "text": "Milada (jezero)\n\nMilada (dříve užíván také název Chabařovické jezero) je rekultivační jezero vytvořené v těžební jámě hnědouhelného dolu Chabařovice v místě bývalých obcí Hrbovice, Tuchomyšl a Vyklice. Má rozlohu 252,2 ha (o málo menší než Máchovo jezero), průměrnou hloubku 15,5 m a maximální hloubku 24,7 m. Objem vody činí 35 601 000 m³. Napouštění jezera započalo roku 2001 a bylo dokončeno v roce 2010. Následovaly další rekultivační práce a veřejnosti bylo jezero zpřístupněno v roce 2015. Náklady na rekultivační práce dosáhly 5 miliard korun. Toto jezero bude po dobu cca 1. poloviny 21. století druhým největším severočeským jezerem (po jezeru Most) a třetím největším v Česku vůbec (po jezeru Medard).\n\nJezero Milada je první velkou vodohospodářskou rekultivací v Česku – jako takové se tudíž stalo vzorem i pro další obdobné projekty v severozápadních Čechách (Ústeckém a Karlovarském kraji), kde je krajina silně narušena povrchovou těžbou uhlí a je tu do budoucna (kolem pol. 21. století) plánováno vytvoření dalších velkých jezer v jamách po bývalých dolech.\n\nV dubnu 1997 byla v povrchovém – původně hlubinném – dole Chabařovice ukončena těžba hnědého uhlí; zbývající zásoby uhlí byly, i přes svou vysokou kvalitu, už roku 1991 rozhodnutím vlády ČR odepsány. Vzápětí se započalo na rekultivačních pracích. Byl zvolen hydrický způsob rekultivace, napouštění vodou. (Původně se ovšem zvažovala i tzv. suchá varianta rekultivace, tj. zasypání jámy zeminou. Pro vysokou finanční náročnost ale od takového řešení bylo upuštěno.) Zatopení prosazovali i představitelé okolních obcí a měst, aby tak v budoucnu už nemohlo dojít ke snahám o znovuobnovení těžby.\n\nPo zakrytí uhelné vrstvy, náležitém upravení břehů i okolního terénu a ucpání všech starých štol začalo 15. června 2001 napouštění jezera. Voda přitékala z nedaleké, cca 2 km západně situované nádrže Kateřina (taktéž zatopený důl), a to dvojí cestou: jednak bývalým požárním vodovodem a jednak korytem obnoveného Zalužanského potoka, který přes Kateřinu protéká na východ. Od září 2008 byl potok před svým ústím do napouštěného jezera obloukem sveden nově vybudovaným korytem do pomocné protieutrofizační nádrže (na jihozápadním okraji Milady) a teprve z ní přitékala příkopem „N“ už vyčištěná voda do jezera. Rychlost napouštění byla stanovena na maximálně 700 l/s odpouštění vody z Kateřiny. Krom tohoto externího zdroje má ještě Milada své vlastní spodní („stařinové“) vody, jejichž hladina byla řízeně zvyšována/obnovována omezováním práce čerpadel. Od roku 2005 bylo čerpání zastaveno a spodní vody přes přelivový vrt, situovaný na severním břehu, volně zaplavovaly území rychlostí maximálně 54 l/s. Voda v jezeře je tak smíseninou potočních, spodních a dešťových vod. Jezero bylo do stanovené výše hladiny 145,7 m n. m. napuštěno 8. srpna 2010, po více než 9 letech.\n\nNásledně se připravovala některá území pro zainvestování a další rekultivační práce jako sázení mladých stromků a jejich následné ožínání. Očekává se mírná změna klimatu v bezprostředním okolí jezera, tj. více mlh, méně prašnosti, potlačení teplotních výkyvů. Kvalita vody bude jedním z ostře sledovaných kritérií (nedaleko od břehu se nachází mj. i bývalá skládka Chabařovice, možný zdroj postupného znečištění), které poslouží k projekci dalších hydrických rekultivací regionu.\n\nPůvodně se plánovalo plné otevření jezera ke koupání a výstavbě už v roce 2012, ale později byl termín posunut až na konec roku 2015. Po čtrnáct let trvající rekultivaci, jejíž náklady dosáhly pěti miliard korun, bylo jezero nakonec otevřeno pro veřejnost v květnu 2015.\n\nJezero a jeho okolí má sloužit k rekreačním a sportovním účelům (koupání, plavání, rybaření, jachting, cyklotrasy, kolečkové brusle, kondiční běh, jízda na koni) pro obyvatele Ústí nad Labem a jeho širšího okolí. Měla by tu vzniknout i rekreační výstavba včetně přístavu.\n\nV roce 2006 vznikl dobrovolný svazek obcí Jezero Milada (Ústí n. L., Chabařovice, Trmice, Řehlovice, Modlany), se záměrem spravovat a přijatelně turisticky rozvíjet jezero s okolními pozemky. Zatím obce vybudovaly cyklotrasu č. 3009, která vede územím vnější výsypky lomu, s napojením na Habří a Řehlovice. V Chabařovicích navazuje na již vybudovanou cyklotrasu KČT se stejným označením, prochází okolo jezera, rozbíhá se po cestách v areálu a na konci přichází do Stadic. Zde se napojuje na cyklotrasu Přemysla Oráče (č. 3071), po které je možné vydat se do Trmic či na opačnou stranu do Úpořin.\n\nKolem jezera Milada se stále nacházejí ložiska se zhruba 150 miliony tun kvalitního hnědého uhlí. Přestože došlo ke zrušení dobývacího prostoru, zůstává na pozemcích okolo jezera chráněné ložiskové území. To v praxi znamená možnost budoucího obnovení těžby v prostoru kolem jezera a omezuje možnosti výstavby na tomto území. Přestože stát plánuje bezúplatný převod jezera na okolní obce, zrušení chráněného ložiskového území zatím odmítá. Dotyčné obce sdružené ve svazku obcí Jezero Milada se možnosti obnovení těžby obávají. Svazek obcí Jezero Milada však dosud nemá ujasněnou koncepci budoucího využití a rozvoje potenciálu jezera, bez nějž bude jeho vlastnictví značnou finanční zátěží (náklady na údržbu se pohybují okolo 11 milionů korun ročně).\n\nDne 3. února 2019 navrhlo ministerstvo průmyslu a obchodu, že si oblast nechá a bude v ní investovat. Jezero by se mělo stát součástí rozsáhlých zásobáren vody. Původní plán byl, že stát vytvoří jezero a města budou investovat do jeho využití a údržby. (Chabařovice měly zájem vybudovat chatovou oblast, ale nedostaly povolení báňského úřadu.) Jezero Milada je první svého druhu a je jakousi učebnicí pro další podobné projekty. Celkem bude zatopeno šest hnědouhelných dolů. Měly by být největší zásobárnou vody v ČR. V budoucnosti by mohly být propojeny vodními kanály, čímž by se ušetřily náklady na provoz. Kromě Milady vzniklo již jezero Most (na místě dolu Ležáky, resp. starého města Most, jež bylo zbořeno), dalším zatopeným bude důl ČSA, kde těžba končí asi za pět let. Vláda má během roku 2019 rozhodnout, zda se bude nadále snažit jezero předat městům, nebo začne investovat.\n\n\n"}
{"id": "252838", "url": "https://cs.wikipedia.org/wiki?curid=252838", "title": "Tandemový seskok", "text": "Tandemový seskok\n\nTandemový seskok je odvětví parašutismu, při kterém je pasažér (nováček, student parašutismu) připoután speciálním postrojem ke zkušenému parašutistovi (instruktor, tandem-pilot). Tandem-pilot řídí celý průběh seskoku od výskoku z letadla, volného pádu, otevření a řízení padáku a bezpečného přistání. Před seskokem stačí pasažérovi pouze desetiminutová instruktáž. Společně se zkušeným tandem pilotem tak může pasažér zažít téměř minutový volný pád rychlostí 200 km/h z výšky 4 000 m a přibližně 10 minut letu na padáku.\n\nUstrojení zabere zpravidla 10 – 15 minut. Následně je pasažér teoreticky (nováček) obeznámen, jak seskok probíhá. Dále následuje praktické cvičení pro správné provedení volného pádu a přistání. Obvyklý je let do výšky 3000 – 4000 m. Při ní trvá volný pád maximálně minutu, a to při rychlosti 200 – 250 km/h. K otevření hlavního padáku dochází v 1500 metrů. Následuje zhruba 5 až 8 minut letu na padáku. Přistání se rovná pádu z 10 – 30 cm.\n\nTandemový seskok vyžaduje jinou výstroj než pro běžné seskoky. Moderní padákové systémy pro tandemové seskoky využívají postroj se stabilizačním výtažným padáčkem, který je otevřen krátce po výskoku z letadla. To umožní zpomalit rychlost volného pádu dvou lidí na rychlost jednoho parašutisty, prodlouží čas volného pádu a zajistí bezproblémové otevření hlavního padáku. Vrchlík tandemového padákového systému je větší než pro běžné seskoky, aby unesl dva lidi (pasažéra a tandem-pilota). Všechny moderní padákové systémy používají elektronický přístroj, který při selhání tandem-pilota sám analyzuje situaci a v případě potřeby otevře záložní padák. Třemi největšími výrobci tandemových padákových systémů je Sigma Tandem, Vector Tandem a Strong Dual Hawk.\n\nKaždý tandemový pilot musí získat instruktorský certifikační kurs pro tandemové seskoky. Každý stát má své interní požadavky a předpisy pro získání licence tandem-pilota, které např. v České republice vydává Aeroklub Čech a Moravy. Jednotliví výrobci tandemových systémů pak navíc ještě mají své další požadavky.\n\nSouprava pro tandemový seskok obsahuje hlavní padák, záložní padák a speciální zabezpečovací přístroj, který automaticky v případě selhání tandem-pilota otevře záložní padák. A to ve výšce 600 m. Tandem-pilot má dále ve výbavě výškoměr a akustický signalizátor výšky. Ten poskytuje informace o blížící se výšce otevření padáku.\n\nSeskok v tandemu lze absolvovat od dovršení 8. roku života, přitom platí, že osoby mladší 18 let potřebují písemný souhlas zákonného zástupce. Minimální výška činí 120 cm, maximální váha 110 – 120 kg. Seskok nemohou učinit lidé s epilepsií, srdeční chorobou, mentálním postižením či jinou vážnou nemocí. Rekord se zápisem do Guinnessovy knihy pro Česko získal seskok parašutisty a handicapovaného kvadruplegika Václava Švece, a to za první tandemový seskok vozíčkáře z balonu. Nejstarším člověkem na světě, který absolvoval seskok z letadla, je Verdun Hayes. Válečný veterán skočil z výšky 4 500 m ve 101 letech a 28 dnech. Zapsal se tak do Guinnessovy knihy rekordů.\n\nHistorie padáku se datuje do 10. století, kdy byl Číňany využíván k seskokům z malé výšky. Za zakladatele moderního padáku bývá považován vynálezce Leonardo da Vinci, který roku 1485 navrhl padák ve tvaru pyramidy. První úspěšný tandemový seskok byl učiněn roku 1977. Provedl jej na letišti v Delandu ve státě Florida Američan Bill Booth. Pro seskok byl využit upravený padák v tandemovém uspořádání. Záložní padák byl umístěn na záda, čímž vzniklo místo pro uchycení pasažéra, jímž byl jedenáctiletý chlapec. Přelom padákového létání stanoví rok 1985, ve kterém Laurent de Kalbermatten sestavil první opravdový padákový kluzák. 14. října 1989 se uskutečnil první úspěšný tandemový seskok na území České republiky, tehdejšího Československa. Seskok proběhl na letišti v Příbrami. Tandem-pilotem byl šéftrenér střediska vrcholového sportu Adolf Eisenhammer, pasažérkou plachtařka Eva Petráňová.\n\n"}
{"id": "252839", "url": "https://cs.wikipedia.org/wiki?curid=252839", "title": "Přikryvadla", "text": "Přikryvadla\n\nPřikryvadla (známá též jako přikrývky, pokrývky, krydla, famfrnochy, \"famfrnochy\", \"fanfrnochy\", \"fanfrňochy\", \"fafrnochy\", \"fafrňochy\", staročesky fafrnochy) jsou pláště, které si rytíři pokládali na helmu a nechali je splývat jako ochranu z vrcholu přilby na záda. Zřejmě vznikla při křižáckých výpravách do Svaté země jako reakce na přehřívání rytířova těla v těžké kovové zbroji pod žhavým sluncem. Další funkcí, kterou přikryvadla plnila, byla částečná ochrana před sečnými útoky nepřátel nebo před blátem a prachem.\n\nV heraldice jsou přikryvadla tvořena látkou, která je upevněna na přilbě, a jejíž okraje volně vlají kolem přilby i štítu. Přikryvadla byla vybarvována obvykle dvěma hlavními tinkturami (barvami) erbu. Pokud byl erb hodně barevný, mohla být přikryvadla na pravé a levé straně vybarvována různými sadami tinktur.\n\nPřikryvadla byla zpočátku zobrazována celistvá, jako jedno plátno. Tato tradice se výjimečně může objevit na erbech duchovních, kteří se rozhodli využívat přilbu ve svém znaku, protože ti nemohou mít přikryvadla rozsekaná od boje. Později se přikryvadla začala pro větší efekt kresby zobrazovat různě děravá a poškozená. Tento druh přikryvadel se vždy kreslí jako by se vzdouvala ve větru, což umožňuje kreslířům erbů vytvářet různé zajímavé tvary.\n\nNa helmě byla přikryvadla držena točenicemi, což je věnec tvořený ze stočených konců překryvadel. V heraldice se později za tímto účelem objevují korunky posazené na přilbu, které točenice zcela vytlačily.\n\nPokud byla přikryvadla rozdělena, znázorňoval účast držitele na rytířském turnaji.\n\nPokud byla na erbu použita hodnostní koruna, používala vyšší šlechta na pozadí erbu místo přikryvadel pláště a stany. Ty se zobrazují jako honosné látkové závěsy, který splývají z koruny a obklopují celý štít.\n\n"}
{"id": "252841", "url": "https://cs.wikipedia.org/wiki?curid=252841", "title": "Monarcha stěhovavý", "text": "Monarcha stěhovavý\n\nMonarcha stěhovavý (\"Danaus plexippus\") je denní motýl z čeledi babočkovitých. Je známý svou každoroční poutí do středního Mexika (přesněji Sierra Nevada) v obrovských hejnech, kde přežívá zimu. Protože trvá jejich cesta skoro 4000 km a po cestě na ně čeká mnoho překážek (např. sucho, hurikán...), ne všichni monarchové dosáhnou svého cíle. Na jaře se opět vrací do svých líhnišť v Severní Americe nebo v Kanadě. V Kanadě nebo v Severní Americe potom obrovská hejna sedají na stromy, na kameny a všude kolem. Stromy jsou celé obsypané motýly a je těžko rozeznat co je strom a co je motýl (pokud se motýli nijak zvlášť nepohybují). V Mexiku byla lokalita přezimování tohoto motýla vyhlášena biosferickou rezervací \"\"Reserva de la Biosfera de la Mariposa Monarca\"\". Rozkládá se na pomezí mexických států México a Michoacán, má rozlohu 56 000 ha a v roce 2008 byla zapsána na seznam světového dědictví.\n\n"}
{"id": "252842", "url": "https://cs.wikipedia.org/wiki?curid=252842", "title": "Karel z Janovic", "text": "Karel z Janovic\n\nJan Karel Janovský z Janovic, též Jean Charles Danowitz či Jean Charles Dianowitz či Jean Charles d'Yanowitz, ale také Johann Karl Janowsky von Janowitz, zvaný \"Besme\" nebo \"Bême\" jindy uváděno pouze Jan nebo Karel Janovský z Janovic či Jan z Janowicz (zavražděn † 1575 / 1577 v Bouteville, pohřben v Angoulême) byl český šlechtic (podle francouzů württemberčan, neboť je vnímán jako syn Jana Viléma Janovského z Janovic, štolby na württemberském dvoře) ve službách rodiny de Guise (Lorraine-Guise), zuřivý pronásledovatel hugenotů. Když se Janovský vracel ze Španělska, kam ho poslal vévoda de Lorraine-Guise, zajali ho protestanté ze Saintonge u města Jarnac. Na útěku z vězení se k Janovskému připojil kapitán Brétauville (horlivý protestant), který ho však nechal uvěznit boutevillskou posádkou a probodl ho mečem na hradě Bouteville, jehož byl kapitán Brétauville guvernérem. Mrtvé tělo Jana Karla Janovského z Janovic identifikoval Philippe de Volvire, markýz de Ruffec, který velel katolickému městu Angoulême, a nechal zde Janovského pohřbít.\n\nJan Karel Janovský z Janovic byl synem Viléma Janovského z Janovic (Wilhelm von Janowitz, zvaný Böhem nebo Böhmer), fortifikačního rádce a burgfojta na Hohenasbergu u baden-durlašského markraběte Karla II. (vládl 1553-1577), předtím na Hohentübingen u württemberského vévody Christopha (vládl 1550-1568), kdy se pod velením Viléma z Janovic vedlo vojenské tažení na Hohenrechberg.\n\nV prosinci 1571 přišel s králem do Paříže, kde již se činily přípravy k válce se Španělskem. Tu však Kateřina Medicejská dorozuměla se s Guisy, a dne 22. srpna 1572 byl Coligny jdoucí od krále z Louvru postřelen od najatého vraha Maureverta. To bylo předzvěstí noci Bartolomějské (24. srpna), jejíž první obětí byl Coligny.\n\nV průběhu Bartolomějské noci smrtelně zranil probodením hrudi a vyhozením z okna (vrhal tělo oběti oknem z třetího nejvyššího patra domu v ulici Béthisy ve čtvrti kde se nachází kostel Saint-Germain-l’Auxerrois nedaleko Louvru) admirála Colignyho. ((Tělo ještě dýchající oknem bylo hozeno na dvůr, kde Jindřich de Guise Colignyho kopl do obličeje, a sluha vévody z Nevers uťal Colignymu hlavu, již zanésti chtěli do Říma. Mrtvola Colignyho potom byla pověšena na šibenici montfauconské.)) Jako odměnu za svůj čin získal Janovský ruku Anny Isabelly d'Arne (Anna Isabelle D'Arnauld), nemanželské dcery lotrinského kardinála Karla de Guise nebo kardinála Ludvíka I. de Guise, s níž se v roce 1572 oženil. Byl zabit v září 1575 na útěku z protestantského vězení.\n\nZmiňuje ho Voltaire ve svém eposu \"Henriada\" a Alexandre Dumas v románu \"Královna Margot\".\n"}
{"id": "252845", "url": "https://cs.wikipedia.org/wiki?curid=252845", "title": "Event marketing", "text": "Event marketing\n\nEvent marketing je komunikované sdělení spojené s formou zvláštního představení, prožitkem, který je vnímán více smysly najednou. \n\nV rámci event marketingu je tedy využíváno emocí v marketingové komunikaci a je vycházeno z faktu, že si lidé nejlépe zapamatují to, co reálně prožijí. Emocionální podněty, které event vyvolává, pak velmi dobře působí na image nabízené služby či produktu. Event marketing nezahrnuje pouze komunikaci externí, ale také interní v rámci společnosti. \n\nPojem event marketing se poprvé objevil v marketingové literatuře v 90. letech 20. století, přičemž byl znám jako forma komunikace již v antickém Římě. Například když se významní vojevůdci vraceli z úspěšného válečného tažení, tak bývaly na jejich počest uspořádávány několikadenní slavnosti s náboženskými rituály, které vyvolávaly silné prožitky. Zároveň se také slavnosti stávaly významnými komunikačními nástroji. \n\nZákladem event marketingu je slovo \"event\", které se překládá jako událost, prožitek, zážitek, příhoda nebo představení. Je však důležité uvědomit si, že každé představení nemůže být považováno za event a zároveň ne každý, kdo event organizuje, dělá právě event marketing. Event se většinou chápe jako konkrétní nástroj komunikace, zatímco event marketing je považován za dlouhodobější formu komunikace, která vychází z předem stanovené firemní strategie. \n\nPro event marketing je někdy používáno označení \"zážitkový marketing\". Tento pojem označuje aktivity, při kterých se firma snaží zprostředkovat cílové skupině zákazníků emocionální zážitky spojené se svou značkou, přičemž se očekává, že prožitek z těchto aktivit bude mít pozitivní dopad na emoce jednotlivců, což se následně odrazí v trvalejší a intenzivnější příchylnosti k značce. Pomocí eventu tak lze upoutat nové potenciální klienty a zároveň motivovat a ovlivňovat obchodní partnery, upevňovat jejich loajalitu, prezentovat produkty, služby a vize. \n\nMarketingoví odborníci vnímají event marketing jako:\n\nEvent marketing může být chápán z hlediska evropského či amerického. V rámci americké koncepce se event marketing chápe v širším slova smyslu, a tak se pod tento pojem řadí také sponzoring či výstavy. Podle evropské koncepce je event marketing snahou o koordinaci komunikace kolem vytvářeného nebo sponzorovaného eventu, přičemž slovem event je míněna aktivita, kdy se cílová skupina setkává v určitém místě a čase. Jedná se o setkání, kdy je utvářen nový prožitek.\n\nV užším slova smyslu lze event marketing charakterizovat následujícími znaky:\n\nEvent marketing je typickým nástrojem podlinkové komunikace, což potvrzuje i skutečnost, že při komunikaci se stávajícími či potenciálními zákazníky využívá osobně orientované dialogy. \n\nEvent marketing je také součástí marketingového mixu spadající v rámci terminologie 4P pod propagaci. Je velmi důležité jej do komunikačního mixu důsledně zařadit tak, aby mohla být event marketingová politika firmy úspěšně realizována. Event marketing je tedy úzce propojen s ostatními nástroji komunikačního mixu (veletrhy, výstavy, sponzoring, direkt marketing, public relations) a díky tomu dokáže v účastnících vyvolat silné emocionální prožitky. Integrovaný event marketing je proto chápán jako nástroj, který zahrnuje všechny prvky moderní komunikace pomáhající vytvářet či zprostředkovávat inscenované zážitky. Dochází tedy k přechodu od reklamního monologu k dialogu se zákazníky a tím pádem se pasivní marketingový prožitek mění na aktivní.\n\nIntegrovaný event marketing zahrnuje následující:\n\nNejvíce styčných bodů má integrovaný marketing se sponzoringem, zejména v souvislosti s velkými akcemi, např. koncerty, galavečery atd. Takovéto akce se těší velké pozornosti sdělovacích prostředků. Nastává tak ideální spojení event marketingu a public relations.\n\nEvent marketing je velmi mladým komunikačním nástrojem, proto dosud neexistuje zcela jednoznačná typologie jednotlivých event marketingových aktivit. Účelové rozdělení je znázorněno na obr. 1, který dělí event marketingové aktivity podle obsahu, cílových skupin, konceptu, doprovodného zážitku, který je s danou akcí spojen, a místa konání eventu.\n\nPodle obsahu využití event marketingu rozdělujeme na:\n\nPodle cílových skupin rozdělujeme zaměření event marketingu na dvě oblasti:\n\nPodle konceptu se člení event marketing do pěti základních kategorií:\n\n\nPodle doprovodného zážitku – zážitky, které vyvolávají nebo doprovázejí vlastní komunikaci klíčového sdělení. Jde o cílený přenos emocí a pocitů mezi danou aktivitou a značkou, obecně pak o využívání sportu, kultury, přírody či jiné společenské aktivity. U téhle typologie je zřejmé, že se jedná o jedinečné a neopakovatelné akce, proto tu není možné další dělení kategorie.\n\nPodle místa můžeme event marketing rozdělit na:\n\n"}
{"id": "252860", "url": "https://cs.wikipedia.org/wiki?curid=252860", "title": "Csesznek", "text": "Csesznek\n\nCsesznek (, ) je vesnice v západním Maďarsku v Bakoňském lese, známá středověkým hradem. V roce 2004 tu žilo 570 obyvatel. Roku 1263 se stal jeho vlastníkem baron Jakub Cseszneky, hlavní župan Trenčínské župy a rod Csesznekyovci.\n\n"}
{"id": "252862", "url": "https://cs.wikipedia.org/wiki?curid=252862", "title": "Kerhartice (Ústí nad Orlicí)", "text": "Kerhartice (Ústí nad Orlicí)\n\nKerhartice () je část města Ústí nad Orlicí v Pardubickém kraji. Místní část se nachází na západním okraji města, v údolí řeky Tichá Orlice a v blízkosti ústecké železniční stanice.\n\nKerhartice se skládají z \"Kerhartic\" a \"Gerhartic\". První písemná zmínka o Gerharticích pochází z roku 1292 v darovací listině krále Václava II. zbraslavskému klášteru ze dne 10. srpna 1292. První zmínka o Kerharticích pochází 1506 na tržní listině Jana Kostky z Postupic. Sloučení vsí Kerhartice (ves brandýského panství) a Gerhartice (ves lanšperského panství) proběhlo roku 1848, kde po dohodě občanů obou vsí byl ustaven úřední název sjednocené obce – Kerhartice.\n\nRoku 1866 byla ústeckým obchodníkem Františkem Benešem založena v Kerharticích továrna na výrobu textilu (valcha), kde textilní stroje tehdy byly poháněny jenom vodním kolem (dnes UOtex). Roku 1873 bylo otevřeno na tehdejším katastrálním území Kerhartic vlakové nádraží – tranzito. Obecní úřad v Kerharticích se tehdy obrátil na rakouské vedení drah o zřízení názvu nádraží Kerhartice, což bylo zamítnuto (v roce 1925 rozhodl zemský soud o vyčlenění zmíněného nádraží z kerhartického katastru a včleněno do katastru Ústí nad Orlicí).\n\nRoku 1902 byla otevřena místní obecní škola. V roce 1906 se konala na zahradě místní školy stromková slavnost, kde byly zasazeny dvě lípy. V roce 1907 byl otevřen v objektu hostince tehdejšího starosty pana Kutiny c. k. poštovní úřad. Nad obcí se nachází kapli z roku 1911, která byla vysvěcena byla až v roce 1912. Z roku 1921 pochází místní památník národního osvobození (v sousedství místního hřbitova). Roku 1924 byla postavena sokolovna. V roce 1925 bylo v sokolovně zřízeno Bio kino, kde se již promítaly ozvučené filmy, které navštěvovali diváci až z Trutnova a Náchoda. V roce 1928 byla k objektu sokolovny přistavěna restaurace. Zřízení kina a restaurace sloužilo Sokolu k úhradě dluhu na stavbu sokolovny. V roce 1925 byli v zahradě u sokolovny vysázeny lípy. V roce 1929 byl povolen nový název \"Kerhartice nad Orlicí\". Roku 1942 byly Kerhartice poprvé sloučeny německými úřady s městem Ústím nad Orlicí. V květnu roku 1945 se Kerhartice opět osamostatnily, což trvalo až do 31. prosince 1948, kdy opět nedobrovolně byly sloučeny s městem Ústí nad Orlicí s úředním názvem Ústí nad Orlicí – Kerhartice (byl zrušen přídavek nad Orlicí). \n\nRoku 1963 dopadl poblíž místní pošty meteorit, který byl umístěn do Národního muzea v Praze. Roku 1996 byl do obce zaveden plynovod. 7.7. roku 1997 postihla obec povodeň a v některých místech v této městské části dosáhla hladina vody až cca 170 cm. V této městské části byla v roce 1993 založena Osvětová beseda Havlíček, jež v roce 2001 byla přeregistrována jako Občanské sdružení Havlíček, které pořádá různé kulturní akce pro dospělé a mládež.\n\nV obci působí Sokol. Hraje se zde volejbal a fotbal. Od roku roku 2008 prochází Kerharticemi cyklostezka Ústí nad Orlicí - Choceň. V Kerharticích se koná také cykloakce Novohradská sedmdesátka.\nKoncem srpna 2011 byla zahájena výstavba multifunkčního hřiště.\n\nNad obcí se vypíná Andrlův chlum s rozhlednou a chatou Hvězdou.\n\nV Kerharticích se koluje věky, že na levé stráni směrem ku Hrádku bylo hradiště, kde údajně žil zakladatel vsi Gerhartic - Gerhart. Možno říci, že ze dvou stran je neschůdný přístup na zmíněné hradiště v pověst, ale ze dvou stran je schůdné, jediné příkop by mohl tomu zabránit. Dle pověsti této vyvýšenina se nazývá hradiště.\n\nHradiště pravděpodobně z doby Slavníkovců, kteří tu mohli míti na svém tehdejším území hradiště táhnoucí se od počátku stráně u Kerhartic směrem do vsi Řetůvky. Bývalý ředitel školy v Řetůvce pan Pražák dělal zde namátkový archeologický výzkum a nalezl zde z hlíny malou nádobku.\n\nCo se týče pověsti že na prudkém svahu ku Kerharticím bylo hradiště, tak konstatuji, že ústecký archivář Jindřich Nygrín nechal v roce 1942 za pomoci studentů udělat malé archeologické výkopy, kde mimo popele, jež tu zanechali lesní dělnici, nic zvláštního se nenašlo, aby byla dokumentovaná přítomnost hradu.\n\nZa Kerharticemi, v místě zvaném Na Herzánkách, stála ve středověku tvrz, která byla obehnána vodním valem, jež byl napájen vodou původního toku Tiché Orlice a na druhém konci vytékala zpět do řeky. Ve čtyřicátých letech opodál místa tvrze vykopali na poli místní občané Jindřich Nygrin a Julius Vrbický hliněné výrobky datované do 15. století. Do sametové revoluce bylo toto místo skládkou odpadu československé i sovětské posádky, a poté následně došlo k likvidaci skládky. O této tvrzi není nikde žádný údaj v historických pramenech. Po upozornění ze strany místních navštívil toto místo archeolog Vich, jenže zde potvrdil nálezy vodních valů, které jsou zaneseny i na staré katastrální mapě, kde je zakreslen zaniklý (zasypaný) přívod vody z řeky přes současný pozemek.\n\nV počátku padesátých let minulého století při práci pokládání drenážních trubek na poli jeho vlastníkem panem Juliem Vrbickým bylo zde nalezeno kamenné drtidlo z doby neolitu, které je uložené v regionálním muzeu ve Vysokém Mýtě.\n\n\n\n\n\n"}
{"id": "252867", "url": "https://cs.wikipedia.org/wiki?curid=252867", "title": "ATS-59", "text": "ATS-59\n\nATS-59 byl sovětský tahač kanónů z 50. let 20. století. Byl užíván nejen v sovětské armádě a v armádách států Varšavské smlouvy, ale vyvážel se i do mnoha dalších států světa. Byl i ve výzbroji Československé lidové armády.\n\n\n"}
{"id": "252868", "url": "https://cs.wikipedia.org/wiki?curid=252868", "title": "André Maginot", "text": "André Maginot\n\nAndré Maginot (\"André Mažinot\", 17. února 1877 – 7. ledna 1932) byl francouzský politik, voják, člen parlamentu a v letech 1929–1932 ministr války. Jeho nepochybně nejznámějším politickým krokem bylo prosazení vybudování soustavy pevností na hranicích s Německem, známé jako Maginotova linie.\n\nAndré Maginot se narodil v Paříži. Část svého dětství strávil v Alsasku Lotrinsku, což byla oblast, kde Maginot později prosazoval pro vybudování obranného opevnění. V roce 1897 složil úřednické zkoušky a začal budovat kariéru ve francouzském úřednickém aparátu. Do roku 1910 pracoval jako asistent generálního guvernéra v Alžíru, poté s touto prací skončil a začal v politice. Toho roku byl zvolen do \"Chambre des députés\", kde pracoval jako podministr pro válečné záležitosti až do vypuknutí první světové války v roce 1914.\n\nKdyž začala válka, Maginot se rozhodl pro službu v armádě a byl odeslán na frontu v Lotrinsku. V listopadu 1914 byl Maginot v hodnosti četaře zraněn do nohy poblíž Verdunu, což mělo za následek, že do konce života kulhal. Za své vojenské zásluhy byl vyznamenán Médaille militaire, nejvyšším francouzským vojenským vyznamenáním.\n\nPo první světové válce Maginot pokračoval v politice a vrátil se do \"Chambre des députés\", kde také zastával množství postů, počínaje v roce 1920 místem \"ministra důchodů\" a v letech 1922–1924, 1929–1930 a 1931–1932 \"ministra války\". Vyjádřil své znepokojení nad tím, zda Versailleský mír přináší Francii dostatečnou bezpečnost. Opakovaně tlačil na vládu, aby investovala více peněz do obrany země v době, kdy nedůvěra k Německu narůstala. Maginot začal budovat obranná postavení a série pevností na německých hranicích, které kombinovaly systém polních pozic a stálých betonových tvrzí. V jeho rozhodnutích hrály nepochybně roli osobní zkušenosti s úspěšným opevněním vybudovaném u Verdunu během první světové války.\n\nV roce 1926 ministr Maginot získal od francouzské vlády peníze na vybudování několika pokusných sekcí obranné linie. V rozhodujícím roce 1929 bylo nové opevnění zprovozněno a začalo být známé jako \"Maginotova linie\". Během diskuse o rok později André Maginot velmi prosazoval přidělení obrovské částky, kterou by potřeboval na mohutné opevnění celé francouzsko-německé hranice. Nakonec se mu podařilo vyjednat přidělení částky ve výši asi 3,3 miliardy tehdejších franků.\n\nPráce na projektu začaly neprodleně a postupovaly velmi rychle. V říjnu 1930 ministr Maginot navštívil staveniště a vyjádřil politování nad oběťmi prací, které se z oblastí museli vystěhovat. Navštívil také budovací práce v oblasti Lotrinska, kde měla domov jeho rodina a kde on sám strávil dětství, kde ještě více bojoval za přidělení peněz pro projekt v této oblasti. Ačkoliv je Maginot hlavním protagonistou projektu Maginotovy linie, většina její dnešní podoby je výsledkem práce Paula Painleva, Maginotova nástupce v pozice ministra války.\n\nAndré Maginot svůj projekt nikdy nedokončil, v prosinci 1931 onemocněl a 7. ledna 1932 v Paříži zemřel. Jeho ztrátu oplakávala celá Francie a po jeho smrti linie, kterou obhajoval a začal budovat, nesla jeho jméno.\n\n\n"}
{"id": "252870", "url": "https://cs.wikipedia.org/wiki?curid=252870", "title": "AT-L", "text": "AT-L\n\nAT-L byl sovětský lehký tahač děl z konce 40. let 20. století. První prototyp byl sestrojen roku 1947, v letech následujících byl dodáván nejen sovětské armádě, ale byl vyvážen i do dalších zemí světa. Byl používán k tažení děl do ráže 122 mm. Vyráběn byl v různých modifikacích až do roku 1967. Tahač byl užíván i v ČSLA. \n\n"}
{"id": "252871", "url": "https://cs.wikipedia.org/wiki?curid=252871", "title": "Pavla Rybová", "text": "Pavla Rybová\n\nPavla Rybová, rodným jménem Pavla Hamáčková (20. května 1978 v Chomutově) je česká atletka, halová mistryně světa a halová mistryně Evropy ve skoku o tyči.\n\nNa podzim roku 2006 se provdala za bývalého českého desetibojaře Jiřího Rybu.\n\nMezinárodní kariéru započala v roce 1997 na juniorském mistrovství Evropy v Lublani, kde byla ženská tyčka na programu vůbec poprvé v historii. Ve finále se umístila na pátém místě, když překonala 395 cm. Za stejnou výšku získala bronz Rakušanka Monika Erlachová, která však měla lepší technický zápis . O rok později skončila na mistrovství Evropy v Budapešti ve finále dvanáctá. Na halovém MS v japonském Maebaši 1999 skončila na celkovém sedmém místě (435 cm). V témž roce získala na světové letní univerziádě ve španělském Palma de Mallorca zlatou medaili.\n\nV roce 2000 se stala v belgickém Gentu halovou mistryní Evropy. Ve finále jako jediná překonala 440 cm. O stříbro se podělily Ruska Jelena Beljakovová a Němka Christine Adamsová, které skočily 435 cm. Na letních olympijských hrách 2000 v australském Sydney měla ženská tyčka premiéru. V kvalifikaci však česká tyčkařka uspěla jen na základní výšce 400 cm a do finále nepostoupila. Sítem kvalifikace mj. neprošly také pozdější světové rekordmanky Světlana Feofanovová a Jelena Isinbajevová, které zde nezaznamenaly platný pokus.\n\nO rok později se stala v Lisabonu halovou mistryní světa. Výkonem 456 cm navíc vytvořila tehdejší rekord šampionátu . Na světovém šampionátu v Edmontonu 2001 obsadila osmé místo. Kvůli zdravotním problémům se zády se v roce 2002 nemohla zúčastnit mistrovství Evropy v Mnichově . Také v roce 2003 sužovaly českou tyčkařku zdravotní problémy, zejména kotník. Kvůli zraněnému kotníku přišla o halové MS v Birminghamu a také o účast na mistrovství světa v Paříži . Na letních olympijských hrách v Athénách o rok později skončila jedenáctá. V roce 2005 se na halovém ME v Madridu umístila na šestém místě. V témž roce si připsala jeden ze svých největších úspěchů pod širým nebem, když na světovém šampionátu v Helsinkách získala za výkon 450 cm bronzovou medaili. Stříbro vybojovala Polka Monika Pyreková (460 cm) a mistryní světa se stala v tehdy novém světovém rekordu 501 cm Jelena Isinbajevová .\n\nTěsně pod stupni vítězů, čtvrtá skončila na halovém ME v Birminghamu 2007. O rok později byla na halovém MS ve Valencii ve finále sedmá. 29. února 2008 splnila v německém Bad Oeynhausenu výkonem 453 cm limit pro letní olympiádu. Do dějiště her Pekingu však neodcestovala, když v květnu oznámila, že s manželem Jiřím Rybou čeká přírůstek do rodiny .\nDo tyčkařských sektorů se vrátila v letní sezóně roku 2009. O rok později splnila limit na halové MS do katarského Dauhá, kde následně skončila v kvalifikaci.\n\n14. února 2007 vytvořila v polské Bydhošti nový český rekord ve skoku o tyči žen výkonem 464 centimetrů. Téhož dne byl však tento její rekord překonán Kateřinou Baďurovou, která v Praze skočila 465 cm.\n\n\n"}
{"id": "252874", "url": "https://cs.wikipedia.org/wiki?curid=252874", "title": "Jakub Cseszneky", "text": "Jakub Cseszneky\n\nJakub Cseszneky byl uherský šlechtic (baron), pán hradu Csesznek a hlavní župan Trenčínské župy v 13. století. Jakub Cseszneky pocházel ze šlechtické rodiny Cseszneky.\n\n"}
{"id": "252875", "url": "https://cs.wikipedia.org/wiki?curid=252875", "title": "Csesznekyové", "text": "Csesznekyové\n\nCsesznekyovci (\"Česnekovci\") je uherský šlechtický rod žijící na území dnešního Maďarska, Chorvatska a Slovenska. Své jméno tento rod odvozuje podle hradu ve vesnici Csesznek, ve Vesprémské župě.\n\nRod Csesznekyovců je znám od 30. let 13. století, kdy je v listinách poprvé zmíněn jejich předek Apa z klanu Bána. Ve 14. století byli povýšeni na hrabata.\n\n"}
{"id": "252877", "url": "https://cs.wikipedia.org/wiki?curid=252877", "title": "Gendün Gjamccho", "text": "Gendün Gjamccho\n\nGendün Gjamccho (1475 – 1542) byl 2. tibetským dalajlamou.\n\nPodle legendy se brzy po narození naučil mluvit a prohlásil, že je inkarnací Pemy Dordžeho (rodové jméno 1. dalajlamy). Ve čtyřech letech údajně řekl svým rodičům, že by si přál žít v klášteře s mnichy. Stal se známým učencem a autorem mystické poezie. Hodně cestoval a rozšířil tím vliv své školy gelugpy na větší území. Stal se opatem kláštera Däpung, který byl od té doby úzce spjat s institucí dalajlamů.\n\n"}
{"id": "252878", "url": "https://cs.wikipedia.org/wiki?curid=252878", "title": "Renata Chlumská", "text": "Renata Chlumská\n\nRenata Chlumská (* 9. prosinec 1973 Malmö) je švédská horolezkyně a cestovatelka českého původu, která jako první švédská a zároveň i česká občanka zdolala v roce 1999 Mount Everest. V prosinci 2014 dokončila horolezecký projekt Koruna planety (v anglickém originále \"Seven Summits\").\n\nV roce 1973, kdy se narodila, měli oba její rodiče československé občanství. Narodila se ve Švédsku, ale mluví obstojně česky. Od narození měla švédské i československé, později české občanství, a proto je Českým horolezeckým svazem uváděna jako první Češka na nejvyšší hoře světa. Na vrchol Everestu vystoupila se švédskou expedicí, nevzala si žádnou vlajku a tak jí kolegové půjčili švédskou. Jak uvedla v pořadu Třináctá komnata, mrzelo ji, že neměla i československou. Od roku 1992 pracovala Renata Chlumská pro Švédskou sportovní federaci a o tři roky později spoluorganizovala švédskou horolezeckou expedici na Mt. Everest. V roce 1997 se stala první Švédkou, která dosáhla výšky 8000 m n. m. bez použití kyslíkového přístroje. V roce 1999 zdolala Mount Everest.\n\nOd roku 2002 žila v Seattlu, zabývá se organizováním horolezeckých, polárních a jiných výprav za dobrodružstvím, přednáškovou činností či prodejem textů a fotografií z cest. V letech 2005 a 2006 uskutečnila cestu nazvanou \"Around America Adventure\" - pádlovala na kajaku podél západního pobřeží USA ze Seattlu do SanDiega, potom na kole přes pouště do Brownsville na pobřeží Mexickému zálivu, dále kajakem podél pobřeží, kolem Floridského poloostrova dále na sever až do Eastportu ve státě Maine a nakonec opět na kole přes severní část USA zpět do Seattlu. Cestu dlouhou 18 000 km urazila za 439 dnů.\n\n\n"}
{"id": "252879", "url": "https://cs.wikipedia.org/wiki?curid=252879", "title": "Ruská kolonizace Ameriky", "text": "Ruská kolonizace Ameriky\n\nRuská kolonizace Ameriky je označení pro součást kolonizace Severní Ameriky, při které se Ruské impérium v 18.–19. století snažilo získat obchodní či jiný vliv nebo přímo kolonie na území Severní Ameriky, zejména na Aljašce. Datuje se od výpravy vyslané carem Petrem Velikým pod vedením Vituse Beringa, která 1728 doplula přes Beringovu úžinu do Ameriky, a prodejem Aljašky USA v roce 1867.\n\nNa Aljašce se nedařilo pěstování obilnin a obyvatelé trpěli často hladem. Prvním správcem Rusko-americké společnosti byl Alexandr Andrejevič Baranov. Ten se snažil upevnit ruskou moc na americké pevnině a udělal pro to mnoho kroků. Podporoval různá řemesla a snažil se založit kolonii na jižním pobřeží Pacifiku, která by se stala obilnicí Ruské Ameriky. Na Aljašce žilo (a ještě žije) mnoho kožešinových zvířat, která Rusové vybíjeli a jejich kožešiny prodávali. Díky tomuto obchodu se Ruské Americe finančně dařilo. Avšak po porážce Ruska v krymské válce se Rusové obávali o svou kolonii, která již přestávala prosperovat a její udržení komplikovala obtížná dopravní dostupnost.\n\nV roce 1648 se jakutský kozák Simon Dežněv dostal na Aljašku a podařilo se mu zmapovat tamní břehy. Avšak, roku 1655 poslal Drežněv svoji zprávu o objevení Aljašky ruskému vládci, ale zpráva se z nepochopitelných důvodů do Moskvy nedostala. Tím se Rusové o Aljašce nedozvěděli a toto území dál čekalo na svého objevitele. Až v roce 1725 vyslal car Petr I. výpravu, která se měla pokusit nalézt americké břehy. Této výpravě velel Vitus Bering, námořní kapitán dánského původu. Jeho pomocníky byli Martin Spanberg a Alexej Čirikov. Výprava se musela po souši dostat z Petrohradu až k břehům Ochotského moře. Není třeba dodávat, že šlo o vyčerpávající výpravu a cestovatelé ji splnili až za dva roky (1727). Když se Beringovi a jeho výpravě podařilo dostat na Kamčatku, ihned byla postavena plachetnice jménem Gabriel a 8. července 1728 vyplula loď směrem na východ. Výprava plula k ostrovu sv. Vavřince a poté k Diomédovým ostrovům. Bering to již považoval za přesvědčivý důkaz, že Asie a Amerika jsou od sebe odděleny mořem a výprava se vrátila zpět na Kamčatku. V Petrohradě se však objevily pochybnosti o pravdivosti této výpravy a tak Vitus Bering vyplul v květnu roku 1741 z z přístavu Petropavlovsk. Výprava se skládala ze dvou lodí, přičemž lodi Svatý Petr velel Bering a druhé lodi se jménem Svatý Pavel velel Alexej Čirikov. Obě lodě se nakonec rozdělily a Čirikov plul severovýchodním směrem a přistál na americkém kontinentě (nejspíše u dnešního města Sitka). Poté se vydal na zpět, minul ostrov Kodiak a přistál na Kamčatce. I když se během plavby nevyskytla žádná bouře, zemřelo na lodi Svatý Pavel dvacet mužů, nejspíše na kurděje. Vitus Bering neměl takové štěstí. I on doplul k Aljašce a po dvou dnech průzkumů se vracel zpět. Při zpáteční plavbě objevil Čirikův ostrov a ostrovy Semidi. V poslední srpnový den zemřel na kurděje první námořník a nemoc se rychle vybírala další oběti. Od konce září stíhala koráb jedna bouře za druhou až nakonec přistál koráb u neznámého ostrova. V té době byla loď Svatý Petr de facto pouze vrakem a potřebovala nutně opravit. I když byli námořníci nohama pevně na zemi stále umírali na kurděje a 8. prosince umřel i jejich kapitán Vitus Bering (ostrov dodnes nese jeho jméno). Po jeho smrti se situace zlepšila a nakonec se Rusům podařilo přečkat i polární zimu. Během jara a léta byla opravena i loď Svatý Petr a námořníci 28. srpna dopluli do Petropavlovsku (s sebou vezli i nezanedbatelný počet kožešin polárních lišek).\n\nBrzy po návratu ruské výpravy projevili o pobřeží Aljašky zájem ruští obchodníci a lovci s kožešinami neboť zde žilo mnoho tuleňů, mořských vyder, bobrů, polárních lišek a korounů. A tak se na březích Ochotského moře začaly stavět plachetnice nazývané šitik (tj. sešívaný člun) a Rusové se vydávali na další výzkumné plavby za účelem zisku. Až do osmdesátých let však bylo působení Rusů v Americe neorganizované, to změnil Grigorij Ivanovič Šelichov. Šelichov roku 1784 založil na jihovýchodě Kodiaku první skutečnou ruskou kolonii a na rozdíl od svých předchůdců se snažil navázat přátelské vztahy s domorodci. Jeho přátelské vztahy s již zmíněnými domorodci byly opravdu pozoruhodné, Šelichov je učil stavět domy, zaměstnával je ve své společnosti a obracel je na pravoslaví. Přes všechny svízele se tomuto muži postupně dařilo sjednocovat Rusy na Aljašce a roku 1788 požádal carskou administrativu o půjčku v hodnotě 200 000 rublů a o právo založit monopolní obchodní společnost. Ruská carevna však všechny požadavky rychle odmítla, přesto to Šelichova neodradilo. Organizoval mnoho výprav stále hlouběji do Aljašky (ale i dále na jih) a ruská kolonie se zvětšovala. Roku 1790 jmenoval Šelichov správcem své společnosti Alexandra Andrejeviče Baranova, který se tak stal první správcem Rusko-americké monopolní společnosti, oficiálně uznané až v roce 1799 (velkou zásluhu o založení společnosti měl také Šelichovův nevlastní syn Nikolaj Rezanov). Po smrti Šelichova (1795) se Baranov stává duší ruské Ameriky. Baranov dokončil sjednocování Rusů v Americe a jako centrum jejich území určil ostrov Sitka. Dále pokračoval v mapování aljašského pobřeží a ostrůvků. Avšak, rozpínavost Rusů podnítila k boji indiánský kmen Tlingitů, který vytrvale útočil na ostrov Sitka a byly poražen až v roce 1804 (odpor trval až do padesátých let 19. století). I přes tento problém se Rusům celkem dařilo a to hlavně díky přílivu drahých kožešin. Baranov se snažil zajistit kolonii soběstačnost a tak podporoval dovoz skotu a průzkum nerostného bohatství. Pěstování obilnin se mu nakonec nedařilo realizovat a to kvůli netečnosti Rusů a drsnému klimatu. Zásoby bylo nutno opatřit jinde a Baranov vyslal výpravy na průzkum jižní oblasti pacifického pobřeží Ameriky. Již roku 1806 získala kolonie zásoby z Kalifornie a to zásluhou již zmíněného Nikolaje Rezanova (více o ruské kolonizaci tohoto pobřeží viz sekci mimo Aljašku). Další léta Baranovovy funkce se vyznačovala dokončováním zmapování aljašského pobřeží. Stárnoucí Baranov se roku 1818 vydává zpět do Ruska, ale jeho tělo nezvládne změnu klimatu a tak v březnu roku 1819 umírá. Další výraznou postavou ruské Ameriky se stal baron Wrangel, který ihned zamezil bezhlavý lov kožešinových zvířat a založil první kolonii na Yukonu. V těchto letech začali Rusové využívat řeku Yukon a po této řece se plavily ruské parníky postavené v místních loděnicích. Ale objevily se i problémy. Neustále narůstalo soupeření mezi Rusy a Brity (Kanaďany) a hrozilo, že o území ruské Ameriky propuknou boje. V roce 1841 byla prodána kolonie Ross (viz níže) a to hlavně kvůli úbytku kožešinových zvířat.\n\nPo neúspěšné krymské válce se kolonie stala tajnou kartou carské diplomacie a nakonec bylo celé území nabídnuto USA. Senát USA proto na návrh státního sekretáře Williama H. Sewarda 9. dubna 1867 schválil nákup Aljašky od ruského carství za cenu dvou centů za akr, celkem tedy za 7 200 000 dolarů (přepočteno na dnešní měnu, tj. k roku 2006 je to 95 672 993 dolarů). V Sovětském svazu i v dnešním Rusku se v médiích objevovaly a objevují fámy, že Aljaška nebyla Americe prodána, ale jen pronajata na 99 či 150 let a po této době by měla být vrácena Rusku. Smlouva ovšem jasně mluví o úplném prodeji. V ruské Americe se také dařilo ruské pravoslavné církvi. Mimoruská pravoslavná církev a Pravoslavná církev Ameriky mohou odvozovat svůj původ od pravoslavných misií na Aljašce. Svatí Herman Aljašský, Innocent Aljašský a Petr Aleutský ukazují poměrně silnou pravoslavnou komunitu na území ruské Aljašky.\n\nRusové samozřejmě nekolonizovali jen Aljašku, ale také Britskou Kolumbii, Washington, Oregon, dokonce i severokalifornský Fort Ross daleko na jihu. První výprava, která směřovala do této oblasti byla podniknuta v roce 1808 a účastnily se jí dvě plachetnice. Jedna loď při plavbě ztroskotala, ale druhé se podařilo dostat až ke kalifornskému zálivu Bodega. Zdejší půda se zdála být úrodná a proto kapitán Kuskov zakoupil celé území zálivu od domorodců. Roku 1812 zde již stála ruská pevnůstka známá jako Fort Ross a opevněná palisádou a s různými hospodářskými budovami, kancelářemi, kaplí, dílnou a dokonce i saunou. Kolonie se měla stát sýpkou celé ruské Ameriky, ale nestalo se tak. Obilnářství se ukázalo být nevýnosné a tak Rusové začali pěstovat jiné druhy plodin jako řepu, ovoce, zeleninu, brambory a dařilo se zde i chovu dobytka. Hlavní zde byl však lov kožešin, díky kterému se ruským akcionářům vracely jejich investice. Když se v této kolonii přestala vyskytovat kožešinová zvířata (kvůli masovému vybíjení), přestali ruští akcionáři vydělávat. Tito muži nerozuměli důležitosti kolonie jako zásobárny dobytka a různých plodin pro Aljašku a tak tlačili na cara, aby kolonii prodal. Ten nejdříve uvažoval o uzavření dohody buď s Mexikem či USA, ale nakonec prodal celou kolonii Ross Švýcaru Sutterovi za 30 000 piastrů. V roce 1815 ruský podnikatel doktor Schäffer odešel do Kauai a vyjednal s tamním vládcem Kaumualiim smlouvu o ochraně, car ji ale odmítl ratifikovat. Rusům ale na Havaji zůstala pod ochranou místních vládců pevnost Fort Elizabeth, která byla odstavena z provozu až v roce 1864. Jedním z důsledků tohoto je poměrně velká pravoslavná církev na Havaji.\n\n"}
{"id": "252884", "url": "https://cs.wikipedia.org/wiki?curid=252884", "title": "Gabčíkovo", "text": "Gabčíkovo\n\nGabčíkovo (\" \", do roku 1948 slovensky \"Beš\") je město na Slovensku, v okrese Dunajská Streda. Poprvé je zmiňováno již v roce 1102. Koncem roku 2018 zde žilo 5 431 obyvatel.\n\nV roce 1948 byla obec přejmenována na počest Jozefa Gabčíka, účastníka operace Anthropoid, který se podílel na atentátu na Reinharda Heydricha.\n\nV roce 2001 měla obec 5 084 obyvatel, z toho 4 598 Maďarů (90,44 %), 417 Slováků (8,20 %), 31 Čechů (0,61 %) a ostatních.\n\nDo katastrálního území Gabčíkovo zasahuje Chráněná krajinná oblast Dunajské luhy.\n\nV současné době je také známé díky nedaleké vodní elektrárně, která je již dlouhou dobu předmětem sporů s Maďarskem.\n\nK 1.1.2016 získalo Gabčíkovo status města.\n\n"}
{"id": "252886", "url": "https://cs.wikipedia.org/wiki?curid=252886", "title": "Sönam Gjamccho", "text": "Sönam Gjamccho\n\nSönam Gjamccho (1543–1588) byl 3. tibetským dalajlámou.\n\nSönam Gjamccho byl vůbec prvním dalajlamou, který užíval tento titul. Obdržel jej v roce 1578 od mongolského knížete Altan-chána. \"Dalaj\" znamená mimo jiné „oceán“ a \"lama\" „učitel“. Ve volném překladu tak \"dalajalama\" znamená „Oceán moudrosti“.\n"}
{"id": "252887", "url": "https://cs.wikipedia.org/wiki?curid=252887", "title": "Ephraim Gerhard", "text": "Ephraim Gerhard\n\nEphraim Gerhard též Ephraimus Gerhardus (1682–1718) byl německý právník a historik filozofie.\n\nPocházel ze Slezska. Působil jako profesor práva v Altdorfu, kde i mlád zemřel.\n\nNapsal např. spisy \"Delineatio Philosophiae Rationalis\" a \"Delineatio juris civilis privati Romano-Germanici\".\n"}
{"id": "252890", "url": "https://cs.wikipedia.org/wiki?curid=252890", "title": "Deník komorné", "text": "Deník komorné\n\nDeník komorné (v originale \"Le Journal d'une femme de chambre\") je společenský a satirický román francouzského spisovatele, dramatika a politika Octava Mirbeaua z roku 1900. Mirbeau v příběhu komorné Celestiny kritizuje zbohatlíky i služebnictvo, které okrádá a podvádí své pány.\n\n\n\n\n"}
{"id": "252891", "url": "https://cs.wikipedia.org/wiki?curid=252891", "title": "Solomon Gesner", "text": "Solomon Gesner\n\nSalomon Gesner či Solomon Gesner (1559–1605) byl německý teolog.\n\nStudoval mimo jiné v Opavě. Roku 1593 se stal profesorem teologie ve Wittenbergu, později děkanem a rektorem univerzity. \n"}
{"id": "252895", "url": "https://cs.wikipedia.org/wiki?curid=252895", "title": "Jôf di Montasio", "text": "Jôf di Montasio\n\nJôf di Montasio (německy \"Montasch\"; slovinsky \"Montaž, též Špik nad Policami, Poliški Špik, Bojec,\" česky \"Montaš\") je hora v italské části Julských Alp. Montasio je druhou nejvyšší horou pohoří. Výstupy na něj nejsou nijak jednoduché. Prakticky vždy se jedná o uměle zajištěné cesty.\n\nStejně jako většina vrcholů v Julských Alpách je i Jôf di Montasio charakterizován strmými vysokými stěnami padajícími do hlubokých zelených údolí (hlavně na severu). Montasio leží na konci protáhlého hřebene, stoupajícího od jihovýchodu. Na severu spadají jeho stěny až 1 100 metrů do doliny Valbruna. Celkové převýšení zde činí 1 700 metrů. Na jihu není situace tak dramatická, i když i zde ční nad loukami vápencové skály o výšce kolem 600 metrů, odkud pokračují dalších 600 metrů pomalým spádem po plošině \"Altipiano del Montasio\". Od západu je hora Montasio pravděpodobně nejpůsobivější. Připomíná zde bílý, vápencový jelení roh a překonává převýšením západní stěny (1 600 metrů) divokou říčku Rio Saline.\n\nVrchol Montasia byl dlouho považovaný za nedosažitelný. První výstupy byly vykonány v době zlatého věku alpské historie. Prvovýstup na vrchol provedli v roce 1877 Findenegg a Brussofier. Výstup vedli od jihu ze silničního sedla Sella Nevea (1 190 m) a dále přes horní část západní stěny. Západní stěna byla prostoupena poprvé v r. 1882 horolezcem Brazzou, který také našel dnešní klasickou jižní cestu z planiny Altipiano. Většina cest ze severu byla poprvé prostoupena objevitelem horolezecký směrů Julských Alp Juliem Kugy. Jeho direttissima severní stěny byla jednou z velkých epizod zlatého věku alpinismu. Dnes je velká část této cesty uměle zajištěna kovovými kolíky, lany i kramlemi, a i tak se považuje za jednu z nejtěžších ferrat v Julských Alpách (obtížnost E).\n\nJako základna pro výstupy na Montasio jsou nejvhodnější dvě horské chaty, jedna na jihu, druhá na severní straně.\n\n\nPřístup: autem z obce Sella Nevea asi 5 km na parkoviště pod usedlostí Casere Parte di Mezzo, odtud výstup k chatě 40 min.\n\n\nPřístup: autem od severu z obce Ugovizza do údolí Val Saisera asi 8 km na parkoviště Malga Saisera, odtud výstup k chatě asi 1 h; nebo od západu z obce Dogna úzkou silničkou údolím Dogna asi 18 km na parkoviště v sedle Sella Somdogna (1400 m), odtud k chatě prakticky po rovině asi 1/4 hod.\n\nPři výstupech je možno nouzově využít rovněž dva bivaky.\n\n\nVrchol je většinou lezen v létě. Zimní výstupy vyžadují náročnou přípravu a velké zkušenosti. Na jaře nabízejí jižní louky možnosti pro skialpinismus.\n\n\nJe nejjednodušší variantou výstupu na vrchol Montasia, z Altipiano del Montasio směřuje na sedlo Forca del Disteis (2201 m), poté východní částí jižní stěny do sedla Forca Verde (2 587 m) a odtud po snadném hřebeni na vrchol. Vede však po nepříjemných exponovaných strmých trávách, které mohou být po dešti nebezpečné. Název „Verde“ je z dialektu, kde slovo \"Verdi\" znamená opatrně. Cesta je využívána také jako sestupová.\n\"Délka\": 3 hod. pro výstup a 2,5 hod. pro sestup.\n\n\nAsi nejchozenější jižní cesta, která je místy zajištěná. Je variantou předchozí cesty, vede nejstrmější část jižní stěny po 60 metrovém svislém lanovém žebříku \"Scala Pipan\". Tím se dostane na hřeben, po kterém již snadně k vrcholovému kříži. Cesta je oficiální obtížnosti C.\n\"Délka\": 3,5 hod. pro výstup, 3 hod. pro sestup. Výchozí bod horská chata Rifugio Brazza.\n\n\nNejdelší cesta z jižní strany, zprvu nesměřuje k samotné hoře. Vede od chaty Brazza severním směrem a v serpentinách prostupuje jižními stěnami nižších vrcholů ve východním hřebenu Jôf di Montasio až do sedla Forca del Palone. Odtud pokračuje dále západní směrem v exponovaném traverzu jižních stěn (na mnoha místech zajištění lanem) až naváže na cestu Verde. Po ní nebo variantou Scala Pipan na vrchol. \n\"Délka\": 5 hod. pro výstup, 4 hod. pro sestup. \n\n\nOd chaty Brazza cesta stoupá na sedlo Forca del Disteis, odtud traverzuje jižní stěnu směrem na západ po známé polici Grande Cengia k bivaku Suringar (2 430m). Značená stezka odtud pokračuje do západní stěny a přes strmý Findeneggův kuloár (bez zajištění, I-II.UIAA) na vrchol. \n\"Délka\": 4 hod. pro výstup.\n\nJe nejtěžší nehorolezeckou cestou po které je vrchol Montasia dostupný. Vede přímo severní cestou a kopíruje první výstup Julia Kugyho. Cesta je zajištěná a mezi takto upravenými cestami hraje v Julských Alpách prim. Náročnost je i tak II-III.UIAA. Cesta byla zajištěna v roce 1960 a pomocí 350 ocelových lan a více jak 800 kolíků a kramlí zpřístupňuje trasu prvovýstupu z r. 1902.\n\"Délka\": 6 hod. Cesta je údajně v současné době ve špatném stavu, její absolvování se nedoporučuje.\n\n\nJe o něco jednodušší variantou Kugyho přímé cesty. Výchozím bodem je parkoviště v lokalitě Malga Saisera (1 000 m) nebo chata Rifugio Fratelli Grego (1 389 m). Dalším opěrným bodem na cestě může být bivak Stuparich (1 587 m), který se nachází pod stěnou. Zajištěná cesta vede komínem v obtížnosti III.UIAA. Jedním z klíčových míst je asi 10 metrů vysoká kolmá stěna nad komínem. Další komín a většinou po namrzlých skalních stupních až na vrchol kotle a k bivaku Suringar. Dále od bivaku pokračuje cesta shodně s cestou Findeneggův kuloár.\n\"Délka\": 5 hod. pro výstup a 4 hod. pro sestup\n\n\n"}
{"id": "252898", "url": "https://cs.wikipedia.org/wiki?curid=252898", "title": "Jöntän Gjamccho", "text": "Jöntän Gjamccho\n\nJöntän Gjamccho (1589 – leden 1617) byl 4. tibetským dalajlamou.\n\nStejně jako jeho děd Altan-chán byl mongolského původu. Pouze on a 6. dalajlama nebyli tibetského původu. Byl současníkem a studentem prvního pančhenlamy Khäduba Geleg Palzangpa.\n\n"}
{"id": "252900", "url": "https://cs.wikipedia.org/wiki?curid=252900", "title": "Rudolf Bureš", "text": "Rudolf Bureš\n\nRudolf Bureš (14. března 1906 Trhové Sviny – 25. února nebo 3. března 1980 Praha) byl český a československý lékař, vysokoškolský pedagog, příslušník druhého odboje, politik, poválečný starosta Českých Budějovic, poslanec Prozatímního Národního shromáždění, Ústavodárného Národního shromáždění a Národního shromáždění ČSR za Komunistickou stranu Československa.\n\nPo absolvování obecné školy začal ve školním roce 1916–1917 studovat na českém státním gymnáziu v Českých Budějovicích, kam se rodina po vzniku Československa v roce 1918 přestěhovala. Maturoval v roce 1924 a nastoupil na Lékařskou fakultu Univerzity Karlovy, kde promoval o šest let později.\n\nV letech 1933–1949 pracoval v Okresní nemocenské pojišťovně v Českých Budějovicích.Stal se jedním z lékařů českobudějovické veřejné nemocnice. Tamní prostředí pozitivně působilo na jeho víru v potřebu změny režimu, neustále se tam setkával s lidmi z nejnižších sociálních vrstev. Patřil mezi komunisty-idealisty. Od roku 1936 se Bureš podílel na práci místní odbočky Svazu přátel Sovětského svazu a posléze stanul v čele jeho krajské organizace. Pořádal přednášky a staral se o to, aby českobudějovické kino Kotva čas od času nabídlo divákům sovětský film. V roce 1931 se oženil s Miladou, rozenou Štoidlovou, pocházející taktéž z Trhových Svinů. Přivedli spolu na svět devět dětí.\n\nKrátce před 2. světovou válkou si otevřel v Českých Budějovicích soukromou lékařskou praxi. Jako levicovému politikovi mu zkomplikovala život německá okupace – ocitl se na seznamu nepohodlných osob a zatčen byl už 15. března 1939. Následoval pobyt v českobudějovické věznici, věznění v Linci, transport do koncentračního tábora Dachau a nakonec do Buchenwaldu. V roce 1940 se mu podařilo uprchnout a vrátit se domů. Na předměstí Českých Budějovic, kde v předtím s rodinou bydlel, se ale pohybovat nemohl. Našel azyl v jihočeském Pištíně, kde se vrátil ke svému původnímu lékařskému povolání. Přitom spolupracoval s protinacistickým odbojem.\n\nBudějovičtí komunisté ustavili v květnu 1945 Revoluční národní výbor a Rudolf Bureš stanul v jeho čele. 9. května 1945 oficiálně přivítal velitele Rudé armády. Když byl 22. května na místo Revolučního národního výboru ustaven Místní národní výbor, stal se Rudolf Bureš opět jeho předsedou (tedy fakticky starostou Českých Budějovic), v čele města stál až do parlamentních voleb v roce 1946.\nV letech 1945–1946 byl poslancem Prozatímního Národního shromáždění za KSČ. Mandát obhájil v parlamentních volbách v roce 1946 a stal se poslancem Ústavodárného Národního shromáždění, kde zasedal do parlamentních voleb v roce 1948, kdy byl zvolen za volební kraj České Budějovice do Národního shromáždění, v němž setrval do roku 1954. Byl členem předsednictva krajského výboru KSČ, pracoval v organizaci Národní fronty a měl podíl i na únorovém převratu v roce 1948. O rok později byl jmenován generálním ředitelem Státních lázní a zřídel. Od roku 1952 přednášel jako profesor sociálního lékařství na lékařské fakultě v Plzni, kde se o dvanáct let později stal děkanem. Byl činný v psaní odborných publikací (např. \"Úvod do teorie zdravotnictví\", vydaný roku 1960 a přeložený také do polštiny). V letech 1949–1952 působil na ministerstvu zdravotnictví. Od roku 1961 pracoval rovněž ve Výzkumném ústavu sociálního zabezpečení v Praze a byl vedoucím výzkumné skupiny lékařské expertizy. Byl členem vědecké rady Institutu pro další vzdělávání lékařů a farmacentů a členem vědecké rady ministerstva zdravotnictví. Zastával funkci předsedy gerontologické sekce Československé lékařské společnosti J. E. Purkyně. Byl mu udělen pamětní odznak osvobozených politických vězňů, medaile Za zásluhy, Řád 25. února, Medaile Jana Evangelisty Purkyně, Pamětní medaile Univerzity Karlovy a Řád práce.\n\nJeho svět se politicky zhroutil v roce 1968. Absolvoval tehdy tříměsíční stáž v Sovětském svazu a setkání se s realitou východního impéria pro něj znamenalo rychlé vystřízlivění. Po svém návratu do Československa vrátil legitimaci komunistické strany, nadále se pak věnoval jen pedagogické činnosti.\n\n"}
{"id": "252901", "url": "https://cs.wikipedia.org/wiki?curid=252901", "title": "Karel Valdauf", "text": "Karel Valdauf\n\nKarel Valdauf (25. října 1913 Trhové Sviny – 4. července 1982 Praha) byl český hudebník a skladatel. Je autorem více než 150 písní.\n\nPocházel z rodiny venkovských hudebníků. Jeho otec i strýcové hráli v kapele jeho dědečka. On sám začal v této kapele hrát již jako třináctiletý kluk. Poprvé hrál na taneční zábavě na malý bubínek, flétnu a housle. \n\nV letech 1928–1930 studoval na vojenské hudební škole a poté hrál šest let u plukovní hudby v Plzni na flétnu, podle potřeby i na baskřídlovku, klarinet, saxofon, kytaru, harmoniku či bicí. Po odchodu do civilu vytvořil malou kapelu a cestoval s kočovnou divadelní společností. Stal se flétnistou policejní hudby v Praze a v roce 1942 založil policie salonní orchestr který nesl název \"Orchestr kriminální policie\". Po 2. světové válce založil konečně orchestr pod vlastním jménem. Orchestr Karla Valdaufa se stal v Československu nesmírně populární a postupně se zařadil mezi špičkové dechové orchestry Evropy. Často koncertoval v zahraničí a jeho nahrávky vycházely na gramofonových deskách v Německu, USA, Rakousku, Japonsku, Jugoslavii, Švýcarsku a v Holandsku.\n\nSvé hudební znalosti, které mu ve Svinech poskytl Štěpán Valter si prohloubil v letech 1950–1954 na Pražské konzervatoři studiem skladby u Jaroslava Řídkého a dirigování u Bohuslava Špidry a Pavla Dědečka.\n\nZ prvního manželství měl dceru Evu (* 1938) a syna Karla (* 1947). S druhou manželkou, Zorkou Kohoutovou – zpěvačkou své kapely Valdaufinky, měl dva syny, a to Jana (* 1958) a Dana (* 1966). Později se oženil ještě potřetí s Ivanou Seinerovou.\n\nKaždoročně je v Trhových Svinech pořádán festival dechových hudeb na počest Karla Valdaufa. Koná se vždy předposlední srpnový víkend.\n\nKarel Valdauf je znám především svými populárními polkami, jako jsou \"Soběkurská,\" \"Berounská\", \"Březnická\", \"Pod jednou střechou\" nebo \"Kudy kam\". Psal také valčíky – \"Až nás cesty svedou\", \"Dva stíny\" a další. Od svých kolegů skladatelů se lišil tím, že jeho skladby jsou svižné, synkopické, a dobře zní i v provedení tanečního orchestru. Je podepsán také pod řadou pochodů, kupř. \"Zahajovací\" nebo \"Koukol v obilí\". Celkem zkomponoval přes sto padesát skladeb.\n\n\n"}
{"id": "252903", "url": "https://cs.wikipedia.org/wiki?curid=252903", "title": "Lozang Kalzang Gjamccho", "text": "Lozang Kalzang Gjamccho\n\nLozang Kalzang Gjamccho (1708 – 22. března 1757), často nazýván jen Lozang Kalzang, případně \"Kalzang Lozang\", byl 7. tibetským dalajlamou.\n\nNarodil se ve městě Litang ve východním Tibetu, v dnešní čínské provincii S’-čchuan. 6. daljalama zanechal v jedné ze svých básní nápovědu, jak 7. dalajlamu rozpoznat. Roku 1721 byl 7. dalajlama oficiálně uveden do funkce.\n\n"}
{"id": "252908", "url": "https://cs.wikipedia.org/wiki?curid=252908", "title": "Burejská přehradní nádrž", "text": "Burejská přehradní nádrž\n\nBurejská přehradní nádrž ( ) je přehradní nádrž na území Amurské oblasti a Chabarovského kraje v Rusku. Přehradní jezero na řece Bureji za hrází Burejské vodní elektrárny má při nadmořské výšce 256 m rozlohu 740 km². Je 234 m dlouhé a maximálně 5 km široké. Maximální objem činí 20,94 km³ a provozní 10,7 km³. Celkem bylo jezerem zatopeno 640 km² převážně lesní půdy. Vzdutí hladiny zasahuje až k Bajkalsko-amurské magistrále.\n\nBetonová gravitační hráz přehrady se nachází u města Talakan. Je 719 m dlouhá a 140 m vysoká. Délky jednotlivých částí jsou:\n\nV tělese hráze se nachází zařízení Burejské vodní elektrárny. Je zde instalováno 6 turbogenerátorů. Výkon vodní elektrárny je 2 010 MW, přičemž již během výstavby byl v roce 2008 instalován výkon 1 800 MW. Roční výroba elektrické energie dosáhla v roce 2011 5 TWh.\n\nVýstavba vodního díla byla zahájena v roce 1978 a v roce 2015 byla elektrárna při plném stanoveném výkonu uvedena do komerčního provozu. Pod přehradou byla na řece vytvořena vyrovnávací nádrž Dolnoburejské vodní elektrárny. \n\nPovodí řeky Bureja se nachází v oblasti, charakteristické kontinentálním charakterem zimy s nízkými teplotami a nízkou sněhovou pokrývkou a přímořským průběhem letního chodu srážek s vysokými úhrny. V místě vodoteče sídla Kamenka poblíž vodní elektrárny byl za období 1936 až 1985 stanoven průměrný celoroční průtok 890 m/s, s minimem 10,7 m/s v březnu a maximem 2 187 m/s v srpnu. Průtok o letních povodních přesahuje hodnotu 18 000 m/s. \n\nCelkový roční přítok do nádrže je 28 km, tedy zhruba trojnásobek užitečného objemu. U Zejské přehradní nádrže je poměr opačný, přesto je akumulační schopnost nádrže pro snižování kulminačních vrcholů letních povodní užitečná a spolu s vodním dílem na řece Zeja je Burejská přehradní nádrž účinným prostředkem pro snižování povodňových škod na dolním Amuru. \n\nKromě Bureje jsou další přítoky nádrže Urgal, Dublikan, Tujun, Horní Melgin, Tyrma. \n\n11. prosince 2018 došlo k sesuvu skalního masivu do údolí přehradní nádrže. Skalní masa o objemu přes 2 milióny kubických metrů přehradila údolí v celém profilu užitečného objemu.  Rozdělila tak přehradní jezero na dvě části. Ztráta užitečného objemu představovala 28% původní hodnoty. I při nízkém zimním průtoku došlo ke zvedání hladiny horní části, která by po dosažení přelivné kóty ohrozila sídla nad vtokem do nádrže i traťový spodek Bajkalsko-amurské magistrály.  V neobydlené oblasti nezpůsobila vzniklá vodní vlna škody na životech ani na majetku. Bylo nutné do období jarního tání sněhu prokopat v kamenném závalu vodní cestu spojující obě jezera. \n\nDne 11. ledna 2019 bylo řešením situace pověřeno Ministerstvo národní obrany. Na místo závalu dopravily armádní vrtulníky sto příslušníků ženijní složky Východního vojenského okruhu. Byl vybudován polní tábor se základními týlovými složkami. Letecky byl dopraven i čelní nakladač, rypadlo a vrtná souprava. Práce byly prováděny za nárazového větru při teplotě kolem - 30 °C. Od místa závalu bylo vybudováno 80 km silnice, navazující na dopravní soustavu kraje. Nejprve byla odstřelena o prohloubena cesta na úrovní horní hladiny, později byla vyhloubena část budoucího koryta k dolní hladině a a stěna pod horní hladinou připravena k poslednímu odstřelu.\n\nPři trhacích pracích bylo použito přes 200 tun trhavin, část z toho připadla na 460 směrových nábojů. K odpálení bylo použito celkem 12 km dvouvláknových linek. Odebráno bylo více než 90 000 m horniny. Hornina byla rozrušena během sedmi explozí. K poslední, při které bylo použito 56 tun trhaviny, došlo 1. února 2019.  Korytem o hloubce 17 m, délce přes 200 m a šířce 35 m začala proudit voda rychlostí přes 17 m/s o odhadovaném průtoku 600 m/s. K vyrovnání hladin došlo během čtyř dnů. Po vyrovnání hladin bylo až do příchodu jarní povodně koryto rozšířeno na průchodnost běžných letních maxim. Výroba elektrické energie v Burejské elektrárně nebyla omezena a nebyl výrazně ovlivněn ani její provozní režim. Samotný úbytek užitečného objemu přehradní nádrže záměnou za skalní hmotu je zanedbatelný. Riziko dalších sesuvů však nelze vyloučit a oblast je předmětem výzkumu vlivu působení vodní masy na strukturu permafrostu. \n\n\n"}
{"id": "252914", "url": "https://cs.wikipedia.org/wiki?curid=252914", "title": "Gungni", "text": "Gungni\n\nGungni (též Gungnir, staronorsky \"houpavý, klátivý\") je magický oštěp, patřící Ódinovi. Byl zhotoven skřítky, známými jako „synové Ívaldiho“. Odinovi jej daroval Loki, jako jeden ze tří darů bohům, když se snažil vyhrát sázku nad skřítkem Sindrim a jeho bratrem Brokkem. Magie tohoto oštěpu tkvěla v jeho vlastnosti, že nikdy neměl minout stanovený cíl. Také se spekuluje, zdali to byl právě oštěp Gungni, který byl Ódinem vržen a začal válku s Vany, či nikoliv.\n\nNicméně ani on, který nikdy nemine cíl, nebude při ragnaröku dostatečně mocný, aby jím Ódin skolil strašlivého vlka Fenriho.\n"}
{"id": "252916", "url": "https://cs.wikipedia.org/wiki?curid=252916", "title": "Monkey's Audio", "text": "Monkey's Audio\n\nMonkey’s Audio je bezeztrátový audio kodek s příponou .ape, nemusíte za něj nic platit a jeho software je předně určen pro Windows, na Linuxu je podporován jen okrajově a v posledních letech jde bez problémů přehrát na chytrých telefonech s Androidem. Má nejlepší kompresní poměr, to je ale vykoupeno tím, že je docela pomalý. Výsledná velikost souborů bývá přibližně poloviční oproti originálu a pětinásobná oproti MP3 s datovým tokem 192 kbit/s (MP3 je ovšem ztrátový kodek). Jediné rozumné využití je na ukládání originálních CD do počítače.\n\nSoubory Monkey’s Audio mají příponu .ape pro audio a .apl pro metadata.\n\n"}
{"id": "252918", "url": "https://cs.wikipedia.org/wiki?curid=252918", "title": "MPEG-4 ALS", "text": "MPEG-4 ALS\n\nMPEG-4 ALS (Audio Lossless Coding, ALS) je rozšíření standardu komprese zvuku MPEG-4 Part 3, který je určen k bezeztrátové kompresi. Byl dokončen roku 2005. Někdy je přirovnáván k FLAC pro podobné výsledky. Podporuje multikanálové přehrávání nebo libovolnou samplovaní frekvenci. Rozšířenost tohoto formátu je naprosto minimální.\n"}
{"id": "252919", "url": "https://cs.wikipedia.org/wiki?curid=252919", "title": "MPEG-4 SLC", "text": "MPEG-4 SLC\n\nMPEG-4 SLS nebo Scalable Lossless Coding je rozšíření standardu komprese zvuku MPEG-4 Part 3, který je určen k bezeztrátové kompresi. Vyvíjen je pod názvem HD-AAC výzkumným institutem Infocomm. SLC umožňuje ztrátovou i bezztrátovou kompresi, velmi podobné WavPacku a je zpětně kompatibilní s AAC. To umožňuje vytvářet soubory vhodné jak pro streaming po internetu tak i ryze pro archivačního směru.\n"}
{"id": "252923", "url": "https://cs.wikipedia.org/wiki?curid=252923", "title": "Klusák", "text": "Klusák\n\nExistuje více nositelů českého příjmení Klusák:\n\n\n\n"}
{"id": "252925", "url": "https://cs.wikipedia.org/wiki?curid=252925", "title": "Karboxyhemoglobin", "text": "Karboxyhemoglobin\n\nKarboxyhemoglobin (COHb) je stabilní komplex oxidu uhelnatého a hemoglobinu, který vzniká v červených krvinkách při vdechování oxidu uhelnatého nebo jeho produkci normálním metabolismem. Brání přenosu kyslíku v těle. Kouření tabáku zvyšuje (vdechováním oxidu uhelnatého) hladinu COHb v krvi oproti normální koncentraci až několikanásobně. COHb je světle (třešňově) červený.\n\nHemoglobin se na oxid uhelnatý váže přednostně před kyslíkem (zhruba 240:1), proto COHb nemůže uvolnit oxid uhelnatý a hemoglobin není k dispozici pro přenos kyslíku z plic do zbytku těla.\n\nPři konverzi velkého množství hemoglobinu na COHb je účinek smrtelný. Stav se v medicíně označuje jako karboxyhemoglobinémie nebo otrava oxidem uhelnatým. Menší množství COHb vede k nedostatku kyslíku a následkem toho k únavě, závratím a bezvědomí.\n\nPoločas COHb v krvi je 4 až 6 hodin, ovšem při otravách ho lze zredukovat na 70–35 minut podáváním čistého kyslíku (kratší čas se dosáhne při podávání kyslíku s 4–5 % oxidu uhličitého, který způsobuje hyperventilaci).\n\nCOHb zvyšuje riziko srážení krve. Toto je zřejmě mechanismus, kterým kouření zvyšuje riziko ischemické nemoci.\n\nDěti těhotných kuřaček mohou mít nižší porodní váhu. Jednou z teoriíí je, že hemoglobin plodu váže oxid uhelnatý snadněji než hemoglobin dospělých, proto plod trpí hypoxií, což potenciálně zpomaluje jeho vývoj.\n\nV biologii vzniká oxid uhelnatý přirozeně účinkem hemoxygenázy 1 a 2 na hem při rozpadu hemoglobinu. Tento proces produkuje určité množství karboxyhemoglobinu u normálních lidí, i pokud nevdechují žádný oxid uhelnatý.\n\nPo první zprávě z roku 1993, že je oxid uhelnatý normální neurotransmiter a že je také jeden ze tří plynů, které přirozeně modulují zánětlivé reakce v těle (zbývající dva jsou oxid dusnatý a sulfan), přitáhl oxid uhelnatý velkou pozornost v klinické praxi jako biologický regulátor. Je známo, že v mnoha tkáních působí všechny tři uvedené plyny jako protizánětlivé látky, vazodilatancia a urychlovače novotvorby cév. Tkáně jsou ovšem složité a novotvorba cév není vždy přínosná, protože hraje důležitou roli i při růstu nádorů a též při škodách vzniklých \"mokrou\" makulární degenerací, nemocí, u které kouření (hlavní zdroj oxidu uhelnatého v krvi, mnohem významnější než přirozená produkce) zvyšuje riziko čtyřikrát až šestkrát.\n\nV mnoha laboratořích po celém světě byly prováděny studie protizánětlivých a cytoprotektivních vlastností oxidu uhelnatého. Tyto vlastnosti by mohly být potenciálně využity k prevenci rozvoje patologických podmínek, například ischemicko-reperfuzivního poškození, odmítání transplantátů, atherosklerózy, závažné sepse, malárie a autoimunitních onemocnění. Byly prováděny i klinické testy na lidech, ovšem výsledky zatím nebyly vydány.\n"}
{"id": "252926", "url": "https://cs.wikipedia.org/wiki?curid=252926", "title": "Josef Hrdlička", "text": "Josef Hrdlička\n\nJosef Hrdlička (* 19. ledna 1942 Velké Opatovice) je český katolický duchovní, básník, překladatel a hudební textař, titulární biskup thunudrumský a v letech 1990–2017 pomocný biskup olomoucký.\n\n19. ledna 2017 dosáhl 75 let a v souladu s kanonickým právem podal rezignaci na svůj úřad, kterou papež František přijal k 1. únoru 2017. Od tohoto data je emeritním pomocným biskupem olomouckým.\nV letech 1990–2017 byl děkanem olomoucké metropolitní kapituly. V České biskupské konferenci zastupuje funkce předsedy Komise pro liturgii a předsedy Rady pro kulturu a památky.\n\nJeho biskupským heslem je \"Vos dixi amicos\" („Nazval jsem vás přáteli“).\n\nPo vystudování střední školy na gymnáziu v Jevíčku pracoval jako pomocný dělník (Moravské šamotové a lupkové závody) ve Velkých Opatovicích, jelikož kvůli svému náboženskému přesvědčení nemohl nastoupit na vysokou školu. Teprve roku 1967 se dostal na Cyrilometodějskou bohosloveckou fakultu v Litoměřicích.\n\nNa kněze byl vysvěcen roku 1972 a následující roky působil např. v Ostravě, Hoštejně, či Hynčině na Šumpersku. Dne 7. dubna 1990 přijal biskupské svěcení. Výsledkem jeho spolupráce s hudebním skladatelem Zdeňkem Pololáníkem je několik mešních písní z roku 1986, na nichž se Hrdlička podílel jako textař.\n\n\n\n\n\n"}
{"id": "252930", "url": "https://cs.wikipedia.org/wiki?curid=252930", "title": "Kyšperk (hrad, okres Teplice)", "text": "Kyšperk (hrad, okres Teplice)\n\nKyšperk (též či \"Supí hora\") je zřícenina hradu nad Unčínem v okrese Teplice. Nachází se v Krušných horách na výběžku Supí hory v nadmořské výšce okolo 450 metrů. Hrad byl založen nejspíše na počátku čtrnáctého století. Koncem husitských válek byl dobyt husity, a stal se sídlem kyšperské větvě pánů z Vřesovic. Roku 1526 vyhořel a po požáru již nebyl obnoven. Zbytky hradu jsou chráněné jako kulturní památka České republiky.\n\nZakladatelem hradu byl na počátku čtrnáctého století buď přímo král Jan Lucemburský, nebo Ota z Bergova, kterého panovník stavbou pověřil a vzápětí mu jej udělil v léno. Podobný způsob založení hradu král použil u Střekova nebo Kamýku. První písemná zmínka o hradu pochází z roku 1319, kdy se nacházel v držení Oty z Bergova a řešil se zde spor mezi Heřmanem ze Šumburka a Borešem z Oseka. K hradnímu panství v té době patřily vesnice Sobědruhy, Maršov, Unčín a později také Tuchomyšl, Modlany, Soběchleby, Hostovice, Lochočice a Habří.\n\nKdyž Ota z Bergova od krále v roce 1327 získal Bílinu, prodal Kyšperk roku 1334 biskupovi Janovi z Dražic. Nový majitel hrad přejmenoval na Biskupskou horu, ale název se neujal. Za Arnošta z Pardubic byl na Kyšperku purkrabím Bořita ze Rvenic, který za arcibiskupa vedl ozbrojený konflikt s míšeňským purkrabím Menhartem. Po urovnání sporu v roce 1345 byl purkrabím jmenován Kuník z Hostyně.\n\nJan z Jenštejna nechal nákladem 1500 kop grošů hrad rozšířit o kapli a velkou obytnou věž, které z hradu učinily sídlo odpovídající arcibiskupským nárokům. Přestože Jan z Jenštejna raději pobýval v Roudnici a na Helfenburku, během svého sporu s králem Václavem IV. se raději ukryl právě na Kyšperku. Za arcibiskupa Konráda z Vechty byl od roku 1415 kyšperským purkrabím Rydkéř z Polenska, kterému arcibiskup se souhlasem krále Zikmunda hrad zastavil.\n\nBěhem husitských válek proběhla roku 1426 bitva u Ústí nad Labem. Prchající oddíly Kateřiny Míšeňské se pokusily uniknout průsmykem u Kyšperka a Krupky, ale v důsledku zranění a vyčerpání z horka v blízkosti hradu zemřelo asi tři sta bojovníků. Hrad v té době patřil k oporám severočeské katolické šlechty. Husitské vojsko se ho pokusilo neúspěšně dobýt roku 1428 a v roce 1430 na něj nejspíše znovu neúspěšně zaútočil Jakoubek z Vřesovic. Přestože se mu dobýt hrad podařilo pravděpodobně až roku 1433, psal se již v roce 1430 sezením na Kyšperku (\"Jacubco de Wrzesowycz residens in Kuspurk\").\n\nJiž roku 1440 se stal spolumajitelem hradu Jakoubkův syn Jan z Vřesovic. Z jeho synů připadl Kyšperk Jarošovi, který se stal zakladatelem rodové větve Kyšperských z Vřesovic. Z jeho synů po něm hrad drželi Václav a později Albrecht, který na hradě prostavěl 500 českých grošů. Král Vladislav Jagellonský mu proto povolil tuto sumu připočíst k částce, za kterou měl být hrad případně vyplacen. Kromě toho mu povolil na kyšperském panství výstavbu rybníků. Albrecht Kyšperský z Vřesovic hrad asi v roce 1522 prodal Janu Glacovi ze Starého Dvora, ale je možné, že spolumajitelem se stal i Janův bratr Zikmund. Za nich hrad roku 1526 vyhořel. Jan Glac přesídlil na pohodlnější tvrz v Soběchlebech a hrad již nebyl obnoven.\n\nTrojdílný hrad zaujal protáhlý vrchol ostrožny. Od zbylé části vrchu ho odděluje široký příkop, který od vlastního hradu odděloval samostatně stojící okrouhlou věž pravděpodobně ze druhé poloviny patnáctého století. Od příkopu přístupová cesta stoupala opevněným úbočím, až vstoupila čtverhrannou věžovitou branou do předhradí. Z brány se dochovaly jen nízké terénní relikty. Předhradí bylo na jižní straně ukončeno obloukově vedenou zdí. Od hradního jádra bylo odděleno zaniklou hradbou. V místech, kde předhradí přecházelo do hradního jádra, nechal Jan z Jenštejna na východní straně hradu vystavět velkou obytnou věž. V hradním jádře na skále nad příkopem původně stála zřejmě další obytná věž, ze které zbylo pouze přízemí a valeně zaklenutý suterén. Věž byla doplněna dalšími obytnými stavbami. Poloha písemnými prameny doložené kaple není známá.\n\n"}
{"id": "252933", "url": "https://cs.wikipedia.org/wiki?curid=252933", "title": "Župan", "text": "Župan\n\nSlovo župan může označovat:\n\nŽupan či Županič je také příjmení následujících osobnosti:\n"}
{"id": "252936", "url": "https://cs.wikipedia.org/wiki?curid=252936", "title": "Eugène Michel Antoniadi", "text": "Eugène Michel Antoniadi\n\nEugène Michel Antoniadi či Eugenios Antoniadis (10. března 1870, Konstantinopol – 10. února 1944, Paříž) byl řecký astronom, který většinu života strávil ve Francii. Studoval zejména planety a věnoval se i dějinám astronomie. Nakreslil mapy Merkuru a Marsu. Pozoroval většinou 83 cm teleskopem observatoře v Meudonu u Paříže. \n\nStal se uznávaným odborníkem na planetu Mars a i když zpočátku podporoval Schiaparelliho teorii kanálů na Marsu, po pozorování v roce 1909, když byl Mars v opozici, dospěl k závěru, že jde jen o optický klam.\n\nZabýval se též pozorováním Venuše a Merkuru. Jako první se pokusil nakreslit mapu Merkuru, ale jeho mapy byly nepřesné kvůli jeho mylnému předpokladu, že má Merkur vázanou rotaci se Sluncem. Na jeho počest byl po něm nazván kráter na Marsu a také na Měsíci. Vytvořil stupnici, určující kvalitu pozorovacích podmínek, kterou používají amatérští astronomové. Nese jméno Antoniadiho stupnice.\n"}
{"id": "252940", "url": "https://cs.wikipedia.org/wiki?curid=252940", "title": "Antoniadiho stupnice", "text": "Antoniadiho stupnice\n\nAntoniadiho stupnice je systém používaný amatérskými astronomy k stanovení kvality pozorovacích podmínek při sledování hvězd.\n\nAntoniadiho stupnici vytvořil francouzský astronom řeckého původu Eugène Michel Antoniadi. Pracoval na observatoři Meudone poblíž Paříže ve Francii, kde se zabýval pozorováním Marsu a ostatních planet.\n\nV současné době se používá Antoniadiho stupnice (nebo též Antoniadiho tabulka) jako základní měřící systém pro určení kvality pozorování hvězd (tzv. seeing) astronomy na celém světě. \n\nStupnice využívá pětibodový systém na ohodnocení momentálních pozorovacích podmínek, kde stupeň 1 označuje nejlepší kvalitu pozorování a 5 nejhorší. Aktuální definice jednotlivých bodů stupnice je následující:\n\nI. - velmi dobrý (\"Very good\") - dokonalá viditelnost, stabilní obraz \nII. - dobrý (\"Good\") - mírný neklid s okamžiky klidného obrazu trvajícími několik sekund \nIII. - střední (\"Moderate\") - střední viditelnost s větším chvěním vzduchu \nIV. - špatný (\"Poor\") - špatná viditelnost s neustálým silným vlněním vzduchu \nV. - velmi špatný (\"Very poor\") - velmi špatná viditelnost, velké chvění vzduchu nedovolující zaznamenat podrobnosti objektu\n\nBodové hodnoty se většinou označují římskými číslicemi.\n\n"}
{"id": "252942", "url": "https://cs.wikipedia.org/wiki?curid=252942", "title": "Newtontoppen", "text": "Newtontoppen\n\nNewtontoppen je nejvyšší hora souostroví Špicberky. Nachází se na severovýchodě největšího ostrova Spitsbergen v oblasti Ny Friesland. Jméno nese po fyzikovi Isaacu Newtonovi. Dosahuje nadmořské výšky 1713 metrů.\n"}
{"id": "252943", "url": "https://cs.wikipedia.org/wiki?curid=252943", "title": "Mistrovství světa v ledním hokeji 2002", "text": "Mistrovství světa v ledním hokeji 2002\n\n66. Mistrovství světa v ledním hokeji 2002 se konalo ve Švédsku v Jönköpingu, Göteborgu a Karlstadu ve dnech 26. dubna – 11. května 2002. Mistrovství vyhrál výběr Slovenska.\n\nMistrovství se zúčastnilo šestnáct mužstev, rozdělených do čtyř čtyřčlenných skupin, z nichž první tři týmy postoupily do dvou osmifinálových skupin, týmy z prvního až čtvrtého místa postoupily do play off. Mužstva, které skončila v základní skupině na čtvrtém místě, hrála ve skupině o udržení. Japonsko v případě, že skončilo na sestupovém místě hrálo v Asijské kvalifikaci.\n\n\n\n Finsko - USA 3:1 (0:0, 2:0, 1:1)\n\n7. května 2002 (16:00) – Göteborg (Scandinavium)\nBranky: 33:50 Rintanen (Kallio), 35:21 Jokinen (Pärssinen), 50:03 Viitakoski (Lind, Markkanen) - 52:00 La Couture (Hatcher).\nRozhodčí: Mihálik - Popovič (SVK), Makarov (RUS)\nVyloučení: 3:3\nDiváků: 9 341\n\nFinsko: Markkanen - Koivisto, Niinimaa, Nummelin, Lydman, Karalahti, Timonen, Tuulola - Aalto, Jokinen, Hagman - Kallio, Ojanen, Rintanen - Miettinen, N. Kapanen, Pärssinen - Lind, Helminen, Viitakoski - Pirjetä.\n\nUSA: Miller - Hatcher, O'Sullivan, Rohloff, Eaton, Tamer, Weinrich, De Wolf, Leopold - Sacco, Donato, Konowalchuk - Park, Plante, La Couture - Clark, Reasoner, Hilbert - Murphy, Mowers, Rasmussen.\n\n7. května 2002 (20:00) – Karlstad (Löfbergs Lila Arena)\nBranky: 12:45 Heatley (Whitney), 23:59 Smyth (Patrick) - 39:59 Bondra (Pálffy), 43:47 Šatan (Handzuš, Milo), 44:37 Bondra (Pálffy).\nRozhodčí: Lärking - Karlsson (SWE), Peltonen (FIN)\nVyloučení: 3:3 (1:1)\nDiváků: 6 000\n\nKanada: Giguere - Brewer, Patrick, Staios, Sydor, Schlegel, Matvichuk, McGillis, Smyth - Cleary, Morrow, Whitney - Heatley, J. Wright, McDonald - Malhotra, T. Wright, Calder - Williams, Schaefer, Comrie.\n\nSlovensko: Lašák - Višňovský, Hecl, Smrek, Lintner, Milo, Štrbák, Čierny, Bača - Pálffy, Stümpel, Bondra - Šatan, Handzuš, Bartečko - Országh, Rastislav Pavlikovský, Nagy - Róbert Petrovický, Hlinka, Somík.\n\n7. května 2002 (20:00) – Göteborg (Scandinavium)\nBranky: 9:18 Axelsson (Huselius, K. Johnsson), 31:15 R. Sundin (Zetterberg), 36:50 Hedin (Andersson, Nylander), 49:15 Huselius (Näslund, D. Tjärnqvist), 52:24 R.Sundin (Näslund, Huselius), 55:16 Näslund (Huselius, R. Sundin) - 17:35 Ehrhoff, 19:59 Soccio (Ehrhoff).\nRozhodčí: Karabanov (RUS) - Stricker (SUI), Kronborg (NOR)\nVyloučení: 5:8 (3:1)\nDiváků: 10 064\n\nŠvédsko: T. Salo - Hedin, Rhodin, R. Sundin, Magnus Johansson, Johnsson, D. Tjärnqvist, Mathias Johansson, T. Johansson - Axelsson, Johnson, Huselius – Näslund, A. Johansson, Dahlén - Weinhandl, Jönsson, Zetterberg - Andersson, Falk, Nylander.\n\nNěmecko: Seliger - Köppchen, Schubert, Ehrhoff, Benda, Goldmann, Molling, Renz, Seidenberg - T. Martinec, Ustorf, Rumrich - Kathan, Soccio, Morczinietz – Kreutzer, Blank, Loth - Sulkovsky, Hynes, Lewandowski.\n\n7. května 2002 (20:00) – Jönköping (Kinnarps Arena)\nBranky: 23:58 Hrdina (J. Hlinka, M. Sýkora) - 15:47 Kozněv (Guskov, Tkačenko), 28:27 Karpov (Kalinin, A. Kovalenko), 40:22 Karpov (A. Kovalenko).\nRozhodčí: Lepaus (FIN) - Carpentler (CAN), Redding (USA)\nVyloučení: 3:7 (0:1)\nDiváků: 4 903\n\nČesko: Hnilička - Kubina, Špaček, M. Sýkora, F. Kaberle, Kuba, Klesla - Jágr, Hrdina, Hlinka - Moravec, Patera, M. Procházka - Ujčík, Čajánek, Vlasák - Výborný, Broš, Sedlák.\n\nRusko: Sokolov - Žukov, Kalinin, Gusev, Rjabykin, Judin, Vyšedkevič, Guskov, Volčenkov - Kovalenko, V. Bucajev, Karpov - Sušinskij, Prokopjev, Zatonskij - M. Afinogenov, Ljašenko, Gusmanov - Antipov, Kozněv, Tkačenko.\n Rusko - Finsko 3:2sn (1:1, 1:1, 0:0 - 0:0)\n\n9. května 2002 (16:00) – Göteborg (Scandinavium)\nBranky: 10:19 Zatonskij (Sušinskij), 29:40 Afinogenov (Savčenkov), rsn. Kovalenko – 4:37 Karalahti (Timonen, Helminen), 20:48 Hagman (Miettinen, Timonen).\nRozhodčí: Hutchinson (CAN) - Coenen (NED), Karlsson (SWE)\nVyloučení: 10:6 (1:2)\nDiváků: 9 797\n\nRusko: Sokolov - Žukov, Kalinin, Gusev, Rjabykin, Judin, Vyšedkevič, Guskov, Volčenkov - A. Kovalenko, Karpov, Bucajev - Sušinskij, Prokopjev, Zatonskij – Afinogenov, Ljašenko, Gusmanov - Antipov, Kozněv, Tkačenko.\n\nFinsko: Markkanen - Koivisto, Niinimaa, Lydman, Tuulola, Karalahti, Timonen – Aalto, Jokinen, Hagman - Kallio, Ojanen, Rintanen - Miettinen, N. Kapanen, Pärssinen - Lind, Helminen, Viitakoski - Pirjetä.\n\n9. května 2002 (20:00) – Göteborg (Scandinavium)\nBranky: 17:02 Axelsson (Dahlén, A. Johansson), 31:44 T. Johansson (Nylander) – 35:32 Országh (Pálffy), 58:02 Šatan (Pálffy), rsn. Lintner.\nRozhodčí: Pakaslahti (FIN) - Barvíř (CZE), Redding (USA)\nVyloučení: 6:5 (0:1)\nDiváků: 10 064\n\nŠvédsko: T. Salo - Hedin, Rhodin, D. Tjärnqvist, Johnsson, R. Sundin, Magnus Johansson, T. Johansson - Axelsson, A. Johansson, Dahlén - Weinhandl, Jönsson, Zetterberg - Näslund, Johnson, Huselius - Andersson, Falk, Nylander.\n\nSlovensko: Lašák - Višňovský, Hecl, Smrek, Lintner, Milo, Štrbák, Čierny, Bača - Pálffy, Stümpel, Bondra - Šatan, Handzuš, Bartečko - Országh, Rastislav Pavlikovský, Nagy - Róbert Petrovický, M. Hlinka, Somík.\n Slovensko - Rusko 4:3 (2:0, 1:1, 1:2)\n\n11. května 2002 (19:00) – Göteborg (Scandinavium)\nBranky: 0:22 Višňovský (Stümpel), 12:10 Bondra (Šatan, Pálffy), 26:59 Šatan (Handzuš), 58:20 Bondra (Pálffy) - 23:27 Sušinskij (Zatonskij, Prokopjev), 42:09 Antipov (Karpov), 54:15 Sušinskij (Prokopjev).\nRozhodčí: Pakaslahti (FIN) - Carpentier (CAN), Redding (USA)\nVyloučení: 4:5 (1:0)\nDiváků: 11 591\n\nSlovensko: Lašák - Višňovský, Hecl, Smrek, Lintner, Milo, Štrbák, Čierny, Bača - Pálffy, Stümpel, Bondra - Šatan, Handzuš, Bartečko - Országh, Rastislav Pavlikovský, Nagy - Róbert Petrovický, M. Hlinka, Somík.\n\nRusko: Sokolov - Žukov, Kalinin, Gusev, Rjabykin, Judin, Vyšedkevič, Guskov, Volčenkov - A. Kovalenko, Karpov, Bucajev - Sušinskij, Prokopjev, Zatonskij – Afinogenov, Ljašenko, Savčenkov - Antipov, Kozněv, Tkačenko.\n Finsko - Švédsko 3:5 (2:0, 1:3, 0:2)\n\n10. května 2002 (19:00) – Göteborg (Scandinavium)\nBranky: 4:39 Kallio (Tuulola, Norrena), 8:56 Hagman, 21:33 Rintanen (Ojanen) – 23:22 Davidsson (Mathias Johansson), 34:21 Weinhandl (Nylander), 38:44 Rhodin (Falk), 53:54 Rhodin (Zetterberg, Jönsson), 59:53 Falk.\nRozhodčí: Šindler (CZE) - Popovič (SVK), Marakov (RUS)\nVyloučení: 8:7 (2:0, 1:0) + A. Johansson na 10 min.\nDiváků: 9 817\n\nFinsko: Norrena - Karalahti, Timonen, Koivisto, Niinimaa, Lydman, Tuulola - Lind, Helminen, Viitakoski - Aalto, Jokinen, Hagman - Kallio, Ojanen, Rintanen - Miettinen, N. Kapanen, Pärssinen - Pirjetä.\n\nŠvédsko: Liv - Hedin, Rhodin, D. Tjärnqvist, Johnsson, R. Sundin, Magnus Johansson, T. Johansson, Falk - Axelsson, A. Johansson, Dahlén - Zetterberg, Jönsson Weinhandl - Näslund, Johnson, Huselius - Nylander, Mathias Johansson, Davidsson.\n\n Slovinsko - Japonsko 4:3 (3:0, 1:3, 0:0)\n\n2. května 2002 (12:00) – Jönköping (Kinnarps Arena)\nBranky: 2:07 Šahraj (Kontrec, Brodnik), 16:31 Rodman (Vnuk), 19:41 Kontrec (Jan), 21:39 Brodnik (Šahraj, Kontrec) - 27:50 Suzuki (K. Ito), 28:27 Fužita (Kobori), 38:15 T. Nihei (Suzuki).\nRozhodčí: Pakaslahti - Peltonen (FIN), Stricker (SUI)\nVyloučení: 6:4 (2:2) + Terglav na 5 min a do konce utkání.\nDiváků: 5 098\n\nSlovinsko: Glavič - Ciglenečki, Beribak, Šahraj, Brodnik, Zajc, Rebolj, Bešlagič, Tišlar - Razingar, Vnuk, Rodman - Jan, Zupančič, Kontrec - Rožič, Krajnc, Terglav – Žagar, Avguštinčič, Polončič.\n\nJaponsko: Kikuči - K. Ito, Kawaguči, Kawašima, Oširo, Jamazaki, Kobori, Kobajaši, Sasaki - T. Nihei, Fužita, Jule - Suzuki, Sakai, Kuwabara - Kon, Kabajama, M. Ito - Miwa, Jahata, Iwata.\n\n2. května 2002 (16:00) – Jönköping (Kinnarps Arena)\nBranky: 5:40 Oliwa (Płachta), 25:52 Rożański (Justka), 33:25 Demkowicz (Rożański, Płachta), 34:25 Czerkawski (Pysz, Plachta), 46:33 Laszkiewicz (Oliwa) – 44:20 Chelodi (Timpone).\nRozhodčí: Karabanov - Makarov (RUS), Vasko (BLR)\nVyloučení: 5:9 (1:0)\nDiváků: 2 068\n\nPolsko: Jaworski - Dułęba, Łabuź, Gil, Gonera, Śmiełowski, Mieszkowski – Czerkawski, Pysz, Płachta - Laszkiewicz, Parzyszek, Klisiak - Sokół, Garbocz, Oliwa - Justka, Rożański, Demkowicz.\n\nItálie: Brunetta - Bartolone, Mansi, Helfer, Strazzabosco, Lorenzi, Peca, Borgatello, Gruber - Margoni, Sacratini, L. De Toni - Topatigh, Chelodi, Timpone - Ramoser, M. De Toni, Busillo - De Bettin, Zisser, Rossi de Mio.\n\n3. května 2002 (16:00) – Jönköping (Kinnarps Arena)\nBranky: 41:06 Gonera, 59:46 Parzyszek (Czerkawski) - 33:28 Polonič (Razingar), 48:35 Rodman (Vnuk, Razingar), 49:28 Kontrec (Jan, Zupančič), 51:59 Kontrec (Jan).\nRozhodčí: Lärking (SWE) - Stricker (SUI), Peltonen (FIN)\nVyloučení: 4:3 (0:1)\nDiváků: 1 964\n\nPolsko: Jaworski - Dułęba, Łabuź, Gil, Gonera, Śmiełowski, Mieszkowski – Czerkawski, Pysz, Płachta - Laszkiewicz, Parzyszek, Klisiak - Sokół, Garbocz, Oliwa - Justka, Rożański, Demkowicz.\n\nSlovinsko: Glavič - Ciglenečki, Beribak, Šahraj, Brodnik, Zajc, Rebolj, Bešlagič, Tišlar - Razingar, Vnuk, Rodman - Jan, Zupančič, Kontrec - Rožič, Krajnc, Terglav – Žagar, Avguštinčič, Polončič.\n\n3. května 2002 (20:00) – Jönköping (Kinnarps Arena)\nBranky: 10:58 Jule (Fužita), 24:24 Sakai (Kobori) - 23:27 Busillo (Mansi, Sacratini), 29:52 Timpone (Sacratini, Mansi), 29:52 Helfer (Lorenzi, L. De Toni), 6:25 Timpone (Topatigh), 45:50 Ramoser (Borgatello), 53:03 Mansi (Lorenzi).\nRozhodčí: Pakaslahti (FIN) - Karlosson (SWE), Vasko (BLR)\nVyloučení: 10:8 (1:3) + Kon na 5 min a do konce utkání.\nDiváků: 1 709\n\nJaponsko: Kikuči (40. Nihej) - Kawašima, Oširo, K. Ito, Kawaguči, Jamazaki, Kobori, Kobajaši, Sasaki - T. Nihei, Fužita, Jule - Suzuki, Sakai, Kuwabara - Masatuši, Kabajama, Kon - M. Ito, Jahata, Miwa, Iwata.\n\nItálie: Rosatti - Bartolone, Mansi, Lorenzi, Peca, Helfer, Strazzabosco, Borgatello, Gruber - Topatigh, Chelodi, Timpone - Ramoser, Sacratini, Busillo - Margoni, L. De Toni, M. De Toni - De Bettin, Zisser, Rossi de Mio.\n\n5. května 2002 (11:00) – Jönköping (Kinnarps Arena)\nBranky: 10:36 Zupančič, 15:50 Razingar (Bešlagič, Vnuk), 24:19 Rodman (Ciglenečki), 38:42 Razingar (Vnuk, Rodman).\nRozhodčí: Mariconda (USA) - Coenen (NED), Linke (SUI)\nVyloučení: 2:5 (1:0)\nDiváků: 2 764\n\nSlovinsko: Glavič - Ciglenečki, Beribak, Šahraj, Brodnik, Zajc, Bešlagič, Tišlar – Razingar, Vnuk, Rodman - Jan, Zupančič, Kontrec - Rožič, Krajnc, Terglav - Žagar, Avguštinčič, Polončič.\n\nItálie: Rosati - Bartolone, Mansi, Helfer, Strazzabosco, Lorenzi, Peca, Borgatello, Gruber - Topatigh, Chelodi, Timpone - Margoni, Sacratini, L. De Toni - Busillo, M. De Toni, De Bettin - Ramoser, Zisser, Rossi de Mio.\n\n5. května 2002 (15:15) – Jönköping (Kinnarps Arena)\nBranky: 12:04 Płachta (Łabuź, Gonera), 22:22 Klisiak (Laszkiewicz, Gonera), 27:44 Śmiełowski (Czerkawski, Płachta), 34:28 Klisiak (Parzyszek), 47:45 Czerkawski (Rożański) - 32:28 Fužita (Jule), 56:52 Fužita.\nRozhodčí: Johnsen (NOR) - Stricker (SUI), Vasko (BLR)\nVyloučení: 3:4 (1:0)\nDiváků: 2 700\n\nPolsko: Jaworski - Rożański, Łabuź, Gil, Gonera, Śmiełowski, Sokół - Czerkawski, Płachta, Oliwa - Laszkiewicz, Parzyszek, Klisiak - Pysz, Garbocz, Demkowicz – Dułęba, Mieszkowski, Justka.\n\nJaponsko: Nihej - Kawašima, Oširo, K. Ito, Kawaguči, Jamazaki, Kobori, Kobajaši, Sasaki - T. Nihei, Fužita, Jule - Suzuki, Jahara, Kuwabara - M. Ito, Kabajama, Kon - Miwa, Sakai, Iwata.\n\n\n\n"}
{"id": "252946", "url": "https://cs.wikipedia.org/wiki?curid=252946", "title": "Brandlín", "text": "Brandlín\n\nNázev Brandlín má více sídel:\n"}
{"id": "252949", "url": "https://cs.wikipedia.org/wiki?curid=252949", "title": "The Orange Box", "text": "The Orange Box\n\nThe Orange Box (někdy též Half-Life: Orange Box) je balíček videoher pro Microsoft Windows, Mac OS X, Linux, Xbox 360 a PlayStation 3. Verze pro Windows a Xbox 360 byly vytvořeny společností Valve Corporation a vydány 10. října 2007 - jak v \"krabicové\" verzi, tak i přes distribuční systém Steam. Verze pro PlayStation 3 je od Electronic Arts a hotova byla 11. prosince 2007.\n\nBalení obsahuje pět her, všechny běží na Source enginu. Dvě z nich, Half-Life 2 a jeho první datadisk , byly vydány už dříve samostatně. Tři nové tituly jsou: , Portal a Team Fortress 2. Původně bylo plánováno nové hry vydat i v samostatném balíku (The Black Box), ale nakonec z toho sešlo.\n\nPC verze Orange Boxu je provázaná se Steamem. Můžete si přes něj elektronicky koupit celý Orange Box, nebo jednotlivé hry. Dále jde hrát Team Fortress 2 na Steam serverech online. Všechny nové hry mají systém Achievements, což jsou většinou vedlejší úkoly. Na Steamu lze vidět, jak dlouho někdo hrál jednotlivé hry z Orange Boxu za poslední dva týdny, co současně hraje a jakých Achievements dosáhl. Team Fortress 2 má velmi podrobnoé statistiky hráče, které lze též prohlížet online.\n\nThe Orange Box byla kritiky přijata velmi pozitivně a hra Portal získala cenu za nejlepší hru roku na Game Developer's Conference 2008. Na serveru Gamerankings, který zprůměruje kolem 100 recenzí, se hra umístila na první pozici všech dob jak na platformě PC, tak Xbox 360. PS3 verze měla \"pouze\" 87,3%, zatímco PC a Xbox 360 96,2%. Tento viditelný rozdíl je kvůli tomu, že PS3 verzi interně vyvíjela Sony, zatímco PC a Xbox 360 verzi Valve.\n\n"}
{"id": "252952", "url": "https://cs.wikipedia.org/wiki?curid=252952", "title": "Vatnajökull", "text": "Vatnajökull\n\nVatnajökull je ledovec ležící na jihovýchodě Islandu. Je největším ledovcem země a druhým největším v Evropě, hned po ledovci Austfonna na Špicberkách (8492 km²). Název Vatnajökull je složen ze samotného názvu \"Vötn\" - jezera a \"jökull\" - ledovec (islandsky). Celý ledovec a okolní sopečná krajina jsou součástí národního parku Vatnajökull. \n\nVatnajökull je považován za jediný současný kontinentální ledovec Evropy a zároveň je také jejím největším souvislým zaledněním. Svou plochou 8100 km² pokrývá zhruba 8-10 % plochy ostrova. Má nepravidelný, zhruba elipsovitý tvar asi 100 × 150 km. Poměrně ploše se táhne od výšky 1700 m až po nejvyšší horu Islandu Hvannadalshnjúkur (2109,6 m) z něj vyrůstající. Z okrajů ledovce se spouští kolem 20 ledovcových splazů, které svou rozlohou zastíní i ledovce v Alpách. Ty jsou brány jako samostatné a jsou také pojmenovány. Jeden z největších je Öraefajökull, který je zároveň nejjižnější odnoží.\n\nLedovec Vatnajökull zaujímal v roce 1904 plochu 8538 km². V roce 1973 to bylo již necelých 8300 km². Jeho úbytek od druhé poloviny 20. století je zhruba 2,8 %.\n\nJeden z největších a nejaktivnějších vulkánů na Islandu se jmenuje Grímsvötn a skrývá se pod ledovým příkrovem ledovce Vatnajökull, konkrétně v jeho středozápadní části. Další tři menší vulkány jsou při severním, jižním a jihozápadním (sopka Laki) okraji ledovce. Posledním výbuchem pod Vatnajöklem byla exploze z roku 1934, kdy ve výšce 1750 metrů prorazila exploze 200 m silný ledový krunýř a vytvořila otvor 4 × 6 km.\n"}
{"id": "252953", "url": "https://cs.wikipedia.org/wiki?curid=252953", "title": "X.25", "text": "X.25\n\nX.25 je standard Mezinárodní telekomunikační unie (ITU, dříve CCITT) popisující rozhraní mezi koncovým zařízením přenosu dat (KZD, obvykle počítač nebo terminál) a zařízením ukončujícím datový okruh (UZD, modem) pro připojení do veřejné datové sítě s přepojováním paketů pomocí vyhrazeného okruhu.\n\nČastěji se zkratkou X.25 označuje libovolná síť, která umožňuje připojení účastníka pomocí standardu X.25. X.25 patří k nejstarším protokolům technologie přepojování paketů a dnes je převážně nahrazen modernějšími technologiemi jako je Frame Relay. X.25 bylo vyvinuto v době, kdy připojení do WAN nebylo příliš spolehlivé. Proto obsahuje spoustu funkcí pro kontrolu chyb a jejich případnou opravu. Tyto funkce však způsobují zbytečné zatížení uzlů sítě. V dnešní době se protokol X.25 zachoval pro provádění některých přenosů, jako například platba kreditní kartou přes terminál a výběr z některých bankomatů.\n\nPSN – Packet Switched Network byl název pro mezinárodní souhrn poskytovatelů připojení X.25, převážně mnohé národní telefonní společnosti. Tento druh připojení se velmi rozmohl v 80. a začátkem 90. let.\n\nProtokol X.25 byl vyvinut ve Study Group VII v ITU (dříve CCITT) a do jisté míry založen na mnohých datových projektech, které se v té době začaly hojně objevovat. Těchto mnoho postupných vylepšení a přídavků bylo postupem času přetvořeno ve standard.\n\nPůvodním záměrem protokolu X.25 bylo vytvořit celosvětovou síť, založenou na principu přepínání paketů. Model X.25 byl založen na tradičním telefonním konceptu vytvoření spolehlivých okruhů skrz sdílenou síť. K tomu používal speciální software, který měl za úkol vytvořit \"virtuální hovory\" skrz síť. Tyto sítě jsou propojené \"Data terminal equipment (DTE)\", který vytváří přímé spojení mezi uživateli a tím se síť tváří jako P2P. DTE je v zásadě a velmi zjednodušeně řečeno koncový prostředek, který převádí informace od uživatele na signály připravené na přenos a nebo naopak převádí přijaté signály zpět na digitální informace. Z pohledu dělení podle iniciativy aktivit je DTE klientem, obsluhovaným ze strany zařízení ukončujícího datový okruh (DCE) jako obdobou serveru.\n\nSpecifikace X.25 definuje pouze rozhraní mezi předplatitelem (DTE) a samotnou sítí X.25 (DCE). Protokol X.75 velmi podobný protokolu X.25 definuje rozhraní mezi dvěma sítěmi X.25. Ani jeden z těchto protokolů nedefinuje, jak síť funguje interně – mnoho síťových implementací X.25 používá protokoly velmi podobné X.25 a X.75, ale některé používají velmi rozdílné protokoly. Neexistence standardu je dána tím, že v době vzniku protokolu ještě neexistoval referenční model OSI, a proto se mohou jednotlivé implementace velmi lišit. ISO ekvivalentem X.25 je ISO 8208, je stejný jako X.25, ale navíc přidává možnost přímého propojení mezi dvěma předplatiteli DTE.\n\nV dnešní době se s X.25 můžeme stále setkat, avšak je dramaticky na sestupu a je nahrazována modernějšími technologiemi, jako např. ISDN, Frame Relay, ATM, ADSL. Za moderního pokračovatele X.25 pak bývají považovány sítě MPLS. I přes to bývá X.25 jediným možným datovým spojením v některých rozvojových zemích, protože může velmi levně zpřístupnit Internet.\n\nZatímco X.25 je protokolem síťové vrstvy, Frame Relay je protokol linkové vrstvy OSI. Frame Relay je datagramovou službou, tj. doručení rámců není garantováno. X.25 si ukládá data, která nestačí zpracovat, do paměti a postupně je odesílá dále. Společnou vlastností je vytváření virtuálních okruhů.\n\n\n\n"}
{"id": "252954", "url": "https://cs.wikipedia.org/wiki?curid=252954", "title": "Bellevue", "text": "Bellevue\n\nBellevue je město v americkém státě Washington, které se rozkládá 4,5 kilometru východně od Seattlu mezi jezery Washington (na západě) a Sammamish (na východě).\n\nPopulace města činila v roce 2010 122 363 trvale bydlících obyvatel. Další tisíce ale do města dojíždí přes pracovní dny, což Bellevue dělá pátým největším městem Washingtonu. Bellevue je prosperující a rostoucí město, z pokojné komunity se stává ekonomickým a kulturním centrem Seattlu.\n\n\n"}
{"id": "252955", "url": "https://cs.wikipedia.org/wiki?curid=252955", "title": "Parentis-en-Born", "text": "Parentis-en-Born\n\nParentis-en-Born je francouzské město v departementu Landes v Akvitánii.\nMěstečko leží v centru největšího evropského lesa Landes, 80 kilometrů jižně od Bordeaux, na břehu jezera Lac de Biscarrosse.\n\"Počet obyvatel\"\n\nNa území obce jsou největší naleziště ropy ve Francii, objevené roku 1954.\n\n\n"}
{"id": "252959", "url": "https://cs.wikipedia.org/wiki?curid=252959", "title": "Hermann Emil Fischer", "text": "Hermann Emil Fischer\n\nHermann Emil Fischer (9. října 1852, Euskirchen – 15. července 1919) byl německý chemik, nositel Nobelovy ceny za chemii v roce 1902. Fischer syntetizoval cukry a určil jejich strukturu. Je podepsán i pod řadou jiných syntéz a objevů. Je také autorem Fischerovy projekce.\n\nHermann Emil Fischer se narodil 9. října 1852 v Euskirchenu. Jeho otec byl úspěšným obchodníkem. Navštěvoval místní školu, pak školu ve Wetzlaru a Bonnu, kde složil závěrečnou zkoušku roku 1852. Roku 1871 nastoupil na univerzitu v Bonnu, kde studoval chemii.\n"}
{"id": "252962", "url": "https://cs.wikipedia.org/wiki?curid=252962", "title": "Kofein", "text": "Kofein\n\nKofein (podle rostliny \"Coffea arabica\", česky kávovník arabský) je alkaloid, který příznivě stimuluje centrální nervovou soustavu a srdeční činnost. Kofein je pravděpodobně nejrozšířenější stimulant na světě, který se užíváním ve větším množství stává drogou.\n\nKofein patří do skupiny purinových, methylových derivátů xanthinu, která zahrnuje theobromin (kakao) a theofylin (bronchodilatans, látka uvolňující průduškové svalstvo).\n\nKofein je hořká, bílá krystalická látka – xanthinový alkaloid, který je zároveň psychoaktivní stimulační drogou. Kofein byl objeven německým chemikem Ferdinandem Rungem v roce 1819. Vymyslel pro novou látku jméno kofein, chemicky aktivní složka kávy (v angličtině caffeine).\n\nKofein se v různém množství nachází také ve fazolích, listech a plodech některých rostlin, kde slouží rostlině jako přirozený pesticid – paralyzuje a zabíjí určitý hmyz, který se živí částmi rostlin. Nejčastěji se s ním setkáváme v kávových bobech a listech čajovníku, stejně jako v produktech vyrobených z ořechu koly. Ostatními zdroji jsou yerba mate, bobule guarany a Yaupon holly (keř podobný brusince, rostoucí na severovýchodě Severní Ameriky, jinak také Illex vomitoria).\n\nV lidském organismu funguje kofein jako stimulátor centrální nervové soustavy (CNS), dočasně potlačuje únavu a probouzí bdělost. Nápoje obsahující kofein jako káva, čaj, limonády a energetické nápoje se těší velké oblibě. Jde o nejpopulárnější psychoaktivní látku na světě, ale na rozdíl od ostatních je legální a její prodej se neřídí žádnými omezeními. V Severní Americe konzumuje kofein 90 % dospělé populace denně. U americké Správy potravin a léčiv FDA (americká obdoba českého Státního ústavu pro kontrolu léčiv) je registrován jako bezpečná látka.\n\nKofein má diuretické účinky, alespoň u osob, které nemají vyvinutou toleranci častým užíváním. U pravidelných uživatelů se vyvine tolerance k tomuto účinku a studie nepotvrzují, že by při pravidelné konzumaci vedlo pití nápojů obsahujících kofein k dehydrataci.\n\nČistý kofein je bílý hebký prášek nebo lesklé jehličky, hořké chuti.\n\nPurinový derivát kofein se vyskytuje v listech, semenech a plodech nejméně 63 rostlin. Nejznámější jsou kávová zrna (\"Coffea arabica\"), kakaové boby (\"Theobroma cacao\"), cola ořechy (\"Cola acuminata\"), čajové lístky (\"Camellia thea\"), lístky maté (\"Ilex paragueyensis\") a guarana (\"Paullinia cupana\"). Čaj obsahuje ještě dva další alkaloidy theofylin a theobromin. Kofein se přidává do nealkoholických nápojů jako Coca-Cola, Kofola a další. Podle výskytu se označuje též jako \"tein\", \"matein\" či \"guaranin\".\n\n1–2 % koncentrace kofeinu je pro plže smrtelným nervovým jedem. Lze jej tedy použít jako moluskocid na hubení škodlivých plžů.\n\nKofein je mitotický jed.\nKofein obsahují mnohé rostliny. Slouží jako přírodní pesticid. Nejvyšší obsah mají rostliny, které jsou olistěné, ale chybí jim mechanická ochrana. Kofein ochromuje a zabíjí určité druhy hmyzu, které se živí těmito rostlinami. Vysoký obsah se nachází i v zemi, ve které rostou semenáčky kávovníku. Kofein tedy slouží nejenom jako přírodní pesticid proti hmyzu, ale také brání tomu, aby se v okolí vysemenila jiná rostlinka, která by obírala semenáček o živiny. Dává tedy rostlince lepší šanci na přežití.\n\nNejběžnější zdroje kofeinu jsou káva, čaj, a menší množství obsahuje i kakao. Méně známé zdroje kofeinu jsou např. yerba maté a guarana, které jsou někdy užívány při přípravě čajů a energetických nápojů. Dvě přezdívky pro kofein jsou matein a guaranin, které jsou odvezené ze jmen rostlin, ve kterých se nacházejí. Někteří „maté nadšenci“ tvrdí, že matein je stereoizomer kofeinu, což by z něj dělalo jinou látku. To ale není pravda, protože kofein je achirální molekula a proto tedy nemá žádné enantiomery ani jiné stereoisomery.\nRůznorodost zkušeností s požitím kofeinu je pravděpodobně způsobena tím, že rostliny obsahují množství dalších xantinových alkaloidů. Jako kardiostimulans theofylin a theobromin a další látky jako polyfenoly, které mohou vytvářet nerozpustné komplexy s kofeinem.\n\nSvětově nejpopulárnějším zdrojem kofeinu jsou boby kávovníku, ze kterých se připravuje káva. Obsah kofeinu v kávovém zrnu se různí podle druhu kávovníku a metody zpracování zrn. Dokonce v plodech jednoho keře může být, co se týče obsahu kofeinu, velký rozdíl. Takže jeden šálek kávy obsahuje od 40 mg u espressa z odrůdy Arabica (30 ml) až po 100 mg na 120 ml v obyčejné překapávané kávě. Obecně dlouho pražená kávová zrna obsahují méně kofeinu než lehce pražená kávová zrna, protože proces pražení snižuje obsah kofeinu v zrnu. Arabica obsahuje méně kofeinu než robusta. Káva obsahuje stopy theofylinu, ale ne theobrominu.\n\nČaj je dalším běžným zdrojem kofeinu. Vlastně čaj obsahuje více kofeinu než káva, ale hrneček čaje obsahuje kofeinu méně, protože k jeho přípravě není použito takové množství rostliny. Sílu nálevu také ovlivňují podmínky pěstování rostliny, proces zpracování a další. Některé čajové odrůdy mohou obsahovat významně více kofeinu než jiné. Čaj obsahuje malé množství theobrominu a o něco více theofylinu než káva. Příprava čaje má velký vliv na to, jaký nálev nakonec bude. Barva čaje je, co se týče obsahu kofeinu, málo směrodatná. Čaje jako světlý japonský čaj gyokuro obsahují mnohem více kofeinu než mnohem tmavší čaje jako lapsang souchong, který obsahuje kofeinu velmi málo.\n\nKofein je také běžně obsažen v limonádách jako Cola, původně připravovaná z kolových ořechů. Limonády obvykle obsahují od 10 do 50 mg kofeinu. Na druhou stranu nápoje jako Red Bull obvykle obsahují 320 mg/l, tedy 80–160 mg v jedné plechovce. Kofein v těchto nápojích je jednak získáván dekafeinací, jednak je uměle syntetizován. Guarana, hlavní ingredience energetických nápojů, obsahuje velká množství kofeinu s malým množstvím theofylinu a theobrominu, který se přirozeně uvolňuje postupně. Čokoláda vyráběná z kakaa také obsahuje malé množství kofeinu. To, že čokoláda nemá velké povzbuzující účinky, je tím, že obsahuje kofein v kombinaci s theofylinem a theobrominem. Běžně velká tabulka mléčné čokolády (28 g) obsahuje asi tolik kofeinu jako šálek kávy bez kofeinu.\n\nV poslední době je také celkem běžné přidávat kofein do mýdel a šampónů a tvrdit, že kofein může být absorbován kůží. To ale není dokázáno a pravděpodobně nemají žádné větší stimulační účinky na nervovou soustavu, protože není absorbován dost rychle. Některé farmaceutické firmy začaly vyrábět kofein v tabletách s tím, že zlepšují mozkové funkce. Jejich efekt je, že snižují únavu a zlepšují pozornost. Někdy je používají studenti, kteří se učí ke zkoušce, nebo lidé, kteří potřebují řídit dlouhé hodiny.\n\nKofein se konzumoval od doby kamenné. Lidé už v dávných dobách objevili, že žvýkání semen, kůry, nebo listů určitých rostlin usnadňuje práci, stimuluje pozornost a zlepšuje náladu. Až mnohem později se přišlo na to, že se účinek kofeinu hodně zvyšuje tím, že se rostlina zalije horkou vodou. Mnoho přírodních národů má legendy o tom, jak byly tyto rostliny objeveny. Podle jedné známé čínské legendy, čínskému císaři Shennongovi, který panoval 3000 let př. n. l., lístky rostliny náhodou spadly do horké vody, a osvěžující a voňavý nápoj byl na světě. O císaři Shennongovi se také mluví v Lu Yuově Cha Jing, slavné a velmi staré knize o čaji.\nHistorie kávy byla zaznamenána znovu až v devátém století. V té době byly kávové boby k dostání pouze v Etiopii. Populární legenda připisuje jejich objevení bájnému pasákovi koz, který se jmenoval Kaldi. Ten si všiml, že kozy, které se pásly na kávovníku, byly čilejší a v noci pak méně spaly. Zkusil sníst několik plodů a zažil stejné osvěžení a povzbuzení jako kozy.\n\nNejstarší literární zmínky o kávě se nacházejí v práci perského lékaře al-Raziho z 9. století.\n\nV roce 1587 byla vydána práce Malaye Jaziri, která pojednává o historii a právních omezeních s kávou spojených. Práce se jmenuje „Undat al safwa fi hill al-gahwa“. Mluví o šejkovi Jamal-al-Din al-Dhabhani, muftím z Adenu, který si jako první zvykl pravidelně pít kávu v roce 1454. V 15. století si jemenští súfisté zvykli popíjet kávu během modliteb, aby neusnuli.\n\nV 16. století bylo pití kávy zaznamenáno evropským vyslancem v Egyptě a v této době se také běžně začala používat na Blízkém východě. Z počátku byla káva v Evropě známá jako arabské víno, a to přibližně od počátku 17. století. Poté, co osmanští Turci odtáhli od hradeb nedobyté Vídně, našlo se mezi jejich zavazadly velké množství kávy. Evropané nevěděli, co mají s kávovými boby dělat, protože je neznali. A tak Polák Jerzy Franciszek Kulczycki, který pracoval pro Turky, nabídl, že si je vezme a naučí Vídeňany vařit kávu. Tak byla otevřena první kavárna v západním světě ve Vídni. V Británii byly první kavárny otevřeny v Londýně v roce 1652 v St. Michael’s Alley v Cornhillu. Staly se brzy populárními a hrály důležitou úlohu ve společenském životě 17. a 18. století.\n\nOřechy koly tak jako plody kávovníku a čajové listy mají svůj pradávný původ. Byly žvýkány v mnoha západoafrických kulturách, a to jak jednotlivci, tak jako součást sociálních setkání pro svoji schopnost navracet lidem vitalitu a snižovat pocit hladu během hladomorů.\n\nV roce 1911 byla Cola pronásledována jako jedna z prvních hrozeb zdraví. Vláda Spojených států amerických nechala vylít 40 barelů a 20 sudů Coca-colového sirupu do řeky Chattanooga, Tennessee, s prohlášením, že Cola je zdraví škodlivá.\n\nVláda doufala, že odstraní kofein z Coca-coly prohlášeními, že nadměrné užívaní Coca-coly vedlo na dívčí škole k nočním výtržnostem, porušením kolejního řádu a dalším amorálnostem.\n\nPřestože soudce se Coly zastal, dva rozsudky byly vyneseny v roce 1912 ve prospěch vlády Spojených států, což mělo za následek přidání kofeinu na seznam škodlivých látek, na které vzniká závislost a které musejí být uvedeny na etiketě výrobku.\n\nNejranější zmínky o používání kakaa se nacházejí na Mayské keramice z roku 600 př. n. l.\nV Novém světě byla čokoláda konzumována v podobě hořkého a pálivého nápoje xocoatlu často ochuceným vanilkou, chilli nebo achiotou. Xocoatl byl používán, protože potlačoval mdloby, což je pravděpodobně díky obsahu theobrominu a kofeinu. Čokoláda byla velmi důležitým luxusním zbožím po celé předkolumbovské Střední Americe a kakaové boby byly užívány jako platidlo.\n\nXocoatl byl do Evropy přivezen Španěly a stal se populárním nápojem kolem roku 1700. Španělé také přivezli první kakaové stromy do Západní Indie a na Filipíny. Bylo používáno při alchymii, kde se mu říkalo „Černá fazole“.\n\nListy a stonky Yaupon Holly (Ilex vomitoria) byly používány domorodými Američany k přípravě čaje pojmenovaného Asi nebo také Černý nápoj.\n\nKofein se do lidského těla dostává převážně orálně (ústy) – pitím čaje, kávy, Coly atd., v podobě léků proti únavě nebo intravenózně (nitrožilně). Vstřebává se v žaludku a tenkém střevě. Z kávy se vstřebává po několika minutách po požití. U čaje je to až po 40 minutách, protože obsahuje jiné alkaloidy, které vstřebávání kofeinu oddalují. Proto je čaj zdravější. Kofein je v těle nejprve demethylován v dimetylxantin, pak v monometylxantin, které se dále štěpí v kyselinu močovou a tak se vylučují. Opouští tělo asi 5 až 6 hodin po požití.\n\nPři pravidelné aplikaci kofeinu se stane tělo na kofein rezistentní a může na něm vzniknout závislost. Kofein neurychluje vystřízlivění. Nemění osobnost a charakter člověka. Citlivost dětí na kofein se neliší od citlivosti dospělých.\n\nKofein příznivě stimuluje centrální nervový systém. Tím oddaluje únavu (zvláště duševní), zbystřuje myšlení, zlepšuje koncentraci, působí jistou euforii.\n\nKofein zrychluje tep, uvolňuje hladké svalstvo, rozšiřuje tepny a stimuluje oběhový a respirační systém (srdce a dýchání). Proto pomáhá lidem postiženým astmatem. Zvyšuje obsah mastných kyselin v oběhovém systému, byl proto léta používán sportovci. Tyto účinky mohou trvat od několika hodin až do dvanácti hodin, ale již po čtyřech letech pravidelného užívání se tělo stane rezistentním.\n\nTím, že kofein zatěžuje tělo působením na jeho adenosinové receptory nervového systému, dochází k dočasnému zvýšení metabolismu a odbourávání tuků, kvůli němuž se kofein často propaguje. Tento účinek však není trvalý a je na dluh – po několika dnech užívání kofeinu díky adaptaci počtu adenosinových receptorů na postsynaptické membráně vyprchá a po vysazení kofeinu se musí splácet stejnou nebo delší dobou zvýšené únavy, přejídáním a zpomaleného metabolismu.\n\nKofein dočasně přispívá k mobilizaci tukových zásob a způsobuje, že pracující sval tuk využije jako zdroj energie. To odsouvá vyčerpání zásob glykogenu a prodlužuje dobu, kterou je možno věnovat tréninku nebo požadovanému výkonu. Však ani tento účinek není trvalý, po několika dnech vyprchá.\n\nNěkteří výzkumníci tvrdí, že kofein může působit škodlivě i na osoby, které žádné nežádoucí účinky nepozorují. V některých regionech tradiční konzumace čaje (např. v Číně) také skutečně připravují čaj metodou druhého záparu a první zápar považují za spíše škodlivý. Výzkum potvrdil, že kofein (jako látka dobře rozpustná) přechází do prvního záparu, a to již při nižší teplotě vody. I při 80–90 °C po krátkém zamíchání přejde do vody většina kofeinu. Druhý zápar ovšem s nežádoucími účinky kofeinu postrádá i jeho stimulační účinek. Ostatní účinky čaje však zůstávají zachovány.\n\nZejména u osob přecitlivělých může mít kofein vedle stimulace nervové soustavy i účinky opačné a stimulace nervové soustavy je zřejmě vždy doprovázena i přehlušena rušivým účinkem kofeinu.\n\nNegativní projevy jsou zrychlení srdeční činnosti či bolest žaludku (z důvodu překyselení), proto se nedoporučuje užívat lidem se sklonem k pálení žáhy, žaludečními a dvanáctníkovými vředy.\n\nKofein zvyšuje riziko výskytu onemocnění srdce u osob, jejichž průměrná denní spotřeba přesahuje pět šálků kávy. Kvůli zvýšené srdeční aktivitě může kofein v krajním případě přivodit infarkt nebo problémy s ledvinami, protože se jedná o diuretikum.\n\nNěkteré studie uvádí, že kofein přechodně zvyšuje krevní tlak, dokud se na něj v organismu nevytvoří tolerance, potom se krevní tlak vrací k výchozím hodnotám. Bylo zjištěno, že tento jev ustupuje u zdravých lidí po třech dnech pravidelné konzumace kávy (3 šálky denně). U lidí s hypertenzí tlak nekolísá již po dvou dnech.\n\nOdborníci tvrdí, že při přiměřeném příjmu kofeinu (do pěti šálků kávy denně) se nezvyšuje riziko hypertenze. Jiné je to v případě, když je člověk ve stresu a pije kávu, aby se uklidnil. Kofein násobí negativní účinky stresu na oběhovou soustavu.\n\nNení dostatečně prokázáno, že kofein způsobuje výraznou srdeční arytmii, avšak může k ní za určitých okolností dojít.\n\nKofein se také může z části podílet na zvýšení rizika vzniku osteoporózy. Kofein ovlivňuje metabolismus vápníku v těle – zvyšuje jeho vylučování, proto by každý, kdo pije alespoň dva šálky kávy denně, měl také vypít sklenici mléka nebo sníst jogurt pro doplnění vápníku. Ukázalo se, že kofein u buněk odpovědných za výstavbu kostí (osteoblastů) výrazně zvyšuje aktivitu receptoru pro glukokortikoidy, a tím až několikanásobně zvyšuje jejich účinek, kterým je zpomalování výstavby. Zvýšená hladina glukokortikoidů (při stresu, některých poruchách hypofýzy a nadledvin nebo při jejich podávání při léčbě imunity) v kombinaci s kofeinem tedy kostem rozhodně nesvědčí.\n\nU žen byla zjištěna souvislost kofeinu s vyšším rizikem vzniku cystické mastitidy či mastodynie. Některé studie se snaží prokázat i souvislost s rakovinou prsu.\n\nKofein v těhotenství prochází i placentou. Při nadměrném příjmu kofeinu v těhotenství může dojít ke snížení růstu plodu. Při kojení je kofein obsažen v mateřském mléku. Dítě pak může být podrážděné a může trpět nespavostí. V období kojení by neměla denní dávka kofeinu přesáhnout 300 mg (2–3 šálky kávy).\n\nU samiček myší bylo prokázáno, že konzumace kofeinu má neblahý vliv na plod (potomstvo).\n\nKofein snižuje účinek některých léků proti epilepsii.\n\nPokusy na členovcích (např. na pavoucích) bylo zjištěno, že kofein patří mezi alkaloidy působící největší chaos v informační výměně buněk včetně neuronů. Pavouci ovlivnění kofeinem spřádali síť chaotičtěji než ti ovlivnění LSD nebo heroinem. Tok informací není přerušen, ale dochází častěji k chybám, což působí zvýšená hladina informačního šumu. Důsledky tohoto faktu u člověka nejsou zcela jasné, určitou podobnost můžeme pozorovat u osob na kofein přecitlivělých.\n\nCelý soubor nežádoucích účinků je možné zjistit u osob na kofein přecitlivělých.\n\nNení jisté, zda u osob přecitlivělých kofein jen spouští neurotické projevy disponovaného organizmu nebo také i sám přímo více nežádoucích účinků vyvolává. Nejspíš jde o kombinaci obou mechanizmů. Při přecitlivělosti na kofein se může objevit celá řada nežádoucích účinků, nebo se silněji projeví nežádoucí účinky obvyklé u běžné populace: nevolnost, neklid, nervozita, nesoustředěnost, únava, nespavost, pocení nohou, rukou, bušení srdce aj. Pro osoby na kofein přecitlivělé nejsou vhodné ani běžné dávky této látky obsažené v čaji, kávě, čokoládě, kakau, některých limonádách aj. Přecitlivělé osoby by se příjmu kofeinu měly vyvarovat zejména v situacích psychicky náročných (např. veřejné vystoupení, obchodní jednání), vyžadujících koncentraci (např. řízení auta) a před spaním. Přecitlivělé osoby by měly čínský čaj (lhostejno, zda černý, žlutý či zelený) připravovat výhradně metodou druhého záparu. Kofein, jako látka dobře rozpustná, se v převážné míře z lístků čaje vyloučí již při prvním krátkém záparu.\n\nAbstinenční příznaky se mohou u osob pravidelně konzumujících kofein, ať už ve formě kofeinových nápojů či tablet a jiných přípravků obsahujících kofein, objevit v době, kdy se již vůči kofeinu vytvořila tolerance a došlo k přerušení jeho konzumace. Tyto příznaky mají tendence přetrvávat i 3 dny. Některé příznaky ale mohou trvat i déle a některé naopak zase kratší dobu. Mezi takové příznaky patří především bolesti hlavy, kdy je doba jejich trvání v rozpětí 2–6 dnů. Bolesti hlavy bývají většinou považovány za nejzávažnější z abstinenčních příznaků, protože se mohou vyvinout až v migrénu. Jejich příčinou je dočasné zvýšení cerebrálního krevního tlaku. Závažnost bolestí hlavy pozitivně koreluje, tedy přímo souvisí s velikostí dávky, na kterou byl konzument zvyklý. Platí tedy, že čím větší je pravidelná dávka, tím větší bolesti hlavy následují po jejím vysazení.\n\nMezi další příznaky patří ospalost, vyčerpanost a nervozita. Příznakům se dá předejít postupným snižováním dávek během několika dní. Doporučená rychlost je ubrat půl šálku denně. Abstinenční příznaky jsou údajně způsobeny přecitlivělostí organismu na adenosin.\n\n„Kofein je droga a děti si na něj navyknou stejným způsobem jako dospělí. Když je dítě, které je zvyklé konzumovat velké množství čokolády a limonád, najednou připraveno o přísun kofeinu, projeví se u něj abstinenční příznaky, které zahrnují bolesti hlavy, žaludeční křeče, podrážděnost a deprese.\nKromě toho, že silně zatěžuje endokrinní systém, kofein zbavuje účinku vitamín B1 (thiamin) a inositol a má močopudné účinky, které mohou z organismu odplavovat draslík a zinek a zabraňovat řádné asimilaci vápníku a železa!\nPokud vaše dospívající dítě chce šálek kávy, nabídněte mu bezkofeinové druhy kávy jako je Pero, Caffis, Roastaroma a Postum. A když vaše dítě bude chtít šálek čaje, existuje široký výběr bylinných čajů rozmanité chuti. Místo čokolády použijte svatojánský chléb.\nZastavit špatné zvyky dříve, než se rozvinou, je jednodušší.“ (E. L. Mindell)\n\nZávislost na kofeinu si utvoří nejen člověk, ale i včely.\n\nVelké množství kofeinu může mít útlumový efekt. Ve velkých dávkách vede k pocitu podráždění, neklidu, nespavosti, stresu, rozrušení, nesouvislému toku myšlenek a řeči, ztrátě energie, popřípadě i křečím.\n\nBezpečná denní dávka kofeinu pro dospělé je 3 až 6 mg na kilogram tělesné hmotnosti. Těhotné a kojící ženy podle britské vědecké komise \"Committee on Toxicity\" neměly přesáhnout 3,43 mg na kilogram tělesné hmotnosti a den. U dětí by se negativní projevy kofeinu neměly projevovat do denní dávky 3 mg na kilogram tělesné hmotnosti. Je to však individuální, záleží na hmotnosti, případné přecitlivělosti na kofein, na funkci ledvin i na tom, zda dotyčný nebere určité léky, například ty, které ovlivňují činnost ledvin. Přecitlivělá osoba může dostat arytmii i po dvou šálcích kvalitní kávy. Někteří léčitelé jsou ke kofeinu nedůvěřiví – umějí ho používat jako lék, ale zároveň si myslí, že o jeho toxicitě ještě není známo všechno. Podobně je to i s teobrominem (kakao, čokoláda), které jsou kofeinu podobné. (Například viz Cayce.)\n\nKoncentrace kofeinu v séru, která se obvykle považuje za toxickou, je v rozmezí od 200 μM a výš. Pokud se předpokládá, že dávka 10 mg/kg tělesné hmotnosti odpovídá zvýšení o 5–10 μM po jedné hodině od požití kofeinu, pak toxická dávka kofeinu odpovídá rozsahu 20–40 mg/kg (nebo 1,8–3,6 g pro osobu vážící 90,7 kg). \n\nDle více zdrojů se hovoří o smrtelné dávce (letální dávce) okolo 10 g. Důkazem mohou být například výsledky forenzních pitev provedených v letech 1993 až 2009 ve Švédsku, kde byl zkoumán vliv regulace prodeje kofeinových tablet na snížení fatálních otrav.\n\n\nMezinárodní olympijský výbor původně zařadil kofein na seznam zakázaných látek (v případě zjištění více jak 12 µg/ml moči). Od roku 2005 však již kofein nepatří mezi zakázané látky a to v jakémkoliv množství.\n\nNedávno objevená bakterie \"Pseudomonas putida\" CBB5 může žít z čistého kofeinu a může jej štěpit na oxid uhličitý a čpavek.\n\nKofein je toxický pro ptáky, kočky a psy. Na měkkýše, pavouky a další hmyz má výrazné nepříznivé účinky, protože tyto organismy nejsou schopny kofein metabolizovat.\n\nAmerická norma povoluje maximálně 72 mg kofeinu na 3 dl limonády (=0,24 ‰).\n\n\n"}
{"id": "252976", "url": "https://cs.wikipedia.org/wiki?curid=252976", "title": "Oběť", "text": "Oběť\n\nOběť je náboženský úkon spočívající v „odevzdání/obětování“ cenných předmětů (obětin), zvířat nebo lidí bohům, duchům mrtvých či jiným nadpřirozeným bytostem. Původně šlo o zničení předmětů (např. spálení potravin) popř. zabití obětních zvířat či lidí; postupně se u některých náboženství vyvinuly formy „nekrvavé oběti“, např. darování obětovaných předmětů nebo zasvěcení obětovaných osob duchovní službě. Motivací oběti bývá usmíření rozhněvaných bohů, jejich pocta nebo očekávání, že náhradou za obětované cennosti bohové obětníka vyslyší a splní jeho přání (\"do ut des\"). Zvláštní kategorií jsou oběti mrtvým, které mohou být chápány i jako jejich hmotné vybavení na onen svět. Historie náboženské oběti je velice stará, archeologické důkazy obětní praxe existují z dob dávno před vznikem písma.\n\nV křesťanství má klíčový význam smrt Ježíše Krista, která bývá na základě starozákonního obětního institutu chápána tak, že v ní Bůh, Otec Ježíše, usmířil lidstvo sám se sebou (viz Ř 3,25; 2 Kor 5, 14-21). Římskokatolická mše, v níž se při slavení eucharistie Ježíšova smrt a zmrtvýchvstání připomíná a zpřítomňuje, se proto rovněž nazývá mešní obětí, a část mše, při které se zvlášť připomíná Ježíšova poslední večeře, se často označuje jako obětování. Křesťané věří, že Ježíšova oběť je úplná a definitivní (viz Žid 9,12; 10,1-18), a učinila tedy všechny náboženské oběti v tradičním smyslu zbytečnými. Ofěra věřících tak má již význam pouze sbírky darů na kostel nebo na dobročinné účely.\n\nV přeneseném smyslu se slovo oběť používá jednak tam, kde někdo nesobecky koná dobro pro druhé za cenu osobní ztráty, a jednak i ve smyslu zřeknutí se něčeho v očekávání budoucího většího zisku (např. v šachu).\n\n\n"}
{"id": "252982", "url": "https://cs.wikipedia.org/wiki?curid=252982", "title": "Osel africký", "text": "Osel africký\n\nOsel africký (\"Equus africanus\") je druh osla. Divoké populace tohoto druhu žijí ve východní Africe, v Etiopii a Eritreji. Osel domácí je někdy označován za poddruh tohoto druhu osla (pod názvem \"Equus africanus asinus\").\n\nDivoký osel africký měří zhruba 1,25 až 1,45 metru v kohoutku, váha se pohybuje mezi 230–275 kilogramy. Brava srsti je světle šedá, se žlutavým (\"E. a. africanus\") či červenavým (\"E. a. somaliensis\") nádechem. Oba poddruhy mají pruhované nohy, u poddruhu \"E. a. somaliensis\" je pruhování výrazné, u poddruhu \"E. a. africanus\" jen slabé. Podél páteře se táhne tzv. úhoří pruh. Poddruh \"E. a. africanus\" má na ramenou rovněž pruh příčný, vytváří se tak tmavě zbarvený ramenní kříž.\n\nOsel africký je býložravec, živí se trávou, kůrou či listy. Aktivní je hlavně v chladnějších hodinách od pozdního odpoledne do brzkého rána. Dospělý samec si hlídá vlastní teritorium o velikosti i přes 20 km². Samice s mláďaty se sdružují do malých, nepříliš stabilních stád. Páření probíhá po celý rok. Březost trvá 330–370 dní, samice rodí jedno, výjimečně dvě mláďata. Ta se drží velmi blízko matky. K odstávce dochází nejdříve ve věku jednoho roku. V přírodě se osel africký dožívá kolem 20 let, v zajetí až 40 let.\n\nVýchodoafrické divoké populace jsou hodnoceny Meinárodním svazem ochrany přírody (IUCN) jako kriticky ohrožené. Poddruh osel núbijský (\"Equus africanus africanus\") je zřejmě vyhubený, divoká populace poddruhu osel somálský (\"Equus africanus somaliensis\") čítá nejvýše několik set jedinců, dalších zhruba 150 kusů je chováno ve světových zoo.\n\nRůzní autoři považují osla afrického a osla domácího buď za jeden druh, nebo za dva různé druhy. Od toho se následně odvíjí použité vědecké názvy.\n\nVědecké jméno \"Equus asinus\" osla domácího je starší a mělo by tedy běžně podle pravidel zoologické nomenklatury přednost. Mezinárodní komise pro zoologickou nomenklaturu (MKZN) však ve svém závazném stanovisku číslo 2027 z roku 2003 rozhodla, že v případech, kdy divoký a domestikovaný živočich jsou považovány za druh a poddruh v rámci téhož druhu, má při určení vědeckého jména druhu vždy přednost původní vědecké jméno divokého druhu, bez ohledu na časovou posloupnost. Pro osla afrického stanovisko 2027 znamenalo zachování vědeckého jména \"Equus africanus\".\n\nPokud je tedy uznáván pouze jeden druh (osel domácí je brán jako poddruh osla afrického), korektní vědecké jméno osla afrického je \"Equus africanus\" a osla domácího \"Equus africanus asinus\".\n\nPrvní publikované vědecké jméno pro osla afrického, \"Asinus africanus\" , je nomen nudum. Jméno \"Equus taeniopus\" bylo odmítnuto jako nepřiřaditelné, protože je založeno na zvířeti, které nelze identifikovat a mohlo být hybridem mezi domácím oslem a oslem africkým; tento exemplář se nedochoval. Prvním použitelným názvem je tedy \"Asinus africanus\" . Lektotypem je lebka dospělé samice získaná von Heuglinem u řeky Atbara v Súdánu a uložená ve Státním muzeu přírodní historie (\"Staatliches Museum für Naturkunde\") ve Stuttgartu v Německu pod inventárním číslem MNS 32026.\n\nObecně jsou uznávány dva recentní poddruhy:\n\nPokud jsou osel domácí a osel africký pojímání jako jeden druh, je osel domácí dalším poddruhem osla afrického:\n\nPodle fosilních nálezů ze severozápadní Afriky byl popsán další poddruh:\n\nExistence poddruhu \"Equus africanus atlanticus\" je však zpochybňována: podle některých vědců kosterní pozůstatky, na základě kterých byl poddruh popsán, ve skutečnosti patřily (vyhynulé) zebře.\n\nNominátní poddruh osel núbijský (\"Equus africanus africanus\") žil v Núbijské poušti v severovýchodním Súdánu, východně od Nilu až Rudému moři a směrem na jih až k řece Atbara a severní Eritreji. Poslední spolehlivá pozorování pocházejí ze 70. let 20. století, poddruh je proto obecně považován za vyhynulý. Byly však identifikovány dvě potenciálně přeživší populace: první na ostrově Bonaire v Karibiku, druhá v oblasti Národního parku Džebel Elba na egyptsko-súdánských hranicích. Ani v jednom případě však nebyly učiněny definitivní závěry.\n\nPoddruh osel somálský (\"Equus africanus somaliensis\") obýval oblast Afrického rohu. Dnes přežívá v počtu maximálně několika set jedinců v kamenitých pouštních oblastech Etiopie a Eritreje. Zruba 150 jedinců je chováno ve světových zoo.\n\nOsel africký je zhruba 2 metry dlouhý a v kohoutku vysoký 1,25–1,45 metru. Ocas měří 30–50 cm. Váha se pohybuje mezi 230 až 275 kilogramy. Krátká, na pohmat hladká srst má světle šedou až plavou barvu, na spodní straně těla rychle přecházející v bílou. Podél páteře má osel africký většinou tmavý úhoří pruh, tmavý ramenní kříž typický pro osly domácí je u oslů afrických vzácností. Nohy poddruhu osel somálský (\"E. a. somaliensis\") jsou podélně pruhovány černými proužky, připomínajícími zebří pruhy. Na zadní straně krku je tuhá, vzpřímená hříva. Uši jsou velké s černými okraji. Ocas končí černou štětkou. Kopyta jsou malá, zhruba o stejném průměru jako noha nad nimi.\n\nOsel africký je aktivní primárně v chladnějších hodinách od pozdního odpoledne do brzkého rána. Přes den vyhledává stín či ukrýt ve skalách. Je velmi agilní a hbitý, schopný se rychle pohybovat přes kamenité planiny a v horách. Na rovině byla u osla afrického zaznamenána rychlost až 70 km/h. Kopyta jsou velmi tvrdá a rychle dorůstají.\n\nDospělí samci si zabírají na kopytníky neobvykle velká teritoria (udávaný průměr je 23 km²). Ke značení vlastního území slouží hromady trusu. Vzhledem k velikosti teritoria z něho nemůže dominantní samec zcela vyhnat ostatní samce, vytváří se proto hierarchická struktura, kdy dominantní samec toleruje ostatní samce ve svém teritoriu, dají-li mu najevo podřízenost, a zaměřuje se především na to, aby je udržel co nejdále od rezidentních samic. Stáda jsou obvykle malá a nestabilní, složená většinou pouze za samic a jejich potomků.\n\nDospělí osli afričtí jsou schopni běhat téměř stejně rychle jako koně. Na rozdíl od většiny ostatních kopytníků však v případě potenciálního nebezpečí neutíkají okamžitě pryč, ale nejprve zkoumají situaci a až následně se rozhodnou, co udělají. V případě potřeby se brání kopanci od předních i zadních nohou.\n\nPotrava oslů afrických sestává z trav, kůry a listů. Přestože jsou přizpůsobeni životu v suchém klimatu, jsou závislí na vodě, a když nezískávají potřebnou vlhkost z potravy, musí pít alespoň jednou za tři dny. Mohou však přežít na překvapivě malém množství tekutin, a bylo zaznamenáno i pití slané nebo brakické vody.\n\nSamice dosahuje pohlavní dospělosti zhruba ve věku 1,5 roku, páří se však až ve věku 2–3 let. Samec je pohlavně dospělý ve dvou letech. Páření není omezeno na konkrétní roční dobu, samice v téže skupině nepřicházejí do říje současně. Období říje u samice trvá až 8 dní. U samice uspěje obvykle pouze dominantní a teritoriální samec.\n\nPařící rituál začíná tím, že samec očichá samici. Ta následně proti němu rituálně vykopne a popoběhne, cca o 20 metrů. Samec jí dožene, vyskočí si na ní a proběhne krátká kopulace.\n\nBřezost trvá 330 až 370 dní. Samice rodí jedno, výjimečně dvě mláďata. Matka a mládě mají na sebe silnou vazbu, v počátcích často nejsou více jak metr od sebe (postupem času se tento odstup zvětšuje). Matka také mládě nekompromisně brání. Již po zhruba pěti dnech, když se prořežou první řezáky, začíná mládě přijímat rostlinnou potravu, odstávka ale nenastává dříve než po uplynutí jednoho roku.\n\nOsel africký se dožívá v přírodě průměrně 20 let. Paraziti zatím nebyli podrobněji studováni, pouze ve vzorcích trusu z Danakilské pouště byly zjištěny zubovky (\"Strongylus spp.\").\n\nPřirozenými nepřáteli osla afrického jsou lev (\"Panthera leo\") a hyena skvrnitá (\"Crocuta crocuta\"). Parazité nebyli zatím podrobněji studováni, ve vzorcích trusu z Danakilské pouště však byly zjištěny zubovky (\"Strongylus ssp.\").\n\n\nOsel africký je Mezinárodním svazem ochrany přírody (IUCN) hodnocen jakožto kriticky ohrožený druh. Hlavním ohrožením je lov kvůli jídlu a údajným medicinálním účinkům tělních částí. Dalším velkým ohrožením je omezený přístup k vodním zdrojům kvůli kompetici s hospodářskými zvířaty.\n\n"}
{"id": "252992", "url": "https://cs.wikipedia.org/wiki?curid=252992", "title": "Klokánek králíkovitý", "text": "Klokánek králíkovitý\n\nKlokánek králíkovitý (\"Bettongia penicillata\") je malý, klokanovi podobný vačnatec, žijící v lesnatých oblastech jihozápadní Austrálie.\n\n\nKlokánek králíkovitý je drobný klokánek s dlouhým ocasem, který je stejně dlouhý jako tělo zvířete. Má šedohnědou srst, na čenichu a na ocase velmi krátkou. Ocas je zakončen černým střapcem.\n\nPřed příchodem bílých osadníků se klokánek králíkovitý vyskytoval v celé jihovýchodní, jižní i jihozápadní Austrálii, ve Velké Viktoriině poušti, Velké písečné i Gibsonově poušti a rovněž v poušti Tanami v Severním teritoriu.\n\nKolonizace s sebou přinesla vykácení lesů a křovin, ve kterých klokánci žili, nové potravní konkurenty, králíky, a nové predátory, hlavně lišku. To ve svém důsledku vedlo k rychlému úbytku klokánků a již na začátku 20. století z většiny svého bývalého areálu zmizeli. Poddruh \"B. penicillata penicillata\" z Jižní Austrálie byl vyhuben okolo roku 1923. Jediným místem, kde se klokánkům podařilo přežít, byly čtyři lokality na jihozápadě Západní Austrálie.\n\nNaštěstí pro klokánky králíkovité byly zahájeny programy na jejich záchranu. V zajetí se dobře a rychle množí, problémem však zůstaly lišky a domácí kočky, které decimovaly v přírodě žijící populaci.\n\nPokusy oplotit přírodní rezervace a zabránit tak nepůvodním placentálním savcům dále ničit klokánky se nesetkali s přílišným úspěchem – v 80. letech 20. století proto byli klokánci převezeni na ostrovy při pobřeží jižní Austrálie, kam se králíci, hlodavci, lišky, kočky ani zdivočelí psi nedostali. Životaschopná populace vznikla na dvou z nich – na ostrovech Wedge a Saint Peter v Adelaidském zálivu. Tyto populace pak posloužili jako zdroj klokánků k vysazení na další chráněné lokality, tentokrát i na pevnině, do přírodního parku Yookamurra Sanctuary (1991) a do zátoky Venus Bay (1994), což jsou oplocené rezervace, ve kterých jsou klokánci králíkovití chráněni před škůdci.\n\nV roce 1999 proběhla poslední vlna reintrodukce klokánka na další vhodné lokality.\n\nKlokánek králíkovitý žije ve světlých lesích, hájích, křovinách a ve vysoké trávě.\n\nJe to samotářské zvíře, každý jedinec obývá vlastní domovský okrsek, který má rozlohu 20–40 ha. Jsou aktivní v noci, den tráví v hnízdech postavených z trávy a kůry stromů, samotná hnízda jsou dále skrytá pod keři nebo jinou vegetací. Materiál na stavbu přináší s pomocí chápavého ocasu.\n\nŽiví se nezelenými částmi rostlin – cibulemi, hlízami nebo semeny, pryskyřicí a plodnicemi podzemních hub. Houby samotné nejsou příliš výživnou stravou, ale klokánek králíkovitý hostí ve svém předžaludku symbiotické bakterie, díky kterým dokáže zužitkovat i tento zdroj potravy. Kromě rostlin pojídá také hmyz a mršiny.\n\nRozmnožují se celoročně, březost trvá 21 dní. Jediné mládě pak dalších 98 dní tráví ve vaku, pak je samice vodí tak dlouho, dokud její vak neopustí další mládě. Klokánek králíkovitý se dožívá 4–6 let.\n\nVšichni dnes žijící klokánci králíkovití patří do poddruhu \"B. penicillata\" ssp. \"ogilbyi\".\n\nPatří mezi kriticky ohrožené druhy. Ohrožen stále zůstává zejména kvůli člověkem vysazeným predátorům. Prozatím se však zdá, že budoucnost klokánka králíkovitého je zajištěna, bude-li mu dále poskytována ochrana. Pro budování zdravé populace v lidské péči je zařazen do Evropského záchovného programu.\n\nKlokánek králíkovitý byl na začátku roku 2018 v Evropě chován ve 29 zoo. V rámci Evropské asociace zoologických zahrad a akvárií (EAZA) se jedná o max. 90 jedinců. Pro tento druh je veden evropský záchovný program (EEP). Na počátku roku 2018 v Česku tento druh chovalo šest zoo. V říjnu 2019 se mezi chovatele zařadila také Zoo Děčín. Na konci roku 2019 se tak jednalo o sedm zoo s tímto druhem, což v počtu veřejných chovatelů řadilo Česko na druhé místo za Německem. Chov tak v tu dobu probíhal konkrétně v těchto zoologických zahradách:\n\n\nNa Slovensku tento druh chovala na konci roku 2019 Zoo Bratislava.\n\nZoo Praha chová klokánka králíkovitého od roku 2001. Původní samec se narodil v Zoo Dvůr Králové, dvě samice ze Zoo Olomouc. První mládě se narodilo o dva roky později. Od té doby se do počátku roku 2018 podařilo odchovat 19 mláďat. Po dožití původních zvířat došlo v roce 2017 k oživení krve a chovu. Nejprve dorazil samec ze Zoo Riga v Lotyšsku a následně mladá samice z maďarské Budapešti (její rodiče z nepříbuzného chovu v Severní Americe, a proto velmi cenná linie). Na konci roku 2017 tak žil v zoo tento jeden pár, kterému se na počátku roku 2018 narodilo mládě. V průběhu roku 2018 se nakonec narodili čtyři samci tohoto druhu. Ke konci roku 2018 bylo chováno pět samců a jedna samice.\n\nKlokánci králíkovití jsou k vidění v noční části pavilonu Indonéská džungle.\n\n"}
{"id": "252996", "url": "https://cs.wikipedia.org/wiki?curid=252996", "title": "Antares", "text": "Antares\n\nAntares (α Scorpii, zkr. α Sco) je nejjasnější hvězda v souhvězdí Štíra a 16. nejjasnější hvězda na obloze. Jedná se o červeného veleobra s malým, horkým průvodcem \"Antares B\" ve zdánlivé vzdálenosti 2,9\" (tedy dvojhvězda). Spektrální třída hvězdy je M1.5Iab-Ib+B4Ve; jeho hmotnost je 20 Sluncí; průměr 700 krát převyšuje průměr Slunce (cca 10 km). Zářivý výkon je asi 11 000 × vyšší než sluneční. S těmito parametry je adeptem na supernovu II. typu.\n\nAntares se nachází pouze 5° od roviny ekliptiky. Může být tedy zakryt Měsícem nebo planetou.\n\nSpolu s hvězdami Aldebaran, Regulus a Fomalhaut patří Antares do skupiny známé jako „Královské hvězdy Persie“. Je to jedna ze čtyř nejjasnějších hvězd v blízkosti ekliptiky.\n\nAntares je výrazně načervenalá při pozorování pouhým okem, je to červený veleobr spektrálního typu M2Iab a je jedna z největších a nejzářivějších pozorovatelných hvězd. Je to pomalá, nepravidelná, proměnná hvězda s průměrnou hvězdnou velikostí +1,09. Antares je nejjasnější, nejmasivnější a nejvíce rozvinutý člen nejbližší OB asociace (asociace Scorpius-Centaurus). Antares je členem podskupiny horního Štíra, patřící do OB asociace Scorpius-Centaurus, která obsahuje tisíce hvězd s průměrným věkem 11 milionů let ve vzdálenosti přibližně 145 parseků (470 světelných let). \n\nAntares je veleobr, podle hvězdné klasifikace M<nowiki>1,5Iab-b</nowiki>. Má poloměr přibližně 755krát větší než Slunce. Pokud by byla umístěna ve středu naší sluneční soustavy, její vnější strana by ležela mezi drahami Marsu a Jupiteru. Na základě měření paralaxy bylo zjištěno, že Antares je asi 550 světelných let (170 parseků) od Země. Její vizuální svítivost je asi 10 000krát větší než Slunce, ale proto, že hvězda vyzařuje značnou část své energie v infračervené části spektra, telemetrická svítivost je přibližně 65 000krát větší než u Slunce. Hmotnost hvězdy byla vypočtena v rozmezí od 15 do 18 hmotností Slunce. Nedávná analýza porovnávající efektivní teplotu a svítivost hvězdy Antares s teoretickými modely vývoje hmotných hvězd, které zahrnují rotaci a hmotnostní ztráty, určila hmotnost cca 17 Sluncí a stáří asi 12 milionů let.\n\nVelikost hvězdy Antares lze vypočítat pomocí její paralaxy a úhlového průměru. Úhel paralaxy je uveden v kolonce vpravo a úhlový průměr je známý z měsíčních měření zákrytu (41,3 ± 0,1 mas). To ve vzdálenosti 170 pc odpovídá 755 slunečním poloměrům.\n\nAntares je pomalá nepravidelná proměnná hvězda typu LC, jejíž zdánlivá velikost se pomalu pohybuje od 0,88 do 1,16.\n\nAntares je vidět na obloze po celou noc kolem 31. května každého roku, když je hvězda v opozici ke Slunci. V této době v rovníkových oblastech Antares vychází za soumraku a zapadá při úsvitu. Po přibližně dva až tři týdny před a po 30. listopadu není Antares na noční obloze vidět, protože je v konjunkcise Sluncem; toto období neviditelnosti je delší na severní polokouli než na jižní polokouli vzhledem k výrazné jižní deklinaci hvězdy.\n\nMenší složka dvojhvězdy Antares B změnila svou úhlovou vzdálenost od hlavní složky Antares A ze 3,3 obloukových vteřin v roce 1854 na 2,86 obloukových vteřin v roce 1990. Úhlová vzdálenost odpovídá promítnuté vzdálenosti ve vzdálenosti Antara od Země a dává dolní odhad skutečného rozestupu složek dvojhvězdy 529 astronomických jednotek (AU). Spektroskopické zkoumání energetických stavů ve výtryscích hmoty z hvězdného společníka naznačuje, že se nachází asi 224 AU za primární složkou, což odpovídá celkové vzdálenost mezi složkami asi 574 AU.\n\nSpektrální (hvězdná) klasifikace Antara B je B2.5 a mnoho spektrálních čar naznačuje, že obsahuje i hmotou vyvrženou z Antara A. Při hvězdné velikosti 5,5 má jenom 1/370 vizuální jasnosti hlavní hvězdy, přesto je jeho svítivost 170 násobkem sluneční svítivosti.\n\nSpolečníka je obvykle těžké spatřit v malém dalekohledu kvůli jasu Antara A, ale někdy může být pozorován i v dalekohledu s průměrem pod 150 mm. Barva Antara B je často popisována jako zelená, ale to je pravděpodobně kontrastní účinek nebo výsledek míšení světla z obou hvězd, když jsou v zorném poli dalekohledu příliš blízko sebe, než aby byly viděny zcela odděleně. Antares B může být někdy pozorována i malým dalekohledem na několik sekund při měsíčních zákrytech zatímco je Antares A skryta Měsícem. Takto byl Antares B objeven Johannem Tobiasem Bürgem během zákrytu 13. dubna 1819, ale jeho existence byla potvrzena v roce 1846, protože pozorování bylo vysvětleno též jako pozorování jedné hvězdy, jejíž světlo prochází Měsíční amtosférou, o níž se předpokládalo, že existuje. Barva Antara B pozorovaného samostatně při zákrytu jasnější hvězdy je modrá nebo modrozelená.\n\nDráha doprovodné hvězdy není známá, doba oběhu je odhadována na 1 200 až 2 562 let.\n\nAntares je nejjasnější, nejmasivnější a nejvíce vyvinutý hvězdný člen nejbližší OB asociace Štír-Kentaur (asociace Scorpius-Centaurus), která obsahuje tisíce hvězd s průměrným věkem 11 milionů let ve vzdálenosti asi 145 parseků (470 světelných let). Antares je v této asociaci členem podskupiny horního Štíra.\n\nAntares je jednou ze čtyř největších hvězd, které leží do 5° od ekliptiky (jako Spica, Regulus a Aldebaran), a proto může být zakryta Měsícem a zřídka také Venuší. Poslední zákryt Antara Venuší nastal dne 17. září 525 před naším letopočtem, příští nastane dne 17. listopadu 2400. Ostatní planety v posledním tisíciletí Antara nezakryly a neučiní tak ani v příštím tisíciletí, protože budou procházet vždy severně od hvězdy Antares. Dne 31. července 2009 byl Antares zakryt Měsícem. Tato událost byla viditelná z jižní Asie a Středního východu. Každý rok kolem 2. prosince Slunce projde o 5° na sever od Antara.\n\nNázev Antares pochází ze starověkého řeckého Άντάρης, což znamená „Anti-Ares“ („proti Marsu“), z důvodu podobnosti jeho načervenalého zbarvení a vzhledu Marsu. Srovnání Antaru s Marsem může pocházet z počátků mezopotámské astronomie. Nicméně někteří vědci se domnívají, že hvězda může být pojmenována podle Antara (Antarah ibn Shaddad), arabského bojovníka a hrdiny oslavovaného ve Zlatém Mu'allaqat.\n\nAlternativní název této hvězdy Cor Scorpii znamená latinsky „srdce škorpiona“:\n\n"}
{"id": "252997", "url": "https://cs.wikipedia.org/wiki?curid=252997", "title": "Colville", "text": "Colville\n\nColville může znamenat:\n\n\n"}
{"id": "252998", "url": "https://cs.wikipedia.org/wiki?curid=252998", "title": "Colville (řeka na Aljašce)", "text": "Colville (řeka na Aljašce)\n\nColville ( , vjazyce inupiaq \"Kuukpik\") je řeka na severu Aljašky (USA). Je 560 km dlouhá.\n\nPramení v De Longových horách v soustavě Brooksova pohoří. Ústí do Beaufortova moře Severního ledového oceánu\n\nVyššího vodního stavu dosahuje na jaře a v létě. Převážnou část roku je pokryta ledem.\n"}
{"id": "253002", "url": "https://cs.wikipedia.org/wiki?curid=253002", "title": "GC", "text": "GC\n\nSpojení písmen G a C může mít různé významy:\n"}
{"id": "253009", "url": "https://cs.wikipedia.org/wiki?curid=253009", "title": "Cervione", "text": "Cervione\n\nCervione je francouzské město na Korsice.\n\nMěstečko leží 50 kilometrů jižně od Bastie.\n\nJméno obce bylo odvozeno od jelena korsického (\"Cervus elaphus corsicanus\"), který se v této oblasti hojně vyskytoval.\n\n\"Počet obyvatel\"\n"}
{"id": "253010", "url": "https://cs.wikipedia.org/wiki?curid=253010", "title": "Boss General Catalogue", "text": "Boss General Catalogue\n\nGeneral Catalogue (někdy \"Boss General Catalogue\") je astronomický katalog hvězd seřazených a očíslovaných podle rektascenze. Sestavil ho americký astronom Benjamin Boss a vydala Carnegie Institution of Washington, D.C. v roce 1936. Celkem čítá 33 342 hvězd jasnějších než 7 , u kterých je uvedena hvězdná velikost, nebeské souřadnice, zdánlivý pohyb po obloze, spektrální třída, typ hvězdy a radiální rychlost.\n"}
{"id": "253013", "url": "https://cs.wikipedia.org/wiki?curid=253013", "title": "Gustav Bareš", "text": "Gustav Bareš\n\nGustav Bareš, vlastním jménem Gustav Breitenfeld (22. října 1910 Proseč-Záboří – 13. září 1979 Praha), byl český a československý novinář, politik Komunistické strany Československa, poslanec Národního shromáždění ČSR a stranický ideolog. Po roce 1952 odstavený od moci v rámci vnitrostranického boje.\n\nV letech 1924–1929 studoval Obchodní akademii v Praze-Karlíně. Od roku 1926 se angažoval v Komunistickém svazu mládeže, tzv. komsomol. Jako člen OV KSM v Karlíně se v letech 1928–1929 zúčastnil kampaně proti tzv. likvidátorům v KSČ. Od roku 1929 pracoval půl roku jako úředník České akciové továrny na dýhy v Praze–Žižkově a současně začal spolupracovat s redakcí \"Rudého práva\". V roce 1930 vstoupil do komunistické strany.\n\nOd počátku roku 1930 se stal řádným členem redakce Rudého práva. Dále působil v redakcích Pravdy a Škodováka v Plzni. V letech 1931–1932 působil ve vedoucích funkcích časopisu Rudý večerník. Od konce roku 1932 řídil v Rudém právu sociálně-politickou rubriku. Přispíval též do časopisů: \"Tvorba\", \"Levá fronta\" a \"Signál\". V letech 1936–1937 byl šéfredaktorem Haló novin. A od roku 1938 vedl vnitropolitickou rubriku Rudého práva. V sovětské emigraci působil za druhé světové války jako hlasatel a později jako vedoucí vysílače Za národní osvobození.\n\nOd října 1938 do května 1939 byl členem ilegálního vedení KSČ Praha (ve vedoucí „trojce“). Roku 1939 emigroval s rodinou přes Polsko do SSSR. Po návratu z emigrace byl zvolen v listopadu 1945 členem Krajského výboru KSČ Praha. Po krátkém působení v Rudém právu na postu šéfredaktora se roku 1946 stal vedoucím Kulturního a propagačního oddělení ÚV KSČ, tzv. \"kultpropu\". Tento stranický aparát se pod vedením Bareše dostal do sporu s Václavem Kopeckým a jeho Ministerstvem informací a osvěty. Ve zkratce šlo o to, kdo bude rozhodovat o kulturní politice v tehdejším Československu. Z kampaně proti Seifertovi vyšel vítězně Václav Kopecký, stejně tak jako v celém sporu o nadvládu nad kulturní politikou. Gustav Bareš byl roku 1952 za nastolování antigottwaldovské linie odvolán ze všech politických funkcí a byl zastaven i časopis Tvorba, kterému Bareš dělal šéfredaktora.\n\nZastával významné stranické posty. VIII. sjezd KSČ ho zvolil za člena Ústředního výboru Komunistické strany Československa. Ve funkci ho potvrdil IX. sjezd KSČ. Z ÚV KSČ rezignoval v prosinci 1952. V období květen 1949 – leden 1952 byl navíc členem předsednictva ÚV KSČ a od července 1946 do září 1951 i členem sekretariátu ÚV KSČ. Dále zastával od května 1949 do září 1951 a znovu od září 1951 do ledna 1952 post člena organizačního sekretariátu ÚV KSČ. Od roku 1948 do září 1951 byl zástupcem generálního tajemníka KSČ a od září 1951 do ledna 1952 byla tajemníkem ÚV KSČ.\n\nVe volbách roku 1948 byl zvolen do Národního shromáždění za KSČ ve volebním kraji Praha. Zasedal zde do konce funkčního období, tedy do voleb do Národního shromáždění roku 1954.\n\nJakýmsi katalyzátorem sporu mezi ním a Kopeckým se stala kampaň proti Jaroslavu Seifertovi. Byl to Bareš, kdo si u Ivana Skály objednal negativní kritiku na Seifertovu novou sbírku Píseň o Viktorce. Zdrcující kritika byla stranická msta za Seifertův výrok ve vinárně roku 1949, kdy řekl, že vidí raději francouzského básníka zvracet, než sovětského skládat verše. Ve vinárně u stolu sedící Jiří Taufer ale Seiferta za protisovětský výrok udal. Po agresivní kritice Ivana Skály se Seifert odmlčel. Byl to právě Kopecký, kdo se ve sporu s Barešem zachoval vůči Seifertovi obratněji. Na Kopeckého přímluvu se Seifert musel roku 1951 pouze omluvit v kanceláři Ivana Olbrachta za přítomnosti Ladislava Štolla a Jiřího Taufera a omluvu musel taktéž stvrdit 30. září 1951 písemně. Gustav Bareš ale nadále trval na potrestání Seiferta a svůj postoj Bareš podával \"jako důkaz neúchylnosti svého pojetí kulturní politiky\".\n\nPo odvolání ze všech politických funkcí roku 1952 byl „uklizen“ do Ústavu dějin KSČ, kde působil v letech 1955–1963. Později přednášel na Fakultě osvěty a novinářství Univerzity Karlovy, kde byl od roku 1966 řádným profesorem filozofie a děkanem. Roku 1968 během událostí tzv. pražského jara se dožadoval politické rehabilitace. Za počátek „deformace socialismu“ považoval rok 1952, kdy byl odvolán z politických funkcí. Namísto toho je roku 1970 vyloučen z KSČ a bylo mu odňato právo přednášet na univerzitě. Zemřel v Praze roku 1979.\n\n\n\n"}
{"id": "253018", "url": "https://cs.wikipedia.org/wiki?curid=253018", "title": "Eufémie Uherská", "text": "Eufémie Uherská\n\nEufémie Uherská (1045/1050 – 2. dubna 1111) byla manželka olomouckého údělníka Oty Olomouckého.\n\nManželka nejmladšího ze synů českého knížete Břetislava I. a Jitky ze Svinibrodu byla uherská princezna, většina historiků má za to, že byla dcerou krále Bély I. a Richenzy Polské. Béla byl mladším bratrem Ondřeje I. a v tomto případě by Eufémie byla sestřenici druhé ženy Vratislava II. Adléty Uherské.\n\nHistorička Barbara Krzemienská přišla s jinou teorií, podle které Eufemie byla dcerou Ondřeje I. a Anastázie Rurikovny, tedy (nevlastní) Adlétinou sestrou. Jméno nejstaršího z Eufemiiných synů Svatopluka odkazuje za rurikovské předky Anastázie Rurikovny.\n\nKdyž Ota Olomoucký v roce 1087 zemřel, uchýlila se Eufemie pod ochranu jeho bratra Konráda I. Brněnského. Zemřela roku 1111 a byla pohřbena po boku manžela v klášteře Hradisko.Konrád tak získal celou Moravu.\n\nSyn Svatopluk se stal českým knížetem a Ota II. byl olomoucký a brněnský údělník.\n"}
{"id": "253019", "url": "https://cs.wikipedia.org/wiki?curid=253019", "title": "Matanuska", "text": "Matanuska\n\nMatanuska ( ) je řeka na jihu Aljašky v USA. Je 121 km dlouhá od soutoku východních a jižních zdrojnic.\n\nPramení v horách Chugach a protéká údolím jižně od pohoří Talkeetna na západ. Řeka je napájena tajícím ledovcem Matanuska. Ústí do zátoky Knik Arm Cookova zálivu severně od Anchorage.\n\nZdroj vody je převážně ledovcový.\n\nÚdolí řeky je důležitou zemědělskou oblastí (zelenina, brambory, živočišná výroba).\n"}
{"id": "253028", "url": "https://cs.wikipedia.org/wiki?curid=253028", "title": "Jiří Taufer", "text": "Jiří Taufer\n\nJiří Taufer (5. července 1911 v Boskovicích – 3. prosince 1986 v Praze) byl český básník, překladatel a politický pracovník.\n\nByl synem moravského básníka a prozaika Františka Taufera a bratrem rektora University 17. listopadu prof. JUDr. Otakara Taufera, CSc. (1909–81).\n\nBěhem třicátých let byl vězněn za vydávání tiskoviny Proletářská rovnost a Antifašista. V roce 1939 emigroval přes Polsko do SSSR, kde působil v Československém rozhlase v Moskvě. Od roku 1951 členem předsednictva Svazu československých spisovatelů. V roce 1952 člen tiskové komise pro proces s Rudolfem Slánským. 1954–1956 náměstek ministra kultury. 1956–1966 spisovatel a překladatel z povolání. 1966–1971 velvyslanecký rada v Moskvě, 1972–1982 člen předsednictva Svazu českých spisovatelů. Vedl redakční radu Literárního měsíčníku a v roce 1982 redakci Kmene.\n\nMimo vlastní literární a politickou činnost byl Taufer velmi uznávaným překladatelem z ruštiny (kompletní dílo Majakovského, jazykově nesmírně náročné překlady z Chlebnikova), výjimečně i z jiných jazyků, například z ázerbájdžánštiny.\n\nV některé literatuře je tradováno písemně nepodložené tvrzení, že roku 1949 udal Jaroslava Seiferta poté, co ve vinárně u stolu zaslechl Seifertův hanlivý výrok o sovětských básnících: „\"Raději vidím francouzského básníka zvracet, než sovětského skládat verše\". U tohoto incidentu však bylo přítomno několik dalších osob (Vladimír Holan, Lumír Čivrný, Ladislav Fikar a Karel Konrád). Podle jiných zdrojů Jiří Taufer Seiferta neudal, neboť se sám později stavěl proti jeho vyloučení ze svazu spisovatelů.(Básník zpívá špatně. Mediální ohlas Písně o Viktorce Jaroslava Seiferta v 50. letech 20. století, diplomová práce na FSV UK)).\n\n"}
{"id": "253029", "url": "https://cs.wikipedia.org/wiki?curid=253029", "title": "Judita Grojčská", "text": "Judita Grojčská\n\nJudita Grojčská (1066? – 17. prosince 1108) byla dcera Vratislava II. a Svatavy Polské a česká princezna. Své jméno dostala stejně jako její sestra, polská kněžna Judita, po jejich babičce Jitce (Juditě) ze Svinibrodu.\n\nV roce 1086 se konal pohřeb první z Judit, polské kněžny, a svatba té druhé. Asi dvacetiletá česká princezna se provdala ze třicetiletého Wiprechta z Grojče. Ten byl v té době přítelem, rádcem a bojovníkem jejího otce už asi deset let a Judita ho tedy musela znát (většina nevěst ve středověku manžela poznala až v den svatby). Věnem Wiprecht získal zemi nedaleko českých hranic, území Nišanů, Labskou kotlinu k Drážďanům a oblast kolem Budyšína.\n\nZ dětí Wiprechta a Judity se tři dožily dospělosti - kolem roku 1088 se narodil Wiprecht (Václav), poté Jindřich a dcera Berta, provdaná za hraběte Dediho z rodu Wettinů. Společně s manželem vybudovala hrad Schwerzau.\n\nJudita Grojčská zemřela 17. prosince 1108. Wiprecht se oženil ještě podruhé, s Kunigundou z rodu Beichlingenů.\n"}
{"id": "253032", "url": "https://cs.wikipedia.org/wiki?curid=253032", "title": "Cedar Point", "text": "Cedar Point\n\nCedar Point je zábavní park v Sandusky, Ohio, USA, rozkládající se na ploše 1.5 km². Se svými 69 atrakcemi se jedná se o jeden z nejrozsáhlejších zábavních parků na světě a v současnosti drží rekord coby park s největším počtem horských drah (17). Taktéž 4 horské dráhy v tomto parku jsou vyšší než 50 metrů. K parku náleží míli dlouhá bílá písčitá pláž, dva vodní parky (Soak City a Castaway Bay), dva přístavy, pár hotelů a \"Challenge Park\" ve kterém lze najít autíčka \"go-karts\" a minigolf.\n\nPark byl otevřen v roce 1870 a je druhým nejstarším parkem v Severní Americe, po parku Lake Compounce. Cedar Point je vlajkovou lodí společnosti Cedar Fair Entertainment, která sídlí v areálu tohoto parku.\n\n\n"}
{"id": "253033", "url": "https://cs.wikipedia.org/wiki?curid=253033", "title": "Korintský průplav", "text": "Korintský průplav\n\nKorintský průplav ( ) je průplav v Řecku mezi Korintským a Saronským zálivem v Egejském moři. Přetíná Korintskou šíji (geografický termín pevninská šíje – Isthm nebo Isthmos), která spojovala Peloponés s pevninským Řeckem. Stavěl se v letech 1881 až 1893. Ovšem první pokusy byly již za císaře Nerona.\n\nCelková délka kanálu je 6346 m a je vykopán v úrovni moře, takže nejsou potřeba zdymadla. Šířka  se pohybuje od 21,3 m do 24,6 m. Je hluboký 8 m. Boční stěny jsou vysoké 90 m a se sklonem 80 ° jsou téměř vertikální. Kanál umožňuje jednosměrný provoz pouze pro lodě o šířce 17,6 m. Jeho strmé stěny způsobují časté sesuvy půdy a tím pravidelné uzávěry. Je také příliš úzký a mělký pro provoz velkých nákladních lodí. Ačkoliv by kanál ušetřil lodím 700 km kolem Peloponésu, je jeho provoz velmi omezen a je využíván hlavně pro osobní lodě s turisty.\n\nNěkolik vládců ve starověku uvažovalo o prokopání pevninské šíje mezi Peloponésem a pevninským Řeckem. Prvním byl tyran Periander v 7. stol. př. n. l., ale kvůli velkým nákladům postavil pouze kamennou vozovku, po které byly lodě taženy z jedné strany šíje na druhou. Vozovka se nazývala Diolkos a její zbytky dosud nalezneme vedle vybudovaného kanálu.\n\nSnahu o prokopání průplavu provázelo i několik neblahých proroctví. Filosof Apollonius Tyan například prorokoval, že smrt postihne každého, kdo se odváží kanál vykopat. A opravdu všichni tři římští vládcové, kteří se zabývali myšlenkou kanál vykopat, zemřeli násilnou smrtí. Římský císař Julius Caesar byl zavražděn dříve, než mohl realizovat svůj projekt. Jeho nástupce Caligula spolupracoval na projektu s egyptskými odborníky a také byl zavražděn. První pokusy opravdu prokopat Korintskou šíji byly až za císaře Nerona. Kanál byl vykopán přibližně v délce 700 m, tedy asi do jedné desetiny potřebné délky. Kopal se na stejném místě, kde leží v současnosti. Nero však rok po zahájení prací zemřel a na průplavu se nepokračovalo.\n\nFilozof a římský senátor Herodes Atticus ve 2. století našeho letopočtu začal s projektem, ale ani on jej nedokončil. Benátčané v roce 1687 po dobytí Peloponésu také uvažovali o prokopání průplavu, ale ani jim se nepodařilo s pracemi začít.\n\nMyšlenka Korintského průplavu byla obnovena, když Řecko získalo formální nezávislost na Osmanské říši v roce 1830. Řecký státník Ioannis Kapodistrias požádal francouzské inženýry o zhodnocení proveditelnosti projektu. Musel od něj však upustit, když byla cena stanovena na 40 milionů zlatých franků.\n\nV roce 1869 za vlády premiéra Thrasyvoulos Zaimise prošel zákon povolující stavbu Korintského průplavu. Teprve v roce 1881 byla pověřena francouzská společnost \"Société Internationale du Canal Maritime de Corinthe\" postavit kanál a spravovat jej 99 let. Společnost zastupoval István Türr a hlavním inženýrem byl Béla Gerster. Oba tito uherští inženýři se již dříve podíleli s Ferdinandem Lessepsem na přípravných pracech pro plánovaný Panamský průplav. Stavba byla oficiálně zahájena 23. dubna 1882. Dokončena byla za jedenáct let v roce 1893.\n\nStavbu provázely finanční potíže a po dokončení potíže provozní. Těsnost kanálu způsobovala lodím navigační problémy. Vápencové zdi byly nestabilní již od otevření kanálu a docházelo k sesuvu půdy, takže bylo třeba vybudovat opěrné zdi téměř na polovině délky kanálu. Vysoké skalní stěny způsobovaly, že v kanále vál silný vítr. Různost časů přílivu a odlivu v propojených zálivech způsobovala silné přílivové proudy. Proto byl provoz lodí v kanále mnohem menší, než se předpokládalo.\n\nDruhá světová válka znamenala zablokování kanálu, neboť byl velmi poškozen. V letech 1947 a 1948 byl kanál vyčištěn a opraven. Znovu zprovozněn byl v září 1948.  \n"}
{"id": "253035", "url": "https://cs.wikipedia.org/wiki?curid=253035", "title": "Sandusky (Ohio)", "text": "Sandusky (Ohio)\n\nSandusky je město v americkém státě Ohio na pobřeží Erijského jezera, na půli cesty mezi Toledem a Clevelandem.\n\nVe městě žilo v roce 2000 27 844 obyvatel, v roce 2006 26 216..\n\nSandusky je jedno z turisticky nejnavštěvovanějších oblastí v Ohiu. Ve městě sídlí společnost Cedar Fair Entertainment, provozující zábavní parky, ale především jejich vlajková loď - zábavní park Cedar Point.\n"}
{"id": "253041", "url": "https://cs.wikipedia.org/wiki?curid=253041", "title": "Cedar Fair Entertainment", "text": "Cedar Fair Entertainment\n\nCedar Fair Entertainment Company je americká firma provozující síť zábavních parků, v čele s parkem Cedar Point v Sandusky, Ohio, USA. Společnost byla založena roku 1983 a sídlí v prostorách zábavního parku Cedar Point. V současné době provozuje 12 zábavních parků (11 v USA a 1 v Kanadě).\n\nNa základě hodnoty akcií je společnost Cedar Fair druhá nejúspěšnější ve svém oboru, za společností Disney.\n\n\nParky zahrnuté ve vstupném do zábavních parků:\n\n\nParky nezahrnuté ve vstupném do zábavních parků nebo samostatně stojící:\n\n\n\n\n\n"}
{"id": "253042", "url": "https://cs.wikipedia.org/wiki?curid=253042", "title": "Polybios", "text": "Polybios\n\nPolybios, řecky Πολυβιος, (asi 203 př. n. l. - asi 120 př. n. l.) byl starověký řecký politik a nejvýznamnější historik období helénismu.\nPolybios se narodil v Megalopoli v Arkádiii, ale rok jeho narození není přesně znám (nejčastěji se uvádí 203 př. n. l. nebo 198 př. n. l.). Jako syn stratéga Achajského spolku Lykorta pocházel z bohaté rodiny a získal pečlivé vzdělání, které mu přineslo hluboký pohled na politické a vojenské záležitosti. Během třetí makedonské války podporoval neutralitu Achájů, čímž si vysloužil podezření z obou stran. Po vítězství Římanů v bitvě u Pydny roku 168 př. n. l. byl proto Polybius Římany jako jeden z tisíce rukojmích převezen roku 166 př. n. l. do Říma, kde byl nucen strávit dalších sedmnáct let.\n\nV Římě byl na základě svého vysokého vzdělání přijímán nejvýznačnějšími patricijskými rodinami, mezi nimiž byl i vítěz od Pydny Lucius Aemilius Paullus, který Polybiovi svěřil výchovu svých dvou synů, Fabia a Scipiona, známého jako Scipio Africanus mladší. Se Scipionem pak spojilo Polybia hluboké přátelství, které vydrželo až do Scipionovy smrti. Když roku 150 př. n. l. získal Polybius osobní svobodu, odjel za svým přítelem do Afriky, kde se zcela oddal historickým studiím, navštívil západní Afriku a Španělsko a byl také osobně přítomen zničení Kartága během třetí punské války roku 146 př. n. l..\n\nV tom samém roce, co bylo poraženo Kartágo, byl jako výsledek čtvrté makedonské války srovnán se zemí Korint a Makedonie se stala definitivně římskou provincií. Polybius, který na základě svého výzkumu římské společnosti dospěl k názoru, že být poddán Římu je pro podmaněné národy z právních, ekonomických i vojenských hledisek velice výhodné, byl poslán do Řecka, aby zde pomohl konzulovi Luciovi Mummiovi organizovat novou formu vlády, za což získal veliké uznání.\n\nPo dokončení své práce v Řecku navštívil Polybios východní města Římské říše a pak se vrátil do Říma, kde se věnoval dokončení svých \"Dějin\". Pro objasnění detailů popisovaných událostí jednak studoval archivní údaje, jednak vyhledával válečné veterány a čerpal z jejich vyprávění. Roku 134 př. n. l. odjel se Scipionem do Španělska a zúčastnil se dobytí Numancie. Po Scipionově smrti roku 129 př. n. l. se vrátil do Řecka a zde roku 120 př. n. l. (nebo 116 př. n. l.) zemřel.\n\nPolybios je kromě několika dalších ztracených prací autorem rozsáhlého díla \"Historiai (Dějiny)\", z jehož čtyřiceti knih se nám dochovala zhruba třetina. Tento spis, napsaný s cílem ukázat proměnu Římské říše ve světovou velmoc, navazuje na práci jiného řeckého historika Timaia a zachycuje roky 264 - 144 př. n. l., pro které je klíčovým pramenem.\n\nSvou práci dle jeho vlastního vyjádření vytvořenou pro poučení vojáků a politiků napsal Polybios na základě tří principů, které si sám stanovil: studium a kritika pramenů, osobní znalost míst a politická zkušenost (ta byla podle něho tím nejdůležitějším). Jako jeden z prvních se snažil vykládat historii jako sled příčin a následků a vždy se snažil objasnit podstatu dějinných událostí. Příčinu úspěchů Říma viděl v kombinaci královských (konzulové), aristokratických (senát) a demokratických (plebejský sněm volící tribuny lidu) ústavních prvků.\n\nPolybios byl jedním z největších historiků starověku. Z jeho díla čerpali Livius, Diodóros a další a jeho teorie o státu zapůsobily v nové době zejména na Niccola Machiavelliho, Ch. L. Montesquieua a na tvůrce \"Ústavy Spojených států amerických\".\n\nVe svých \"Dějinách\" Polybius rovněž popsal jednoduchý a v tehdejší době poměrně účinný způsob šifrování zpráv známý jako tzv. \"Polybiův čtverec\". Tento šifrovací systém obsahuje dvacet pět základních písmen abecedy (příklad výše pro latinku uvádí pouze písmeno \"V\", které se dá chápat i jako \"U\") uspořádáno do čtverce 5×5 a ve zprávě je každé písmeno reprezentováno dvěma číselnými souřadnicemi, kde první číslo označuje řádek a druhé sloupec. Slovo Polybios by pak bylo ve zprávě napsáno jako 41 35 32 54 12 24 35 44.\n\nPodle Polybia funguje společnost a vývoj dějin v cyklickém modelu. Prvotním uspořádáním je přírodní stav - chaos. V tomto stavu je vše nejisté, proto se lidé rozhodli zvolit si jednoho zástupce a tomu předat veškeré pravomoce (monarchie). Onen (či jeho potomci) však začnou těchto práv zneužívat a zavládne tyranie. Ta bude svržena vládou nejlepších - aristokracie. Aristokracie postupně zdegeneruje do formy oligarchie, která bude svržena a nahrazena demokracií. Postupem času budou chtít všichni lidé v demokracii vládnout a nastane chaos. Tím je cyklus uzavřen.\n\n\nV češtině vyšly výňatky z Polybiova díla v následujících knihách:\n\n\n"}
{"id": "253044", "url": "https://cs.wikipedia.org/wiki?curid=253044", "title": "Morse", "text": "Morse\n\nSlovo Morse má několik významů:\n\n"}
{"id": "253045", "url": "https://cs.wikipedia.org/wiki?curid=253045", "title": "Tanana", "text": "Tanana\n\nTanana ( ) je řeka na Aljašce USA s prameny v Kanadě (Yukon). Je 960 km dlouhá od soutoku východních a jižních zdrojnic. Povodí má rozlohu 115 000 km².\n\nPramení ve Vrangelových horách a dále přijímá vodu z přítoků od pohoří Denali. Ústí zleva do Yukonu.\n\nZdroj vody je sněhovo-dešťový a ledovcový. Nejvyšších vodních stavů dosahuje od června do srpna. Zamrzá od října do května. Průměrný průtok vody činí 970 m³/s.\n\nVodní doprava je možná do vzdálenosti 360 km od ústí. Na pravém přítoku Cheně leží město Fairbanks. Níže na soutoku s řekou Nenana leží přístavní město Nenana.\n\nPodél řeky Tanana vede Aljašská dálnice, železnice spojující Fairbanks a Anchorage a také letecké linky s přestupem v Anchorage.\n\nSázení na jarní prasknutí ledu na řece\n"}
{"id": "253052", "url": "https://cs.wikipedia.org/wiki?curid=253052", "title": "Elektrický pohon", "text": "Elektrický pohon\n\nElektrický pohon je označení pro soubor všech technických prostředků zajišťujících pohon nějakého strojního mechanismu za pomocí elektrické energie, zpravidla za pomocí nějakého elektromotoru, který pak obvykle tvoří základní část elektrického pohonu.\n\nPrvky elektrického pohonu jsou například napájecí, regulační, ovládací, řídící, signalizační zařízení a další prvky, jež prakticky zajišťují požadované parametry přeměny elektrické energie dodávané z vnějšího prostředí (například z napájecí elektrorozvodné sítě, z baterie apod.) na mechanickou energii požadovaných parametrů. Součástí pohonu tedy bývá i celá řada dalších elektrických strojů, přístrojů či jiných specializovaných zařízení (např. řízený usměrňovač elektrického proudu, měřící přístroje, signalizační prvky, vypínače proudu, motorové jističe, různé regulační mechanismy včetně ovládacího počítače atd.).\n\nRozdělení podle pohybu:\n\nRozdělení podle řízení otáček:\n\nS běžnými elektrickými pohony se velmi často setkáváme např. u kolejových železničních vozidel, vozů metra, tramvají, trolejbusů, při provozu lanovek, lyžařských vleků, výtahů, pásových dopravníků, jeřábů a mnoha dalších strojních mechanismů. Elektrický pohon pak zpravidla tvoří podstatnou část elektrické výzbroje příslušného stroje.\n\n\n"}
{"id": "253062", "url": "https://cs.wikipedia.org/wiki?curid=253062", "title": "Elizabeth Šliková", "text": "Elizabeth Šliková\n\nJméno Elizabeth Šliková mělo více žen:\n\n"}
{"id": "253065", "url": "https://cs.wikipedia.org/wiki?curid=253065", "title": "Džampal Gjamccho", "text": "Džampal Gjamccho\n\nDžampal Gjamccho (1758 – 19. listopadu 1804) byl 8. tibetským dalajlamou.\n\nPodle pověsti se brzy po narození často pokoušel posadit do meditační pozice a vzhlížet k nebi. Když o tom uslyšel šestý pančhenlama, prohlásil jej za inkarnaci Lozanga Kalzanga, předchozího dalajlamy.\n\n"}
{"id": "253067", "url": "https://cs.wikipedia.org/wiki?curid=253067", "title": "Lungtog Gjamccho", "text": "Lungtog Gjamccho\n\nLungtog Gjamccho (1. prosince 1805 – 6. března 1815) byl 9. tibetským dalajlamou.\n\nNarodil se v roce 1806, případně o rok dříve v tibetské provincii Kham. Roku 1807 byl rozpoznán jako inkarnace předchozího dalajlamy Džampala Gjamccha a byl přenesen do Potaly ve Lhase. Tam obdržel od pančhenlamy jméno Lungtog Gjamccho. Zemřel již ve věku devíti let.\n\n"}
{"id": "253068", "url": "https://cs.wikipedia.org/wiki?curid=253068", "title": "Mímiho studna", "text": "Mímiho studna\n\nMímiho studna, (také Mímis Brunn či Studna moudrosti) je v severské mytologii studna, která nachází pod jedním z kořenů „světového stromu“, jasanu Yggdrasilu. Z Mímiho studny údajně vyvěrala medovina poskytující vědění a vyšší poznání. Sám Mími z ní podle mýtu každé ráno pil, proto je také považován za výjimečně moudrého boha. Jednoho dne se z ní údajně zatoužil napít i samotný Ódin, který za jediný doušek musel obětovat levé oko, dostalo se mu však za to „moudrosti věků“.\n\nPod zbývajícími dvěma kořeny stromu se nacházejí další dvě studny (Urdina studna osudu a studna smrti Hvergelmi hlídaná drakem (či hadem) Nidhöggem.\n"}
{"id": "253070", "url": "https://cs.wikipedia.org/wiki?curid=253070", "title": "Stratacoaster", "text": "Stratacoaster\n\nStratacoaster je typ horské dráhy s uzavřeným okruhem, jehož nejvyšší pád („drop“) je mezi 400-499 stopami (20-30 metrů). Prvním Stratacoasterem byla horská dráha Top Thrill Dragster v parku Cedar Point, Sandusky, Ohio, USA, která byla otevřena v roce 2003. Od letní sezóny 2006 je dalším Stratacoasterem horská dráha Kingda Ka v zábavním parku Six Flags Great Adventure ve městě Jackson v New Jersey (USA), která je v současnosti nejvyšší a nejrychlejší horskou dráhou na světě.\n\nHorská dráha v parku Six Flags Magic Mountain byla první horskou dráhou, která přesáhla hranici 400 stop, ale nebyla zařazena do kategorie Stratacoaster, jelikož se jedná o typ vystřelované horské dráhy „shuttle roller coaster“ a vozíky fakticky nedosáhnou hranice 400 stop.\n\nObě tyto horské dráhy v této kategorii (TTG i Kingda Ka) postavila firma Intamin AG, která je také autorem výrazu „Stratacoaster“.\n\n"}
{"id": "253071", "url": "https://cs.wikipedia.org/wiki?curid=253071", "title": "Ján Nálepka", "text": "Ján Nálepka\n\nKpt. Ján Nálepka, brig. gen. in memoriam, krycí jméno \"kpt. Repkin\" (20. září 1912, Smižany, Rakousko-Uhersko – 16. listopad 1943, Ovruč, Sovětský svaz), byl československý důstojník (kapitán) a partyzánský velitel, původně učitel. Padl při bojích o město Ovruč a 7. května 2004 byl in memoriam povýšen na brigádního generála.\n\nPocházel z rodiny chudého slovenského domkáře Michala Nálepky. Měl nejméně dva bratry, z nichž jeden Jozef Nálepka byl československým diplomatem a v první polovině 70. let také velvyslancem ČSSR v Jugoslávii (od 16. září 1969) a otcem podnikatelky Tamary Kotvalové. Druhý bratr, také voják, byl otcem české herečky Světlany Nálepkové.\n\nBěhem 2. světové války byl poslán jako důstojník armády Slovenského státu na východní frontu v rámci Zajišťovací divize, od 1942 vykonával funkci náčelníka štábu 101. pluku v Žytomyrské oblasti. Jako antifašista a stoupenec Československa začal spolupracovat se sovětskými partyzány. 15. května 1943 přeběhl s dalšími důstojníky k partyzánům a stal se velitelem 1. československého partyzánského oddílu v Sovětském svazu. Padl při bojích o město Ovruč.\n\nZískal Medaile «Партизану Отечественной войны». Posmrtně získal titul Hrdina Sovětského svazu (2. května 1945), Řád Bílého lva I. stupně a Řád Ľudovíta Štúra II. třídy (31. srpna 1996). \n\n7. května 2004 ho prezident Slovenska povýšil do hodnosti brigádní generál in memoriam. V roce 1972 byl o něm natočen sovětsko-československý životopisný film \"Zajtra bude neskoro\", jehož režii měl Martin Ťapák, hlavní roli ztvárnil Milan Kňažko.\n\nBylo po něm pojmenováno město Nálepkovo a řada ulic na Slovensku. V Česku jsou po něm pojmenovány ulice v následujících městech:\n\n\n"}
{"id": "253074", "url": "https://cs.wikipedia.org/wiki?curid=253074", "title": "Cchulthim Gjamccho", "text": "Cchulthim Gjamccho\n\nCchulthim Gjamccho (1816 – 1837) byl 10. tibetským dalajlamou.\n\nNarodil se v provincii Kham na východě Tibetu. Roku 1820 byl rozpoznán jako inkarnace 9. dalajlamy. O dva roky později byl uveden do Potaly. Měl velmi chabé zdraví a zemřel mlád ve věku dvaceti jedna let. Cipön Žagabpa uvádí, že zemřel \"prvního dne devátého měsíce\" tibetského kalendáře.\n\n"}
{"id": "253077", "url": "https://cs.wikipedia.org/wiki?curid=253077", "title": "Azin", "text": "Azin\n\nAziny jsou chemické sloučeniny obsahující funkční skupinu s obecným vzorcem RRC=N-N=CRR. Vznikají kondenzací hydrazinu s ketony a aldehydy, ovšem v praxi se obvykle vyrábějí jinými způsoby.\n\nAziny se obvykle vyrábějí peroxidovým procesem z ketonu, amoniaku a peroxidu vodíku:\n\nV laboratoři se nejčastěji připravují přímo exotermní reakcí karbonylové sloučeniny (aldehydu nebo ketonu) s hydrazinhydrátem.\n\nAziny lze rovněž získat reakcí chalkonu s hydrazonem za vzniku 3,5-difenyl-1\"H\"-pyrazolu jako vedlejšího produktu.\n\nPro aziny je charakteristickou reakcí hydrolýza za tvorby hydrazinů.\nAziny se používají jako prekurzory hydrazonů a diazosloučenin.\n\nByla také studována koordinační chemie azinů (jako ligandů). K derivatizaci hydrazinu za účelem analýzy plynovou chromatografií se používá aceton; přitom vzniká acetonazin jako meziprodukt; touto metodou lze zjistit i stopová množství hydrazinu v pitné vodě a v léčivech.\n\nAziny lze podle druhu karbonylové skupiny rozdělit na aldaziny a ketaziny.\n\nAziny lze rovněž pojmenovat podle substitučního nebo podle funkčního názvoslovného principu. Při použití funkčního principu se za název odpovídající karbonylové sloučeniny připojí přípona azin; příkladem může být \"acetonazin\". V substitučním názvosloví se aziny pojmenovávají jako deriváty hydrazinu; například \"diisopropylidenhydrazin\". Pokud jsou přítomny skupiny s větším názvoslovným významem, používají se předpony hydrazinyliden a hydrazinediyliden.\n\nAsymetrické aziny, tedy sloučeniny typu X=N–N=Y, kde X ≠ Y, se nepojmenovávají jako aziny: při přítomnosti funkčních skupin s větším názvoslovným významem se názvy těchto azinů tvoří stejně jako u substituovaných hydrazonů.\n\nKromě využití ve výše uvedených reakcích se ketaziny rovněž využívají jako meziprodukty při průmyslové výrobě hydrazinhydrátu peroxidovým procesem. Amoniak reaguje s ketony za přítomnosti oxidačního činidla, přičemž vzniká hydrazin přes ketazinový meziprodukt:\n\nKetazin se následně hydrolyzuje, čímž vzniká hydrazin a obnovuje se původní keton:\n\nKetaziny se také používají jako zdroje na místě připraveného hydrazinu, například při výrobě 1,2,4-triazolu, jenž je prekurzorem herbicidů.\n\n[Kategorie:Hydraziny]]"}
{"id": "253078", "url": "https://cs.wikipedia.org/wiki?curid=253078", "title": "Intamin AG", "text": "Intamin AG\n\nIntamin AG je švýcarská firma sídlící ve městě Wollerau, která se zabývá zejména stavbou horských drah a dynamických atrakcí vůbec. Divize Spojených států je umístěna ve městě Glen Burnie, MD, tato divize má název IntaRide LLC., Název firmy „Intamin“ je akronymem ze slov INTernational AMusement INstallations (mezinárodní zábavní instalace). Firma dodává ze svých dílen ve Švýcarsku a USA průměrně 5-7 horských drah ročně.\n\nNekompletní seznam horských drah firmy Intamin:\n\n\n"}
{"id": "253080", "url": "https://cs.wikipedia.org/wiki?curid=253080", "title": "Khädub Gjamccho", "text": "Khädub Gjamccho\n\nKhädub Gjamccho (19. prosince 1838 – 31. ledna 1856 Potála, Lhasa, Tibet) byl 11. tibetským dalajlámou.\n\nRoku 1840 byl rozpoznán jako 11. dalajlama. Pocházel z vesnice Litang, stejně jako jeho předchůdce, 7. dalajláma. 25. března 1855 byl oficiálně uveden do funkce, avšak již rok na to umřel. Byl to v pořadí třetí dalajláma, který zemřel v raném věku.\n\n"}
{"id": "253083", "url": "https://cs.wikipedia.org/wiki?curid=253083", "title": "Thinlä Gjamccho", "text": "Thinlä Gjamccho\n\nThinlä Gjamccho (26. ledna 1857 – 25. dubna 1875) byl 12. tibetským dalajlamou.\n\nRoku 1860 byl rozpoznán jako inkarnace předchozího dalajlamy a 14. srpna téhož roku byl uveden do funkce. V osmnácti letech umřel na záhadnou chorobu – je možné, že jeho smrt měla spojitost s tehdejší politickou situací.\n\n"}
{"id": "253086", "url": "https://cs.wikipedia.org/wiki?curid=253086", "title": "Thubtän Gjamccho", "text": "Thubtän Gjamccho\n\nJetsun Ngawang Lozang Tupden Gyatso Jigrab Wangchug Chogle Nampar Gyelpa Pel Zangpo, většinou jen Thubtän Gjamccho, (tibetsky ཐུབ་བསྟན་རྒྱ་མཚོ) (12. února 1876 Langdun, Dangpo – 17. prosince 1933 Palác Potála, Lhasa) byl 13. tibetský dalajláma. \n\nNarodil se 12. února 1876, roku ohnivé myši, v regionu Dangpo ve vesničce Langdun (blízko klášteru Samjä), jihovýchodně od Lhasy, do rolnické rodiny Kunga Rinchen a Lozang Droma. Na základě předpovědi státního věštce Nechunga a dalších vlídných předzvěstí z jeho rodiště, mnichové dorazili do Langdungu a dle tradic nalezení nadchazejícího dalajlámy před chlapce položili předměty, ze kterých měl vybrat ten, který dříve užíval 12. dalajláma. Učinil správně. Mnich Khenchen Phurchock sdělil rodičům, že by měli na syna dávat pozor, měli by dbát na správnou hygienu, a také že by neměl přijít do styku s nikým jiným mimo okruh rodiny. Khenchen Phurchock zůstal v Langdungu u rodiny po celé čtyři dny, během kterých sbíral detailní informace o chlapcově narození. Poté se vrátil zpět do Lhasy, kde se poradil s ostatními mnichy. \n\nVe věku jednoho roku byl prohlášen za reinkarnaci 12. dalajlámy Thinlä Gjamccho, který byl již více než rok po smrti. Po převezení do Lhasy, byl v roce 1878 osmým pančhenlámou Tanpai Wangchungem proveden obřadní ceremoniál, při kterém se malému budoucímu dalajlámovi ostříhaly vlasy a přidělilo jméno Jetsun Ngawang Lozang Tupden Gyatso Jigrab Wangchug Chogle Nampar Gyelpa Pel Zangpo. V roce 1879 byl v paláci Potála intronizován, avšak své politické moci nabyl až roku 1895. Později v roce 1879 obdržel tradiční příslib pěti zásad od regenta Tatsak Rinpoche, který ho v roce 1882 formálně vysvětil jako mnicha novice. Poté začala jeho intenzivní výuka buddhistických textů a kaligrafie.\n\nV roce 1895 dosáhl plnoletosti a byl uznán jako politická a duchovní autorita Tibetu. Byl schopným politikem a za jeho vlády došlo k rozsáhlé modernizaci a zlepšení životní úrovně Tibeťanů. V roce 1904 do tibetské Lhasy vpadla britská vojska vedená plukovníkem Francisem Younghusbandem, avšak dalajláma ještě před invazí vojsk uprchl do mongolského města Urgy. Britská vojska opoustila Tibet až v roce 1914. Tibet také prošel čínskou invazí v letech 1909 — 1910, při které dalajláma uprchl do Indie. Po pádu dynastie Čching nastalo v roce 1912 období změn. 13. dalajláma se vrátil do Lhasy se snahou vyhnat čínská vojska a modernizovat Tibet, jelikož mu exil v Indii dodal inspiraci vyspělejší kulturou. V roce 1912 vydala tibetská vláda do oběhu první tibetské bankovky a představila první tibetskou vlajku. O rok později byl založen první poštovní úřad. Tibet byl samostatným státem do roku 1951 do doby, než Tibet obsadila Čínská lidová osvobozenecká armáda. V roce 1925 začaly vycházet první tibetské noviny Kalimpongu, které informovaly o dění za hranicemi a byly 13. dalajlámovi pravidelně zasílány. Ten v dopise vydavatelům poděkoval za možnost získání povědomí a možnosti hlubšího pochopení zemí jako byla Čína, Velká Británie, Rusko a jiné. V dalších letech posílil armádní vojska. V roce 1917 ve Lhase založil první lékařský institut Men-Tsee-Khang pro zachování tradičních hodnot v tibetském lékařství a astrologii. Zasloužil se také o větší bezpečí Tibeťanů, díky založení prvního policejního útvaru ve Lhase v roce 1923. \n\nModernizaci se mu nepodařilo zcela dokončit a v roce 1933 ve věku 57 let zemřel na zápal plic. Jeho tělo je uloženo ve Lhase v Červeném paláci.\n\n"}
{"id": "253101", "url": "https://cs.wikipedia.org/wiki?curid=253101", "title": "Česká hokejová extraliga 2002/2003", "text": "Česká hokejová extraliga 2002/2003\n\nČeská hokejová extraliga 2002/2003 byla 10. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo na čtyři vítězná utkání. Celek na 14. místě musel svoji extraligovou příslušnost obhajovat v baráži o extraligu, do které postoupil vítěz 1. ligy. Baráž o extraligu se hrála na 4 vítězná utkání.\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n7. utkání\n\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n"}
{"id": "253106", "url": "https://cs.wikipedia.org/wiki?curid=253106", "title": "Kozí hřbet (hrad)", "text": "Kozí hřbet (hrad)\n\nKozí hřbet (též \"Hrádek\") je zřícenina hradu na Sedlčansku v lese nedaleko od obce Radíč nad meandrem potoka Mastníku (pravostranný přítok Vltavy) v okrese Příbram. Hrad stál na úzkém skalnatém hřbetu v nadmořské výšce okolo 300 m n. m. Dochovaly se z něj zbytky hradeb, věže, brány a paláce. Pozůstatky hradu jsou chráněny jako kulturní památka. \n\nPrvní písemná zmínka o hradu pochází z roku 1369, ale archeologické výzkumy potvrdily jeho existenci již dříve ve 13. století. Prvním známým majitelem hradu byl v letech 1369–1375 Volkéř z Hrádku a po něm Olbram z Hrádku, ale v období 1392–1475 patřil rodu Břekovců, za nichž v roce 1441 odolal pokusu o dobytí husitským vojskem. Po roce 1475 byl hrad prodán a opuštěn. Od roku 1541 je uváděn jako zpustlý.\n\nHrad byl dvojdílný. Za prvním příkopem se nacházelo předhradí s neznámou zástavbou. Z něj vedla cesta přes druhý příkop a do něj vysunutou věžovou branou do hradního jádra. Za branou stála na nejvyšším místě fragmentálně zachovaná čtverhranná věž a přístupovou cestu přetínala hradba s druhou branou. Podle plánu z 19. století zde stála i malá okrouhlá věž. Za druhou branou se nacházelo obdélné nádvoří. Podél jeho delších stran stály blíže neurčené stavby. Na východní straně se z nich dochovala část nároží vnější zdi s kapsami po stropních trámech, ale ze západní budovy zůstaly jen terénní relikty. Za nádvořím hrad uzavíral další příkop.\n\nZřícenina je volně přístupná po modře značené turistické značce z Radíče do Hrazan.\n\n\n"}
{"id": "253107", "url": "https://cs.wikipedia.org/wiki?curid=253107", "title": "Rudy Giuliani", "text": "Rudy Giuliani\n\nRudolph William Louis „Rudy“ Giuliani (* 28. května, 1944) je americký právník, obchodník a politik za stát New York. Mezi léty 1994 a 2001 byl starostou New Yorku. Před prezidentskými volbami v roce 2008 se pokoušel o nominaci za republikánskou stranu, ale nezvítězil ani v jednom státě federace a svou kandidaturu již po primárkách na Floridě vzdal. V roce 2002 mu bylo uděleno ocenění Ronald Reagan Freedom Award.\n\n\n"}
{"id": "253123", "url": "https://cs.wikipedia.org/wiki?curid=253123", "title": "Perzistentní organická látka", "text": "Perzistentní organická látka\n\nPerzistentní organické látky (anglická zkratka POPs, \"Persistent Organic Pollutants\") jsou látky dlouhodobě setrvávající v prostředí, jako jsou např. různé dioxiny, aldrin, DDT či polychlorované bifenyly (PCB). \n\nMnohé z nich napodobují chování hormonů a již ve velice malých dávkách mohou způsobit hormonální poruchy či ohrožovat reprodukci živočichů včetně člověka. Některé mohou způsobovat také rakovinu. Díky svým vlastnostem mohou putovat až tisíce kilometrů od svého zdroje a rozšířit se tak do prostředí. Lidé žijící v kontaminovaných oblastech mají vyšší riziko výskytu ischemické choroby srdeční a infarktu.\n\nV jisté míře mohou vznikat i přírodními procesy např. při sopečné činnosti nebo lesních požárech. Většinou ale vznikají činností člověka, např. při výrobě různých pesticidů, plastů a dalších chemických produktů. \n\nVýrobu a použití vybraných látek reguluje Stockholmská úmluva o persistentních organických polutantech, což je právně závazná mezinárodní dohoda, jejímž cílem je eliminace vybraných nejnebezpečnějších látek.\n\nPerzistentní látky jsou také předmětem regulace v rámci nové chemické politiky Evropské unie (REACH). Evropská chemická agentura (ECHA) zveřejnila v říjnu 2008 první oficiální seznam 15 prioritních nebezpečných chemikálií, která zahrnuje kromě jiného i perzistentní látky.\n\n"}
{"id": "253124", "url": "https://cs.wikipedia.org/wiki?curid=253124", "title": "Pavel Kopta", "text": "Pavel Kopta\n\nPavel Kopta (11. září 1930 Praha – 21. srpna 1988 Praha) byl český textař, překladatel a divadelní scenárista, syn českého spisovatele Josefa Kopty, bratr překladatele Petra Kopty, otec Václava Kopty a Jana Kopty.\n\nZa svůj život napsal či přeložil velké množství písňových textů pro celou řadu známých českých interpretů populární hudby. Velmi známými se staly například jeho šansonové texty psané pro české šansoniérky Ljubu Hermanovou a Hanu Hegerovou.\n\nKromě toho je také autorem celé řady filmových a divadelních písňových textů.\nJeho syn Václav (*1965) je muzikant a herec.\n\nZemřel náhle v důsledku srdečního selhání. Příčinou byly pravděpodobně následky léčby endogenních depresí v kombinaci s těžkou fyzickou aktivitou na chalupě v Libochovicích, kterou toho času rekonstruoval.\n\n\n\n\n"}
{"id": "253133", "url": "https://cs.wikipedia.org/wiki?curid=253133", "title": "Radikální občanská unie", "text": "Radikální občanská unie\n\nRadikální občanská unie (španělsky \"Unión Cívica Radical\", \"UCR\") vznikla roku 1891 a je tak nejstarší (a v historii velmi důležitou) argentinskou politickou stranou. Svým pojetím radikalismu se pohybuje mezi sociální demokracií a liberalismem. V parlamentních volbách v roce 2005 získala 8,9 % a 10 poslaneckých mandátů (z 127) a 2 senátorská křesla (z 24). Od 14. prosince 2013 je předsedou strany Ernesto Sanz (* 1956).\n\nUCR je členem Socialistické internacionály.\n"}
{"id": "253140", "url": "https://cs.wikipedia.org/wiki?curid=253140", "title": "Dušan Chmelíček", "text": "Dušan Chmelíček\n\nDušan Chmelíček (* 3. září 1967 Praha) je bývalý ředitel České televize.\n\nV roce 2000 působil deset měsíců jako generální ředitel České televize po svém předchůdci Jakubovi Puchalském. Moment odvolání Dušana Chmelíčka z postu generálního ředitele ČT je považován za počátek éry, která se později vyvine až v tzv. televizní krizi. V lednu 2007 byl Chmelíček mezi obviněnými v kauze Testcom, spolu s bývalým ministrem informatiky Vladimírem Mlynářem a Vítem Novotným.\n\nRada ČT zvolila generálním ředitelem České televize Dušana Chmelíčka 26. ledna 2000 s platností k 1. únoru 2000 a odvolala jej k 12. prosinci 2000. Po svém zvolení Chmelíček provedl během února 2000 personální změny na řadě vedoucích postů ČT, kupříkladu jmenoval novým šéfredaktorem sportu Jaromíra Bosáka či jmenoval finančním ředitelem ČT Ladislava Palusku, který byl z obdobné funkce odvolán Jakubem Puchalským v dubnu 1998.\n17. dubna 2000 jmenoval Chmelíček do nově vytvořené funkce ředitele zpravodajství Jiřího Hodače, jemuž byly v květnu 2000 podřízeny také redakce sportu a publicistiky.\n\nRada ČT, které je odpovědný generální ředitel ČT, byla 10. března 2000 odvolána Poslaneckou sněmovnou. Přibližně měsíc Rada ČT neexistovala. Třináctého dubna 2000 zvolila Poslanecká sněmovna sedm z devíti členů Rady ČT. Zbývající dva členové Rady ČT byli zvolení 26. května (Jiří Kratochvíl) a 11. července 2000 (Marcella Marboe-Hrabincová).\n\n\n\nMinisterstvo informatiky v roce 2003 pod Mlynářovým vedením vyčlenilo 7,5 miliónu korun na založení firmy Testcom servis, s. r. o., která měla provozovat \"Portál veřejné správy\". Mělo jít o dceřinou firmu společnosti Testcom, která je příspěvkovou organizací ministerstva. Firmu Testcom servis založil Dušan Chmelíček pod Mlynářovým vedením. Kromě Chmelíčka byl jednatelem firmy Vít Novotný, rovněž bývalý pracovník České televize.\n\nZákon zakazuje příspěvkovým organizacím ministerstva zakládat a financovat soukromé společnosti.\nPodpisem smlouvy, kterou svěřil firmě Testcom servis správu portálu, měl ministr Mlynář a jeho spolupracovníci porušit zákon.\n\nVladimír Mlynář svou vinu popírá. Poukazuje na to, že založená společnost byla vždy ve vlastnictví státu a zákon proto porušen nebyl. Říká, že Testcom servis byl takto uznán i krajským obchodním soudem. Podpisem smlouvy s touto firmou státu nevznikla žádná škoda.\n\n24. ledna 2007 byl odsouzen soudkyní Městského soudu v Praze Silvií Slepičkovou k nepodmíněnému trestu pět a půl roku vězení. Spolu s Mlynářem byli odsouzení také Dušan Chmelíček (bývalý ředitel Testcomu) a Vít Novotný (bývalý náměstek ředitele Testcomu), oba na šest let.\n\nRozsudek vynesený v případu zatím není pravomocný. Obžalovaní se na místě odvolali, další instancí je Vrchní soud v Praze.\n\nBezprostředně po rozsudku rozeslal Vladimír Mlynář své stanovisko. Prvního února 2007 ministr vnitra Ivan Langer na Frenkvenci 1 uvedl, že Dušana Chmelíčka odvolá z postu ředitele Testcomu, ale nikoliv pro obvinění v kauze Testcom, nýbrž kvůli výhradám k jeho práci.\n\n28. listopadu 2007 pražský vrchní soud osvobodil všechny obžalované v kauze Testcom. V odvolacím jednání zprostil obžaloby jak Dušana Chmelíčka, tak i Vladimíra Mlynáře a Víta Novotného.\n\n\"(Prvních) 10 let České televize. 2002. Česká televize, edice PR a Promotion. ISBN 80-85005-37-9\"\n"}
{"id": "253143", "url": "https://cs.wikipedia.org/wiki?curid=253143", "title": "Maurice Pellé", "text": "Maurice Pellé\n\nMaurice César Joseph Pellé (18. dubna 1863 Douai, Francie – 16. března 1924 Toulon, Francie) byl francouzský generál, účastník francouzské vojenské mise v Československu, náčelník československého Hlavního štábu branné moci v letech 1919 až 1921.\n\nNarodil se do rodiny francouzského důstojníka a později i generála Charlese Henriho Josepha Pellého a jeho ženy Céline Virginie Aimée Augustine Bruneauové. Po studiích na lyceu v Douai studoval od října 1882 vojenství na École Polytechnique. Poté jako premiant ročníku absolvoval roku 1885 doplňující vojenské studium na École d'application de l'artillerie et du génie. Od září 1885 velel dělostřelecké četě u 12. dělostřeleckého pluku. V letech 1888 až 1889 studoval na École de cavalerie. Následně se vrátil na École d'application de l'artillerie et du génie, tentokráte již v roli instruktora. Od listopadu 1891 byl zástupcem velitele 11. dělostřeleckého pluku, od dubna 1892 pak působil ve stejné funkci u 16. dělostřeleckého pluku. V říjnu 1893 nastoupil na École supérieure de guerre. Od léta 1895 podstoupil roční stáž u štábů různých druhů zbraní, poté se stal konceptním důstojníkem Prvního oddělení Generálního štábu pro organizační a mobilizační záležitosti. V únoru 1898 byl pověřen velením 3. baterie 12. dělostřeleckého pluku, kde absolvoval povinnou dvouletou velitelskou praxi u útvaru. Díky jeho skvělým studijním výsledkům za celé období studií mu byla praxe o čtyři měsíce zkrácena a v prosinci 1898 se tak mohl stát náčelníkem štábu Velitelství vojenského teritorie Diego-Suarez na Madagaskaru. Zde se setkal s plukovníkem Joffrem, pozdějším francouzským maršálem, nyní jeho přímým nadřízeným. Na Madagaskaru strávil čtyři roky, za svou službu obdržel rytířský stupeň Čestné legie.\n\nV roce 1903 se vrátil do svého rodného města, když zde velel v hodnosti majora 1. oddílu 15. dělostřeleckému pluku. Roku 1904 byl převelen k 40. dělostřeleckému pluku, opět ve funkci velitele oddílu. Poté se roku 1906 vrátil do Prvního oddělení Generálního štábu, v dubnu 1907 se stal dělostřeleckým inspektorem u Inspection permanente des Écoles. V prosinci 1908 získal podplukovnickou hodnost a v únoru 1909 byl jmenován vojenským atašé v Německu. V Německu strávil tři roky, jako atašé zde prováděl špionáž a za svou službu byl povýšen na plukovníka generálního štábu. V září 1912 byl přidělen jako velitel k 8. dělostřeleckému pluku, po třech měsících byl vyslán do Maroka jako náčelník štábu vysokého komisaře Francie v Maroku.\n\nPo vypuknutí první světové války byl, díky známosti s generálem Joffrem, nyní nejvyšším velitelem francouzské armády, v srpnu 1914 jmenován do funkce podnáčelníka štábu Hlavního velitelství pro organizaci. Dne 27. října 1914 byl povýšen do hodnosti brigádního generála. V prosinci 1915 získal post podnáčelníka štábu Hlavního velitelství pro mimofrancouzská bojiště a pro spolupráci se spojenci. Po odvolání generála Joffreho byl Pellé v lednu 1917 přidělen k frontovému útvaru - velel 153. divizi pěchoty. S ním se zúčastnil útoku u Chemin des Dames, kde se vyznamenal, a byl převelen jako velitel 5. sboru první francouzské armády a povýšen na divizního generála. Na tomto postu zůstal až do konce války.\n\nV lednu 1919 byl jmenován do čela francouzské vojenské mise v ČSR, a to díky svým organizačním schopnostem a skvělou znalostí němčiny. Dne 13. února 1919 přijel do Prahy a o čtyři dny později se stal náčelníkem Hlavního štábu branné moci, který byl schválen až příkazem ministra obrany v květnu téhož roku. Kvůli kritické situaci na východních hranicích nového státu, kde českoslovenští vojáci bojovali proti Maďarům, byl dne 4. června jmenován vrchním velitelem československé armády, kterým zůstal do října 1919. Podařilo se mu vybudovat struktury generálního štábu, postavil armádu na moderní základy a podpořit zavedení všeobecné vojenské služby.\n\nV lednu 1921 stal se vysokým komisařem Francie v tureckém Istanbulu. Měl dohlížet na plnění mírových dohod ze Sèvres, byl předseda komise pro úžiny a podílel se na přípravě mezinárodní konference v Lausanne. Dne 23. dubna 1921 se vrátil do Prahy, aby se zde oženil s Járou Braunerovou (s vnučkou politika Dr. Braunera), matkou jeho dcery Maryšky. Jeho zdravotní stav se kvůli pracovní zátěži zhoršoval, v létě 1923 podstoupil zdravotní dovolenou, v lednu 1924 byl na šest týdnů hospitalizován. Nakonec se vydal na léčebný pobyt na jih Francie, kde dne 16. března 1924 zemřel v Toulonu v nemocnici svaté Anny. Byl pohřben ve vojenské kapli v pařížské Invalidovně.\n\nNa Pelléovu počest je nazvána ulice v Praze-Bubenči a také Pelléova vila v této ulici, obdobně ulice ve středočeských Dobřichovicích, kde má rodina jeho manželky vilu (taktéž Pelléova vila).\n\n\n\n"}
{"id": "253149", "url": "https://cs.wikipedia.org/wiki?curid=253149", "title": "Kolej Yesterday", "text": "Kolej Yesterday\n\nKolej Yesterday je čtvrté studiové album Michala Prokopa a skupiny Framus 5, považované za jedno z nejzásadnějších českých rockových alb 80. let. Bylo vydáno v roce 1984 nakladatelstvím Panton.\n\nNa úspěchu se kromě písní podíleli také Ladislav Kantor z C&K Vocalu, jenž dopomohl k vybudování nového složení kapely Framus 5 a muzikanti Jan Hrubý s Petrem Pokorným ze skupiny Etc..., která tehdy nemohla vystupovat pro Mišíkův zákaz koncertování.\n\n\n\n\n"}
{"id": "253151", "url": "https://cs.wikipedia.org/wiki?curid=253151", "title": "Irena Kačírková", "text": "Irena Kačírková\n\nIrena Kačírková (24. března 1925 Praha – 26. října 1985 Praha) byla česká herečka.\n\nPocházela z rodiny bohatého kožešníka. Od mala chtěla být herečkou. Vyrůstala v Ostravě, kde studovala reálné gymnázium. Po maturitě (1942) v letech 1943–1944 hrála v Českém divadle moravskoslezském v Ostravě. Poté byla přijata na Státní konzervatoř v Praze (1945–1948), absolvovala však již na nově vzniklé DAMU. V roce 1949 nastoupila do Realistického divadla, ale po roce přešla do Městských divadel pražských, kde hrála po celou svou kariéru. Své nejlepší role ve filmu i v divadle si zahrála v průběhu 60. let. K jejím oblíbeným partnerům na divadle patřili například Václav Voska, Josef Bek nebo Felix le Breux. V období normalizace 70. let byla marně získávána ke spolupráci s StB, poté byla jako nepohodlná odsunuta do pozadí. Mezi lety 1971–1984 neúčinkovala ve filmech, dostávala však pravidelné příležitosti v televizních inscenacích a televizních filmech. \n\nKrátce byla vdaná za J. A. Novotného, s nímž měla dceru Kristýnu Novotnou, která o matce napsala životopisný román. Několik let žila s režisérem Ladislavem Rychmanem, který s ní a Josefem Bekem natočil první videoklip v Československu k písničce \"Dáme si do bytu, dáme si zámek\"; roku 1964 jí svěřil roli ve filmu \"Starci na chmelu\".\n\nOd roku 1981 věděla, že má rakovinu, které po čtyřech letech statečného zápasu také podlehla.\n\n\n\n\n\n\n \n"}
{"id": "253160", "url": "https://cs.wikipedia.org/wiki?curid=253160", "title": "RBD", "text": "RBD\n\nRBD byla mexická popová skupina o šesti členech-Anahí, Dulce María, Maite Perroni, Christian Chavez, Alfonso Herrera, Christopher Uckerman. Skupina vznikla na konci roku 2004 při natáčení telenovely Rebelde, kde všichni účinkovali. Během své existence zatím vydala tři CD ve španělštině a jedno v angličtině. Všechna španělská CD byla přezpívána do portugalštiny. V Brazílii mají RBD mnoho fanoušků. Skupina RBD se rozpadla a členové se stali sólovými zpěváky či herci.\n\nDVD:\nRBD se stali fenomeném po celé Americe,jak jižní tak severní.Fanoušky mají i v Španělsku a Rumunsku a nejen tam…\n\n"}
{"id": "253161", "url": "https://cs.wikipedia.org/wiki?curid=253161", "title": "Marion Zimmer Bradley", "text": "Marion Zimmer Bradley\n\nMarion Eleanor Zimmer Bradley (3. červen 1930, Albany, New York - 25. září 1999, Berkeley, Kalifornie) byla americká spisovatelka fantasy. Je známá především díky feministickému zaměření svých děl. Používala též pseudonymy Morgan Ives, Miriam Gardner, John Dexter a Lee Chapman.\n\nNarodila se na farmě v Albany během velké hospodářské krize. V roce 1949 začala psát své první práce a 26. října téhož roku se vdala za Roberta Aldena Bradleyho. Během padesátých let byla uvedená do lesbické skupiny Daughters of Bilitis. 3. května 1964 se rozvedla s Robertem Bradleym a 3. června téhož roku si brala numismatika Waltera Breena. S tím od roku 1979 žila odděleně a 9. května 1990 se rozvedli. V roce 1965 získala titul bakaláře umění na univerzitě Hardin-Simmons v texaském Abilene. Následující dva roky pokračovala ve studiu na Univerzity of California v Berkeley. Patřila mezi zakládající členy Společnosti pro kreativní anachronismus, její první dítě David Bradley a její bratr Paul Edwin Zimmer publikovali práce z žánru science fiction a fantasy, její dcera Moira Stern je profesionální harfistka a zpěvačka.\nPo mnoha letech boje s horšícím se zdravím zemřela 25. září 1999 v Alta Bates Medical Center v Berkeley čtyři dny po vysilujícím infarktu. Její popel byl rozprášen o dva měsíce později v anglickém Glastonbury Tor.\n\nZačala psát roku 1949 a svojí první práci \"Vortex\" prodala roku 1952. První publikovanou prací v rozsahu románu byla kniha \"Falcons of Narabedla\" uvedená v květnu 1957 v časopisu Other Worlds. Její tvorba byla ovlivněná jejími oblíbenými autory dobrodružné fantasy z dětství jako byl Henry Kuttner, Edmond Hamilton a Leigh Brackettová\n\nPod svými pseudonymy vydala především romány s gay a lesbickou tematikou, jako třeba \"I am a lesbian\" z roku 1966. Tyto práce byly původně považovány téměř za pornografické a jejich autorka je dlouho odmítala zveřejnit.\n\nNejznámějším dílem jsou asi \"Mlhy Avalonu\" jež líčí artušovskou romanci z pohledu Morgaine (Morgana Le Fay) a Gwenhwyfar (Guinevera). V tomto příběhu dále pokračují knihy \"Lesy Albionu\", \"Paní z Avalonu\" a \"Kněžka z Avalonu\".\n\nVytvořila známou science fantasy sérii Darkover o planetě kde ztroskotají pozemští kolonisté a vytvoří feudální společnost. Z tohoto prostředí vydalo své práce i mnoho jiných autorů. Vydávala antologii \"Sword and Sorceress\" (10 dílů) a časopis \"Marion Zimmer Bradley's Fantasy Magazine\".\n\nV roce 2000 jí byla udělena cena World Fantasy Award za celoživotní dílo.\n\nCyklus Darkover\nCyklus Avalon\n"}
{"id": "253170", "url": "https://cs.wikipedia.org/wiki?curid=253170", "title": "Fortschritt ZT 300", "text": "Fortschritt ZT 300\n\nFortschritt ZT 300 je německý kolový traktor, který byl zkonstruován v bývalé NDR v 60. letech 20. století. Sériová výroba stroje začala roku 1967, do 80. let bylo vyrobeno kolem 35 000 kusů. Traktor ZT je určen jako tažný a hnací prostředek pro zvlášť těžké zemědělské stroje. Může být užit i pro přepravu v lesním hospodářství. Traktory se dovážely i do Československa.\n\n\n"}
{"id": "253179", "url": "https://cs.wikipedia.org/wiki?curid=253179", "title": "Kvalifikace na Mistrovství Evropy ve fotbale 2008 – skupina D", "text": "Kvalifikace na Mistrovství Evropy ve fotbale 2008 – skupina D\n\nZápasy této kvalifikační skupiny na Mistrovství Evropy ve fotbale 2008 se konaly v letech 2006 a 2007. Ze sedmi účastníků si postup na závěrečný turnaj zajistily první dva týmy.\n\n<div id=\"Czech Republic v Wales\">\n\n<div id=\"Slovakia v Cyprus\">\n\n<div id=\"Germany v Republic of Ireland\">\n<div id=\"Slovakia v Czech Republic\">\n\n<div id=\"San Marino v Germany\">\n<div id=\"Wales v Slovakia\">\n\n<div id=\"Czech Republic v San Marino\">\n\n<div id=\"Cyprus v Republic of Ireland\">\n<div id=\"Republic of Ireland v Czech Republic\">\n\n<div id=\"Slovakia v Germany\">\n\n<div id=\"Wales v Cyprus\">\n<div id=\"Cyprus v Germany\">\n\n<div id=\"Republic of Ireland v San Marino\">\n<div id=\"San Marino v Republic of Ireland\">\n<div id=\"Republic of Ireland v Wales\">\n\n<div id=\"Cyprus v Slovakia\">\n\n<div id=\"Czech Republic v Germany\">\n<div id=\"Czech Republic v Cyprus\">\n\n<div id=\"Republic of Ireland v Slovakia\">\n\n<div id=\"Wales v San Marino\">\n<div id=\"Wales v Czech Republic\">\n\n<div id=\"Germany v San Marino\">\n<div id=\"Germany v Slovakia\">\n<div id=\"San Marino v Cyprus\">\n<div id=\"San Marino v Czech Republic\">\n\n<div id=\"Slovakia v Republic of Ireland\">\n\n<div id=\"Wales v Germany\">\n<div id=\"Slovakia v Wales\">\n\n<div id=\"Cyprus v San Marino\">\n\n<div id=\"Czech Republic v Republic of Ireland\">\n<div id=\"Slovakia v San Marino\">\n\n<div id=\"Cyprus v Wales\">\n\n<div id=\"Republic of Ireland v Germany\">\n<div id=\"San Marino v Wales\">\n\n<div id=\"Republic of Ireland v Cyprus\">\n\n<div id=\"Germany v Czech Republic\">\n<div id=\"Wales v Republic of Ireland\">\n\n<div id=\"Germany v Cyprus\">\n\n<div id=\"Czech Republic v Slovakia\">\n<div id=\"Cyprus v Czech Republic\">\n\n<div id=\"Germany v Wales\">\n\n<div id=\"San Marino v Slovakia\">\n\n"}
{"id": "253182", "url": "https://cs.wikipedia.org/wiki?curid=253182", "title": "Muzeum Vysočiny", "text": "Muzeum Vysočiny\n\nMuzeum Vysočiny je počáteční část označení muzeí, které kraj Vysočina zřizuje ve čtyřech z pěti svých okresních měst:\n\n"}
{"id": "253183", "url": "https://cs.wikipedia.org/wiki?curid=253183", "title": "Vodná", "text": "Vodná\n\nNázev Vodná má více sídel:\n"}
{"id": "253188", "url": "https://cs.wikipedia.org/wiki?curid=253188", "title": "Heaven and Hell (hudební skupina)", "text": "Heaven and Hell (hudební skupina)\n\nHeaven and Hell byla hudební formace složená z bývalé sestavy britské heavy metalové skupiny Black Sabbath, kterou tvořili Tony Iommi (kytara), Geezer Butler (basová kytara), Vinny Appice (bicí) a Ronnie James Dio (zpěv).\n\nSkupina se rozhodla nevystupovat pod původním názvem, s ohledem na neúčast zpěváka Ozzyho na tomto projektu. Název zvolili podle prvního alba Heaven and Hell (1980), na kterém účinkoval jako zpěvák Dio po odchodu Ozzyho.\n\nSkupina se rozpadla po úmrtí Ronnie Jamese Dia v květnu 2010.\n\n\n\n\n"}
{"id": "253189", "url": "https://cs.wikipedia.org/wiki?curid=253189", "title": "Střední skupina vojsk", "text": "Střední skupina vojsk\n\nStřední skupina vojsk (rusky \"Центральная группа войск\", zkratka \"ЦГВ\") bylo vojenské uskupení Sovětské armády, umístěné od 24. října 1968 do 21. června 1991 v Československu.\n\nPo druhé světové válce přestala být Sovětská armáda organizována v podobě \"frontů\" a velká sovětská vojenská uskupení se začala nazývat \"skupinami vojsk\".\n\nZ jednotek Rudé armády, nacházejících se na konci druhé světové války na území Československa a Rakouska, byla vytvořena Střední skupina vojsk, umístěná v Rakousku a Maďarsku. Po vyhlášení neutrality Rakouska v roce 1955 Sovětská armáda z Rakouska odešla a Střední skupina vojsk zanikla. Sovětská vojska v Maďarsku se přeměnila v tzv. Zvláštní sbor, který tvořil základ budoucí Jižní skupiny vojsk, dislokované v Maďarsku.\n\nNová Střední skupina vojsk byla vytvořena po sovětském vpádu do Československa v roce 1968.\n\nV noci z 20. na 21. srpna 1968 vpadly do Československa vojenské jednotky Bulharska, Maďarska, Východního Německa, Polska a Sovětského svazu, aby vojensky potlačily reformní proces pražského jara (tzv. Operace Dunaj). Po násilném zvrácení reformního procesu velká část intervenčních jednotek z Československa odešla. Pět divizí pozemního vojska a jedna letecká divize Sovětské armády však v Československu zůstaly a vytvořily tak základ nově zformované Střední skupiny vojsk. Pobyt Střední skupiny vojsk na území Československa byl označován jako „dočasný“, přestože trval skoro 23 let.\nStřední skupina vojsk se skládala ze dvou tankových divizí, tří motostřeleckých divizí, tří brigád raketových vojsk, jedné brigády dělostřelectva a jedné úderné brigády výsadkářů. Celkem šlo o přibližně 85 000 mužů. Hlavní stan byl umístěn v Milovicích. Čtyři z pěti sovětských pozemních divizí byly dislokovány v české (Milovice, Mladá Boleslav, Vysoké Mýto a Bruntál) a jedna ve slovenské (Zvolen) části federace. Na počátku roku 1987 zahrnovala výzbroj Střední skupiny vojsk 1 500 tanků, 650 děl, 90 víceúčelových raketometů a 300 letadel (z toho 120 helikoptér), včetně bitevníků Su-25. Některé zdroje uvádějí, že na Libavé v prostoru Kozlov, Přáslavice a Stará Voda byly dislokovány rakety s jadernými hlavicemi SS-12/22 Scaleboard. Rakety s automobily MAZ byly připraveny v bunkrech Granit a jaderné hlavice byly skladovány asi 200 m od těchto úkrytů ve speciálním bunkru průchozím z obou stran.\n\nHlavním úkolem Střední skupiny vojsk bylo udržet sovětskou kontrolu nad Československem a posílit síly Varšavské smlouvy na jejím západním předmostí.\n\nPo sametové revoluci byla uzavřena československo-sovětská dohoda o odchodu Sovětské armády z Československa. Poslední železniční transport Sovětské armády opustil československé území 21. června 1991. Velitel Střední skupiny vojsk Eduard Vorobjov odletěl z Československa 27. června 1991.\n\n"}
{"id": "253190", "url": "https://cs.wikipedia.org/wiki?curid=253190", "title": "Moodswinger", "text": "Moodswinger\n\nMoodswinger je drnkací elektrický strunný nástroj (chordofon), který vytvořil nizozemský tvůrce experimentálních nástrojů Yuri Landman. Má 12 strun laděných po kvintách. Způsobem hry připomíná citeru nebo koto a využívá alikvotní tóny vznikající při hře.\n\nKvintový kruh: E-A-D-G-C-F-A#-D#-G#-C#-F#-B\n\n\n\n"}
{"id": "253192", "url": "https://cs.wikipedia.org/wiki?curid=253192", "title": "Javorná", "text": "Javorná\n\nNázev Javorná má více sídel:\n\n… nebo vodních toků:\n\n… nebo hor:\n"}
{"id": "253199", "url": "https://cs.wikipedia.org/wiki?curid=253199", "title": "Bioindikátor", "text": "Bioindikátor\n\nBioindikátor je organismus nebo soubor organismů, užívaný ke sledování určitých vlastností životního prostředí nebo ekosystému. Jako bioindikátor označujeme například organismy, jejichž činnost, populace nebo stav může být použita k posouzení stavu životního prostředí. Příkladem mohou být některé druhy lišejníků, které se vyskytují jen na místech s čistým ovzduším.\n\nVodítkem, které značí, že je nějaký problém s životním prostředím, mohou být i chemické, fyziologické nebo behaviorální změny organismů.\n\nPřítomnost nebo absence určité rostliny může mnoho napovědět o životním prostředí.\n\nLišejníky jsou symbiotické organismy složené z houby a řasy. Mnoho z nich reaguje na změny druhového složení lesů, znečištění ovzduší a změny klimatu. Vyhynutí lišejníků v lese může indikovat například vysoké hodnoty oxidu siřičitého, některých dalších sirných sloučenin a oxidů dusíku.\n\nPříkladem živočišné bioindikace může být vyhynutí zvířete kvůli nedostatku potravy, které je způsobeno znečištěním. Vyjma měření velikosti populace se vědci zaměřují i na množství toxinů v tkáních nebo množství deformací v populaci. Příkladem může být ledňáček nebo jepice.\n\nMikroby mohou být použity k posuzování čistoty vodních či suchozemských ekosystémů. Protože jsou všude ve vysokém počtu, je jednodušší výsledky srovnávat.\n\nNěkteré mikroorganismy produkují tzv. stresové proteiny, když jsou vystaveni látkám, jako je kadmium či benzen. Tyto proteiny mohou varovat již před nízkými hodnotami znečištění.\n\n"}
{"id": "253208", "url": "https://cs.wikipedia.org/wiki?curid=253208", "title": "Jan Josef Antonín Eleazar Kittel", "text": "Jan Josef Antonín Eleazar Kittel\n\nJan Josef Antonín Eleazar Kittel, německy Johann Josef Antonius Eleazar Kittel (3. února, křest 13. února 1704, Krásná, fara Bzí - 16. listopadu 1783 tamtéž) byl český lékař a léčitel německé národnosti. Jeho postava je opředena mýty a pověstmi. Byl nazýván také \"Severočeský Faust\", \"Faust Jizerských hor\", či \"Černokněžník ze Šumburku\".\n\nNarodil se a zemřel v Šumburku (dnes Krásná, část obce Pěnčín) u Jablonce nad Nisou. Úspěchy doktora Kittela v léčení pacientů byly tak veliké, že již za jeho života o něm kolovaly legendy. Obviňovaly jej ze spolčení s ďáblem a vykreslovaly jeho nadpřirozené skutky.\n\nDo dnešních dnů po doktoru Kittelovi zůstalo mnoho památek: jeho dům zvaný \"Burk\" („hrad“), kostel sv. Josefa, který nechal postavit, fara, studánka. Postava doktora Kittela je v posledních letech znovu objevována – v roce 2006 byla založena firma Kitl s.r.o., která se volně inspirovala jeho odkazem a uvádí na trh různé bylinné nápoje. Tato firma také zřídila jeho muzeum a podílela se na natočení amatérského celovečerního filmu \"Eleazar Kittel\" v roce 2007.\n\nV roce 2010 bylo na Krásné-Pěnčíně otevřeno Kittelovo muzeum. Vzniklo v domě čp. 11, který leží mezi „Burkem“ a kostelem sv. Josefa. Interaktivní expozice muzea je zaměřena nejen na život a léčení pověstného doktora Kittela, ale i na historii okolního kraje, bohatství lidového léčitelství a sílu bylin. Mezi největší lákadla expozice patří například alchymistická Kittelova pracovna nebo replika tzv. „smržovského grimoáru“, čarodějné knihy připisované právě Kittelovi. Milovníci přírody si mohou prohlédnout obnovenou zahrádku léčivých bylin nebo se dozvědět zajímavosti, jak se u nás na horách dříve léčilo. \n\nOd roku 2019 bylo Kittelovo muzeum nově otevřeno v Krásné č.p,10, v nově zrekonstruovaném Kittelově domě.\n\n"}
{"id": "253209", "url": "https://cs.wikipedia.org/wiki?curid=253209", "title": "Ovocné pivo", "text": "Ovocné pivo\n\nOvocné pivo je pivo vařené s ovocným přídavkem nebo příchutí. Tímto způsobem přípravy je dán rozdíl oproti také ovocnému radleru, který je míchaným nápojem.\n\nOvocné plody byly používány jako doplněk piva nebo příchuť po celá staletí, obzvláště u belgických lambik druhů. Třešeň, malina, a broskev jsou jenom obyčejnými dodatky k těmto druhům piva. New Glarus Brewing Company produkuje framboise – malinové pivo.\n\n"}
{"id": "253210", "url": "https://cs.wikipedia.org/wiki?curid=253210", "title": "Kittel", "text": "Kittel\n\nKittel (\"Kittlová\"), Kittl může znamenat:\n\n"}
{"id": "253211", "url": "https://cs.wikipedia.org/wiki?curid=253211", "title": "Puma (rod)", "text": "Puma (rod)\n\nPuma (\"Puma\") je rod novosvětských kočkovitých šelem. Dříve do něj byla řazena pouze puma americká, dnes zahrnuje i jaguarundiho. Nejbližšími žijící příbuznými jsou gepardi, ještě bližší příbuzenské vztahy pak pumy mají s vymřelými americkými gepardy rodu \"Miracinonyx\".\nPuma se živí podobně jako ostatní kočky. Na kořist číhá buďto na stromech nebo na skalách.\n\n"}
{"id": "253215", "url": "https://cs.wikipedia.org/wiki?curid=253215", "title": "Rohanové", "text": "Rohanové\n\nRohanové jsou bretonský, respektive francouzský šlechtický rod, jméno je odvozeno od Rohanu v Morbihanu. Za zakladatele tohoto rodu se považuje Alan I. z Rohanu, který začal používat titul vikomt z Rohanu (poprvé 1118 a později další členové získávají tituly hrabě a kníže z Rohanu). Postupem času se rod Rohanů rozštěpil na několik linií, některé odešly z Francie (po Velké francouzské revoluci) a dnes žijí i v Rakousku, Spojeném království atd.\n\nRohanové se píší po malé vesnice z bretaňského Morbihanu (dnešní department). Alan I. jako syn Alana z Porhoëtu začal používat jméno Rohan po místě, kde se narodil. Svůj původ odvozují od mnoha vládnoucích rodů v Evropě, především pak v Bretani. Stávají se poměrně záhy po začlenění Bretaně do Francie významným rodem, který si upevňuje moc vytvářením přátel s nejmocnějšími rody Francie. Čtyři členové rodu se stali kardinály a Jindřich II. Rohan byl bratranec Jindřicha Navarského, vůdce hugenotů a pozdějšího francouzského krále. Rod se během času rozdělil na tyto větve.\n\nPrvní, kdo používal titul ve spojení s místním jménem Rohan (vikomt z Rohanu) je Alan I. v první polovině 12. století. Po vymření této hlavní větve v 16. století nakonec titul přešel na hlavu linie Rohan-Gié.\n\nVětev, která vznikla ji roku 1270, vymřela roku 1530. Příslušníci se psali po Saint-Étienne-du-Gué-de-l'Isle v Côtes-d'Armor. Z této větve se oddělila větev Rohan-Polduc.\n\nNejvýznamnějším členem této větve byl Emmanuel de Rohan-Polduc, velmistr řádu maltézských rytířů (jím zároveň větev vymřela).\n\nVětev založil Karel I., syn Jana I. a Johany, dcery navarrské královny Jany II. Karel začal na konci 14. století užívat titul pána z Guémené (Guémené-sur-Scorff, knížectví od roku 1570). Později byl pro Rohany-Guémené vytvořen vévodský titul de Montbazon (1588, poté zanikl a byl obnoven roku 1594) spojený se stavem francouzských pairů.\n\nZ této větve pochází řada významných osobností, včetně kontroverzních, intrikánky Marie de Rohan, provdané vévodkyně de Luynes, nebo kardinála Rohana zapleteným do náhrdelníkové aféry.\n\nV době Velké francouzské revoluce Rohanové emigrovali a tato větev hrála důležitou roli v řadách royalistické kontrarevoluce (ve službách Velké Británie a Rakouska). V mezidobí našla větev azyl v Rakousku (v roce 1808 jim zde byl uznán titul knížete z Rohanu). Za Napoleonova císařství se někteří Rohanové smířili a navrátili se do Francie (ještě v roce 1808 bylo této větvi potvrzeno postavení hrabat císařství), nicméně hlava rodu Charles Alain se odmítl do Francie vrátit, načež byl roku 1809 ve Francii odsouzen k smrti.\n\nPo restauraci Bourbonů došlo k normalizaci vztahů (bylo jim například obnoveno postavení pairů), nicméně ani poté se do Francie nevrátili, naopak si vybudovali venkovské sídlo v Čechách na Sychrově v roce 1820.\n\nNa vídeňském kongresu bylo řešeno také bouillonské dědictví, které bylo roku 1824 vyřešeno přiznání titulu vévody de Bouillon pro hlavu rodu.\n\nVětev, která se oddělila od větve Rohan-Guémenée v roce 1541 a píše se po obci Gyé-sur-Seine.\n\nPo oddělení získali Léon (zprvu vikomství, od roku 1548 knížectví). Členové konvertovali ke kalvinismu a tato větev po dobu své existence hrála důležitou roli v podpoře hugenotů v Bretani. Největší význam dosáhla větev za Henriho II., kterému se podařilo povýšit na vévodu z Rohanu (1603), s titulem spojen stav pairů Francie. Pro Henriho bratra Benjamina byl vytvořen roku 1626 titul vévody de Frontenay. Bratry Henrim a Benjaminem vymřela větev po meči, Henriho dcera Marguerite si vzala Henriho Chabota a jejich dětem byly potvrzena většina výsad patřící jejich dědovi, vznikla tak rodina Rohan-Chabot (Rohanové vesměs neuznali její příslušnost mezi rohanské větve).\n\nVětev, která se od větve Rohan-Guémenée oddělila v roce 1630, svoje jméno odlišila podle vlastnictví Soubise v Charente-Maritime (zprvu panství, od roku 1667 spojeno s knížecím titulem).\n\nVe větvi byl obnoven titul vévody de Frontenay, později roku 1714 přeměněn na vévoda Rohan-Rohan (pro odlišení od hlav rodu Rohan-Chabot, kterým byl potvrzen titul vévoda de Rohan, s vévodstvím Rohan-Rohan byl spojen s důstojenstvím paira Francie). Mezi nejvýznamnější členy patřil Charles de Rohan-Soubise, známý jako maršál de Soubise, který byl maršálem Francie.\n\nVětev vymřela roku 1807.\n\nVětev odlišující se od ostatních Rohanů podle Rochefort-en-Yvelines v Yvelines, která se oddělila od větve Guémenée v roce 1693.\n\nJejich hlavními majetky byly Rochefort a Montauban. Z této linie pocházela mimo jiné Charlotte, partnerka vévody d'Enghiena. Roku 1833 adoptoval Jules Armand Louis z větve Rohan-Guémenée (v té době již usazené v Čechách) své dva dospělé synovce Camilla a Benjamina z větve Rohan-Rochefort. Bratři a jejich potomci získali dědictví po obou liniích (linie se nazývá též Rohan-Guémenée-Rochefort) a až do roku 1945 sídlili v Rakousku (zde Camille zřídil fideikomis a zajistil pro hlavu rodu dědičné členství v panské sněmovně Říšské rady).\n\nPo jihočeském Choustníku se označuje větev, která se vydělila od Rohanů v Čechách a jejich postavení bylo upraveno pouze normami platnými pro hlavní (sychrovskou) větev.\n\nLinii založil Louis, mladší syn Benjamina (adoptovaného Rohan-Rochefort-Guémenée). Teprve syn Louise Raoul Benjamin vlastnil Choustník. Na rozdíl od sychrovské větve nebyl této větvi majetek zabaven Benešovými dekrety (ale komunisty po roce 1948), takže jim byl majetek v Česku včetně Choustníku restituován po roce 1990.\n\nRohanský erb byl červený štít se zlatými prázdnými routami (ve starší podobě sedm prázdných rout v postavení 3, 3, 1, novější podoba má devět rout v postavení 3, 3, 3). Tento štít používala hlavní linie, po ní dědická linie Rohanů-Gié, od linie Rohan-Guémenée užívají Rohanové (tedy všechny podnes žijící linie) polcený štít, kde byla pravá polovina červená s devíti routami a levá polovina potažená hermelínovou kůží (jak odkaz na blízký vztah k bretaňským vévodům). V Rakousku byl Rohanům právě tento štít potvrzen (spolu s dvěma lvi jako štítonoši, knížecí korunou a pláštěm). Původně ve Francii se odlišovali jednotlivé linie štítem, na kterém byl polcený rohanský štít položen jako srdeční štítek.\n\nNejstarší rodové heslo doložené ve výzdobě Josselinu je „A plus“. Později, zřejmě jako důsledek nesplněných nároků na bretaňský knížecí stolec, používali heslo „Roi ne puis, duc ne daigne, Rohan suis“ (Králem nemůžu, vévodou nechci být, jsem Rohan). Důležitou roli hrají hesla zdůrazňující čest a hrdost na svůj původ, používali „Potius mori quam foedari“ (to je vlastně obdoba hesla Bretaně „Plutôt la mort que la souillure“, tedy Raději zemřít nežli být nečestný) a druhé heslo obdobného významu „Macla sine macula“. Hesla „Potius mori quam foedari“ a „Macla sine macula“ byla potvrzena i v rohanském erbu v Rakousku.\n\n\n\n"}
{"id": "253216", "url": "https://cs.wikipedia.org/wiki?curid=253216", "title": "Mathew Brady", "text": "Mathew Brady\n\nMathew B. Brady (18. května 1822 – 15. ledna 1896) byl americký novinářský fotograf působící v období americké občanské války a známý portrétními fotografiemi významných osobností tehdejší doby. Je považován za jednoho z otců fotožurnalismu.\n\nNarodil se ve Warren County v New Yorku jako syn původem irských rodičů, kteří se přistěhovali do Ameriky, Andrewa a Julie Bradyových. Ve věku 17 let se přestěhoval do New Yorku a od roku 1844 vlastnil fotografický ateliér, kde začaly vznikat první snímky předních osobností USA. V roce 1849 si otevřel studio ve Washingtonu, kde se setkal také s Juliettou Handyovou, kterou si v roce 1851 vzal za ženu. Bradyovy četné fotografické obrazy začaly získávat čím dál více prestižních ocenění a i mezi veřejností se stali velmi oblíbenými. V roce 1859 vystavil v Paříži portrét André-Adolphe-Eugèna Disdériho a od té doby se stal populárním a uctívaným fotografem.\n\nBrady riskoval při fotografování v živě rozprouděné civilní válce mnoho - i svou kariéru, pověst a někdy i zdraví. Právě tím se zapsal nesmazatelně do historie amerického fotografování. Později Brady citoval větu, která se stala známou po celém světě:\n\nBrady zaměstnával několik fotografů, jako například Alexandera Gardnera, Jamese Gardnera, Timothyho O'Sullivana, Williama Pywella, George N. Barnarda a dalších osmnáct mužů, kteří byli ochotni kdykoliv vyjít ven do rozpoutané války a fotografovat scény z americké občanské války. Brady zůstával většinou ve Washingtonu, D. C., kde organizoval své asistenty a zřídka navštívil bitevní pole osobně. To bylo zčásti také kvůli tomu, že se Bradymu od roku 1850 začal rapidně zhoršovat zrak. Pro firmu \"Mathew Brady Studios\", která prodávala fotografie zájemcům o historii a grafiku, pracoval také Andrew Joseph Russel. Ten pro Bradyho pořídil například známý snímek s názvem \"Konfederační mrtví za kamennou zdí\" (\"Confederate dead Behind the Stone Wall\") po bitvě u Chancellorsville v květnu 1863.\n\nMezi jeho přední fotografované osobnosti patří např. generál Unie v americké občanské válce Ulysses S. Grant, jedenáctý prezident Spojených států amerických James K. Polk, Nathaniel Banks, Don Carlos Buell, Ambrose Burnside, Benjamin Butler, Joshua Chamberlain, George Custer, David Farragut, John Gibbon, Winfield Hancock, Samuel P. Heintzelman, Joseph Hooker, Oliver Howard, David Hunter, John A. Logan, Irvin McDowell, George McClellan, James McPherson, George Meade, David Dixon Porter, William Rosecrans, John Schofield, William Sherman, Daniel Sickles, Henry Warner Slocum, George Stoneman, Edwin V. Sumner, George Thomas, Emory Upton, James Wadsworth, americký právník, voják, státník a spisovatel Lew Wallace, P. G. T. Beauregard, Stonewall Jackson, James Longstreet, Lord Lyons, James Henry Hammond, americký generál Robert E. Lee, vynálezce morseovy abecedy Samuel Morse nebo 16. prezident USA Abraham Lincoln.\n\nAbraham Lincoln prý řekl, že se prezidentem stal díky Bradyho portrétům (a svému projevu na newyorské Copper Union). Portrét Lincolna od Bradyho z 2. září 1864 je na americké pětidolarové bankovce, prezidentův portrét podle Bradyho portrétu je na americké 90-centové poštovní známce z roku 1869.\n\nJako možná nejznámější fotograf v USA v 19. století, bylo Bradyho jméno spojováno s érou, ve které se západní svět specializoval na tovární výrobu portrétů. Takzvaný \"„Bradyho stojan“\" v dobách uprostřed 19. století měl těžkou litinovou stabilní základnu, navíc nastavitelnou výšku trubkového sloupce (nohy) pro dvojí použití: sloužil buď jako loketní opěrka, nebo (při plném prodloužení a dodáním příčné výztuhy) jako opěrka hlavy. Ta byla často zapotřebí, aby se modely při delším expozičním času fotografování nepohnuly. Zatímco \"Bradyho stojan\" byl vhodný termín pro tyto specifické výrobky ateliérového vybavení, není prokázána souvislost mezi tímto stojánkem a Bradyho vynálezem přibližně z roku 1855.\n\nNa Světové výstavě roku 1851 v Londýně získal medaili za dvacet svých daguerreotypií.\n\nV jeho životě se stal celkově oblíbeným fotografem, až na období po válce, kdy od vlády USA očekával koupi několika jeho fotografických portrétů, ale nestalo se tak. Tím se Brady dostal do bankrotu a to i po roce 1875, kdy mu vláda věnovala částku 25 000 USD. Brady byl tak zadlužen, že ani tato částka ho nevysvobodila z neustálých dluhů. Na neštěstí se k tomu v roce 1887 přidala i smrt jeho milované manželky a Brady začal podléhat alkoholismu. Zemřel 15. nebo 16. ledna roku 1896 na charitativním oddělení v Presbyterianské nemocnici v New Yorku po komplikacích po nehodě tramvaje. Jeho pohřeb byl financován veterány ze 7. newyorské pěchoty a uskutečnil se na hřbitově ve Wahingtonu, kde je přední americký fotograf pochován.\n\nDílo Mathewa Brada je neuvěřitelně obsáhlé. Počet jeho fotografický portrétů sahá nad 800 kusů a počet fotografií z válečného pole čítá několik desítek originálních fotografií.\n\nJeho synovcem se stal Levin Corbin Handy, který se u něho učil od dvanácti let. Po několika letech práce v Bradyho studiu se z něj stal zručný asistent fotografa. Později se Handy stal nezávislým fotografem ve Washingtonu. V 80. letech vstoupil do partnerství se Samuelem C. Chesterem, a následně spolupracovali také s Bradym. Handy fotografoval individuální portréty a poskytoval fotografické a reprografické služby pro federální vládu Spojených států.\n\nPo Bradyho smrti v roce 1896 zdědil Handy jeho fotografie. Po Handyho smrti přešly snímky Bradyho i Handyho do majetku Handyho dcer Alice H. Coxové a Mary H. Evansové. V roce 1954 od dcer koupila Kongresová knihovna přibližně 10 000 těchto negativů.\n\n"}
{"id": "253222", "url": "https://cs.wikipedia.org/wiki?curid=253222", "title": "Pardofelis", "text": "Pardofelis\n\nPardofelis je rod koček s jediným zástupcem, kterým je kočka mramorovaná (\"Pardofelis marmorata\").\n\nJohnson et al. (2006) and Eizirik et al. navrhli na základě genetických výzkumů do tohoto rodu zahrnout i druhy kočka Temminckova a kočka bornejská, Mezinárodní svaz ochrany přírody (IUCN) však na základě vlastních výzkumů tento návrh neakceptoval a oba zmíněné druhy nadále řadí do samostatného rodu \"Catopuma\".\n\nKočka mramorovaná žije v jihovýchodní Asii (viz mapa). Je jen o málo větší než kočka domácí.\n"}
{"id": "253230", "url": "https://cs.wikipedia.org/wiki?curid=253230", "title": "Pavel Šmok", "text": "Pavel Šmok\n\nPavel Šmok (22. října 1927 Levoča, Slovensko – 4. dubna 2016 Nekoř ) , byl český choreograf, tanečník, autor baletních libret, šéf baletního souboru, pedagog, herec (divadlo, film), režisér a dramaturg, patřící mezi nejvýznamnější osobnosti, které zásadně ovlivnily českou taneční scénu. Působil na více místech (Jako šéf souboru v Basileji (Švýcarsko) a Ústí nad Labem, choreograf a tanečník v Plzni. Později také v Ostravě a Praze (Zde již jen jako choreograf.) Spoluzakladatel Baletu Praha společně s Lubošem Ogounem a Vladimírem Vašutem) a zakladatel Pražského komorního baletu. Jmenován VŠ profesorem v roce 1990. Jako pedagog AMU působil v letech 1990 až 2005. Vychoval celou řadu choreografů, interpretů a mnohé další svou prací ovlivnil. Například Lucie Holánková, Kateřina Franková – Dědková. Nastudoval kolem 100 baletních titulů, z toho 60 ve světové premiéře. Jeho tvorba staví hlavně na tvorbě českých skladatelů.\n\nPavel Šmok se narodil v Levoči na Slovensku. Otec Jan, stavební inženýr, byl Čech. Matka pocházela z Moravy, byla v domácnosti a starala se o rodinu. Měl o šest let staršího bratra Jána, který vystudoval FAMU obor kamera a později se věnoval pedagogické práci.\n\nByl dvakrát ženatý. Z prvního manželství pochází syn Jan, z druhého syn Martin.\n\nV Bratislavě začal studovat na reálném gymnáziu. Poté, co se rodina přestěhovala do Čech (1939), pokračoval na gymnáziu, ze kterého pak přestoupil na Vyšší průmyslovou školu v Betlémské ulici. Po maturitě byl přijat na strojní fakultu ČVUT, kde vystudoval 4 semestry. Nakonec převážil zájem o divadlo, tanec a studia nedokončil. Současně se věnoval ochotnickému divadlu – Divadlo Na Slupi, Divadlo mladých pionýrů a tanci ve folklorním tanečním souboru Josefa Vycpálka.\n\nV r. 1948 byl přijat na dramatické oddělení konzervatoře v Praze, po roce však přestoupil na taneční oddělení. Absolvoval v r. 1953 ve svých 26 letech. Během studií ho velmi ovlivnila herecká spolupráce s E. F Buriánem a hostování v divadle D34. Do prvního profesionálního angažmá, které získal v Armádní opeře Luboše Ogouna, nastoupil v r. 1952, ještě v době studia na konzervatoři. Zde splnil i povinnou vojenskou službu a působil zde do r. 1956, kdy byl soubor Armádní opery zrušen.\n\nV letech 1955-58 Plzeň členem a později sólistou baletu J. K. Tyla, který v té době vedl Jiří Němeček. Měl možnost si zde zatančit širokou škálu rolí všech žánrů od charakterních přes komické až k moderním partům. Zatančil si např. Peťku (balet Mládí v inscenaci J. Němečka, která byla oceněna jako nejlepší představení r. 1956). Již během svého plzeňského angažmá se začal soustavněji věnovat choreografii a to především v rámci opery a operety.\n\nBěhem plzeňského angažmá jeho interpretační kariera dosáhla vrcholu a poté z důvodu zdravotních obtíží skončil s aktivním tancem.\n\nV letech 1958-60 působil na postu šéfa a choreografa státního divadla Zdeňka Nejedlého v Ústí nad Labem. Jeho úkol nebyl jednoduchý, neboť bylo třeba sjednotit nesourodost souboru, přizpůsobit ho svým uměleckým představám a propojit jeho fungování společně s operou a činohrou. Uvedl zde řadu inscenací (Valčíky, Svatební košile, Karneval). Jeho baletní večery se zde pohybovaly v širokém žánrovém rozpětí. Choreograficky zde také spolupracoval na osmi operních inscenacích (Carmen, Faust a Markétka)\n\nSvůj talent pro komediální taneční žánr a někdejší činoherní zkušenosti výtečně uplatnil v inscenaci tehdy populárního titulu Jarmila Burghausera Sluha dvou pánů, podle známé Goldoniho komedie, kde se opíral o postupy komedie dell'arte. Festival současného tance v Brně (duben 1960), kde byla inscenace uvedena, lze považovat za významný mezník ve vývoji českého tanečního umění v poválečné éře. V Ústí také ztvárnil v roce 1959 postavu Bachrama v baletu Sedm krasavic. Inscenace baletu Nová Odyssea (Viktor Burns 1960) byla hodnocena jako nejlepší představení baletní sezony 1960/61.\n\nV letech 1960-64 působil v Ostravě jako druhý choreograf spolu s Emerichem Gabzdylem. Během této doby inscenoval 9 kratších baletů, na operách spolupracoval 7 krát a podílel se na 5 činohrách a 4 operetách. Současně hostoval i v jiných divadlech (Brno, Polsko - Bytom), v televizi a filmu. Ze známějších kupříkladu choreografická spolupráce na filmu Kdyby tisíc klarinetů. Díky tomu se jeho tvorba v tomto období může jevit jako rozmanitá až nesourodá.\n\nV r. 1964 vnikla taneční skupina Studio Balet Praha, jejíž jádro tvořila trojice Pavel Šmok, Luboš Ogoun a Vladimír Vašut. Tato skupina se stala důležitým mezníkem v jeho tvorbě. Působil zde jako choreograf 1964-68 a jako umělecký šéf 1968-70.\n\nV letech 1970-73 [LB1] působil jako šéf baletu v Basileji ve Švýcarsku, zde během 3 let inscenoval 13 baletů z toho 9 celovečerních. Kromě toho pracoval i pro divadla v Brně a Bratislavě, dále v Bernu, Norimberku, Darmstadtu (SRN). V r. 1973 byl nucen se v podstatě nedobrovolně vrátit zpět do vlasti, protože Pragokoncert odmítl prodloužit umělcům dlouhodobá zahraniční angažmá. V nelehké době po návratu podal Pavlu Šmokovi pomocnou ruku šéf baletu Slovenského národního divadla v Bratislavě Boris Slovák a pozval jej, aby zde nastudoval Janáčkovy Listy důvěrné a Ptáka Ohniváka Igora Stravinského. Po premiéře Ptáka Ohniváka vypukl skandál pro údajně skrytý jinotaj namířený proti režimu. (Scéna, kdy carevič Ivan spouští zlatou klec na Ptáka Ohniváka.) Balet byl poté okamžitě stažen z repertoáru.\n\nV roce 1975 zformoval skupinu tanečníků pod zastřešením Městských divadel pražských a pokračoval v linii nastoupené Baletem Praha v 60. letech.\n\n(Vystupovali v divadle Rokoko.) V roce 1980 se soubor osamostatnil a vystupoval pod názvem: Pražský komorní balet. Jeho základ tvořili tanečníci z Baletu Praha a vzniklo tak těleso, které získalo brzy domácí i zahraniční renomé i přes neutěšené finanční prostředky a organizační zajištění souboru (např. V. Kloubek, K. Franková, J. Klár, P. Zuska, L. Ovsová, K. Rejmanová). Od r. 1980 součást Pragokoncertu, v r. 1983 přičleněn Pražský komorní balet k Českému hudebnímu fondu.\n\nPo tzv. sametové revoluci (1989) byl soubor Pražský komorní balet tzv. „odstátněn˝ a potýkal se s nedostatkem finančních prostředků. V důsledku toho soubor balancoval na existenční hraně.\n\nV roce 2002 se Pavel Šmok stal šéfem baletu Státní opery a od ledna roku 2003 k ní byl přirazen i Pražský komorní balet. Stav souboru byl zredukován na polovinu a začleněn do tělesa Státní opery. Repertoár Pražského komorního baletu tak de facto přestal existovat.\n\nV r. 2003 odešel P. Šmok do důchodu a žil se svou ženou na chalupě v Nekoři ve východních Čechách.\n\nDlouhodobě se jako choreograf věnoval spolupráci s televizí a filmem. Vedle Československé televize i např. v Německu, Rakousku, Velké Británii a Švýcarsku. Byl držitelem ocenění za televizní choreografii např. v soutěži Zlatá Praha, v Helsinkách aj.\n\nCelkem působil na 35 domácích a 25 zahraničních scénách a v řadě filmových a televizních studií.\n\n\n\n\n\n\n\n\n\n\n\n\n"}
{"id": "253231", "url": "https://cs.wikipedia.org/wiki?curid=253231", "title": "Konrád", "text": "Konrád\n\nKonrád je mužské křestní jméno německého původu. Vzniklo ze staroněmeckého slova \"Kounrat\" a vykládá se jako „smělý rádce“. Můžeme se s ním setkat i jako s příjmením.\n\nPodle staršího kalendáře má svátek 26. listopadu.\n\n\n\n\nViz článek Konrád (příjmení).\n\n"}
{"id": "253234", "url": "https://cs.wikipedia.org/wiki?curid=253234", "title": "Berliet", "text": "Berliet\n\nBerliet byla francouzská automobilka vyrábějící osobní, nákladní a užitkové automobily.\n\nFirma jako malou dílnu založil v roce 1899 Marius Berliet v Brotteaux poblíž Lyonu, ačkoliv první pokusy se stavbou automobilu už Berliet prováděl už v roce 1894. Od té doby vyrobil několik prvních vozů s jednoválcovými motory. Koncem 19. století se Lyon stal jedním z center výroby automobilů ve Francii, působily zde značky jako Audibert-Lavirotte, Luc Court, Rochet-Schneider, Cottin-Desgouttes, La Buire, Pilain nebo Vermorel.\n\nOd roku 1900 následovaly vozy s dvouválci motory o výkonu 12 koní. Firma rychle expandovala a o dva roky později převzal Marius Berliet továrnu firmy Audibert & Lavirotte, vyrábějící automobily v Lyonu od roku 1894. Jeden z jejích vlastníků – Émile Lavirotte přešel k Berlietovi a pracoval zde až do svého odchodu do penze v roce 1927. Společnost Berliet začala vyrábět vozy s ocelovým rámem (namísto v té době běžného dřevěného), voštinovým chladičem a čtyřválcovým motorem. V následujícím roce firma představila nový vůz, velmi podobný tehdejším Mercedesům. V roce 1906 prodal Berliet licenci na výrobu tohoto modelu firmě American Locomotive Company. O rok později byla firma sedmým největším francouzským výrobcem osobních automobilů. V roce 1912 Berliet téměř polovinu produkce vyvážel do zahraničí. \n\nMezi lety 1910 až 1912 firma produkovala menší typ 12 CV s objemem 1 539 cm³. Po roce 1912 se šestiválcové verze vyráběly jen na zakázku. Před první světovou válkou nabízel Berliet širokou škálu typů s výkony od 8 CV do 60 CV. Hlavním typem byl vůz s čtyřválcovým motorem o objemu 2412 nebo 4398 cm³, vyráběn byl i typ se šestiválcem o objemu 9500 cm³. \n\nV roce 1915 byla společnost reorganizována tak, že vyráběla vše od počáteční výroby oceli až po konečný výrobek. V roce 1917 začala společnost Berliet stavět nákladní automobily pro francouzskou armádu. Denní kapacita výroby byla 40 vozů. Po válce a bankrotu v roce 1921 následovalo znovuobnovení výroby. Vznikaly opět vozy 12 CV (2613 cm³), později 15 CV (3308 cm³) a 22 CV (4398 cm³). Nový typ 7 CV (1159 cm³) byl představen v roce 1924. V roce 1927 následovala nová řada automobilů s šestiválci. Od roku 1933 byly opět vyráběny jen vozy se čtyřválci s objemy 1,6 a 2,0 litru. Posledním osobním automobilem Berliet byl od roku 1936 \"Berliet Dauphine\" s dvoulitrovým motorem. Dauphine byl moderní vůz podobný Chrysleru Airflow s nezávislým zavěšením předních kol. Výroba osobních vozů byla v roce 1939 ukončena a společnost se od té doby věnovala jen nákladním automobilům. \n\nV poválečné době firma expandovala, produkce vzrostla z 17 vozů za den v roce 1950 na více než 120 v roce 1970. Společnost také spatřovala svou šanci v rozvojových zemích. V roce 1956 založila podnik v Alžíru, o dva roky později v Maroku. V roce 1965 uzavřela licenční smlouvu na výrobu těžkých nákladních vozů s čínskou vládou a o čtyři roky později vnikla na Kubě továrna vyrábějící autobusy. V roce 1967 však koupil společnost Berliet Citroën, v té době vlastněný firmou Michelin. Berliet převzala od Citroënu jeho výrobu nákladních vozů. \n\nPo ropné krizi v roce 1973 se však Michelin rozhodl obě firmy prodat a soustředit se jen na výrobu pneumatik. Tak byla v roce 1974 společnost Berliet prodána firmě Renault, zatímco Citroën přešel pod Peugeot. V roce 1975 zaměstnávala firma Berliet téměř 24 000 lidí. Renault v tomto roce na základě dohody s francouzskou vládou sloučil Berliet se svou továrnou Saviem, vzniklo tak konsorcium RVI. Berliet jako samostatná značka postupně upadala a k roku 1980 zanikla úplně. \n\nVozy Berliet slavily i úspěch v motoristickém sportu, v roce 1908 dojel Jean Porporato v závodě Targa Florio čtvrtý a v roce 1912 zvítězil Jules Beutler v Rallye Monte Carlo.\n\nSpolečnost Berliet se během první světové války podílela na výrobě tanku Renault FT-17. V sedmdesátých letech navrhla a také vyráběla kolový obrněný transportér VXB-170 pro francouzské četnictvo a jednotky dalších států.\n\n"}
{"id": "253240", "url": "https://cs.wikipedia.org/wiki?curid=253240", "title": "Breviparopus", "text": "Breviparopus\n\nBreviparopus taghbaloutensis byl zřejmě obří sauropodní dinosaurus, který žil v jurském období (před asi 160-175 miliony let) v Severní Africe (dnešní Maroko). V současnosti je tento gigantický tvor znám pouze jako ichnotaxon (dochovala se pouze série jeho velkých stop). \n\nStopy měřily na délku 115 cm a na šířku přes 50 cm, což odpovídá tvoru o velikosti možná přes 40 metrů a hmotnosti v desítkách tun. Jedná se o jedny z největších objevených stop jakéhokoliv živočicha v historii planety. Nejvyšší odhady velikosti dinosaura se pohybují až okolo 48 metrů délky a asi 55 tun hmotnosti. Tyto odhady však samozřejmě nelze nijak uspokojivě doložit.\n\nJeště větší otisky stop sauropodů byly objeveny v australské lokalitě Broome. Tyto téměř 2 metry dlouhé otisky stop by mohly ukazovat na gigantického sauropoda o hmotnosti až kolem 200 tun, pravděpodobně však jejich rozměry nadsadila skluzová stopa, která je výrazně prodloužila. Je také možné, že se o skutečné otisky stop nejedná.\n\n\n"}
{"id": "253252", "url": "https://cs.wikipedia.org/wiki?curid=253252", "title": "Sčítání účastníků bohoslužeb", "text": "Sčítání účastníků bohoslužeb\n\nSčítání účastníků bohoslužeb je jeden ze způsobů, jak získat představu o množství praktikujících věřících. V českých zemích byly římskokatolickou církví organizovány každoročně, od roku 1999 v pětiletých intervalech.\n\nSčítání mezi lety 1968–1988 ukazují servalý pokles s rychlejším propadem 1972–1980 s postupným zpomalováním do konce totalitního režimu.\n\nPrvní tři proběhla o první neděli po Velikonocích na principu, že každý účastník bohoslužeb si vyzvedl lístek, na kterém natrhnutím příslušných polí vyznačil několik základních údajů (věk, pohlaví a zda je výdělečně činný). Výjimku představují sčítání v litoměřické diecézi, v níž u prvního sčítání roku 1999 nebyly nikdy zveřejněny výsledky s odůvodněním, že se ztratily a budou zveřejněny, až se najdou. Poprvé se tam sčítalo až při druhém sčítání, tj. 2. 5. 2004, což bylo o 14 dnů později, než v ostatních diecézích.\n\nPrvní sčítání sečetlo 414 539 účastníků bohoslužeb (jak již bylo řečeno, bez litoměřické diecéze), což představuje asi 4,2 % obyvatel ČR. Druhé pak (tentokrát i se započtením litoměřické diecéze) 405 446 návštěvníků bohoslužeb, tj. asi 4,0 % obyvatel.\n\nCelkové výsledky třetího sčítání nebyly zveřejněny a většina diecézí na doporučení Stálé rady České biskupské konference prohlásila své výsledky za údaj určený pouze pro vnitřní potřebu. Plné zveřejnění údajů poskytly pouze 2 diecéze, a to litoměřická a královéhradecká. U obou diecézí došlo v tomto třetím sčítání z roku 2009 k dalšímu propadu počtu pravidelných návštěvníků. Plzeňská diecéze uvedla výsledky sčítání účastníků bohoslužeb 2009 ve své výroční zprávě z roku 2010, kde uvádí „cca 9 500 účastníků“ (v roce 2004 se sečetlo 11 115).\n\nPrvní dvě sčítání jasně ukázala významný rozdíl mezi podílem praktikujících katolíků v jednotlivých regionech. Obecně je jich výrazně více na Moravě a ve Slezsku než v Čechách a na jihu než na severu.\n\nZ výsledků sčítání v roce 2004 vyšla jednoznačně jako farníky nejméně navštěvovaná litoměřická diecéze, v níž bohoslužby navštívilo 10 759 obyvatel (asi 0,8 %). Naopak nejvyšší návštěvnost bohoslužeb vykázala Moravská církevní provincie, v roce 1999 to byla diecéze brněnská (114 065 účastníků bohoslužeb; tj. asi 8,4 % obyvatel) těsně následovaná arcidiecézí olomouckou, v roce 2004 arcidiecéze olomoucká (106 819 lidí při bohoslužbách, tj. 7,8 % obyvatel).\n\nObecně lze říci, že sčítání ukázala, že ve většině diecézí převažuje stagnace až pokles návštěvnosti bohoslužeb. Nejprudší propad ukázala diecéze brněnská (o 9,8 %), naproti tomu mírný vzrůst zaznamenaly arcidiecéze pražská a diecéze českobudějovická.\n\nPublikované sčítání z roku 2014 uvádí počet účastníků včetně fyzicky nepřítomných (nemohoucích) a posluchačů/diváků medií (přenos bohoslužeb). Věkový průměr okolo 47 let (průměr bez exarchátu a královéhradecké diecéze).\n\nVýsledky sčítání v roce 2019 zatím zveřejnila Plzeňská diecéze: 7887 účastníků.\n\n"}
{"id": "253256", "url": "https://cs.wikipedia.org/wiki?curid=253256", "title": "Kigali", "text": "Kigali\n\nKigali je hlavní a největší město afrického státu Rwanda, v němž žije více než jeden milión obyvatel. Za posledních 20 let se zde počet obyvatel zvýšil pětinásobně, od roku 1978 do roku 2012 desetinásobně.\n\nMěsto bylo založeno v roce 1907 v době německé koloniální vlády, hlavním městem bylo Kigali vyhlášeno až po vzniku nezávislého státu Rwanda v roce 1962.\n\nKigali mělo v roce 2007 857 719 obyvatel, v roce 2012 zde žilo již 1 168 570 lidí.\n"}
{"id": "253258", "url": "https://cs.wikipedia.org/wiki?curid=253258", "title": "Nivy", "text": "Nivy\n\nSlovo Nivy je množné číslo od slova niva, název nosí více různých lidských sídel:\n\n"}
{"id": "253261", "url": "https://cs.wikipedia.org/wiki?curid=253261", "title": "Gymnázium F. X. Šaldy", "text": "Gymnázium F. X. Šaldy\n\nGymnázium F. X. Šaldy je nejstarší české gymnázium v Liberci. Bylo založeno 19. září 1919. Gymnázium nabízí vzdělávání v osmiletém, šestiletém a čtyřletém studijním programu. Od roku 1991 se zde realizuje projekt dvojjazyčné výuky, kdy její část probíhá v němčině. Gymnázium leží ve čtvrti Růžodol I na severozápadě města v ulici Partyzánská.\n\nS myšlenkou založit české gymnázium v Liberci přišel MUDr. Václav Šamánek v roce 1907, avšak školu se kvůli nesouhlasu rakouské vlády podařilo otevřít až po skončení první světové války. Pravidelná výuka byla na gymnáziu zahájena 19. září 1919, tehdy ještě na Českém státním reformním reálném gymnasiu v Liberci v Hálkově ulici. Výuka byla 25. září 1938 přerušena a k obnově došlo až v září 1945. Gymnázium se často stěhovalo na různá místa po Liberci a měnilo svůj název. Po literárním kritiku, prozaiku, básníku a vědci Františku Xaveru Šaldovi, který byl libereckým rodákem, bylo pojmenováno 10. července 1946. Dne 29. září 1986 byla otevřena budova v Partyzánské ulici a 26. října 1989 se škola stala součástí organizace ASPnet (síť škol přidružených k UNESCO). \n\nVe školním roce 2018-2019 si škola mnohými akceni připomíná 100. výročí svého založení. V září školního roku 2019-20 oslavy vyvrcholily dnem otevřených dveří 100.\n\n\nGymnázium v letech 1953–1986 sídlilo v budově v Jeronýmově ulici, ve čtvrti Horní Růžodol. O prázdninách 1986 se škola přesunula do nové budovy v Partyzánské ulici, ve čtvrti Růžodol I. Do uvolněné budovy se přestěhovala Střední odborná škola pedagogická, při níž bylo založeno gymnázium, druhé v tehdejším Liberci, škola se nazývá Gymnázium & SOŠPg v Liberci. Vzhledem ke společné adrese \"Jeronýmova 27, Liberec VII\", často dochází k záměně historie obou škol.\n\nSoučasná budova školy byla slavnostně otevřena 29. srpna 1986. Budova je tvořena ze čtyř „pavilonů“ označenými písmeny A–D. Ke škole navíc patří přístavba K, která je s hlavní budovou spojena nadzemním tunelem; tam se nachází výtvarný ateliér a dvě ze tří moderně vybavených počítačových učeben. Ve škole je též provozována školní kuchyně a jídelna.\n\nK výuce slouží vedle již zmíněných počítačových učeben a ateliéru i ostatní místnosti. Ve škole je celkem osm odborných učeben.\n\nMimo odborné učebny jsou zde také dvě tělocvičny a posilovna, tři vybavené laboratoře (chemie, biologie, fyzika), učitelská, žákovská a německá knihovna.\n\nVe školním roce 2004/2005 proběhla rozsáhlá rekonstrukce sociálního zařízení. Rekonstrukcí se získalo místo pro dvě nové třídy, několik kabinetů a pro sborovnu. V letech 2008 až 2010 bylo rekonstruováno přízemí hlavní budovy a jídelna a provedeno zateplení celé stavby spolu s výměnou oken.\n\nNa škole je 8 tříd osmiletého gymnázia, 6 tříd šestiletého a 8 čtyřletého, tj. celkem 22 tříd (2019).\n\nZákladní členění školy:\n\n\nStávající vzdělávací programy platí od školního roku 2017-8.\n\nKritéria pro přijetí se liší pro jednotlivé studijní obory a jsou uvedeny na stránkách školy. Při přijímacím řízení škola používá testy Centra pro zjišťování výsledků vzdělávání - Cermat.\n\nOd roku 1991 mají žáci gymnázia možnost dvojjazyčného studia v němčině. Nejprve bylo studium pětileté a byli přijímáni žáci po dokončení základní školy. Od roku 1996 jsou do dvojjazyčných tříd přijímáni žáci po 7. ročníku základní školy. Studium trvá šest let a je zakončeno maturitní zkouškou a obdržením českého i německého maturitního vysvědčení. V prvních dvou ročnících je vyučování v češtině, ale od ročníku třetího jsou vybrané předměty v němčině. Němčinu a odborné předměty v ní vyučují kvalifikovaní učitelé z Německa.\n\n\n\n\nGFXŠ spolupracuje se zahraničními školami a organizacemi. Například se školami ve Wiesentheidu, Grafingu, Hamburku, Hannoveru, Cáchách, Žitavě, Ebersbachu a Vilsbiburgu, Evropským fórem v Drážďanech, Nadací Guardini, Nadace Fridricha Naumanna, Goetheovým institutem, dále s českými vysokými a základními školami Liberecka a dalšími organizacemi.\n\nKlub Gymnázia F. X. Šaldy z. s. byl založen v roce 2015. Hlavním cílem je sdružovat osobnosti, kterým není škola lhostejná a podporovat stávající nadané žáky.\n\n\n\n"}
{"id": "253262", "url": "https://cs.wikipedia.org/wiki?curid=253262", "title": "Top Thrill Dragster", "text": "Top Thrill Dragster\n\nTop Thrill Dragster je ocelová hydraulicky vystřelovaná horská dráha typu Stratacoaster v zábavním parku Cedar Point ve městě Sandusky, Ohio (USA). Atrakci postavila firma Intamin AG.\n\nDráha je vysoká 128 metrů a dosahuje maximální rychlosti 193 km/h, na kterou zrychlí během 4 sekund.\n\nV době otevření 4. května 2003 byl nejvyšší a nejrychlejší horskou dráhou na světě, v roce 2006 oba tyto tituly získala horská dráha Kingda Ka v parku Six Flags Great Adventure.\n\nOficiální stránky Top Thrill Dragsteru\n"}
{"id": "253263", "url": "https://cs.wikipedia.org/wiki?curid=253263", "title": "The Great American Scream Machine (Six Flags Great Adventure)", "text": "The Great American Scream Machine (Six Flags Great Adventure)\n\nThe Great American Scream Machine je ocelová horská dráha v zábavním parku Six Flags Great Adventure ve městě Jackson, NJ (USA). Postavila ji firma Arrow Dynamics.\n\nAtrakce byla otevřena v roce 1989. Na 1 158.2 metrů dlouhé dráze se dosahuje rychlosti 109.4 km/h. Je charakteristická červenou barvou kolejí a bílou barvou sloupů. Dráha obsahuje množství loopingů a vrutů, přičemž maximální přetížení je 3.8 G.\n"}
{"id": "253264", "url": "https://cs.wikipedia.org/wiki?curid=253264", "title": "N-1", "text": "N-1\n\nN1 byl tajný nedokončený sovětský projekt třístupňové nosné rakety, schopné vynést na nízkou oběžnou dráhu 90 t nákladu, například vesmírnou stanici nebo komponenty lodě pro výpravu k Marsu. Hlavním motorem ve vývoji byl cíl dosáhnout jako první přistání člověka na Měsíci. Ve variantě N1-L3, kdy byl nosič N1 doplněn dalšími 2 stupni a kosmickou lodí, bylo dosažení Měsíce možné. Svými rozměry a určením byl srovnatelný s největší americkou nosnou raketou Saturn V, nosná kapacina na nízkou oběžnou dráhu byla přibližně o 25% nižší.\n\nProjekt začal v polovině 60. let 20. století, ještě za éry legendárního konstruktéra Sergeje Koroljova. Nakonec se ukázal být neúspěšný – všechny čtyři testovací lety skončily katastrofou, vesměs kvůli různým problémům na prvním stupni, který sestával ze svazku 30 raketových motorů na kapalné palivo. Oficiálně byl projekt ukončen v roce 1976.\n\n\nDalší start významně upravené rakety 8L, mimo jiné s vylepšenými motory NK-33, připravovaný na konec roku 1974 se už neuskutečnil. I když byla raketa vyvíjena pod velkým tlakem, dosáhla během tří let viditelného pokroku. Stala se však nepotřebnou ve chvíli, kdy Američané přistáli na Měsíci. Poté, co Valentin Petrovič Gluško nahradil Vasilije Pavloviče Mišina na pozici vedoucího vývojové kanceláře, byl program N-1 zastaven ve prospěch upřednostnění vývoje potenciálně ještě mohutnější rakety Eněrgia.\n\nZajímavostí je, že se při popsaných nehodách plně osvědčil použitý únikový systém. Mimořádně úspěšnými se staly nové motory s uzavřeným cyklem prvního a druhého stupně, typu NK-15/NK-33/NK-43, které jsou i v současnosti (rok 2018) používány v amerických nosných raketách Antares, jež kromě jiného slouží pro zásobování ISS.\n\n\n\n"}
{"id": "253271", "url": "https://cs.wikipedia.org/wiki?curid=253271", "title": "Franck Lagorce", "text": "Franck Lagorce\n\nFranck Lagorce se narodil 1. září 1968 v L'Haÿ-les-Roses nedaleko Paříže. K závodění se dostal již v útlém dětství a ve svých 13 letech získal titul francouzského šampióna v motokárách, v roce 1985 byl 10. na mistrovství světa a o rok později druhý na mistrovství Evropy.\n\nV roce 1987 se umístil jako 7 na mistrovství Francie v motokárách v kubatuře 125cc, zároveň vstoupil do francouzského šampionátu Formule Ford, ale daleko důležitější pro jeho kariéru bylo druhé místo Volant Elkron Scholarship Award, což mu zajistilo účast i v následující sezóně ve Formuli Ford. S vozem Reynard 88 skončil na celkově 5. místě , když nejlépe dojel druhý na trati Le Mans Bugatti. Ve Formuli Ford setrvává i pro rok 1989, kdy je 4 a přestoupil do Formule Renault pro rok 1990. S vozem Orion 90 skončil celkově na 2 místě a šest krát vystoupal na pódium. To mu vyneslo účast ve francouzském mistrovství F3, do kterého vlétl, s vozem Dallara F391, fenomenálním způsobem, zvítězil ve dvou závodech a získal 81 bodů, což mu v celkovém součtu vyneslo 4. místo. V roce 1992 udělal další krok k místu ve formuli 1, zvítězil ve francouzském mistrovství formule 3 s vozem Dallara F392 po vítězstvích v Ledenonu, Dijonu a Magny-Cours, získal 100 bodů. Svou všestrannost prokázal pěti starty v Porsche Carrera Cup, kde ukázal, že není jen jezdcem pro monoposty.\n\nDalším krokem v jeho kariéře byla účast ve formuli 3000 v letech 1993 a 1994. V týmu DAMS doplnil pozdějšího vítěze celé série, Oliviéra Panise. V úvodu sezóny se nejprve potýkal s nedostatečnou rychlostí vozu Reynard 93D Cosworth, v prvních 7 závodech byl jeho nejlepším výsledkem 4. místo v Silverstone. Vítězství se dočkal až v posledních dvou závodech v Magny-Cours a Nogaru a zajistil si tak čtvrté místo v šampionátu. Toto umístění ho řadilo mezi hlavní uchazeče na titul v následující sezóně, což potvrdil hned v úvodním závodě na okruhu Silverstone, kde zvítězil. Pravidelným umístěním na bodovaných pozicích a druhým vítězstvím v Německu si udržoval vedení v šampionátu až do posledního závodu. Jean-Christophe Boullion ho připravil o titul vítězstvím v posledních třech závodech a Franck se tak musel spokojit s druhým místem.\n\nV roce 1994 poprvé okusil závod na 24 hodin v Le Mans, ve voze Courage Competition C32 LM Porsche se střídal s Henri Pescarolem a Alainem Gertem, po 142 kolech odstoupily.\n\nPo stabilních výkonech dostal místo testovacího pilota u týmu Ligier. Benetton F1 s Tomem Walkinshawem a Flavio Briatorem koupili podíly v týmu Ligier a rozehráli rošádu s jezdci. Benetton měl Michaela Schumachera, JJ Lehta a Jos Verstappena. Ligier měl Lagorce, Panise a Erica Bernarda. Před Grand Prix Evropy 1994 Briatore vyměnil s Lotusem Bernarda za Johnny Herberta. Lehta poslal do týmu Sauber. Pro poslední dva závody sezóny se znovu měnilo jezdecké složení v obou týmech, Johnny Herbert doplnil Michaela Schumacher v Benettonu a v týmu Ligier na uvolněné místo po Herbertovi přišel právě Lagorce. Byl to ovšem ukvapený tah, Franck Lagorce neměl dostatek času se s vozem Ligier JS39B sžít a musel naskočit do závodního víkendu pro Grand Prix Japonska. Přesto jeho vstup do formule 1 nebyl tak děsivý, na technicky náročné trati v Suzuce se kvalifikoval na 20 místě se ztrátou půl sekundy na týmového kolegu Panise na 19. místě a 3,3 s na Michaela Schumachera, který získal pole positions. Osud se k němu otočil zády, když v den závodu pršelo a v desátém kole dostal smyk a narazil do vozu Minardi Pierluigi Martiniho.\n\nV ulicích australského města Adelaide si Lagorce vybojoval znovu 20 pozici na startu, tentokrát, ale ztratil přes sekundu na Panise, ale pod tři sekundy na pole. Lagorce absolvoval skvělí závod a průměrný Ligier dokázal protlačit na 11. místo v cíli se ztrátou dvou kol na vítězného Mansella.\n\nTento výkon mu nezajistil závodní místo týmu pro rok 1995. Flavio Briatore i Tom Walkinshaw pokračovali v započatém kolotoči s jezdci i v dalším roce, u Benettonu si nechali Schumachera i Herberta, Verstappena půjčili do týmu Simtek. V týmu Ligier si podrželi Panise a přijali Martina Brundleho od McLarenu. Situaci dále zkomplikoval nový dodavatel motorů Mugen Honda, který se dožadoval závodního místa pro Aguri Suzukiho.\nLagorce nakonec zůstal bez místa a i místo testovacího pilota bylo u Ligier obsazeno. Franck nakonec získal místo testmena u Forti. Italský tým se ale koncem roku dostal do finančních problémů a zanikl, tím končí i kariéra Francka Lagorseho ve formuli 1.\n\nPřestože byl pro rok 1995 vázán smlouvou u týmu Forti jako testovací pilot, účastnil se i jiných motoristických událostí jako Porsche Supercup nebo 24 h Le Mans spolu s Pescarolem a Bernardem. V roce 1996 byl již pravidelným účastníkem série Renault Spider Elf Trophy, kterou, po vítězných závodech v Barceloně, Magny Cours (dvakrát), Hockenheimu a Nogaru, vyhrál. V Le Mans obsadil 7. místo na voze Courage C36, zároveň se pouští na obchodní dráhu, když založil FLF1 Competition Centre.\n\nV roce 1997, kdy byl již smířen s koncem kariéry ve formuli 1, se pustil do závodů vozů FIA GT, připojil se k týmu DAMS, který provozoval vozy Panoz GTR Ford. Ale nespolehlivost vozu a především motoru byla příčinou 7 odstoupení v deseti závodech. V následující sezóně jezdí v sérii GTS s vozem Panoz GTR-1, byl pátý v Suzuce a 7. na A1 Ringu. V závodě 24 h Le Mans zaznamenal své nejlepší umístění, když s vozem Nissan R390 GT1 dojel pátý. Současně se účastní Belgian Procar championship ve voze Renault Megane se střídal s dcerou známého jezdce F1 Jacky Ickxe, Vaninou. V belgickém šampionátů vozů procar pokračoval i v roce 1999, a dočkal se také vítězství ve Spa.\n\nPro rok 2000 se znovu pokoušel v týmu DAMS o úspěch v amerických sériích Grand – Am a American Le Mans Series s vozem Cadillac Northstart LMP.\n\ntučně vyznačené závody znamenají zisk pole position\n\n"}
{"id": "253272", "url": "https://cs.wikipedia.org/wiki?curid=253272", "title": "Mokrá Hora", "text": "Mokrá Hora\n\nMokrá Hora (německy \"\") je městská čtvrť na severu statutárního města Brna. Její katastrální území má rozlohu 0,88 km². Původně samostatná obec byla k Brnu připojena v roce 1960, od 24. listopadu 1990 je součástí samosprávné městské části Brno-Řečkovice a Mokrá Hora. Žije zde přibližně 900 obyvatel.\n\nNa rozdíl od sousedních Řečkovic si Mokrá Hora zachovala vesnický charakter. Rozkládá se na severu Brna východně od železniční tratě z Brna do Prahy, na svahu kopce mezi potoky Ponávkou a Rakovcem, které jejím katastrem protékají. Součástí Mokré Hory je i rybník „U Mlýna“, nacházející se v blízkosti bývalého mlýna na samém severu jejího katastru při katastrální hranici s městskou částí Brno-Jehnice.\n\nMokrá Hora hraničí na jihu s Řečkovicemi, na západě s Ivanovicemi, na severu a východě s Jehnicemi.\n\nVes Mokrá Hora byla založena ve druhé polovině 18. století na původním katastru Jehnice, parcelací vrchnostenské půdy pozořického panství. Datování přesného založení se však v jednotlivých pramenech liší. Uvádějí se letopočty 1771 a 1784, avšak zakreslena je již na mapách z prvního vojenského mapování z let 1764 – 1768. Byla nazvána podle sousední hory, na níž stávala kaple. Až do svého osamostatnění roku 1953 byla Mokrá Hora osadou obce a katastrálního území Jehnice. Nejstarší částí Mokré Hory představuje dolní část Tumaňanovy ulice. V letech 1790 – 1834 vznikly také domy na západní straně horní části ulice až k jejímu zalomení. Před rokem 1918 pak došlo nad obecní zvoničkou z roku 1889 k zastavení i východní strany horní části ulice. Před rokem 1918 začaly vznikat také domy podél Ponávky a soustředila se sem i nesouvislá meziválečná výstavba domů v dnešních ulicích Brigádnické, Skoumalově a Úhledné. Původně se tato část Mokré Hory označovala jako Nová čtvrť. Od 21. 2. 1919 je JUDr. Jaroslav Jan Caha čestným občanem Jehnic-Mokré Hory. Do konce druhé světové války fungoval na severu Mokré Hory vodní mlýn známý jako Vránův mlýn. Od 1. ledna 1953 byla samostatnou obcí s vlastním katastrálním územím, avšak již 1. července 1960 byla připojena k Brnu. Koncem 60. let 20. století došlo, při rozsáhlé reambulaci katastrálních map Brna a s tím související obnově katastrálních operátů, ke změně hranice a zvětšení katastru Mokré Hory, a tím i ke stanovení jejích současných hranic. Tehdy byla západní hranice jejího katastru posunuta na okraj západního svahu železniční tratě z Brna do Prahy, jižní hranice byla nově vymezena severní stranou Jandáskovy ulice, jihovýchodní hranice byla posunuta za levý břeh potoka Rakovce až ke zdejší cestě. Došlo rovněž k menší úpravě hranice s tehdejší obcí Jehnice. K Mokré Hoře tak byla připojena okrajová jihovýchodní část původního katastru tehdejší obce Ivanovice u Brna, malá okrajová část původního katastru Řečkovic, a malé části lesů patřících k původnímu katastru Jehnice. Pro změnu některé pozemky patřící k Mokré Hoře byly navráceny Jehnicím (jedná se například o parcely 772/2, 772/3, 772/5, 772/7, 773, 774/1, 774/2, 775, 776/1, 776/2, 776/3). Později se zástavba Mokré Hory rozrostla právě na některé pozemky překatastrované při reambulaci z Ivanovic.\n\n\n"}
{"id": "253273", "url": "https://cs.wikipedia.org/wiki?curid=253273", "title": "Kondicionál", "text": "Kondicionál\n\nPodmiňovací způsob (kondicionál) je slovesný způsob, jímž se vyjadřuje, že uskutečnění určitého děje nebo stavu je podmíněno jistými okolnostmi. Kondicionál je rovněž možné využít k vyjádření zdvořilé žádosti (\"mohl byste mi prosím říci…?\").\n\nV češtině se tvoří podmiňovací způsob přítomný a minulý. Kondicionál přítomný vyjadřuje děj nebo stav, který sice dosud nenastal, ale mohl by za určitých podmínek nastat. Kondicionál minulý se používá k vyjádření, že nějaký děj mohl nastat v minulosti, ale nenastal z důvodu nesplnění podmínek. Jeho uskutečnění již není možné. \n\nPříklad:\nPřítomný kondicionál se tvoří pomocí příčestí činného (minulého) a zvláštních tvarů pomocného slovesa \"být\". Tyto původně aoristové tvary se chovají jako příklonky, stojí proto ve větě na druhém místě. Následující příklad je pro rod mužský životný:\n\nMinulý kondicionál navíc přibírá příčestí činné (minulé) slovesa \"být\".\n\n\"By\" je také součástí spojek \"aby\" a \"kdyby\", které rovněž přijímají stejné osobní koncovky:\n\nV angličtině se přítomný kondicionál tvoří pomocí pomocného slova \"would\" a slovesa v základním tvaru (infinitivu).\n\nPro tvoření minulého kondicionálu se používá minulý infinitiv, tj. konstrukce would have + příčestí trpné. Na rozdíl od češtiny je v angličtině nutné správně rozlišovat mezi minulým a přítomným kondicionálem.\n\nV souvětí s podmiňovací větou se v angličtině používá pomocné slovo \"would\" jen v podmíněné (hlavní) větě, nikoli v podmiňovací (vedlejší), kde se používá konjunktiv (hovorově préteritum) u přítomné podmínky a plusquamperfektum u minulé podmínky. Například:\n\nVe finštině se kondicionál tvoří jak v přítomném čase, tak perfektu pomocí zvláštní přípony \"-isi-\".\nV perfektu se naprosto stejným způsobem přidává koncovka k pomocnému slovesu \"olla\" – „být“. S běžným minulým časem, imperfektem (ve finštině totéž co préteritum), se podmiňovací způsob vytvořit nedá. Podmiňovací způsob lze samozřejmě vytvořit jak v činném, tak trpném rodě.\n"}
{"id": "253276", "url": "https://cs.wikipedia.org/wiki?curid=253276", "title": "Obřany", "text": "Obřany\n\nObřany (německy \"\") jsou městská čtvrť na severovýchodním okraji statutárního města Brna. Její katastrální území má rozlohu 5,28 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-Maloměřice a Obřany. Žije zde přibližně 2600 obyvatel.\n\nV Obřanech se také nachází několik viničních tratí (Nad loučí, U doubku).\n\nObřany se rozkládají na pravém břehu Svitavy a mají charakter větší vesnice, který je narušený malým sídlištěm na konci zástavby. Osu čtvrti tvoří Fryčajova ulice, spojující Obřany jak se sousedními Maloměřicemi, tak i se sousední obcí Bílovice nad Svitavou. Východně od Fryčajovy ulice se na kopci nachází zdejší farní kostel sv. Václava. Na jihu Obřan se v těsné blízkosti mostu přes Svitavu nachází nepřehlédnutelná chátrající budova někdejší Obřanské textilní továrny, kterou do roku 1939 vlastnil židovský podnikatel Adolf Essler.\n\nVýchodně od zástavby Obřan se na vysoké ostrožně nad řekou Svitavou (na jejím pravém břehu) nachází pravěké hradiště. Ještě východněji, avšak na levé straně Svitavy, již v katastru obce Kanice, se nacházejí ruiny hradu Obřany.\n\nObřany sousedí v rámci Brna s těmito katastrálními územími: s Lesnou na západě, s Husovicemi na jihozápadě, s Maloměřicemi na jihu a se Soběšicemi na severu. Dále pak sousedí s těmito obcemi: s Kanicemi na východě, a s Bílovicemi nad Svitavou na severu.\n\nDopravní spojení s ostatními částmi Brna zajišťuje Dopravní podnik města Brna prostřednictvím autobusové linky 75 a noční autobusové linky N94, které zajíždějí i do obce Bílovice nad Svitavou. Občané se také mohou dopravit tramvajovou linkou č. 4, která staví u Obřanského mostu v sousedních Maloměřicích, kde se také nachází tramvajová smyčka Obřany, Babická (na katastru Maloměřic).\n\nPřes intravilán Obřan vede železniční trať Brno – Havlíčkův Brod (zprovozněna 1953), na které se nachází Obřanský tunel a viadukt přes Svitavu. Na okraji obřanského katastru je údolím Svitavy trasována železniční trať Brno – Česká Třebová (zprovozněna 1849) se soustavou Blanenských tunelů.\n\nNa havlíčkobrodské trati je připravována možná realizace železniční zastávky, která by se měla nacházet v prostoru Fryčajovy ulice. Její vznik je diskutován od roku 2014, v roce 2018 byla dokončena pro Správu železniční dopravní cesty studie proveditelnosti.\n\n\n"}
{"id": "253277", "url": "https://cs.wikipedia.org/wiki?curid=253277", "title": "Shackletonova expedice", "text": "Shackletonova expedice\n\nShackletonova expedice (: \"Imperial Trans-Antarctic Expedition\") v letech 1914–1916 byla britská královská expedice pod vedením Brita irského původu Ernesta Shackletona s cílem překonat napříč Antarktidu. \n\nExpedice vyplula 5. prosince 1914 z Jižní Georgie. Loď Endurance nedlouho nato (18. ledna 1915) zamrzla ve Weddellově moři. Dvacetisedmičlenná posádka 25. října 1915 opustila zpola rozdrcenou loď s plánem pochodovat po ledu k 557 km vzdálenému Pauletovu ostrovu. Vybavení výsadku čítalo 3 čluny, 3 stany, sáně, psí spřežení, kamna, potraviny a nejnutnější oblečení. 21. listopadu 1915 se opuštěná loď definitivně potopila. Vlivem pohybu ledu museli trosečníci změnit cíl své cesty. 7. dubna 1916 spustili čluny a vydali se po moři ke Slonímu ostrovu. Kapitán Shackleton poté spolu s dalšími muži vyplul pro pomoc na ostrov Jižní Georgie, odkud Endurance vyplula. Všichni byli zachráněni 30. srpna 1916. Od ztroskotání lodi Endurance byli trosečníci 10 měsíců vystaveni polárnímu počasí s teplotou klesající pod -20 °C a větry o rychlosti přes 110 km/h.\n"}
{"id": "253278", "url": "https://cs.wikipedia.org/wiki?curid=253278", "title": "Endurance", "text": "Endurance\n\nEndurance může znamenat:\n\n\n"}
{"id": "253279", "url": "https://cs.wikipedia.org/wiki?curid=253279", "title": "Miloslava Rezková", "text": "Miloslava Rezková\n\nMiloslava Rezková, provdaná Hübnerová (22. července 1950, Praha − 20. října 2014 Praha) byla československá atletka, olympijská vítězka a mistryně Evropy ve skoku do výšky.\n\nV roce 1969 vyhrála československou anketu Sportovec roku. Roku 2014 pak byla v téže anketě vyhlášena sportovní legendou, obdržela \"in memoriam\" Cenu Emila Zátopka.\n\nNež se dostala k atletice, začínala s baletem, později se věnovala gymnastice a její starší sestra ji přivedla k volejbalu.\n\nV roce 1977 ze zdravotních důvodů ukončila kariéru. Poté pracovala přes 30 let na různých pozicích ve středisku vrcholového sportu pod tehdejší Rudou hvězdou (dnes Olymp).\n\nDvakrát reprezentovala na letních olympijských hrách, poprvé jako osmnáctiletá na olympiádě v Ciudad de México v říjnu roku 1968. Ve finále jako jediná překonala napotřetí 182 cm a stala se olympijskou vítězkou. Těsně pod stupni vítězů skončila Jaroslava Králová, která skočila 178 cm. O čtyři roky později na olympijských hrách v Mnichově znovu třetím pokusem zdolala 182 cm, avšak tento výkon stačil na konečné 15. místo. Zlato vybojovala Ulrike Meyfarthová z NSR, když výkonem 192 cm vyrovnala tehdejší světový rekord Rakušanky Ilony Gusenbauerové.\n\nV roce 1969 se stala v Athénách mistryní Evropy. K titulu ji dopomohl nejlepší technický zápis, když výšku 183 cm překonala hned čtveřice výškařek. Stříbro získala Antonina Lazarevová a bronz Mária Mračnová. Bez medaile zůstala Rita Schmidtová z NDR. Později se zúčastnila také evropského šampionátu v Helsinkách v roce 1971 a ME 1974 v Římě. V obou případech postoupila do finále, kde shodně skončila pátá.\n\nDvakrát se zúčastnila také halového ME (Rotterdam 1973 – 5. místo, Katovice 1975 – 11. místo).\n\n\nV roce 1969 se v Athénách provdala za svého trenéra Rudolfa Hübnera. Později se ale rozvedli. V manželství se jí narodila dcera Linda. Se svým přítelem, trojskokanem Jiřím Vyčichlem, pak měla syna Jiřího. Zemřela na rakovinu v nemocnici Milosrdných sester sv. Karla Boromejského v Praze.\n\n\n\n"}
{"id": "253294", "url": "https://cs.wikipedia.org/wiki?curid=253294", "title": "Milena Duchková", "text": "Milena Duchková\n\nMilena Duchková (* 25. dubna 1952) je bývalá československá reprezentantka ve skocích do vody. V disciplíně skoky z desetimetrové věže se stala pod vedením trenérky Marie Čermákové olympijskou vítězkou na LOH 1968 v Mexiku, mistryní Evropy z roku 1970, stříbrnou olympijskou medailistkou na LOH 1972 v Mnichově a vicemistryní světa z roku 1973. Jde o jednu z nejmladších českých olympijských vítězek, která je vysoká jen 157 centimetrů, a jež v roce 1968 překvapila celý tehdejší sportovní svět. Emigrovala a byla komunisty prohlášena za zesnulou, dokonce jí byl vybudován hrob na Olšanech, který byl nafilmován a promítán v kinech v Československém filmovém týdeníku. Byla dvanáctinásobnou mistryní Československa, vystudovala SVVŠ v ulici Wilhelma Piecka (dnes Arcibiskupské gymnasium) v Praze 2 a zubní lékařství, nyní žije a pracuje ve Vancouveru v Kanadě. V roce 1983 byla uvedena do mezinárodní plavecké Síně slávy.\n\n\n\n"}
{"id": "253296", "url": "https://cs.wikipedia.org/wiki?curid=253296", "title": "Tulku", "text": "Tulku\n\nTulku (tib.: སྤྲུལ་སྐུ་, Wylie: sprul sku) je původem tibetské slovo, které označuje lámu nebo jinou významnou osobnost tibetského buddhismu, která je pokládána za převtělence svého předchůdce. Asi nejznámější příklad je linie dalajlamů.\n\nPodle mahájánového buddhismu se Buddha projevuje třemi těly (sa. \"trikája\"):\n\n\nTělo \"nirmánakája\" je historické, fyzické tělo Buddhy, ve kterém podle tradice působil na zemi a vyložil nauku. Ve vadžrajánovém buddhismu se koncept \"nirmánakáji\" vztahuje na každou osobu, která je uznána za inkarnaci svého duchovního předchůdce.\n\nPoprvé byl za tulkua prohlášen Karma Pakši, 2. karmapa buddhistické školy Karma Kagjü. V současné době působí již 17. karmapa.\n\n"}
{"id": "253298", "url": "https://cs.wikipedia.org/wiki?curid=253298", "title": "AmigaOS", "text": "AmigaOS\n\nAmigaOS je nativní operační systém osobních počítačů Amiga. Původně byl vyvíjen firmou Commodore International a prvně představen společně s uvedením Amigy 1000 na trh. Běžel na 32-bitovém mikroprocesoru Motorola série 68k, vyjma AmigaOS 4 který běží na mikroprocesorech PowerPC.\n\nZákladem je kernel fungující na bázi preemptivního plánování, který se nazývá “Exec”, a který podporuje abstrakci unikátního hardwaru, diskový operační systém “AmigaDOS”, rozhraní pro programování aplikací “Intuition” a uživatelské grafické rozhraní (GUI) “Workbench”. Nechybí samozřejmě ani příkazová řádka.\n\nAmigaOS se chová jako realtimový systém, přestože takový není. Používá tak propracovaný multitasking, že dosud zůstává nepřekonán – nedá se najít operační systém s tak kvalitním víceúlohovým prostředím (velmi blízko je například BeOS, AtheOS nebo QNX, jsou však o hodně mladší a stále kvalit AmigaOS nedosahují).\n\nNejvětší nevýhodou tohoto systému byla – a stále je – neexistence systémů ochrany paměti – aplikace má přístup kamkoli do operační paměti a pokud sáhne tam, kam nemá, může havarovat celý systém. \n\nAmiga může být rozdělena na dvě části:\n“Kickstart” (ROM) a „Workbench“. Poslední hardwarovou verzi Kickstartu představuje Kickstart 3.1 (V40), jenž kromě AmigaOS 3.1 (V40) využívají i následující softwarové updaty operačního systému AmigaOS 3.5 (V44) a AmigaOS 3.9 (V45). AmigaOS 4 (V50 a vyšší) zavádí svůj Kickstart z harddisku (případně výměnného média).\n\n“Kickstart” je název pro ROM zavaděč. Na prvním modelu Amigy (Amiga 1000), byl tento zavaděč načítán z diskety do speciální sekce paměti nazývané WCS, ačkoliv případně mohl být zaveden přímo do ROM chipu uvnitř počítače. Amiga 1000 mohla být dodatečně upravena pro použití těchto chipů.\n\nKickstart obsahuje kód potřebný pro nabootování hardwaru a případně rozšiřujícího hardwaru. Zároveň také obsahuje mnoho kmenových částí operačního systému, jako například “Exec”, “Intuition” a jádro “AmigaDOSu”. Pozdější verze obsahovaly ovladače pro IDE a SCSI a spoustu jiného hardwaru. Dalo by se to porovnat s BIOSem plus Windows kernelem, ačkoliv nabízí mnohem větší funkcionalitu v průběhu bootování, např. plně funkční prostředí.\n\nSpolečně se softwarem třetích stran je možné načíst Kickstart do RAM namísto ROM, např. můžeme nahrát Kickstart 1.3, abychom mohli hrát staré hry nekompatibilní s Kickstartem 2.0 a vyšším. Tyto programy se nazývají “softkickers”. Existují také hardwarové přepínače Kickstartů, které umožňují použití více než jedné sady chipů uvnitř počítače, které se dají přepínat např. pomocí klávesové zkratky při startu počítače.\n\nWorkbench je název pro software operačního systému, který není uložen v Kickstart ROM, a zároveň také grafický shell pro počítače Amiga. Pro běh softwaru však nemusí být prostředí Workbenche načteno. V praxi to znamená, že pokud chce např. nějaká hra obejít hardware a nechat si všechnu paměť a prostředky pro sebe, spousta z nich bootuje přímo z Kickstartu na floppy disku.\n\nV terminologii Workbenche je “Metaphor” to samé, co ve Windows “Desktop”, adresáře se nazývají “drawers”, spustitelné soubory jsou “tools”, datové soubory “projects” a GUI prográmky známé jako Widgets jsou “Gadgets”. V mnoha jiných aspektech se interface podobá Mac OS, např. na ploše se zobrazují ikony připojených disků a svazků, každé okno má jednotné menu. Oproti Macu má Amiga dvoutlačítkovou myš.\n\nSpeciální funkcí jsou pak tzv. “multiple screens”. Tento koncept je podobný jako u X Window virtuálnímu desktopu nebo pracovní ploše, ale jsou generována dynamicky podle toho, jak jsou vyžadována aplikačními programy. Každé okno má jiné rozlišení a barevnou hloubku. Gadget v pravém horním rohu, umožňuje přepínání oken. Okna se mohou přetahovat pouze ve směru nahoru a dolů. Od AmigaOS verze 4 jdou okna přetahovat ve všech směrech. Funkce Drag and Drop mezi okny funguje také.\n\nVýchozím prvkem Workbenche je zobrazovací systém “Intuition”. Ten ovládá a zobrazuje okna, obrazovky a gadgety, znakový vstup z klávesnice a myši.\n\nAmigaDOS obsluhuje souborový systém, práci se soubory a složkami, příkazový řádek, odkazy a další.\n\nV AmigaOS 1.x, port AmigaDOS byl založen na TRIPOS portu od MetaComCo. Správná funkčnost byla zaručena pouze u programů napsaných v BCPL.\nOd verze 2.x a vyšší je AmigaDOS přepsán a dále rozvíjen v jazyce C a assembleru, zaručující plnou kompatibilitu s 1.x verzí.\n\nDo verze 3, podporoval AmigaOS pouze originální grafický chipset Amiga, grafické karty třetích stran byly podporovány pouze neoficiálním řešením. Ideální řešení, kdy by Amiga podporovala jakýkoliv grafický systém se nazývalo “retargetable graphics” (RTG). AmigaOS 3.1 umožňoval práci s chunky grafikou, což přispělo ke zvýšení kompatibility ovládacího software některých grafických karet (např. Picasso II).\n\nAmiga neměla žádnou oficiální podporu 3D grafiky, takže neměla žádné standardní grafické rozhraní. Výrobci grafických karet proto přinesli svá vlastní řešení např. MiniGL, Warp3D, Storm a CyberGL. VideoScape 3D byl jedním z prvních 3D renderovacích animačních systémů.\n\nStejně jako u grafických karet, AmigaOS až do verze 3.1 podporovala pouze svá vlastní originální řešení. MIDI nepodporovala až do doby, kdy Roger Dannenberg přepracoval camd.library jako standardní MIDI API. Verze camd.library od Commodoru obsahovala navíc sériový port.\n\nOperační systém AmigaOS má RAM disk dynamicky měnící svoji velikost, a který ji mění podle jejího obsahu. Při spuštění AmigaOS 2.x, se konfigurační soubory operačního systému nahrály do RAM disku při bootováním, což velmi urychlilo použití operačního systému. Ostatní programy byly nahrány jako jakékoliv standardní zařízení a nebrzdily tím start operačního systému.\n"}
{"id": "253304", "url": "https://cs.wikipedia.org/wiki?curid=253304", "title": "Seznam ostrovů Nového Zélandu", "text": "Seznam ostrovů Nového Zélandu\n\nOstrovy Nového Zélandu (anglicky ostrov – \"island\", maorsky ostrov – \"te\"). Tabulka obsahuje přehled ostrovů Nového Zélandu s plochou přes 10 km². Obsahuje i ostrovy novozélandských závislých území (Niue, Cookovy ostrovy), které jsou uvedeny bez pořadového čísla. Nejsou uvedeny ostrovy Rossovy dependence a říční ostrovy (Rakaia, Fereday, Rangitata, Inch Clutha, Rabbit.\n\nPod správu Nového Zélandu patří tato tichomořská souostroví:\n\n\n"}
{"id": "253305", "url": "https://cs.wikipedia.org/wiki?curid=253305", "title": "Logo České republiky", "text": "Logo České republiky\n\nLogo České republiky bylo kolem roku 2006 vyhlášené a je od té doby používané Ministerstvem zahraničí ČR k prezentaci země v zahraničí. Nemá žádné zakotvení v zákonech ani jiných právních předpisech. Je tvořeno pěti barevnými komiksovými bublinami různého tvaru a nápisem Czech Republic. Barevnost, tvary i pořadí těchto bublin jsou přesně definovány. Nápis se používá v různých jazykových variantách kromě češtiny a je vysázen písmem \"John Sans Medium\" z minusek. \n\nLogo vytvořilo grafické studium Side2, které s ním zvítězilo v celostátní soutěži vypsané Ministerstvem zahraničních věcí ČR v roce 2005. Logo vybírala odborná porota složená z předních zástupců designu. \n\nLogo získalo ocenění v soutěži Czech Grand Design.\n\nLogo používá ministerstvo zahraničí při prezentaci aktivit spojovaných s Českou republikou v zahraničí. \n\nLogo nemá nahrazovat státní symboly, například státní znak a státní vlajku, ale má být marketingovou značkou státu. Používá se v různých jazykových verzích, českou verzi však nemá, jako základní je prezentována verze se jménem státu v angličtině. \n\nV designu loga byl zhotoven například oficiální portál České republiky provozovaný Ministerstvem zahraničí ČR. Logo lze zhlédnout na domovské stránce vlevo nahoře.\n\nLogo vyvolalo protichůdné reakce. Zástupci moderního pojetí designu stáli proti zastáncům klasických českých státních symbolů. Logo je nápadné a snadno zapamatovatelné, ale kritici mu vyčítají, že nijak neodráží identitu země.\n\nBarvy jsou jedním ze základních prostředků tvorby vizuálního stylu. Barevná škála loga České republiky má být symbolem rozmanitosti názorů a postojů, vyjadřuje flexibilitu, pestrost a širokou škálu nabídky. Logo České republiky používá šest barev - v pěti bublinách a pak barvu písma:\n\n\nNa zmíněných stránkách ministerstva jsou jednotlivým barvám přiřazeny položky v hlavním menu: červené barvě základní představení, žluté barvě ekonomika, podnikání a věda, zelené barvě turistika a sport, modré barvě kulturní dědictví, purpurové barvě práce a studium. Hlouběji na stránkách jsou používány kromě jednobarevných bublin též výřezy fotografií ve tvaru bubliny. \n\nVšechny bubliny vycházejí z tvarů obvyklých při uvádění přímé řeči v komiksech, zužující se hrot bubliny navazuje na základní tvar bubliny a směřuje vždy dolů a je buď rovný s mírně nakloněnou osou nebo zahnutý. \n\n"}
{"id": "253309", "url": "https://cs.wikipedia.org/wiki?curid=253309", "title": "Gymnázium Boženy Němcové", "text": "Gymnázium Boženy Němcové\n\nGymnázium Boženy Němcové je královéhradecké veřejné gymnázium s jedním typem studia – šestiletým. Zaměřuje se na výuku matematiky, českého jazyka a cizích jazyků.\n\nGymnázium bylo založeno roku 1978 a prvním ředitelem byl Vladislav Král. Původně sídlilo na Šimkově ulici a bylo relativně malé, ale po přesunu části studentů z Gymnázia J. K. Tyla se rozšířilo a přestěhovalo do rozsáhlé budovy bývalé základní školy na Pospíšilově ulici, kde sídlí dodnes.\n\nŠkola měla k roku 2017 zhruba 540 studentů v 18 třídách, které vyučovalo 44 interních a čtyři externí učitelé. Na škole působí pěvecký sbor Gybon a francouzské divadlo. Gymnázium má dlouholeté partnerství se školami ve Würzburgu a v Lythamu. Při škole působí Klub rodičů a přátel.\n\nDnešní Gymnázium Boženy Němcové bylo založeno roku 1978 v reakci na potřebu vzniku druhého gymnázia v rostoucím městě. Do té doby jediné hradecké Gymnázium Josefa Kajetána Tyla už svou kapacitou nestačilo pokrývat poptávku po studiu gymnaziálního typu, a proto bylo rozhodnuto o zřízení nové školy. První školní rok studovalo na gymnáziu celkem osm tříd, které byly převedeny z Gymnázia Josefa Kajetána Tyla a které vyučoval šestnáctičlenný pedagogický sbor, který do nově vzniklého gymnázia prešel taktéž z Gymnázia Josefa Kajetána Tyla.\n\nNové gymnázium působilo v tzv. pouchovské budově, podle adresy budovy bylo gymnázium pojmenováno – \"Gymnázium Velká ulice 3\". Ředitelem se stal Vladimír Král, který společné s dalšími zaměstnanci školy během letních prázdnin roku 1978 intenzivně pracoval na vybavení budovy pro účely výuky, díky čemuž bylo možné 1. září začít vyučovat studenty. Podmínky výuky v budově na Velké ulici byly velice skromné. Ve školním roce 1980/81 byla část gymnázia přesunuta do části budovy ZŠ v Šimkově ulici, kterou bylo pro potřeby gymnázia možné uvolnit díky vzniku nových školních budov ve městě. \n\nSpolečně s přidělením nových prostor bylo do školy přesunuto dalších devět tříd z GJKT společně s odpovídajícím počtem pedagogů. Výuka na škole, která se nově jmenovala Gymnázium v Šimkově ulici, probíhala současné ve dvou budovách, které od sebe byly vzdáleny několik kilometrů, což bylo organizačně náročné. V roce 1983 se přestala používat pouchovská budova a proběhlo poslední stěhování školy, škola získala celou budovu zrušené základní školy na Pospíšilově třidě. Také toto stěhování bylo spojeno se změnou názvu školy na Gymnázium v Pospíšilově třidě. Budova bývalé základní školy plně nevyhovovala potřebám gymnaziální výuky, chyběly hlavně odborné učebny. Díky přestavbám v následujících letech vznikly například posluchárny a laboratoře chemie, fyziky nebo biologie, učebna jazyků nebo výpočetní techniky. Růst kvality zázemí pro výuku pomáhal v rozvoji školy, jehož odrazem je školní rok 1986/87, ve kterém studovalo na gymnáziu 770 studentů ve 24 třídách, což byla nejvyšší počty v historii školy.\n\nV roce 1991 došlo k přejmenování školy na Gymnázium Boženy Němcové, po debatě zvítězil tento název nad druhou možností, která název školy spojovala s osobností prof. Františka Drtiny. Výnos Ministerstva školství z roku 1936 sice celý komplex budov pojmenoval „Školy prof. Drtiny“, nad pokračováním tradice pojmenování školy po tomto filosofovi a pedagogovi však zvítězila vazba na blízkou sochu spisovatelky Boženy Němcové, která se už od roku 1950 nacházela před budovou. V následujících letech proběhly další významné stavební úpravy. Byly vybudovány podzemní šatny a nový hlavní vstup do školy (při stavbě byla socha Boženy Němcové dočasně přemístěna) a došlo k úpravě prostor před školou. V okolí sochy proběhly sadové úpravy, lavičky a chodníky.\n\nOd školního roku 1992/93 došlo k zavedení šestiletého studia, které nejprve doplnilo klasické studium čtyřleté a později se stalo jediným typem studia na Gymnáziu Boženy Němcové. Poslední maturanti čtyřletého studia maturovali v roce 2015. Od školního roku 2004/2005 byla rozšířena nabídka volitelných předmětu, pro předposlední ročník studia se jedná o šest hodin týdně a v maturitním ročníku o hodin dvanáct. V učebnách jsou k dispozici počítače, dataprojektory nebo interaktivní tabule. Zaveden byl také elektronický systém, který nahradil papírovou třídní knihu. V rámci rekonstrukce budovy školy přišla na radu také výměna oken, která byla dokončena roku 2016.\n\nVe školním roce 2017/2018, ve kterém gymnázium slaví čtyřicáté výročí vzniku, studovalo na škole v osmnácti třídách celkem 536 studentů, které vyučovalo 46 interních učitelů a 4 externí učitelé.\n\nZa dobu existence školy prošla výuka i odborné učebny českého jazyka a literatury řadou podstatných změn. Na škole jsou 3 učebny českého jazyka.\n\nOd roku 2005 se družstvo gymnázia účastní mezinárodní dějepisné soutěže gymnázií v Chebu, zaměřené na české a slovenské dějiny. Nejlepšího výsledku gymnázium dosáhlo roku 2010, kdy tým gymnázia obsadil 3. příčku.\n\nV současné době se zeměpis vyučuje na gymnáziu v primě, sekundě, tercii a kvartě. Pro zájemce ve vyšších ročnících je pak otevřen seminář ze zeměpisu.\n\nNa škole je pro výuku zeměpisu vybavena učebna (dataprojektor, interaktivní tabule apod.) a možnost výuky nabízí i multimediální učebna – hlavně pro výuku GISu. Studenti se každoročně zúčastňují zeměpisné olympiády.\n\nTéměř 20 let škola zajišťuje organizaci krajských kol Matematické olympiády.\n\nMezi soutěže, v nichž je úspěch tradičně nejvíce ceněn, patří biologická olympiáda kat. A, B, C. V soutěži Přírodovědný klokan získali studenti úspěchy na celostátní úrovni. Na národní úrovni studenti obsazovali čelné pozice i v soutěži KRNAPu pro mladé přírodovědce, kde opakovaně získali umístění ve zlatém pásmu. Opakovaně soutěžili v ekologické olympiádě. \n\nV mezinárodním projektu Naturnet v rámci programu pro vědu a výzkum (v letech 2002 – 2006) studenti prokázali schopnost týmové práce, propojení biologických znalostí s jazykovými a IT technologiemi. \n\nStudenti gymnázia se pravidelně účastní Fyzikální olympiády.\n\nOd roku 1997 se ve výuce uplatňují divadelní techniky. První skupina francouzského divadla vedená francouzskou lektorkou Brunhilde Gendras uvedla na Festivadle Brno 1999 La Fontainovy bajky, získala první cenu a reprezentovala ČR v La Roche-sur Yon na Festivale. V roce 2003 byla skupině \"Atelier Théâtre Gybon\" udělena prestižní evropská jazyková cena Label za projekt \"Hrát francouzský jazyk\". Dodnes \"Atelier Théâtre Gybon\" uvedl na šedesát her.\n\nSeminář tvůrčího psaní byl na Gymnáziu Boženy Němcové založen v roce 2008 a prošla jím řada studentů, mezi nimiž najdeme i dnes již úspěšné autory (Ondrej Macl, David Kořínek,). V rámci semináře vychází od roku 2008 almanachy studentských textu, které na hodinách semináře vznikaly. V letech 2010 a 2011 vyhrál školní internetový časopis \"Punkl\" celostátní soutěž Časopis roku.\n\nOd roku 2010 pořádá škola seminář pro studenty i pro veřejnost \"Setkání s dobrým čajem a s literaturou\" aneb \"Gybon Tea Party\". Od roku 2012 je akce zařazena do programu \"Východočeského uměleckého maratonu\" Střediska východočeských spisovatelů. Díky spolupráci se Střediskem východočeských spisovatelů mají studenti možnost vystoupit také na dalších akcích.\n\n"}
{"id": "253315", "url": "https://cs.wikipedia.org/wiki?curid=253315", "title": "Butch Cassidy", "text": "Butch Cassidy\n\nButch Cassidy (13. dubna 1866 Beaver, Utah – 7. listopadu 1908, San Vicente, Bolívie), rodným jménem Robert LeRoy Parker, byl proslulý železniční a bankovní lupič a známý pistolník na divokém západě.\n\nVyrůstal v Circleville jako prvorozený syn z celkem 13 dětí Maximilliána Parkera a Anny Campbellé Gilliesé.\n\n"}
{"id": "253318", "url": "https://cs.wikipedia.org/wiki?curid=253318", "title": "Butch Cassidy a Sundance Kid", "text": "Butch Cassidy a Sundance Kid\n\nButch Cassidy a Sundance Kid (v angličtině Butch Cassidy and the Sundance Kid) je americký western George Roye Hilla z roku 1969, kde hlavní role obávaných bankovních a železničních lupičů Butche Cassidyho a Sundance Kida hrají Paul Newman a Robert Redford. Film získal 4 Oscary (kamera, hudba, píseň, scénář). Historie se film drží jen volně. Hlavní ženskou postavu vytvořila Katharine Rossová.\n\nÚstřední píseň \"Raindrops Keep Fallin' on My Head\" se posléze stala velmi oblíbenou a právě za ni dostal film jednoho ze svých Oscarů.\n\nPříběh vypráví o dvou banditech a lupičích - elegantním Butchi Cassidym (Paul Newman), který není nijak vynikající střelec a pistolník a milém Sundance Kidovi (Robert Redford), který je střelec excelentní. Oba jsou členy větší lupičské bandy, která se specializuje na vylupování bank a vlaků.\n\nPo jednom nepříliš úspěšném vyloupení peněz z vlaku a poničení vlakové soupravy se je ale rozhodnou úřady i majitelé železniční společnosti dostat. Vyšlou proti nim skupinu stopařů a šerifů, která je neúnavně pronásleduje, kam se jen hnou. Z obou se tak stanou věční štvanci. Když se jim podaří utéci z nejhoršího skokem z vysoké skály do rozbouřeného potoka, rozhodnou se odjet spolu s Sundance Kidovou přítelkyní učitelkou Ettou (Katharine Rossová) do Jižní Ameriky do Bolívie, kde začnou opět vykrádat banky a na krátkou dobu se jim opět daří. Nicméně Etta se po čase vrátí zpět do Spojených států a oni se rozhodnou pracovat a živit se poctivě, získají místo ozbrojené stráže určené pro transport peněz do místních dolů v horách. Poté, co ale společně zabijí celou skupinu bolivijských banditů, kteří jim chtěli ukrást převáženou výplatu pro místní horníky, se ale jejich osud naplní. Začne je opět vytrvale stíhat jak bolivijská policie tak i bolivijská armáda a oba přátelé se kvůli mnoha léčkám a zvratům dostanou do bezvýchodné situace - oba jsou uvěznění v jedné malé bolivijské obci v jakési hospodářské budově, zraněni a obklíčeni strážci zákona. Není úniku a tak se tedy bok po boku vrhnou vstříc nebezpečí. Zazní výstřely a vše se zastaví - film končí.\n\nPo premiéře se stal velmi oblíbený – tehdy mladý a již úspěšný filmový režisér a tehdy méně známý herec Robert Redford a v té době již velmi známá hollywoodská herecká hvězda Paul Newman slavili úspěch, šlo o jejich první vzájemnou spolupráci, kterou si později zopakovali i ve filmu \"Podraz\". Redford za roli Sundance Kida získal téhož roku cenu BAFTA za nejlepší herecký výkon. Dojímavá filmová hudba s krásnou ústřední filmovou písní celkový dojem jen podtrhly.\n\n"}
{"id": "253330", "url": "https://cs.wikipedia.org/wiki?curid=253330", "title": "Faráhrúd", "text": "Faráhrúd\n\nFaráhrúd ( ), je řeka na východě Íránské vysočiny v Afghánistánu (Faráh, Ghor). Je 580 km dlouhá. Povodí má rozlohu přibližně 33 000 km².\n\nPramení v jižních výběžcích hor Band-e Bayan. Na horním a středním toku protéká Středoafghánskými horami a na dolním toku pouštní rovinu Sistán. Ústí do systému bezodtokých jezer Hamún.\n\nNejvyšších vodních stavů dosahuje na jaře. Na podzim dochází k dešťovým povodním. V létě na dolním toku vysychá.\n\nVyužívá se na zavlažování. V údolí řeky se nachází město Faráh, jež je centrem stejnojmenné oázy.\n"}
{"id": "253331", "url": "https://cs.wikipedia.org/wiki?curid=253331", "title": "Týdeus", "text": "Týdeus\n\nTýdeus (latinsky \"Tydeus\") je v řecké mytologii synem kalydónského krále Oinea. Jeho matkou byla druhá králova manželka Periboia. \n\nByl ještě velmi mladý, když v prchlivé hádce zabil dva své příbuzné a musel proto nahonem Kalydón opustit. Uchýlil se do Argu, kde ho přijal tehdejší král Adrástos až tak přátelsky, že se Týdeus po čase stal manželem královy mladší dcery Déipyly. Ta mu později dala syna jménem Diomédés, který se stal jedním z hrdinů trojské války. \n\nVe stejné době se objevil v Argu Polyneikés, syn thébského krále Oidipa. Bylo to v pohnuté době, kdy slepý Oidipus po zveřejnění jeho těžkých osudových provinění byl vyhnán lidem i svými syny z bohatých, opevněných Théb a odešel do vyhnanství provázen jenom dcerou Antigonou. Mezi Polyneikem a jeho bratrem Eteoklem propukl spor a následnictví, Eteoklés a jeho strýc Kreón vyhnali Polyneika z Théb a on hledal spojence pro znovuzískání svých práv v Argu. \n\nKrál Adrástos ho přijal stejně jako dříve Týdea, dal Polyneikovi za ženu svou druhou dceru Argeiu. Pak oba zeťové přemlouvali Adrásta, aby jim pomohl dobýt zpět jejich města. Dojednáno, první se budou dobývat Théby a potom Kalydón. Tak bylo shromážděno vojsko v čele se sedmi chrabrými bojovníky pro válku známou jako Sedm proti Thébám. Byli to kromě Adrásta, Týdea a Polyneika dále: Kapaneus, Hippomedón, věštec Amfiaráos a Parthenopaios.\n\nJejich výprava však jim přinesla katastrofu, všichni velící hrdinové před branami Théb padli, přežil z nich jediný Adrástos. Padl i Týdeus, přes velkou ochranu bohyně Athény. Byl zraněn thébským bojovníkem Melanippem, kterého vzápětí zabil Amfiaráos. Uťal Melanippovi hlavu a nesl ji Týdeovi, který pozřením mozku nepřítele zachová svůj život. V té chvíli se blížila bohyně Athéna a když viděla tu odpudivou scénu, vylila na zem čarovný lék, který měl Týdeův život ochránit, a Týdeus na následky svého zranění v bolestech zemřel. \n\nThéby se ubránily, ne však nadlouho. Po deseti letech synové slavných dobyvatelů z války Sedm proti Thébám sešikovali výpravu Epigoni|Epigonů (Potomků). Padlým byl tentokrát jenom syn Adrástův, ostatní přežili. Brány Théb byly prolomeny, hradby pobořeny, město pokořeno. \n\n"}
{"id": "253332", "url": "https://cs.wikipedia.org/wiki?curid=253332", "title": "Soběnovská vrchovina", "text": "Soběnovská vrchovina\n\nSoběnovská vrchovina je geomorfologický podcelek v Novohradském podhůří. Jedná se o členité kerné pohoří složené z hrástí a prolomů. Malše a její přítoky vytvářejí hluboce zaříznutá, místy až kaňonovitá údolí.\n\nPodle staršího geomorfologického členění Česka se Soběnovská vrchovina členila na 6 geomorfologických okrsků: Pořešínská pahorkatina, Slepičí hory, Ličovská kotlina, Hodonický hřbet, Malontská sníženina a Bukovský hřbet. Novější členění považuje tyto jednotky za podokrsky a řadí je do okrsků Kohoutská vrchovina (Pořešínská pahorkatina, Slepičí hory, Dluhošťská kotlina) a Malontská vrchovina (Hodonická vrchovina, Malontská sníženina, Bukovská vrchovina).\n\nNejvětší část Soběnovské vrchoviny (střední a jižní) tvoří žuly moldanubického plutonu a cordieritické ruly jeho pláště. V severní části se nacházejí svorové ruly a svory.\n\n"}
{"id": "253340", "url": "https://cs.wikipedia.org/wiki?curid=253340", "title": "Polyneikés", "text": "Polyneikés\n\nPolyneikés (latinsky \"Polynaeces\") je v řecké mytologii synem thébského krále Oidipa a jeho manželky a matky Iokasté. \n\nJeho otec Oidipus byl obviněn a usvědčen ze dvou hrůzných zločinů - zabití svého otce krále Láia a sňatku s vlastní matkou Iokasté. Oba činy spáchal nevědomky, oba byly předpovězeny osudovou věštbou. \n\nDo té doby byl Oidipus ctěným a milovaným vládcem, brzy se však veřejné mínění od něj odklonilo, lid i jeho vlastní synové žádali potrestání. Slepý Oidipus musel opustit Théby a jako vyhnanec bloudil světem, až se jej ujal athénský král Théseus. Na této cestě ho doprovázela jenom dcera Antigona a byla to cesta poslední. \n\nKrálovští synové Eteoklés a Polyneikés se brzy svářili o vládu nad Thébami, nakonec bylo rozhodnuto, že bude každý z nich vládnout jeden rok a budou se takto střídat. První vládl Eteoklés, avšak když jeho rok končil, nechtěl se vlády vzdát a bratra vyhnal. Zatrpklý Polyneikés našel útočiště v Argu, kde vládl král Adrástos. Ten mu byl nakloněn, dal mu dokonce svou dceru Aigeiu za manželku. Pak začali shromažďovat vojsko pro válečnou výpravu Sedm proti Thébám. V čele vojska stanuli: Adrástos, Týdeus a Polyneikés a dále Kapaneus, Hippomedón, věštec Amfiaráos a Parthenopaios. \n\nPodle věštby záviselo vítězství ve válce na tom, na čí stranu se postaví bývalý král Oidipús. Polyneikés se vypravil až do Oidipova útočiště na Kolónu u Athén a otce přemlouval, prosil, nakonec hrozil. Oidipús však nezapomněl na to, jak ho vlastní synové vyhnali z Théb, prohlédl faleš a oba syny proklel a předpověděl jim oběma smrt. \n\nPolyneikés přemlouval věštce Amfiaráa, který se účasti na výpravě bránil a před ostatními muži se dokonce schovával. Věděl dobře, že podle věštby zahynou před Thébami všichni vojevůdci, s výjimkou Adrásta. Polyneikés nakonec sáhl k jiným prostředkům přesvědčování: Amfiaráově manželce Erifýlé nabídl vzácný a drahocenný náhrdelník jejich pramáti Harmonie, manželky zakladatele Théb Kadma. Tomu nebylo možné odolat, Erifýlé přijala a svého manžela Amfiaráa přesvědčila, že má do války vytáhnout. A vojsko vytáhlo proti Thébám. \n\nNic se nevyvíjelo dobře, Thébané pod vedením Eteokla a Kreonta se statečně bránili. Když se boje bez výsledku protahovaly, vůdcové dohodli, že výsledek války má záviset na souboji obou bratří. Souboj byl nelítostný a vyrovnaný. Nakonec Eteoklés zasadil bratrovi smrtelnou ránu mečem. Když se chystal svléknout Polyneikovu zbroj, ten z posledních sil se vzchopil a zasáhl svého bratra poslední smrtelnou ranou. \n\nVálka tím skončila, Argejci odtáhli od nepokořených thébských bran. Thébané však porušili dohodnuté příměří a vyrazili do posledního útoku, v němž Argejce na hlavu porazili. Z jejich vůdců zůstal naživu jediný Adrástos. \n\nZatímco thébský Kreón, po smrti obou následníků se stal králem v Thébách, nařídil pohřbít Eteokla se všemi poctami, mrtvé tělo Polyneikovo pohřbeno být nesmělo. Mělo být rozsápáno divou zvěří, takže jeho duše nemohla odejít do Hádovy říše. Nikdo si nedovolil překročit tento královský rozkaz, s výjimkou jeho sestry Antigony. Ta se nebála ani trestu smrti, který král vyhlásil. Tělo svého bratra s pomocí bohů pohřbila. Zato ji chtěl Kreón zabít před zraky všech, nakonec vydal rozkaz, aby Antigona byla zaživa pohřbena v rodinné hrobce. To se hrubě nelíbilo bohům, jejichž trestu se nakonec Kreón zalekl. Jeho syn Haimón, dívčin snoubenec, šel Antigonu osvobodit, ale našel ji mrtvou, oběsila se na pohřební stuze. Haimón se ze žalu probodl otcovým mečem. Nad jeho smrtí pak ještě žalem spáchala sebevraždu jeho matka Eurydika, Kreontova manželka. \n\nThéby se ubránily, ne však nadlouho. Po deseti letech synové dobyvatelů z války Sedmi proti Thébám sešikovali výpravu Epigonů (Potomků). Padlým byl tentokrát jenom syn Adrástův, ostatní přežili. Brány Théb byly prolomeny, hradby pobořeny, město pokořeno. \n\n"}
{"id": "253341", "url": "https://cs.wikipedia.org/wiki?curid=253341", "title": "Ztracený svět", "text": "Ztracený svět\n\nNázev Ztracený svět má více děl:\n"}
{"id": "253343", "url": "https://cs.wikipedia.org/wiki?curid=253343", "title": "Jižní Georgie", "text": "Jižní Georgie\n\nJižní Georgie ( , ) je hlavní a největší ostrov britského zámořského území Jižní Georgie a Jižní Sandwichovy ostrovy v Jižním Atlantském oceánu. Na ostrově nežijí žádní stálí obyvatelé, pouze vládní úředníci s rodinami v hlavním městě King Edward Point a pracovníci muzea poblíž Grytvikenu. Ostrov si nárokuje Argentina a spor vyvrcholil v argentinsko-britské válce v létě 1982, kdy byl okupován Argentinou.\n\nOstrov Jižní Georgie údajně poprvé spatřil v roce 1675 Anthony de la Roche, londýnský obchodník, a podle něj byl na prvních mapách pojmenován Rochův ostrov. V roce 1756 jej zahlédla španělská obchodní loď León. Na ostrově se poprvé vylodil James Cook v roce 1775, který jej také zmapoval, pojmenoval ostrov Georgia na počest krále Jiřího III. (George III) a prohlásil je britským územím. Britská vláda byla formálně zřízena v roce 1843.\nV roce 1882 zakotvila v zátoce Royal bay německá expedice, sledující zatmění Venuše.\n\nBěhem 19. století sloužil ostrov jako základna lovců tuleňů a v první polovině 20. století jako základna velrybářských lodí. První pozemní velrybářská stanice (a tím i první trvalé osídlení ostrova) byla zřízena Norem Carlem Antonem Larsenem v roce 1904. Stanice sloužila Argentinské rybářské společnosti až do roku 1965. Povolení ke zřízení velrybářských stanic uděloval (britský) guvernér Falklandských ostrovů. Na ostrově existovalo 7 stanic (v pořadí od západu na východ):\n\n\nOd roku 1905 byla na ostrově v provozu argentinská meteorologická stanice v Grytvikenu. V roce 1909 bylo zřízeno správní středisko na King Edward Point, blízko velrybářské stanice Grytviken. Permanentně přítomná britská správa dohlížela na dodržení britského práva a regulaci ekonomických a vědeckých aktivit na tomto teritoriu.\nBěhem druhé světové války umístilo britské královské námořnictvo ozbrojenou obchodní loď, aby chránila Jižní Georgii a antarktické vody před německými nájezdy.\n\n19. března 1982 obsadila skupina Argentinců, vydávajících se za obchodníky, rybářskou stanici Leith Hatbour, čímž začala falklandská válka. 3. dubna argentinské jednotky obsadily Grytviken. Ostrov byl znovu dobyt britskými jednotkami 25. dubna. Od roku 1985 jsou Jižní Georgie a Jižní Sandwichovy ostrovy spravovány jako samostatné závislé teritorium.\n\nOstrov, nazývaný také ostrov Pepys, má plochu 3528 km². Leží asi 1390 km jihovýchodovýchodně od Falklandských ostrovů. Je hornatý a většinou pustý. 11 vrcholů přesahuje výšku 2000 m a jejich svahy jsou zbrázděny hlubokými soutěskami s ledovci, z nichž je největší Fortuna. Nejvyšším vrcholem je Mount Paget, vysoká 2934 m.\n\nGeologicky je ostrov tvořen rulou a krystalickou břidlicí, beze stop zkamenělin. Ostrov, podobně jako Falklandské ostrovy, je pravděpodobně pozůstatkem větší, nyní zmizelé pevniny, která navazovala na Andský systém.\n\nPočasí na ostrovech je velmi proměnlivé a drsné. Převládá západní proudění vzduchu, s obdobími bezvětří. Obvyklé nejvyšší denní teploty na Jižní Georgii na úrovni hladiny moře jsou v zimě (srpen) kolem 0 °C a v létě (leden) 10 °C. Nejnižší teploty jsou v zimě obvykle kolem –5 °C a jen zřídka pod –10 °C. Průměrné roční srážky na Jižní Georgii jsou kolem 1 500 mm, z nichž většina padá ve formě sněhu nebo sněhu s deštěm – v kterékoli roční době. Sněžná čára je ve vnitrozemí v létě ve výšce asi 300 m.\n\nNa ostrově převládají západní větry občas přerušované obdobím bezvětří. Proto je na východní straně Jižní Georgie (závětrná strana) mnohem příjemnější klima než na exponované západní. Počasí obvykle znemožňuje přístup na ostrovy lodí, ačkoliv na severním pobřeží Jižní Georgie je několik zátok vhodných ke kotvení. Vítr, který vane nahoru po západní straně hor a pak dolů po jejich východní straně se stává teplejší a sušší; tím se dají vysvětlit vyšší letní teploty na východní straně ostrova, které občas v létě přesáhnou 20 °C.\nNejvyšší zaznamenaná teplota byla 23 °C v Grytvikenu.\n\nMoře obklopující Jižní Georgii jsou po celý rok chladná kvůli blízkosti Antarktického proudu. V zimě okolní moře nezamrzá, ačkoli v uzavřených zátokách se může vytvářet tenká vrstva ledu. Ledovce jsou časté. Teplota moře na konci srpna klesá k 0 °C a stoupá ke 4 °C na začátku dubna.\n\nVýkonná moc je svěřena panovníkovi Spojeného království a je vykonávána komisařem pro Jižní Georgii a Jižní Sandwichovy ostrovy.\n\nPříjmy těchto ostrovů pochází ze tří zdrojů:\nV roce 1944 vyšly pro Jižní Georgii přetisky poštovních známek Falkland s textem \"South Georgia Dependency of\". Poté nastoupily známky Falklandských dependencí. V letech 1963 až 1980 vycházely definitivní známky s textem \"South Georgia\", které zobrazovaly místní prostředí, případně se jednalo o společné emise britské oblasti. Celkové množství vydaných známek do roku 1979 činí 76 a jeden aršík, přičemž od roku 1980 je opět nahradily poštovní známky Falklandských dependencí a od roku 1986 známky Jižní Georgie a Jižních Sandwichových ostrovů.\n\nNávštěvníci přijíždějí nejvíce na velkých turistických lodích. V roce 2004 jejich počet dosáhl 3765 návštěvníků, kteří dorazili na 40 plavidlech. Nejvíce jich přijelo z USA (32%), ze Spojeného království (25%) a Německa (15%). 18 návštěvníků přijelo na soukromých jachtách. Popularitu získávají výlety na hnízdiště albatrosů, zejména na Prion Island.\n\nV roce 1993 rozšířilo Spojené království své teritoriální vody okolo ostrovů z 12 na 200 mil. Dodržování této námořní hranice je hlídáno satelity. Jedna licence v roce 2004 stála 110 000 $. Každý rok je z moře uloveno 100–200 000 tun krillu. Možné je také lovit ledovku patagonskou.\n"}
{"id": "253344", "url": "https://cs.wikipedia.org/wiki?curid=253344", "title": "Krasíkov", "text": "Krasíkov\n\nNázev Krasíkov není jednoznačný:\n\n"}
{"id": "253345", "url": "https://cs.wikipedia.org/wiki?curid=253345", "title": "Titanic (rozcestník)", "text": "Titanic (rozcestník)\n\nTitanic či počeštěně Titanik může označovat více věcí:\n\n\n\n\n\n\n"}
{"id": "253346", "url": "https://cs.wikipedia.org/wiki?curid=253346", "title": "Timaios (historik)", "text": "Timaios (historik)\n\nTimaios (řecky Τιμαῖος, asi 356 př. n. l. – asi 260 př. n. l.) byl starověký řecký historik.\n\nTimaios byl synem Andromacha, zakladatele města Tauromenium (dnešní Taormina) na Sicílii. Kvůli své účasti na politickém boji byl kolem roku 317 př. n. l. syrakuským tyranem Agathoklem poslán do vyhnanství. Žil pak dalších padesát let v Athénách, kde studoval rétoriku v Isokratrově řečnické škole a sepsal svá historická díla. Za vlády syrakuského tyrana Hieróna II. mu bylo umožněno vrátit se na Sicílii, kde zemřel.\n\nHlavním Timaiovým dílem jsou jeho \"Dějiny (Ιστοριαι)\" (dochován je pouze zlomek), které ve třiceti osmi knihách zachycují od mytických dob události na Sicílii, Itálii, v Kartágu a v jednotlivých episodách i v Řecku do Agathoklovy smrti v roce 289 př. n. l.. Později Timaios svůj spis doplnil o události, týkající se krále Pyrrha, a dovedl jej zhruba do počátku první punské války. Dále sepsal chronografické dílo o olympijských vítězích a prosadil do řecké historiografie počítání podle olympiád počínaje rokem 776 př. n. l., neboť do té doby byla léta určována různě, např. podle eforů ve Spartě nebo podle archontů v Athénách.\n\nTimaiovi lze vytknout určitou neobjektivnost. Ta se projevovala především v tom, že na některých samovládcích vyhledával jen špatné stránky a často vinil své předchůdce ze lži, takže byl posměšně nazýván Epitimaios (Hanobitel). Nejvýznamnější historik období helénismu Polybios, který na Timaiovy \"Dějiny\" navázal, mu zase vytýkal osobní neznalost míst, o kterých psal, a malou praktickou zkušenost s politickými a vojenskými záležitostmi. Přesto se nedá Timaiovu dílu upřít převažující přesnost, která je podložena zevrubným studiem různých zdrojů.\n"}
{"id": "253351", "url": "https://cs.wikipedia.org/wiki?curid=253351", "title": "Ilja Zeljenka", "text": "Ilja Zeljenka\n\nIlja Zeljenka, v českém přepisu bývá také uváděn jako Ilja Zelenka (21. prosince 1932 – 13. července 2007), byl slovenský hudební skladatel. Pocházel z rodiny bratislavského novináře Ľuda Zeljenky a vídeňské rodačky Ireny, rozené Michlové. Vyrůstal v Bratislavě.\n\nZároveň se studiem na gymnáziu soukromě studoval harmonii a kontrapunkt u Jána Zimmera a hru na klavír u Rudolfa Macudzinského. V roce 1956 dokončil studium hudební skladby u profesora Jána Cikkera. Ilja Zeljenka patřil k nejvýznamnějším osobnostem československé hudby druhé poloviny 20. století. Jako samouk se dopracoval ke značně osobitým harmonickým a metrorytmickým řešením. Už z tohoto raného období si odnesl smysl pro vlastní kompoziční řešení, což znamená, že i s podněty pocházejícími z „Nové hudby“ a tehdejší hudební avantgardy se vyrovnal dosti originálním způsobem.\n\nKoncem padesátých let reagoval na ideový formalismus, který v tomto období prorůstal celou společností prakticky ve všech sférách lidské činnosti a velmi výrazně pronikal především do tehdejší umělecké ideologie. Zároveň s tím se jednalo o jeho kritickou reakci na opožděný romantismus a českou hudební modernu.\n\nV šedesátých letech způsobil rozruch mezi několika tehdejšími patrony slovenské hudby svými\nskladbami, kterými jako jeden z prvních skladatelů navázal na „postweberovskou“ linii. V skladbách z této doby dominovala zvukovost, zkoušená a posléze i přenesená do hlasového projevu zpěváků či recitátorů (např. kantáta \"Osvienčim\", \"Metamorphoses XV pro komorní soubor a recitátora na latinský Ovidiův text\", \"Zaklínadla pro sbor a orchestr na vlastní latinský text\"). V tomto období dospěl ke svému vlastnímu grafickému záznamu hudby na způsob polské školy. Spolupracoval také s Elektroakustickým studiem Československého rozhlasu (1961) – výsledkem bylo množství filmové hudby.\n\nPoněvadž sedmdesátá léta se nesla ve znamení všeobecné stagnace nejen svobodné kultury, ale i celé společnosti, Ilja Zeljenka se soustředil zejména na tvorbu určenou pro lidové soubory a připojil se tak k tehdejší neoromantické orientaci evropské hudby. Mnohá jeho díla pocházející z tohoto období byla na veřejnosti předvedena až mnohem později.\n\n\n\nJe autorem dvou oper (\"Bátoryčka\" 1994, \"Posledné dni Veľkej Moravy\" 1996), orchestrálních děl (5 symfonií, Hudba pro orchestr – \"Zakletý pohyb pro orchestr\"), instrumentálních koncertů, kantát (\"Osvienčim, Slovo\"), komorních skladeb (pět smyčcových kvartetů, dvě klavírní kvinteta), hudby scénické a filmové (\"Drak se vrací\", \"Dolina\"). Stál při zrodu elektroakustické hudby.\n\nDcera Alexandra Švolíková (*1965) je výtvarnicí a ilustrátorkou. Pracuje ve výtvarné redakci nakladatelství Argo, žije v Čechách.\n\n"}
{"id": "253356", "url": "https://cs.wikipedia.org/wiki?curid=253356", "title": "Eteoklés", "text": "Eteoklés\n\nEteoklés (řecky \"Ἐτεοκλῆς\", latinsky \"Eteocles\") je v řecké mytologii syn thébského krále Oidipa a jeho manželky a matky Iokasté.\n\nJeho osudy jsou podobné osudům jeho bratra Polyneika, jenom viděné z druhé strany. Jejich otcem byl Oidipus, thébský král, jehož osud provedl hrůznými zákrutami. Když se naplnil, ukázalo se, že Oidipus před léty zabil svého otce, krále Láia a vzal si za ženu jeho vdovu, svou vlastní matku. To vše, aniž by Oidipus cokoliv tušil.\n\nKdyž se jeho příšerná vina prokázala, Oidipova manželka a matka v jedné osobě spáchala sebevraždu a Oidipus se vlastní rukou oslepil. Během krátké doby ztratil přízeň svého lidu, zavrhli ho i synové Eteoklés a Polyneikés, dcera Isména ho nezavrhla, ale jedině dcera Antigona stála při něm a doprovodila ho slepého, opuštěného do vyhnanství. Na konci této cesty našel útočiště u athénského krále Thésea a také místo svého posledního odpočinku.\n\nV Thébách po králově vyhnání brzy nastaly sváry mezi oběma syny o následnictví. Spolu se strýcem Kreontem dohodli, že bratři se budou vždy po roce střídat. První se ujal vlády Eteoklés, avšak po doběhnutí prvního roku odmítl vládu předat a bratra vyhnal. Polyneikés se uchýlil do Argu, kde ho přijal vlídně král Adrástos, jehož se brzy také stal zetěm. Poté začali shromažďovat vojsko k tažení na Théby. Pod vedením sedmi vůdců vytáhlo do války, nazývané Sedm proti Thébám.\n\nEteoklés prohlásil Polyneika za zrádce, shromáždil všechny muže k obraně města. Válečný střet však nepřinesl rychlé řešení. Bylo dohodnuto, že válku vybojují sami bratři a čí bude vítězství v souboji, toho bude i vítězství ve válce. Bojovali tvrdě a nelítostně, ve vyrovnaném boji nakonec uštědřil smrtelnou ránu svému bratru Eteoklés. Když však chtěl vzít jeho zbroj jako trofej, Polyneikés jej posledními silami probodl. Obránci města vyrazili proti dobyvatelům a argejští se dali na útěk. Válka skončila, Théby nebyly pokořeny.\n\nZatímco Eteoklovi byl vypraven pohřeb se všemi poctami, tělo Polyneika – zrádce Théb – nesmělo být z příkazu Kreonta pohřbeno. Tomuto příkazu se vzepřela Antigona, s pomocí bohů tělo svého bratra pohřbila, aby jeho duše došla věčného klidu. Kreón ji za to nechal zazdít do rodinné kobky. Když se zvedl odpor bohů i poddaných, poslal svého syna Haimóna, aby ji vysvobodil. Antigona však už byla mrtvá. Haimón se probodl mečem. Život si vzala také jeho matka Eurydika.\n\nThéby zničila po deseti letech válka, kterou vedli Epigoni (Potomci). Brány Théb byly prolomeny, hradby pobořeny, město zničeno.\n\n"}
{"id": "253361", "url": "https://cs.wikipedia.org/wiki?curid=253361", "title": "Půlpecen", "text": "Půlpecen\n\nPůlpecen je část obce Chrastavec v okrese Svitavy. Leží na pravém břehu Svitavy, přibližně 20 km jižně od Svitav, při historické hranici Čech a Moravy. V osadě se 130 obyvateli a 24 domy v současnosti není žádný obchod, restaurace, avšak zásobování je umožněno blízkostí sousedních obcí, zejména Moravské Chrastové a Brněnce.\n\nZajímavá stavba na severním okraji obce. Vilu nechal postavit v letech 1911 až 1913 majitel blízké textilní továrny Arnold Löw-Beer. Objekt se nalézá ve strmém svahu nad silnicí. Jedná se o třípodlažní dům s bohatě dekorovanou fasádou. Za originálně zdobenými dveřmi se nalézal foyer obložený mramorovými deskami. Interiér byl dále obložen dřevěným obkladem a látkovými tapetami, pro vstup do vyšších pater byl vybaven víceramenným schodištěm. Podle pamětníků byly ve vstupní hale ze stropu zavěšeny barevné skleněné arkády s osvětlením. Ve vile pobýval během svého působení v blízké továrně Oskar Schindler, část vily měla sloužit k záchraně židovských vězňů. \n\nObjekt byl poškozen hlavně hrubými stavebními zásahy v 50. letech 20. století a dostal se do havarijního stavu. S podporou Pardubického kraje zde však proběhla rozsáhlá rekonstrukce. Budova byla 31. října 2006 prohlášena Ministerstvem kultury za kulturní památku.\n\nV Půlpecnu se též nachází starý vodní mlýn s elektrárnou a pilou, který již není funkční a náhon byl v letech 2005-2006 zasypán. \n\nNaproti mlýnu byla vystavěna Čistička odpadních vod.\n\nPřibližně v polovině kilometr dlouhé obce se nachází rekonstruovaná studánka s pitnou vodou.\n"}
{"id": "253362", "url": "https://cs.wikipedia.org/wiki?curid=253362", "title": "Futurum", "text": "Futurum\n\nFuturum má více významů:\n\n"}
{"id": "253367", "url": "https://cs.wikipedia.org/wiki?curid=253367", "title": "Historické provincie Finska", "text": "Historické provincie Finska\n\nHistorické provincie Finska ( , ) byly správní oblasti ve Finsku, když bylo součástí Švédska. Starý systém provincií se rozpadl roku již 1634, kdy je nahradily kraje, které vydržely až do roku 1997, kdy územní správa prošla ve Finsku reformou.\n\nZnaky provincií se poprvé společně objevily na pohřbu Gustava I. Vasy roku 1560, kdy mnohé provincie také získaly své první znaky. Když se Finsko stalo roku 1809 součástí Ruského impéria, některé tradiční znaky začaly částečně odlišovat od původních švédských. Na starých znacích je možno vidět rozdíl mezi provinciemi hraběcími (koruna z perel) a vévodskými (koruna se špičkami). Od roku 1884 měly již všechny znaky švédských provincií stejnou vévodskou korunu. Staré znaky posloužily také jako základ dnešních krajských a provinčních znaků.\n"}
{"id": "253371", "url": "https://cs.wikipedia.org/wiki?curid=253371", "title": "Rada České televize", "text": "Rada České televize\n\nRada České televize je podle zákona č. 483/1991 Sb. o České televizi., v platném znění, orgánem, jímž se uplatňuje právo veřejnosti na kontrolu činnosti České televize.\n\n\nRada ČT má patnáct členů, které volí a odvolává Poslanecká sněmovna, a to tak, aby v ní byly zastoupeny významné regionální, politické, sociální a kulturní názorové proudy. Členové Rady jsou voleni na funkční období 6 let, přičemž každé 2 roky je volena jedna třetina členů; mohou být zvoleni opětovně. Na místa uprázdněná z jiného důvodu než pro uplynutí funkčního období jsou voleni noví členové na dobu zbývající do konce funkčního období toho člena, jehož místo se uprázdnilo; je-li tato doba kratší než 1 rok, omezení možnosti opětovného zvolení neplatí\n\n\nZákon požaduje, aby v Radě ČT byly zastoupeny významné regionální, politické, sociální a kulturní názorové proudy. Tomu odpovídá i proces výběru a volby členů Rady ČT podle Jednacího řádu sněmovny (příloha 2)\nKandidáti navržení různými neziskovými a regionálními organizacemi jsou nejprve hodnoceni před volební komisí, která provede užší výběr. V tomto kroku záleží na vystoupení jednotlivých kandidátů a jejich schopnosti přesvědčit o své kompetenci. V užším výběru je zpravidla třikrát tolik kandidátů, kolik je volených míst. Tento užší výběr je předložen sněmovně k tajnému hlasování, které umožňuje poslancům, aby hlasovali nezávisle na stranickém rozhodování.\n\nPřesto podle některých názorů jsou členové Rady ČT vybíráni pod politickým vlivem. Ondřej Aust, novinář Lidových novin zabývající se českou mediální scénou, v roce 2007 napsal: \"„Nový zákon tehdy přiřkl právo nominovat lidi do Rady ČT organizacím a sdružením představujícím „kulturní, regionální, sociální, odborové, zaměstnavatelské, náboženské, vzdělávací, vědecké, ekologické a národnostní zájmy.“ (…) Jejich následný vliv na složení Rady ČT je ale nulový. Občanské nominace bývají pro poslance jen zástěrkou, jak do rady nepřímo navrhnout své lidi, které pak sami prosadí. (…) Kdo se vůbec bude moci ucházet o funkci člena rady, určují dvě největší parlamentní strany, nehledě na to, že byl nominován občanskou organizací.“\".\n\nNěkteří mediální odborníci a senátoři, často žádají novelizaci zákona, aby volit členy Rady ČT mohla i horní komora Parlamentu České republiky, tj. Senát. O způsobu volby Rady ČT pomocí tzv. „trojnožky“ – tj. poslanci, senátory a prezidentem, se však hovořilo již při tvorbě novely zákonu o ČT po vypuknutí tzv. televizní krize.\nKritici této teorie namítali, že dokud bude Rada ČT volena politickými zástupci, je jasné, že tito na její složení (a samozřejmě i Rady ČRo) budou mít vliv. Současná místopředsedkyně a mluvčí Rady ČRo Dana Jaklová píše: \"Zastoupení politických názorů by v radách mělo odpovídat zastoupení tohoto názoru ve společnosti, které se demonstruje v parlamentních volbách. (…) Je jisté, že dříve či později na novelu zákonů o veřejnoprávních médiích dojde. Mediální rady kontrolují dodržování zákona a efektivnost využívání veřejných prostředků, které veřejnoprávní média inkasují. A to je zcela jistě výsostně politické zadání. Nepolitické rady odborníků mohou vést nejrůznější občanská sdružení a spolky, určitě ale ne instituce, které hospodaří s miliardami korun nás, koncesionářů.\". \n\nV červenci 2009 se na Radu ČT snesla kritika více než stovky českých osobností. V dopise ji označili za seskupení lobbistů bránících své osobní zájmy nebo zájmy politických stran. iHNed.cz\n\nV roce 2009 udělil Český klub skeptiků Sisyfos Radě zlatý Bludný balvan v kategorii družstev za „promyšlenou a vytrvalou obhajobu vysílání vzdělávacího cyklu České televize \"Detektor\"“.\n\n\n\n"}
{"id": "253374", "url": "https://cs.wikipedia.org/wiki?curid=253374", "title": "Ilja Racek", "text": "Ilja Racek\n\nIlja Racek (24. června 1930 Praha – 2. srpna 2018 Praha) byl český herec, dlouholetý člen hereckého souboru Divadla na Vinohradech.\n\nJiž v mládí ho okouzlilo loutkové divadlo. Během 2. světové války pracoval jako technik v pražském divadle Říše loutek. Po válce se přihlásil ke studiu herectví na Pražské konzervatoři, která byla krátce nato administrativně přeměněna na DAMU.\n\nPo absolutoriu DAMU začínal v olomouckém divadle, od roku 1960 přesídlil natrvalo do Prahy, kde nejprve po šest let hrál v pražském Divadle E. F. Buriana. Od roku 1966, kdy jej angažoval František Pavlíček, působil jako člen hereckého souboru Divadla na Vinohradech až do roku 1990, později pak jako stálý host. Poté byl v důchodu. Jako jediný člen Divadla na Vinohradech odmítl podepsat takzvanou Antichartu.\n\nZemřel 2. srpna 2018 na následky nemoci.\n\n\n\n\n\n"}
{"id": "253375", "url": "https://cs.wikipedia.org/wiki?curid=253375", "title": "Lib", "text": "Lib\n\nLib může být více věcí:\n\n"}
{"id": "253384", "url": "https://cs.wikipedia.org/wiki?curid=253384", "title": "Věštírna", "text": "Věštírna\n\nVěštírna, pojem známý také jako \"oraculum\" (z latiny), je posvátná místnost, kde (mnohdy schovaní) kněží pronášeli věštby a proroctví jménem božstva. \n\nK nejznámějším věštírnám patří např. věštírna v Delfách, v Dodóně nebo v Epidauru. Další věštírny se nacházely v megalitických chrámech na Maltě jako např. v chrámu Ħaġar Qim: v těchto chrámech se jednalo vždy o věštby kněží, kteří se před audiencí skrývali, proto byli schováni v malém prostoru (na skice označeného německy jako „Orakelnische“, vpravo), který nebyl přístupný z prostranství pro návštěvníky.\n"}
{"id": "253386", "url": "https://cs.wikipedia.org/wiki?curid=253386", "title": "Daniel Fikejz", "text": "Daniel Fikejz\n\nIng. Daniel Fikejz nebo také Dan Fikejz (* 21. června 1954 Praha) je český hudební skladatel, hráč na klávesové nástroje, textař, zpěvák a hudební producent, syn známé textařky Jiřiny Fikejzové a atleta Jaroslava Fikejze.\n\nJedná se o velmi výraznou osobnost české rockové a jazzové hudební scény a významného českého hudebního skladatele působícího dnes převážně na poli scénické hudby.\n\nV roce 1974 založil skupinu Combo FH (combo Franty Hromady), která spojovala jazzrock s prvky studentské recese v textech i pódiové show, počátkem osmdesátých let se její projev posunul k nové vlně (užívání elektronických nástrojů, vlivy reggae a funku). Skupina získala cenu časopisu Melodie 1978, vydala dlouhohrající desky \"Věci\" (1981) a \"Situace na střeše\" (1985), v televizi se objevil videoklip k písni „Když nám teče do bot“ (text František Ringo Čech). Combo FH se rozpadlo v roce 1987.\n\nVystudoval audiotechniku na ČVUT a zabývá se teoreticky i prakticky moderní nahrávací technikou, jako studiový hudebník se podílel na desce Jana Buriana \"Hodina duchů\", spolupracoval také s rockovými skupinami Panika a OK Band. Skládá divadelní (pro Divadlo v Řeznické, Divadlo na Vinohradech, Národní divadlo moravskoslezské, Teater Sörmland a další soubory) i filmovou (\"Samorost\", \"Přátelé Bermudského trojúhelníku\", \"Vekslák\", \"Hlas pro římského krále\") hudbu, napsal muzikály \"Balada o lásce\" a \"Zvoník u Matky Boží\", byl autorem hudby pro pražskou Křížíkovu fontánu i řady televizních reklam a znělek. V roce 2013 vydal sólové album \"Psí hodinář\".\n\n"}
{"id": "253389", "url": "https://cs.wikipedia.org/wiki?curid=253389", "title": "Sundance Kid", "text": "Sundance Kid\n\nSundance Kid (1867 Mont Clare, Pensylvánie – 7. listopadu 1908, San Vicente, Bolívie), rodným jménem Harry Alonzo Longabaugh, byl proslulý železniční a bankovní lupič.\n\nByl znám jako společník bandity Butche Cassidyho.\n\nV roce 1887 byl usvědčen z krádeže koní a odsouzen k 18 měsícům ve vězení v Sundance ve Wyomingu. Proto později dostal přezdívku \"Sundance Kid\".\n\n"}
{"id": "253391", "url": "https://cs.wikipedia.org/wiki?curid=253391", "title": "Kokča", "text": "Kokča\n\nKokča je řeka na severovýchodě Afghánistánu (Badachšán, Tachár). Je 360 km dlouhá od pramene zdrojnice Mundžan.\n\nProtéká převážně soutěskami na severních svazích Hindúkuše. Ústí zleva do řeky Pjandž.\n\nPrůměrný průtok vody činí přibližně 180 m³/s. Nejvyšších vodních stavů dosahuje na jaře a v létě.\n\nVyužívá se na zavlažování. V údolí řeky se nachází město Faizabád.\n"}
{"id": "253396", "url": "https://cs.wikipedia.org/wiki?curid=253396", "title": "RM", "text": "RM\n\nSpojení písmen R a M může mít různé významy:\n"}
{"id": "253397", "url": "https://cs.wikipedia.org/wiki?curid=253397", "title": "Přejícnost", "text": "Přejícnost\n\nPřejícnost, (lat. \"humanitas, benevolentia\", angl. \"charity\") je jedna ze sedmi ctností, je to především laskavost, lidskost, obdiv, charita, soucit, přátelství bez předsudku a příčiny.\n\nOpakem přejícnosti je závist (lat. \"invidia\").\n\n"}
{"id": "253398", "url": "https://cs.wikipedia.org/wiki?curid=253398", "title": "Činorodost", "text": "Činorodost\n\nČinorodost, (lat. \"industria\") je jednou ze sedmi ctností a znamená úsilí, pracovitost, píli, přičinlivost, iniciativu. Je to přiměřená a důkladná přirozenost v činění a konání. Energická pracovní morálka. Hospodařit dobře s časem, sledovat vlastní činnosti a vyvarovat se lenivosti. Jedná se o důsledné využití svých možností a schopností, jak ve fyzickém, tak i v duchovním světě. Přílišná činorodost se však stává nepříliš pozitivní vlastností - horlivostí.\n\n\n"}
{"id": "253403", "url": "https://cs.wikipedia.org/wiki?curid=253403", "title": "Plastikový model", "text": "Plastikový model\n\nPlastikové modelářství je obor modelářství, zabývající se stavbou statických modelů z plastických hmot.\nJeho rozvoj souvisí s rozvojem plastů a technologie jeho lisování z forem. Nejužívanějším materiálem je polystyrén.\n\nZáklad modelu určí obvykle komerční firma, která vytvoří co nejpřesnější zmenšeninu, \"master\", skutečného objektu (letadla, auta, budovy apod.) v příslušném měřítku.\nPodle něj je potom vyrobena měděná elektroda stejného tvaru a tou se pomocí elektroerozivního obrábění \"vyjiskří\" ocelová forma.\n\nV současnosti se častěji používá rychlejší postup, kdy je tvar modelu vyfrézován do formy podle počítačových dat pomocí CNC frézy. Následně jsou všechny povrchy leštěny aby měl výlisek jednotný povrch a usnadnilo se jeho \"vyhození\" z formy.\n\nZákladní forma se skládá ze dvou dílů (každý sám o sobě váží několik desítek kilogramů), ale podle složitosti výlisku bývá zpravidla vícedílná. Při výrobě všech části musí být dodržena vysoká přesnost protože i drobná přesazení dílů je na sestaveném modelu viditelné a vyžaduje od modeláře úpravu.\nForma dále podstupuje náročné operace kdy je doplněna spoustou prvků důležitých pro správnou funkci - chladicí kanály, vyrážeče atd.\n\nHotová forma se upne do tzv. vstřikolisu který do ní během zlomku sekundy pod vysokým tlakem vstříkne roztavený plast a ten je kanálky rozveden ke všem dílům, vznikají výlisky.\nRámeček usnadňuje následnou kontrolu a balení.\n\nPlast modelu je zpravidla světle šedý, tam kde je potřeba i čirý (okna, světla), nebo je polystyrén namíchán a lisován ve zvoleném odstínu (nevyžaduje barvení - varianta spíše pro jednoduché modely určené dětem).\nNěkteré firmy opatřují určité díly vrstvičkou vakuově napařeného kovu aby tak imitovali chrom.\n\nPro technickou náročnost výroby a počty prodejů výrobku se vždy vybírá atraktivní předloha. Některé stavebnice\nz 80. let jsou dodnes považovány jako rarita a uznávané modelářskou obcí (př. B24 - Liberator fy. Monogram).\n\nHotové výlisky se s návodem, obtisky či jinými doplňky, distribuují v typických „krabičkách“ do obchodů.\nVýrobní cena jedné krabice výlisku se orientuje řádově mezi 70,--kč - 240,-- kč, zbytek tvoří marže obchodníků,\nnáklady na marketing, vývoj nových postupů.\n\nJednotlivé díly plastikové stavebnice musí modelář nejprve oddělit od licích rámečků, zbavit nečistot a otřepů a následně spojit dohromady vhodným pojidlem - lepidlem. Používají se zejména lepidla na bázi rozpouštědel plastu, kyanoakrylátová lepidla apod. Následuje pečlivé broušení a leštění. Případné nepřesnosti při lepení dílů se upravují pomocí tmelů. Povrch modelu se následně nastříká připravkem surfacer ( tekutý tmel sloužící k ucelení povrchu a správné absorpce barvy) a následně se\ndotváří barvami - akrylátovými či syntetickými. Barva se obvykle nanáší airbrush pistolí, na drobné díly či figurky se posléze používají speciální štětce - velikosti 1, 0, 00, 01.\n\nK realističtějšímu vzhledu modelu přispívají (podle šikovnosti modeláře) různé komerční doplňky ve formě resinových odlitků, fotoleptaných dílů, soustruženého kovu (hlavně, cínové odlitky ( pásy vozidel). Tyto resinové doplňky častokrát svým rozsahem nahrazují i celé původní díly modelu.\n\nMnoho firem které začaly s výrobou drobných doplňků postupem času začaly vyrábět plnohodnotné modely. V Česku např. EDUARD či CMK.\n\nKdyž je model sestaven (ale většinou před osazením drobných detailů), provádí se patinování. Jsou to postupy, které mají dosáhnout co nejrealističtějšího vzhledu modelu. Jedná se například o přetírání silně zředěnými olejovámi barvami (tzv. wash), aplikaci práškových patinátorů simulujících prach, odřeniny, kouř, začazení výfuků, rez, vliv povětrnostních podmínek (stékající voda, bláto, opotřebení, známé je i použití prosvětlovacích technik malby (olejové barvy, Vallejo), filtrů. Prosvětlovací technika je známa jako tzv. Španělská škola - na základě studia technik malby starých mistrů a jejich tzv. prosvětlování obrazů, motiv svítícího slunce, přechody mezi barvou a materiálem. Model se lakuje matným, lesklým příp. pololesklým lakem. V počátcích modelářství si každý vymýšlel sám různé improvizované postupy, jak dosáhnout různých ralistických efektů. Dnes se většina přípravků dá koupit v modelářských prodejnách, specializovaných internetových obchodech.\n\nV ČR má plastikové modelářství dlouhou historii - zhruba od konce 60. let 20. stol., kdy vznikl první československý model, shodou okolností československého letadla, a těší se oblibě již od dob, kdy u nás fungovala organizace „Svazarm“. Základ bodovacího systému na soutěžích patří v ČR k jednomu z nejpřísnějších. Mistrovství ČR juniorů i seniorů v plastikovém modelářství se pořádá každý rok a vítězové reprezentují ČR na největší evropské soutěži v anglickém Telfordu.\n\n\n\n"}
{"id": "253404", "url": "https://cs.wikipedia.org/wiki?curid=253404", "title": "Queen Mary", "text": "Queen Mary\n\nQueen Mary má více významů:\n\n\n"}
{"id": "253407", "url": "https://cs.wikipedia.org/wiki?curid=253407", "title": "Kletba", "text": "Kletba\n\nKletba je vyjádřená žádost k nadpřirozeným silám, aby někomu vznikla škoda nebo jej potkal zlý osud.\nVyslovením kletby se určitá osoba stane prokletou, tj. po určité době tuto osobu postihne neštěstí. Prokletí se nemusí vztahovat jen na osoby, ale též na celé rodiny, předměty, budovy, místa atd. Kletba se vyskytuje zvláště v mytologických líčeních, lidových pověstech a pohádkách.\n\nKletbou se dnes často rovněž míní použití více či méně vulgárních výrazů pro uvolnění vnitřního napětí. Některé kletby se dosud vyskytují v ustálených obratech, přestože už nejsou míněny doslova, např. \"aby ho čert vzal\".\n\n\nV českých zemích je nejznámější pověst o vůdci Chodů Janu Sladkém Kozinovi, který údajně uvrhl kletbu na pána Wolfa Maxmiliána Lamingera, že se do roka a do dne setkají u božího soudu. \nLaminger skutečně za necelý rok nato zemřel. Syndrom thanatobolie se proto někdy označuje také jako lamingerismus.\n\n\n"}
{"id": "253408", "url": "https://cs.wikipedia.org/wiki?curid=253408", "title": "Martin Stropnický", "text": "Martin Stropnický\n\nMartin Stropnický (* 19. prosince 1956 Praha) je český herec, politik, diplomat, spisovatel a režisér. V říjnu 2013 byl za politické hnutí ANO 2011 zvolen poslancem Poslanecké sněmovny Parlamentu. Od ledna 2014 do prosince 2017 byl ministrem obrany ČR v Sobotkově vládě, od prosince 2017 do června 2018 byl místopředsedou vlády a ministrem zahraničních věcí ČR v první Babišově vládě, od února 2017 pak byl místopředsedou hnutí ANO 2011. Na přelomu září a října 2018 rezignoval na funkce poslance Poslanecké sněmovny PČR i místopředsedy hnutí ANO 2011, jelikož se stal velvyslancem ČR v Izraeli. Jako diplomat působil již dříve, zastával rovněž funkci ministra kultury České republiky nebo funkci uměleckého ředitele Divadla na Vinohradech.\n\nBěhem dětství pobýval s rodiči a sestrou Irenou, která je dnes překladatelka a tlumočnice, v Itálii a Turecku, kde navštěvoval francouzské lyceum v Ankaře. Střední školu zakončil maturitou na Gymnáziu Jana Nerudy na Malé Straně v Praze. Poté vystudoval Divadelní fakultu AMU (1976–1980), aby následně nastoupil do angažmá v Městských divadlech pražských. V roce 1986 se stal členem činohry Divadla na Vinohradech v Praze, kde setrval až do Sametové revoluce.\n\nPodepsal petici Několik vět.\n\nV novém demokratickém režimu změnil profesi a od roku 1990 pracoval na Ministerstvu zahraničních věcí ČSFR, kde působil v pozici diplomata až do roku 2002. V letech 1990–1991 absolvoval Diplomatickou akademii ve Vídni. Na ministerstvu zahraničí se stal ředitelem sekce kulturních styků. Poté působil jako velvyslanec České republiky postupně v Portugalsku (1993–1994) a Itálii (1994–1997). V letech 1999–2002 byl jmenován opět českým velvyslancem, tentokrát u Svatého stolce.\n\nV roce 2002 získal \"cenu Thálie\" za svoji roli \"Howarda Katze\" ve stejnojmenné divadelní hře.\n\nMluví anglicky, francouzsky a italsky, pasivně německy, rusky a portugalsky.\n\nPoprvé se oženil krátce po absolvování DAMU. S absolventkou FAMU, textařkou a scenáristkou Lucií Stropnickou rozenou Borovcovou (* 1956) se oženil dvakrát, jejich druhé manželství skončilo definitivním rozchodem v roce 2005. Mají tři děti – Matěje, Annu a Františku, která je herečka a studuje na Mezinárodní konzervatoři Praha obor Muzikál. \n\nAktuálně je potřetí ženatý – s herečkou Veronikou Žilkovou – Stropnickou, s níž má dceru Kordulu Stropnickou. Jejich druhé dítě byl Melichar Stropnický (* 14. května 2007 – 27. listopadu 2007).\n\nV roce 1998 byl krátce ministrem kultury.\n\nVe volbách do Poslanecké sněmovny PČR v roce 2013 úspěšně kandidoval v Jihomoravském kraji jako lídr hnutí ANO 2011. V lednu 2014 se stal kandidátem hnutí ANO 2011 na post ministra obrany ve vládě Bohuslava Sobotky. Dne 29. ledna 2014 byl do této funkce jmenován. V roce 2015 se původně ucházel o post prvního místopředsedy hnutí ANO, později se však této kandidatury vzdal (stejně jako kandidatury na řadového místopředsedu). Nakonec byl na III. sněmu hnutí ANO 2011 na konci února 2015 zvolen členem předsednictva hnutí (získal 141 hlasů ze 186 možných, tj. 76 %). Na dalším sněmu v únoru 2017 byl zvolen místopředsedou hnutí ANO 2011, získal 174 hlasů. \n\nVe volbách do Poslanecké sněmovny PČR v roce 2017 byl lídrem hnutí ANO 2011 v Praze. Získal 18 449 preferenčních hlasů a obhájil tak mandát poslance. Na přelomu listopadu a prosince 2017 se stal kandidátem na posty místopředsedy první vlády Andreje Babiše a ministra zahraničních věcí ČR. Dne 13. prosince 2017 jej prezident Miloš Zeman do těchto funkcí jmenoval, zároveň tak skončil na pozici ministra obrany ČR v Sobotkově vládě. Po Cyrilu Svobodovi se tak stal druhým ministrem v historii vlád samostatné České republiky, jenž vedl tři různá ministerstva.\n\nV březnu 2018 v reakci na propuštění zadrženého představitele kurdské politické strany PYD, kterou Turecko považuje za teroristickou organizaci, obvinil turecký prezident Recep Tayyip Erdoğan Českou republiku z podpory terorismu. Erdoğan prohlásil: „Toto propuštění Českou republiku dostalo do postavení země podporující terorismus... Propuštění vůdce teroristů znamená podporovat terorismus.“ Ministr zahraničí Stropnický na obvinění České republiky z podpory terorismu nijak nereagoval, předtím ale prohlásil, že Česká republika nevymění kurdského politika za dva české občany vězněné v Turecku.\n\nStropnický obdržel otevřený dopis nezávislého spolku Mladí zelení, který ho žádal, aby jako ministr zahraniční ČR odsoudil tureckou invazi do Afrínu v Sýrii, která začala v lednu 2018 a je namířena proti syrským Kurdům, protože „Turecko, členský stát NATO a formálně spojenec České republiky, útočí na Afrín pod lživou záminkou ochrany svých hranic před teroristy, kteří údajně působí v této oblasti.“\n\nV květnu 2018 oznámil, že jakmile vznikne nová vláda, hodlá v české politice skončit. Následně se stal velvyslancem ČR v Izraeli. Dne 27. června 2018 skončil ve funkcích místopředsedy vlády a ministra zahraničních věcí ČR v první Babišově vládě, jelikož byla jmenována druhá Babišova vláda.\n\nDne 1. října 2018 rezignoval na funkci poslance Poslanecké sněmovny PČR a o den dříve i na post místopředsedy hnutí ANO 2011, jelikož se stal velvyslancem ČR v Izraeli.\n\nV roce 2008 Stropnický uvedl, že když Rusko tvrdí \"ne\", tak pro něho je to důvod říct \"ano\". Stropnický byl stoupencem stavby amerického radaru v Brdech. Jeho syn Matěj Stropnický o svém otci v dubnu 2008 řekl, že má nekritický postoj ke Spojeným státům a pokřivila ho normalizace.\n\nStropnický podpořil v roce 2015 průjezd ozbrojeného konvoje americké armády v rámci operace Dragoon Ride, který se vracel z Estonska přes Českou republiku na domovskou základnu v Německu, a prohlásil: „Průjezd amerického konvoje bude důkazem alianční jednoty a zároveň to bude to nejmenší, čím můžeme přispět.“ \n\nStropnický prohlásil v listopadu 2016, několik měsíců po pokusu o vojenský převrat v Turecku, že EU by měla být vstřícná k požadavkům Turecka, a podpořil dohodu mezi členskými státy EU a Tureckem, která má přispět ke zmírnění nekontrolovaného toku migrantů do Evropy.\n\nPodle Stropnického se Rusko snaží o destabilizaci Evropy a „utrácí neuvěřitelné částky na dezinformační kampaň ve střední Evropě.“ V reakci na evropskou migrační krizi v roce 2015 Stropnický prohlásil, že má od maďarského ministra obrany informace o tom, že Rusko organizuje a financuje převoz uprchlíků přes Balkán. To maďarský ministr obrany i ruská vláda striktně popřeli, ale Stropnický totéž opakovaně tvrdil.\n\nStropnický označil Saúdskou Arábii za „velmi důležitého hráče na Blízkém východě“ a podpořil armádní a zbrojní spolupráci mezi Saúdskou Arábií a ČR. Sympatizuje s Izraelem a \"byl osobně dvakrát v Jeruzalémě na společném zasedání\" české a izraelské vlády. V reakci na smrt více než 50 Palestinců při protestech proti stěhování americké ambasády do Jeruzaléma, jehož východní část Izrael v rozporu s mezinárodními dohodami fakticky anektoval v roce 1980 tzv. , Stropnický prohlásil, že Palestinci byli Izraelem varováni, aby se nepokoušeli narušovat hranici, a „věděli, že si budou zahrávat s ohněm“. Za hlavní hrozbu v regionu považuje Írán a označil za „pozitivní posun“ sbližování mezi Saúdskou Arábií a Izraelem, které je namířeno proti Íránu.\n\n\n\n\n\n\n\n\n\n\n\n\n\n\n\n\n"}
{"id": "253415", "url": "https://cs.wikipedia.org/wiki?curid=253415", "title": "Birkhoffova věta", "text": "Birkhoffova věta\n\nBirkhoffova (též Schwarzschildova-Birkhoffova) věta tvrdí, že v asymptoticky rovinném prostoročase je centrálně symetrické gravitační pole ve vakuu popsáno Schwarzschildovou geometrií s metrickou formou\n\nMetrické koeficienty nezávisí na čase formula_2, což znamená, že toto pole je statické a je určeno jen jediným parametrem, kterým je celková hmotnost centrálního tělesa formula_3.\n\nZajímavým důsledkem Birkhoffovy věty je skutečnost, že sféricky symetrická hvězda, jejíž hmotnost se nemění, a která podléhá periodickým pulsacím (tedy pravidelným změnám poloměru), pak vnější geometrie hvězdy je statická a je popsána Schwarzschildovou metrikou. V důsledku toho nemůže periodicky pulzující hvězda vyzařovat gravitační vlny.\n\nDalším důsledkem této věty je skutečnost, že pro tenkou, sféricky symetrickou vrstvu je vnitřní geometrie určena Minkowskiho metrikou. Gravitační pole uvnitř symetrické tenké slupky tedy vymizí, což odpovídá závěrům Newtonovské teorie gravitace.\n\n\n"}
{"id": "253418", "url": "https://cs.wikipedia.org/wiki?curid=253418", "title": "Bitva u Boyacá", "text": "Bitva u Boyacá\n\nBitva u Boyacá se odehrála 7. srpna 1819 120 km severovýchodně od Bogoty (Kolumbie). Povstalecká vojska zde porazila španělsko-kolumbijskou koloniální armádu. Během válek za nezávislost, které postupně zachvátily celý jihoamerický kontinent, obrátilo toto vítězství vývoj ve prospěch povstalců.\n\nJeden z nejsmělejších činů všech válek za nezávislost, ať se odehrávaly kdekoli, vzešel z úmyslu venezuelského generála Simóna Bolívara vypudit španělské úřady z kolonie nazývané tehdy Nová Granada. Velkolepý plán předpokládal přesunout více než dvoutisícovou armádu přes deštěm rozbahněné pláně vysoko do And a zaskočit Španěly přímo v jejich hlavním stanu, v Bogotě.\n\nBolívar si ke svému tažení zvolil nejobtížnější trasu a nejriskantnější roční dobu – tedy dva faktory, u nichž spoléhal, že se obrátí v jeho prospěch. Právě začalo období dešťů a voda v řekách stoupala. Za těchto podmínek předpokládal, že nebudou Španělé připraveni na útok.\n\nV pevné víře, že jeho vlastenecká armáda cestu vydrží, vydal se Bolívar koncem května s 1300 pěšáky a 800 kavaleristy na pochod. Vojáci postupovali hustými přívaly deště, oděv jim na těle hnil a trhal se na cáry. Potoky, v období sucha nepatrné stružky, se nyní proměnily v řeky, které nebylo možno překonat jinak než ve člunech z hověziny. Místy se vojáci brodili po pás bahnitou vodou a vystavovali se nebezpečí útoku aligátorů a piraní.\n\nPotraviny a střelivo provlhly, zvířata denně hynula. Morálka mezi vojáky klesala, ale přesto muži odolali díky víře a rozhodnosti Bolívara a jeho generálů. V předhůří And se k Bolívarovi přidal vůdce jiné vlastenecké armády Francisco de Paula Santander a 12. června se obě vojska spojila. Nejhorší úsek cesty je však teprve čekal. S obnovenými silami pochodovaly Bolívarovy jednotky k Pisbickému průsmyku. Horami vál řezavý vítr a teplota v noci klesala pod bod mrazu.\n\nMnoho vojáků, oblečených jen do cárů, zemřelo prochlazením. Jiní, zesláblí únavou, se sotva potáceli po umrzlých stezkách. Vojsko utrpělo těžké ztráty a náročný pochod přežila jen hrstka koní. Za průsmykem však ležela úrodná zelená údolí, kde bylo možno získat zásoby i zvířata. Kromě toho sestupem do Nové Granady po této nečekané trase zabránil Bolívar střetu se španělskými pohraničními strážemi.\n\nPo několika potyčkách zatarasilo Bolívarův postup na Bogotu roajalistické vojsko vedené Josém Barreriem. Uprostřed noci zavelel Bolívar k ústupu a pokusil se nepřátelské pozice obejít jinudy. Když Barrerio zjistil, k čemu došlo, chtěl Bolívara předejít jinou cestou. Spěchal k boyackému mostu, aby zaujal silné postavení, které by Bolívarovi zabránilo v přístupu do města.\n\nDne 7. srpna se obě armády střetly. Předsunutý voj roajalistů dorazil k mostu, ale byl zahnán Bolívarovými oddíly. Nato Barreiro zaujal pozici podél pravého břehu. Santander vyslal svou jízdu, aby překročila řeku přes brod, nalézající se níže po proudu, a napadla roajalisty z boku, zatímco on a Bolívar zaútočili čelně. Tímto spojeným útokem byla roajalistická armáda oslabena, takže Bolívar mohl se svou jízdou prorazit středem. Za necelé dvě hodiny se Barreiro vzdal. Tato klíčová bitva otevřela cestu na Bogotu a ve svém důsledku znamenala osvobození Nové Granady. To byl přelom v dějinách severní části Jižní Ameriky. Zároveň tím okamžikem přešla vojenská iniciativa ze Španělů na vlastenecké síly. Bolívar získal v Bogotě důležitou operační základnu.\n\n\n"}
