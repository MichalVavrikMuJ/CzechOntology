{"id": "219852", "url": "https://cs.wikipedia.org/wiki?curid=219852", "title": "Šimon Peres", "text": "Šimon Peres\n\nŠimon Peres, GCMG (: , rodným jménem ; 2. srpna 1923 Višněva – 28. září 2016 Tel Aviv) byl izraelský politik. Dvakrát zastával funkci premiéra, poprvé jakožto v pořadí devátý izraelský premiér v letech 1984 až 1986 a podruhé coby v pořadí dvanáctý premiér od zavraždění svého předchůdce Jicchaka Rabina v roce 1995 až do roku 1996. V letech 2007 až 2014 zastával úřad izraelského prezidenta. Od roku 1959 do roku 2007 byl poslancem izraelského parlamentu a za dobu své politické kariéry byl členem dvanácti izraelských vlád.\n\nNarodil se roku 1923 v tehdy polské Višněvě. V roce 1934 se spolu s rodinou přestěhoval do tzv. mandátní Palestiny. Od založení Státu Izrael zastával řadu diplomatických a vojenských funkcí. Během své politické kariéry vystřídal pět politických stran: Mapaj, Rafi, Ma'arach, Stranu práce, Kadimu a ve dvou z nich (Ma'arach a Strana práce) byl předsedou strany. V roce 1994 obdržel společně s Jicchakem Rabinem a Jásirem Arafatem Nobelovu cenu míru za mírové rozhovory, které vyústily v Oselské dohody, jichž se zúčastnil jako izraelský ministr zahraničí.\n\nNarodil se jako Szymon Perski ve Višněvě na území dnešního Běloruska manželům Jicchakovi Perskému a Sáře, rozené Melcerové. Měl o dva roky mladšího bratra Geršona (1925–2011). Jejich otec byl obchodníkem se dřevem a později i s jinými komoditami, zatímco matka pracovala jako knihovnice. Vyrůstal ve zcela židovském prostředí a vyučovacím jazykem na jeho škole byla hebrejština.\n\nVelký vliv na něj měl děda, rabín Cvi Melcer, vnuk významného ortodoxního rabína, talmudisty a etika Chajima z Voložina. Učil jej Talmudu a probouzel v něm zájem o judaismus. Jak sám Peres o mnoho let později vzpomínal, jeho rodiče nebyli zbožní ortodoxní židé, zatímco on sám byl ultraortodoxní. „Jednou jsem zjistil, že rodiče poslouchají o šabatu rádio a rozbil jsem jej.“ Zájem o náboženství však postupně opadal v souvislosti s jeho stále intenzivnější angažovaností v sionistických aktivitách. Ještě v rodné Višněvě vstoupil do levicové sionistické mládežnické organizace ha-Šomer ha-ca'ir.\n\nV roce 1932 (podle některých zdrojů 1931) otec Jicchak odešel do britské mandátní Palestiny, kde se usadil v Tel Avivu. Svoji rodinu však kvůli britským restrikcím židovského přistěhovalectví a finančním problémům zanechal v Evropě a k jejímu příjezdu došlo až o dva roky později, když bylo Szymonu Perskému deset let. S matkou a bratrem Geršonem tehdy vyrazili z Višněvy nejprve vlakem do Istanbulu a následně polským parníkem do Jaffy v mandátní Palestině, odkud je již otec doprovodil do Tel Avivu, kde bydleli v ulici \"rechov ha-Avoda\" v domě číslo 8. Všichni Peresovi příbuzní, kteří zůstali ve Višněvě (včetně rabína Melcera) zahynuli během holokaustu.\nV Tel Avivu studoval na Balfourově základní a střední škole a na gymnáziu Ge'ula (obchodní škole). V roce 1938 přestoupil v patnácti letech na zemědělskou školu v mládežnické vesnici Ben Šemen a několik let žil v kibucu Geva. V Ben Šemenu vstoupil do židovské vojenské organizace Hagana, podstoupil výcvik se zbraněmi a stal se velitelem jednoho ze strážních postavení. Díky tomu se seznámil se Sonjou Gelmanovou (1923–2011), s níž se později oženil. Na tyto okamžiky později vzpomínal následovně:\nSpolu se Sonjou Gelmanovou a dalšími absolventy zemědělské školy v roce 1941 založili kibuc Alumot u Galilejského jezera. V témže roce byl zvolen tajemníkem levicově orientovaného sionistického mládežnického hnutí ha-No'ar ha-oved ve-ha-lomed. V roce 1944 vedl skupinu, která se podle plánu Davida Ben Guriona vydala na cestu přes Negevskou poušť k nejjižnějšímu bodu v mandátní Palestině, pohraniční stanici Um Rašraš u Rudého moře (od roku 1951 Ejlat). Jelikož však tato poušť byla uzavřenou vojenskou zónou, byla celá skupina zatčena a odvezena do Beerševy, kde byli její členové odsouzeni ke dvěma týdnům odnětí svobody a Perski musel navíc uhradit finanční pokutu. I přes jejich zatčení byl přínos výpravy nedocenitelný, neboť její účastníci vypracovali mapy oblasti, které o čtyři roky nově vzniklému Izraeli pomohly během války za nezávislosti při dobytí této oblasti.\n\nV roce 1944 se vrátil do kibucu Alumot, kde pracoval jako tajemník, farmář a pastevec. V květnu 1945 se oženil se Sonjou Gelmanovou, s níž měl tři děti: dceru Cviju, lingvistku a profesorku působící na Bejt Berl, a syny Joniho (* 1952), ředitele veterinárního střediska, veterinární nemocnice a kampusu zemědělské školy Kfar ha-Jarok, a Nehemjáše, předsedu jednoho z největších izraelských kapitálových fondů Pitango Venture Capital.\n\nV prosinci 1946 se zúčastnil 22. sionistického kongresu v Basileji, kde došlo ke střetu Ben Guriona s tehdejším prezidentem Světové sionistické organizace Chajimem Weizmannem. Weizmann na kongresu vyzýval k umírněnosti a zastavení všech „protibritských aktů teroru a násilí,“ naproti tomu Ben Gurion umírněnost odmítal.\n\nV květnu 1947 vyslal Perese jeho domovský kibuc Alumot, „aby se zapojil do činnosti vrchního velitelství Hagany“, kde mu Ben Gurion dal na starosti mobilizaci nových lidí a nákup zbraní v zahraničí.\n\nPo vzniku Izraele byl Peres v roce 1952 jmenován náměstkem generálního ředitele ministerstva obrany a roku 1953, se ve věku 29 let stal vůbec nejmladším člověkem, který byl jmenován na post generálního ředitele ministerstva obrany. Měl na starosti nákup zbraní a navazování strategických spojenectví, která byla pro nově vzniklý stát velmi důležitá. Díky Peresovu zprostředkování získal Izrael vyspělé francouzské bojové stíhací letouny Dassault Mirage III, postavil jaderný reaktor v Dimoně a v roce 1956 společně s Francií a Spojeným královstvím dojednal tajnou trojstrannou dohodu, na jejímž základě byla téhož roku zahájena Sinajská válka.\n\nV parlamentních volbách poprvé kandidoval v listopadu 1959 za stranu Mapaj, v té době nejsilnější politickou stranu v zemi. Byl zvolen poslancem a svůj mandát zastával po čtrnáct funkčních období za různé levicové či středové strany následujících následujících téměř 48 let. Po volbách v roce 1959 byl jmenován náměstkem ministra obrany a tuto funkci zastával až do roku 1965. Během té doby se dostal do sporu se zástupcem náčelníka Generálního štábu Jicchakem Rabinem, který se snažil prosadit svůj názor, že by Izrael měl snížit svou závislost na francouzských zbraních a spíše se orientovat na zbraně americké. V tom se však s Peresem neshodoval a právě tato rozdílnost názorů je považována za počátek jejich vzájemných sporů a rivality. V roce 1965 Peres společně s Moše Dajanem a Davidem Ben Gurionem opustili Mapaj a založili novou stranu Rafi. V nové straně zastával Peres funkci generálního tajemníka a nakonec v roce 1968 sehrál klíčovou roli ve spojení Rafi s Mapajem v levicovou alianci Ma'arach.\n\nV roce 1969 byl Peres jmenován ministrem absorpce imigrantů a v roce 1970 ministrem dopravy a komunikací. V dubnu 1974 rezignovala v důsledku nespokojenosti veřejnosti po jomkipurské válce premiérka Golda Meirová. Peres se tehdy utkal s Jicchakem Rabinem o funkci předsedy strany. Ve stranických primárkách zvítězil Rabin, dravé soupeření a rivalita mezi ním a Peresem jej však provázela po dvě následující desetiletí. V Rabinově vládě pak byl Peres jmenován ministrem obrany. V době, kdy stál Peres v čele ministerstva obrany, provedla zvláštní jednotka izraelské armády Sajeret Matkal záchrannou operaci, s kódovým názvem operace Entebbe. Jednalo se o záchranu zhruba stovky cestujících letu společnosti Air France, unesených palestinskými teroristy z Lidové fronty pro osvobození Palestiny a německými Revolučními buňkami do Ugandy. Celá operace se odehrála v průběhu 57 minut a všichni rukojmí při ní byli zachráněni. Zahynul však při ní velitel operace Jonatan Netanjahu, bratr pozdějšího premiéra Benjamina Netanjahua. Operace Entebbe měla velký národní i mezinárodní dosah: v národním měřítku byla kompenzací izraelského traumatu z jomkipurské války a probíhající ekonomické krize, v mezinárodním měřítku pak dala příklad všem zemím, jejichž občané se stali rukojmími únosců letadel a které doposud jednaly opatrně.\n\nPo pádu Rabinovy vlády v prosinci roce 1976 jej Peres opět vyzval k obhájení předsednické funkce. V únoru 1977 se tak konaly stranické primárky, ve kterých Rabin těsným rozdílem 41 hlasů (1445 hlasů pro Rabina, 1404 pro Perese při 16 absencích) křeslo šéfa strany obhájil.\n\nNakonec však ještě téhož roku před předčasnými parlamentními volbami Rabina na postu předsedy strany vystřídal, když Rabin rezignoval kvůli dolarovému skandálu své manželky Ley. Jelikož Rabin nemohl dle zákona rezignovat z čela prozatímní vlády, i nadále zůstal oficiálně premiérem, zatímco Peres se stal neoficiálním úřadujícím premiérem. Peres nakonec vedl volební stranu k porážce v historických parlamentních volbách, které znamenaly zlom v izraelských politických dějinách; levice v podobě Ma'arachu utrpěla těžkou porážku a poprvé od vzniku státu tak v čele vlády stanula pravice v podobě Likudu Menachema Begina. V srpnu 1979 vydal Rabin své paměti, v nichž se nebývale ostře opřel do svého dlouholetého politického protivníka Perese. Označil jej za „nenapravitelného intrikána“, který nebyl schopen se povznést nad to, aby proti němu jednal. Dále napsal: „Nejenže se pokoušel podrazit mě, ale i celou vládu, a důvěřoval starému bolševickému pravidlu ‚čím hůř, tím lépe pro Perese.‘ Šířil lži a nepravdy a škodil Straně práce, čímž se korunoval na vůdce opozice.“ V roce 1978 byl Peres zvolen prezidentem Socialistické internacionály.\n\nPo Rabinově pokusu o návrat v roce 1980 vedl Peres stranu do dalších voleb v roce 1981. Ve volbách, které již byly těsnější, však zaznamenal opět prohru.\n\nVe volbách v roce 1984 zvítězil s těsným rozdílem Peresův Ma'arach (44 vs. 41 mandátů), výsledek však znamenal volební pat. Ani jeden z nejsilnějších subjektů totiž nebyl s to sestavit vládu. Následně byla, po 39 dnech jednání, kompromisů a ústupků, vytvořena vláda národní jednoty mezi oběma stranami. Součástí koaliční dohody byl netradiční rotační systém na postu premiéra, v jehož rámci měli postupně oba na dobu 2 let zastávat post premiéra, zatímco ten druhý funkci ministra zahraničních věcí a úřadujícího premiéra. Nejprve se stal předsedou vlády Peres a Šamir až do října 1986 zastával zbylé dvě funkce. Vláda měla celkem 25 ministrů a 97 poslanců ve 120členném Knesetu. Za účelem snazšího rozhodování byl vytvořen užší kabinet, v němž měl Likud i Ma'arach po pěti členech a obě strany tak měly právo veta.\n\nNová vláda měla složitou pozici, neboť levice a pravice vždy zastávala v Izraeli odlišné postoje, přesto však byla témata, kde mezi oběma subjekty došlo ke shodě. Jednalo se oblasti, kde panoval široký konsenzus; tedy ukončit izraelskou přítomnost v Libanonu, bojovat s ekonomickou krizí, pokusit se o mírovou dohodu s Jordánskem a konsolidovat mírovou smlouvu s Egyptem. V rámci koaliční dohody byla rovněž omezena výstavba izraelských osad (v prvním roce vlády se mělo jednat o stavbu 5 až 6 osad). Peres po nástupu do funkce pověřil ministra obrany Jicchaka Rabina vypracováním plánu na stažení izraelských vojsk z Libanonu.\n\nV listopadu 1984 byla zahájena tajná operace přestěhování etiopských židů (známých jako společenství ) ze Súdánu poté, co v Etiopii v roce 1984 vypukl hladomor. Během této operace s kódovým názvem Mojžíš pak bylo od listopadu 1984 do ledna 1985 letecky do Izraele přepraveno na 8000 etiopských Židů.\n\nV lednu 1985 vláda schválila trojstupňový plán stažení izraelských vojsk z Libanonu a v létě téhož roku pak v jednotlivých etapách došlo ke stažení izraelských vojáků do nárazníkové zóny v příhraniční oblasti jižního Libanonu, kde byla ponechána jen část izraelských sil spolupracujících s Jiholibanonskou armádou. Vláda rovněž bojovala s ekonomickou krizí, zadluženou izraelskou ekonomikou a pádivou inflací, která na jaře 1985 přesahovala 400 %. Na špatném stavu ekonomiky se podepsala jak předcházející vláda Likudu, tak vysoké ceny ropy, zemědělská deprese, nízká poptávka po izraelských zemědělských produktech, ale rovněž tak velký armádní rozpočet a budování nových osad. Peres ve spolupráci s ministrem financí Jicchakem Moda'iem zavedl v červenci 1985 úsporný ekonomický balíček, jehož součástí bylo 25% devalvace šekelu a tříleté zmrazení platů, cen a úrokové míry. Dne 1. ledna 1986 pak byla zavedena nová měna; izraelský šekel nahradil nový izraelský šekel, přičemž poměr nové ke staré měně byl 1:1000. Rok po zavedení opatření se podařilo inflaci snížit na 20 %.\n\nZa zmínku stojí také jeho setkání s marockým králem Hasanem II., kterého se Peres pokoušel získat jako prostředníka pro mírová jednání na Blízkém východě.\n\nDne 21. října 1986 si Peres se Šamirem vyměnili funkce a Peres se stal ministrem zahraničních věcí. Během Šamirovy vlády došlo k naprostému zmražení mírových aktivit, jelikož nebyl ochotný jakýmkoliv územním ústupkům ve prospěch Arabů. Premiér rovněž tak zablokoval Peresovy snahy o konání mezinárodní mírové konference, kterou Peres v roce 1987 dohodl s jordánským králem Husajnem v takzvané Londýnské dohodě. Proti Peresem dojednané dohodě se Šamir postavil ze dvou důvodu; jednak se mu nelíbilo, že ministr zahraničních věcí jednal za jeho zády (dokonce odmítl Šamirovi odevzdat kopii dojednané dohody) a jednak zásadně odmítal koncept mezinárodní konference, které by se účastnily světové mocnosti.\n\nVe volbách v roce 1988 utrpěl Ma'arach další těsnou prohru. Peres souhlasil s obnovením koalice s Likudem, tentokrát s Šamirem coby premiérem na celé funkční období vlády. Ve vládě národní jednoty (1988–1990) byl Peres vicepremiérem a ministrem financí.\n\nŠamirova neústupnost v mírovém procesu a vnitrovládní problém vedly Perese v roce 1990 ke svržení vlády a postupu, který jeho stranický kolega a dlouholetý rival Jicchak Rabin označil jako „odporně páchnoucí manévr“ (celá aféra získala název špinavý trik). Šamir totiž stále odmítal návrhy na konání mezinárodní konference. Peres proto uzavřel, prostřednictvím svého chráněnce Chajima Ramona, tajnou dohodu s Arje Derim a jeho stranou Šas o politické alianci. Následně dal Šamirovi ultimátum, podle něhož labouristé opustí vládu, pakliže Šamir nebude souhlasit s návrhem amerického ministra zahraničí Jamese Bakera na konání mírové konference. V reakci na ultimátum propustil Šamir Perese z vlády a 15. března téhož roku podali všichni labourističtí ministři demisi. Téhož dne se konalo hlasování o nedůvěře vládě a díky pěti poslancům strany Šas, kteří se hlasování zdrželi, Šamirova vláda padla. Stala se tak první izraelskou vládou, které byla vyslovena nedůvěra (poměrem 60 ku 55). Peres byl následně prezidentem Herzogem pověřen sestavením vlády a začal jednat s malými a náboženskými stranami. Strana Šas a Degel ha-Tora však Peresovi po několika dnech podporu stáhly a on tak disponoval pouze 60 hlasy, což na vyslovení důvěry vládě nestačilo. Rozhodujícího poslance nakonec Peres získal, když Avraham Šarir opustil Likud. Peres tak mohl oznámit, že disponuje těsnou většinou a sestavil vládu, se kterou předstoupí před parlament. Hlasování o důvěře vlády bylo naplánováno na 11. dubna, kdy měl Peres představit vládní program a jednotlivé ministry. Na poslední chvíli však dva poslanci za stranu Agudat Jisra'el nedorazili po nařízení svého duchovního vůdce rabiho Menachema Mendela Schneersona, aby nepodporovali jakékoliv územní ústupky. Peres poté požádal prezidenta o prodloužení lhůty na sestavení vlády, ale nakonec se pověření vzdal. To naopak získal Šamir, jemuž se podařilo sestavit čistě pravicovou vládu s náboženskými stranami s těsnou většinou v Knesetu, která získala důvěru 11. června.\n\nV roce 1992 se strany tvořící Ma'arach sloučily do Strany práce a v dubnu téhož roku se ve straně konaly primárky, v nichž Rabin porazil dosavadního předsedu Perese.\n\nV politice však zůstal aktivní i nadále a od roku 1992 zastával v nové Rabinově vládě funkci ministra zahraničí. Z této pozice zahájil bez Rabinova souhlasu protiprávní jednání s Arafatovou Organizací pro osvobození Palestiny. Když se to Rabin dozvěděl, nechal ho v jednáních pokračovat. Tato jednání nakonec vedla k mírovým dohodám z Osla, za které Peres, Rabin a Arafat získali Nobelovu cenu míru.\n\nPo Rabinově zavraždění v roce 1995 se Peres znovu stal premiérem. Během svého funkčního období prosadil provoz internetu v zemi a nechal vytvořit první internetové stránky izraelského premiéra. V roce 1996 byl v prvních přímých volbách premiéra těsně poražen Benjaminem Netanjahu z Likudu.\n\nVe stranických volbách Strany práce se v roce 1997 neucházel o znovuzvolení a na postu předsedy strany jej tak vystřídal Ehud Barak. V roce 1999 byl v Barakově vládě jmenován ministrem pro regionální rozvoj a následně v ní zastával několik menších postů.\n\nV roce 2000 Peres kandidoval v prezidentských volbách. Funkce izraelského prezidenta je převážně ceremoniální role, mezi jejíž úkoly patří například pověřit po volbách politika, jenž sestaví vládu a stane se premiérem. Kdyby vyhrál, jak se všeobecně očekávalo, stal by se prvním bývalým premiérem, který byl zvolen prezidentem. Ve volbách však prohrál a prezidentem se stal Moše Kacav.\nV roce 2001 se konala předčasná přímá volba premiéra, kterou svou rezignací vyvolal Ehud Barak, jenž si chtěl posílit své postavení (poprvé se paralelně nekonaly parlamentní volby). V souboji s předsedou Likudu Arielem Šaronem však prohrál a následně rezignoval. Předsedou se stal Benjamin Ben Eliezer, který Stranu práce přivedl do vlády národní jednoty pod Šaronovým vedením. Sám byl jmenován ministrem obrany, zatímco Peres se stal opět ministrem zahraničních věcí. Peres byl s Ben Eliezerem kritizován levicí za to, že je navzdory svým holubičím postojům členem vlády, která očividně nehodlá pokročit v mírovém procesu. Svůj post opustil, když Strana práce před volbami v roce 2003 opustila koalici. Do voleb šla strana pod vedením Amrama Micny a utrpěla těžkou porážku. Peres byl následně zvolen staronovým předsedou. Když Ariel Šaron ke konci roku 2004 představil svůj plán na jednostranné stažení se z Gazy a tím tak představil program, který by Strana práce mohla podpořit, Peres znovu vytvořil s Likudem koalici.\n\nRok před parlamentními volbami v roce 2006 vyhrál Peres primárky ve Straně práce. Jako předseda strany se snažil volby co nejvíc oddálit. Tvrdil, že brzké volby by mohly ohrozit jak plán na stažení se z Gazy, který měl být proveden v září 2005, tak setrvání strany v Šaronově vládě národní jednoty. Většina členů však byla pro dřívější konání voleb, zejména pak mladí členové strany, mezi nimiž byli Ofir Pines-Paz a Jicchak Herzog, kteří předběhli vedoucí představitele strany Binjamina Ben-Eliezera a Chajima Ramona ve stranickém hlasování o rozdělení vládních pozic. Dopadlo to tak, že volby měly být v červnu. Ty však byly zpožděny vyšetřováním skandálu s možným podvodem ohledně registrování nových členů. To posunulo volby až na 9. listopad 2005.\n\nBez ohledu na to Peres stále vedl v průzkumech veřejného mínění a vyvracel tak předpovědi, že jej jeho rivalové porazí. Drsnější výměny názorů s jeho oponenty začaly, když bývalý premiér Barak začal naléhat, aby se volby konaly již začátkem roku. Amir Perec a Chajim Ramon, dva anti-Barakovští členové Knesetu, tehdy slíbili podporu Peresovi, aby porazil Baraka. V bizarním zvratu událostí nakonec Perec oznámil svou vlastní kandidaturu, což Peres vnímal jako zradu.\n\nSpor mezi Peresem a Perecem brzy zastínil rivalitu mezi Peresem a Barakem, zvláště po tom co Barak počátkem října svou kandidaturu stáhl. Jedním z Perecových hlavních trumfů proti Peresovi bylo, že jako člen Šaronovy vlády se dostatečně nevěnoval socioekonomickým záležitostem a nedostál svých tvrzení, že Strana práce jde do koalice s Šaronem pouze z důvodu stažení se z Gazy. V těsném souboji nakonec Peres prohrál, když získal 40 % hlasů oproti Perecovým 42,2 %.\n\n30. listopadu 2005 Peres oznámil odchod ze Strany práce a vstoupil do Šaronem nově založené strany Kadima. Bezprostředně po Šaronově mrtvici se objevily spekulace, že by se Peres mohl stát předsedou strany, nicméně většina někdejších členů Likudu se nakonec vyslovila pro Ehuda Olmerta.\n\nStrana práce se následně údajně pokoušela Perese nalákat zpět. Peres však oznámil že Olmerta podporuje, a že se rozhodl setrvat v Kadimě. Média spekulovala, že Olmert nabídne Peresovi druhé místo na kandidátce a významnou vládní pozici, ale namísto toho mu byl nabídnut méně významný post a ministryní zahraničí se stala Cipi Livniová. Peres již předem oznámil svůj záměr neúčastnit se březnových parlamentních voleb. Poté, co Kadima volby vyhrála, byl Peres jmenován ministrem pro rozvoj Negevu, Galileje a regionální ekonomiky.\n\nV roce 2007 se Peres zúčastnil prezidentských voleb, které se konaly po rezignaci prezidenta Moše Kacava. Celkem se voleb zúčastnili tři kandidáti: Peres za stranu Kadima, Re'uven Rivlin za Likud a Colette Avital za Stranu práce. V prvním kole nezískal žádný z kandidátů potřebnou většinu hlasů ve 120členném parlamentu (Peres 58, Rivlin 38 a Avital 21). V druhém kole jej však podpořila i část jeho oponentů a Šimon Peres tak byl 13. června 2007 zvolen izraelským prezidentem s podporou 86 hlasů. Ve stejný den rezignoval na funkci poslance Knesetu. Jeho členem byl, s výjimkou tříměsíčního období v roce 2006, od listopadu 1959 a stal se tak nejdéle sloužícím izraelským politikem. Slavnostní prezidentský slib složil 15. července.\nV ten samý rok se zasloužil o prvenství své nové funkce, když se 13. listopadu 2007 stal prvním izraelským prezidentem, který promluvil před zákonodárným sborem muslimské země. Hovořil tehdy před Velkým národním shromáždění v Turecku.\n\nNa počátku roku 2008 Peres oznámil plány na vytvoření společného ekonomického úsilí ve čtyřech lokalitách na Západním břehu Jordánu, známé jako iniciativa Mírové údolí. Tato iniciativa má zahrnovat společné ekonomicko-průmyslové projekty a společně vybudovanou univerzitu za přispění různých států, včetně Turecka a Japonska.\n\nDne 21. září 2008 předal premiér Olmert Peresovi v prezidentské rezidenci svou rezignaci. O dva dny později Peres požádal Cipi Livniovou vytvořením nové vlády.\n\nKoncem listopadu 2008 byl Peresovi britskou královnou Alžbětou II. udělen titul Velký kříž Řádu sv. Michaela a sv. Jiří. Po slavnostní ceremonii Peres uvedl, že byl „velmi pohnut, že mohl být emisarem, jenž dostal toto ocenění jménem Státu Izrael.“\nV lednu 2009 se Peres zúčastnil Světového ekonomického fóra ve švýcarském Davosu, kde se dostal do rázné výměny názorů s tureckým premiérem Recepem Tayyipem Erdoğanem. Oba byli součástí panelové diskuse, ve které zasedli generální tajemník Ligy arabských států Amr Músa a generální tajemník OSN Pan Ki-mun. Erdoğan se při diskusi rozčílil, když mu moderátor David Ignatius z deníku \"The Washington Post\" odmítl umožnit vyvrátit Peresovy komentáře k izraelské válce v Gaze. Erdoğan odolával pokusům o ukončení diskuse, nakonec Peresovi řekl „Když přijde na zabíjení, víte dobře jak zabít,“ rozzuřeně se zvedl a se slovy, že se již nikdy do Davosu nevrátí, odkráčel z pódia. Turecká Anatolian News Agency později uvedla, že Peres o několik minut později Erdoğanovi telefonoval a omluvil se za jakákoliv nedorozumění. V Turecku i na celém Blízkém východě byl po svém návratu Erdoğan oslavován jako hrdina.\nV únoru 2009 navštívil Izrael papež Benedikt XVI. a Šimon Peres se stal jeho oficiálním hostitelem.\n\nTéhož měsíce se v Izraeli konaly parlamentní volby. Osm dní po volbách, 18. února, zahájil Peres konzultace se zástupci nejsilnějších stran Kadima a Likud. Dne 20. února pak pověřil Benjamina Netanjahua sestavením nové vlády. Pověřením Netanjahua Peres porušil prezidentskou tradici, při které je pověřen předseda nejsilnější politické strany (volby do totiž o jeden mandát vyhrála Kadima, nicméně pravice v čele s Likudem získala v Knesetu většinu). Dne 24. února se zúčastnil slavnostní ceremonie, při které poslanci nového Knesetu skládají slavnostní slib a následně zahájil funkční období osmnáctého Knesetu. Dne 20. března se Peres setkal s pověřeným premiérem Netanjahuem, který požádal o prodloužení lhůty potřebné k vytvoření koaliční vlády. Tento požadavek Peres schválil a dal Netanjahuovi dalších čtrnáct dnů na sestavení nové vlády. Dne 1. dubna, den poté, co jeho vláda získala důvěru v Knesetu, byl Netanjahu slavnostně inaugurován v prezidentské rezidenci. Během ceremonie jej Peres naléhavě žádal, aby pokročil v mírovém procesu.\n\nV rozporu s izraelskými diplomatickými zvyklostmi se prezident Peres sešel s novým americkým prezidentem Barackem Obamou ve Washingtonu ještě dříve než premiér Netanjahu.\n\nŠimon Peres zemřel ve věku 93 let v nemocnici na následky cévní mozkové příhody, kterou prodělal 14 dní před tím.\n\nV otázce íránského jaderného programu a existenciální hrozbě, kterou pro Izrael představuje, Peres prohlásil: „Nejsem zastáncem vojenského úderu na Írán, nicméně musíme rychle a rozhodně vytvořit silnou a průbojnou koalici národů, která na Írán uvrhne vyčerpávající ekonomické sankce.“ Dodal, že „íránské snahy získat jaderné zbraně by měly celý svět probudit z pokojného spánku.“ Ve stejném projevu Peres srovnal íránského prezidenta Mahmúda Ahmadínežáda a jeho výzvy k „vymazání Izraele z mapy“ ke genocidním hrozbám evropskému židovstvu Adolfem Hitlerem v letech před holocaustem. V rozhovoru pro armádní rozhlas ze dne 8. května 2006 poznamenal, že „íránský prezident by neměl zapomínat na to, že Írán může být rovněž vymazán z mapy.“\n\n\n\n\n\n\n"}
{"id": "219857", "url": "https://cs.wikipedia.org/wiki?curid=219857", "title": "Lakolit", "text": "Lakolit\n\nLakolit (z řeckého \"lakkos\", \"λάκκος\", „cisterna“ ve významu podzemní nádrž a \"lithos.\" kámen, hornina) je druh magmatického tělesa, které vzniklo utuhnutím magmatu pod zemskou kůrou. Může mít různé tvary.\n\nNormální lakolit je podpovrchové magmatické těleso uložené souhlasně (konkordantně) s vrstevnatostí okolních hornin. Nejčastěji má tvar hříbku a nebo bochníku, většinou s plochým dnem. Výron, kterým došlo ke vzniku lakolitu, nadzdvihl klenbovitě nadložní plášť, tvořený nepříliš mocnými, vodorovně zvrstvenými usazeninami. Skládá se z magmatu, utuhlého v malých hloubkách pod povrchem v zemské kůře, a má vždy přívodní kanál o kruhovitém nebo eliptickém průřezu (sopouchem), někdy též pravou žilou ve formě dajky, který jej spojuje s magmatickým ohniskem. Tyto hlubinné pně mohou dosahovat velikostí desítek i více metrů. U lakolitu je vždy známé podloží tvořené vrstvami, do kterých lakolit konkordantně (souhlasně) vnikl. Tím se liší od batolitu, který podložní vrstvy nemá, protože leží přímo na magmatické zóně. Tvar lakolitu poprvé rozpoznal a definoval jako zvláštní typ magmatických těles Grove Karl Gilbert roku 1877 v Henry Mountains v jižním Utahu pri studiu intruzí dioritu. V Česku byla zjištěna lakolitová tělesa v Českém Středohoří u mnohých znělcových intruzí, jako na příklad Mariánské hora u Ústí nad Labem, Střekov, Bořeň u Bíliny. Jestliže byl plášť lakolitu z velké části rozrušen a smyt, objevilo se obnažené znělcové těleso na zemském povrchu. Na jeho okrajích jsou často ještě znát dotykově vypálené křídové usazeniny lakolitového pláště. Z měkkých slínů vznikly vypálením tvrdé porcelanity.\n\nLakolit cedrového typu je konkordantní podpovrchové magmatické těleso z jehož ústřední mohutné části vybíhají prstovitě do stran četné výběžky (apofysy) v podobě ložních žil nebo krátkých žilných výběžků, které vnikají mezi jednotlivé vrstvy. Tento typ je v přírodě velmi hojný. Poprvé byl popsán Wh. Crossem roku 1894 v pohoří La Plata ve státě Colorado. V Čechách byl zjištěn Radimem Kettnerem v krajině mezi Mníškem a Davlí. Těleso se skládá z porfyrů a porfyritů, které vnikly do algonkických vrstev.\n\nFakolit (z řeckého \"fakos,\" čočka a \"lithos.\" kámen, hornina) je čočkovité nebo srpovité konkordantní podpovrchové intruzivní magmatické těleso, které vzniklo tím, že magma vyplnilo dutiny mezi vrstvami v antiklinálních ohybech vrstev. Fakolit se tedy od normálního lakolitu liší tím, že u lakolitu vniká magma do nezvrásněných vrstev, kdežto u fakolitu do vrstev zvrásněných. Fakolit byl A. Harkerem definován na doleritové intruzi v ordovických vrstvách v Corndonu v Anglii.v hrabství Shropshire.\n\nLopolit je konkordantní podpovrchové intruzivní magmatické těleso pánvovitého tvaru, které vzniklo tím, že magma vyplnilo dutiny mezi vrstvami v synklinálních ohybech vrstev. vzniklé poklesem (subsidencí) spodních vrstev. (antiklinálně vyklenuté těleso se nazývá fakolit). Tvoří je nejčastěji bazické magmatity, nejčastěji je to gabro. Lopolity, stejně jako fakolity, mohly vznikat syntekonickými intruzemi nebo intruzemi do zvrásněných vrstev. Lopolity se vyskytují v horninách každého stáří, od archaika (prahory) až po eocén (starší třetihory). Mezi příklady patří komplex Sudbury Igneous v Ontariu, komplex Bushveld v Jižní Africe, komplex Skaergaard v Grónsku a Humboldt-Lopolith v Nevadě. Jako první použil termín \"lopolit\" Frank Fitch Grout, když roku 1918 popisoval intruzi gabra v Duluth-Komplexu v severní Minnesotě a přilehlém Ontariu.\n\nBysmalit (z řeckého \"bysoó,\" nacpávám) je podpovrchové intruzívní těleso zátkovitého (pňovitého) tvaru, které svisle proráží a vyklenuje svůj plášť. Jeho vertikální rozměr značně převládá nad rozměrem horizontálním. Nepřesně definované plutonické těleso obvykle řazené k lakolitům. Takovéto těleso zjistil a popsal J. P. Iddings v Yellowstonském národním parku.\n\n"}
{"id": "219859", "url": "https://cs.wikipedia.org/wiki?curid=219859", "title": "Suma sumárum", "text": "Suma sumárum\n\nSuma sumárum je kompilační album české rockové skupiny Kabát, které vyšlo v roce 2001. Vydání na CD obsahuje dva disky. Na prvním se nachází výběr „best of“ skladeb vydaných na předchozích albech a dva bonusy – píseň „Pohoda“ a upravená verze starší skladby „Má jí motorovou 2001 cm³“. Druhé CD tvoří koncertní záznam z turné k albu \"Go satane go\" pořízený ve Sportovní hale v Praze 21. března 2001. Album vyšlo i ve formě samostatného DVD s videoklipy vybraných skladeb a videozáznamem pražského koncertu z roku 2001. Na videozáznamu však nejsou skladby \"Ber\",\"Bruce Willis\"a\"Brouk pytlík\".\n\nV roce 2013 byla k 25. výročí fungování skupiny vydána reedice alba. Tato verze souhrnně obsahuje dvě CD, DVD, plakát s podpisy členů skupiny a pozvánku na koncert na pražském Vypichu, který se uskutečnil 13. září 2014.\n\n\n\n\n\nhttps://www.kabat.cz\n\nhttps://www.youtube.com/watch?v=tknsoxpQ-Kw\n"}
{"id": "219861", "url": "https://cs.wikipedia.org/wiki?curid=219861", "title": "Mentální retardace", "text": "Mentální retardace\n\nMentální retardace, neboli mentální postižení, je trvalé snížení inteligence v důsledku organického poškození mozku. Retardaci tedy nelze léčit, protože nejde o nemoc, ale trvalý fyziologický stav (zaostalý vývoj rozumových schopností, odlišný vývoj některých psychických vlastností, poruchy ve schopnosti adaptace). Jedinci, u kterých k zaostávání rozumového vývoje došlo z jiných důvodů než kvůli organickému poškození mozku (například kvůli vlivu společenského prostředí, nemožnosti vzdělávání apod.) a vykazují IQ 70 a více, se sice považují za mírně mentálně retardované, ale nikoliv z klinických příčin.\n\nMentální retardaci klasifikujeme v šesti základních kategoriích. Některá tradiční označení těchto postižení, která byla běžná zhruba do 90. let 20. století, se již v psychiatrické terminologii nepoužívají (zejména výrazy debilita, idiocie a imbecilita).\n\nMentální retardace může vzniknout ve třech obdobích:\n\nSvou roli zde hraje i dědičnost a specifické genetické příčiny jako například chromozomální aberace, která způsobuje Downův syndrom.\n\nSynonyma: lehká slabomyslnost, lehká mentální subnormalita, oligofrenie, debilita.\n\nJedinci jsou většinou schopni užívat řeč v každodenním životě, dosáhnout nezávislosti v osobní péči (jídlo, hygiena, oblékání…) a v praktickém životě. V emocionální oblasti se projevuje afektivní labilita. K lehké mentální retardaci se mohou individuálně přidružit vývojové poruchy, autismus, tělesné postižení, epilepsie, poruchy chování. Velký vliv má dědičnost i sociokulturně znevýhodněné prostředí.\n\nVývoj: do 3 let je dítě jen lehce psychomotoricky opožděno, ale mezi 3. a 6. rokem se už objevuje opožděný vývoj řeči, malá slovní zásoba, nízká zvídavost a vynalézavost dítěte. Výrazně se pak tato retardace projevuje ve věku školní docházky, kdy se objevuje omezené logické, abstraktní a mechanické myšlení, lehce opožděná jemná i hrubá motorika, slabší paměť atd. Postižení jedinci se pak vzdělávají většinou ve školách praktických podle odpovídajícího vzdělávacího programu, při splnění stanovených podmínek je však možná i integrace do běžné základní školy. Při vzdělávání je vhodné rozvíjet jejich dovednosti a kompenzovat nedostatky, většinu jedinců (z horní hranice LMR) lze poté zaměstnat v praktických profesích.\n\nSynonyma: střední slabomyslnost, středně těžká mentální subnormalita, těžká oligofrenie, imbecilita.\n\nJedinci mají omezenou zručnost a schopnost postarat se sám o sebe, ale bývají fyzicky aktivní a mobilní se schopností komunikovat a navazovat kontakty. Jsou schopni vykonávat jednoduchou manuální práci pod odborným dohledem nebo v chráněném prostředí (chráněné dílny). S touto retardaci může být spjatý dětský autismus, mírná tělesná postižení, neurologická nemoc (epilepsie), psychiatrická nemoc\n\nVývoj: výrazně opožděný rozvoj chápání a užívání řeči, který přetrvává do dospělosti. Jen někteří jedinci si osvojí triviální vzdělání (čtení, psaní a počítání) a vzdělávají se proto podle odpovídajícího vzdělávacího programu, nejčastěji v základních školách speciálních, další vzdělávání je možné ve škole praktické. Je nutný individuální rozvoj senzomotorických dovedností a verbálních schopností.\n\nSynonyma: těžká mentální subnormalita, těžká slabomyslnost, těžká oligofrenie, prostá idiocie, lehká idiocie, idioimbecilita.\n\nVětšina jedinců trpí značným stupněm poruchy motoriky a jinými přidruženými vadami (špatný vývoj nervového systému). Řeč je jednoduchá, omezena na jednotlivá slova, nebo se nemusí vytvořit vůbec – vzdělatelnost je velmi omezená, probíhá podle odpovídajícího vzdělávacího programu ve speciální základní škole, kde včasná systematická a kvalifikovaná rehabilitační a vzdělávací péče přispívá k rozvoji motoriky, komunikativnosti, rozumových schopností a soběstačnosti. S touto retardací už jsou často spojené tělesné vady.\n\nSynonyma: těžká mentální subnormalita, hluboká slabomyslnost, hluboká oligofrenie, těžká idiocie, idiocie.\n\nVětšina osob vykazuje výrazné neurologické a jiné tělesné nedostatky postihující hybnost: bývají imobilní nebo velmi omezení v pohybu, kdy vykonávají obvykle automatické stereotypní pohyby (kývání těla). Nemají schopnost se o sebe postarat, a proto potřebují stálou péči. Pro častá poškození zraku a sluchu jsou schopni jen nejjednodušších zrakově prostorových orientačních dovedností (nepoznávají okolí) a pouze primitivního neverbálního dorozumívání. Jedinci obvykle nedokáží udržet moč ani stolici, častá je i epilepsie a sklony k sebepoškozování (mají snížený práh citlivosti).\n\nSynonyma: Mentální retardace NS, mentální subnormalita NS, oligofrenie NS.\n\nDo této kategorie patří jedinci, u kterých je sice mentální retardace prokazatelná, ale pro nedostatek informací nelze jedince zařadit do některé u výše uvedených kategorií.\n\nDo této kategorie patří jedinci, u nichž pro hodnocení intelektové retardace nelze (nebo jen obtížně) použít obvyklé metody. Jde například o jedince slepé, hluché, němé, hluchoněmé či hluchoslepé, jedince s těžkými poruchami chování, autisty atd.\n\nVýchova a vzdělávání lidí s mentální retardací jsou celoživotním procesem, pro který je charakteristická nutnost stálého opakování, prohlubování znalostí a dovedností. Výsledky se ovšem dostavují velmi zvolna a pokrok je téměř nepozorovatelný, základ výchovy tedy spočívá v rodině. Vzdělávání mentálně retardovaných zajišťují speciální školy (např. praktické školy, nebo speciální učiliště), které připravují mentálně postižené po stránce kvalifikace a přípravy k povolání. Odlišný způsob vzdělávání a výchovy poskytují některé sociální instituce (např. denní stacionáře či domovy pro osoby se zdravotním postižením), které se zaměřují na soběstačnost postižených.\n\nSlouží pro usnadnění orientace v sociálním prostředí a k dorozumívání, ale ve speciálních a praktických školách by měly být spíše podpůrné, pomocné nebo motivační. Jsou dobře využitelné při individuálním vzdělávání.\n\nDorozumívání beze slov slouží pro těžce postižené děti, které nejsou schopny verbálního vyjadřování. Kladem takové alternativní komunikace je zvýšení aktivity dětí (resp. snížení tendence k pasivitě) a rozšíření možností dorozumívání i pro jedince, kteří mají velké potíže při vyjadřování. Záporem je ovšem nízká společenská využitelnost, faktické oddělení těchto jedinců od většinové společnosti (která tyto způsoby neovládá) a určitá pravděpodobnost, že dítě ztratí potřebu i jen pokusit se mluvit.\n\n"}
{"id": "219867", "url": "https://cs.wikipedia.org/wiki?curid=219867", "title": "Somerset", "text": "Somerset\n\nSomerset je nemetropolitní, ceremoniální a tradiční hrabství, rozkládající se na jihozápadě Anglie. Sousedí s tradičními hrabstvími Devon, Dorset, Wiltshire a Gloucestershire, na severu jej ohraničuje Bristolský záliv. Nemetropolitní hrabství Somerset má rozlohu 3451 km² a žije v něm 515 600 obyvatel. Hlavním městem hrabství je Taunton. Dalšími městy jsou Bridgwater, Yeovil, Wells, Frome, Glastonbury, Wincanton, Chard, Watchet, Minehead.\n\nCeremoniální hrabství zahrnuje vedle nemetropolitního hrabství Somerset také unitary authority celek Bath a Severovýchodní Somerset a Severní Somerset. Má rozlohu 4171 km² a 884 400 obyvatel.\n"}
{"id": "219870", "url": "https://cs.wikipedia.org/wiki?curid=219870", "title": "Preempce (informatika)", "text": "Preempce (informatika)\n\nPreempce je v informatice přerušení právě vykonávaného procesu (úlohy) bez toho, aby byla vyžadována jeho spolupráce. Přerušená úloha je pozastavena, nahrazena jinou úlohou a později je pomocí stejného mechanismu její činnost opět obnovena. Střídání úloh na procesoru se nazývá multitasking a jejich výměna pak změna kontextu (context switch). Zajišťuje ji privilegovaná úloha (nejčastěji jádro operačního systému). Rozhodování o tom, která úloha bude spuštěna se nazývá plánování procesů a vykonává ji plánovač (scheduler), který je součástí moderních operačních systémů (řada Windows NT, Linux, macOS a další). Preemptivní multitasking umožňuje využívání víceuživatelských systémů.\n\nPreemptivní multitasking využívá preempci tak, aby běžný proces nemohl změně kontextu zabránit. Využívá k tomu hardwarové schopnosti procesorů (zejména privilegovaný režim a ochranu paměti). Pokud proces může preempci zabránit, označujeme to za nepreemptivní multitasking (například Mac OS, NetWare). Z marketingových důvodů je někdy nepreemptivní multitasking označován jinými termíny, například jako \"kooperativní multitasking\" (16bitové systémy Windows 3.x).\n\nPreemptivní jádro operačního systému je takové, které dovoluje změnu kontextu i v případě, že se vykonávání přerušeného procesu nachází právě uvnitř jádra operačního systému (je prováděno systémové volání), což snižuje latenci systému. Preemptivní jádra mají prakticky všechny moderní systémy (řada Windows NT, Linux, některé BSD systémy, a další).\n\nSpecifickým (a jednodušším) způsobem dosahují preemptivnosti mikrojádra, u kterých je řada úkolů operačního systému řešena v uživatelském prostoru běžnými procesy, které je možné snadno přerušit.\n\n"}
{"id": "219872", "url": "https://cs.wikipedia.org/wiki?curid=219872", "title": "Nebelwerfer", "text": "Nebelwerfer\n\nNebelwerfer byl německý raketomet užívaný v době druhé světové války. Jeho vývoj začal počátkem 30. let právě pod krycím názvem \"Nebelwerfer\", šlo o nápad německých vědců a techniků pod velením generála Waltera Dornbergera. Prvním typem raketometu byl šestihlavňový \"Nebelwerfer 41 (15-cm Nb. W. 41)\" ráže 150 mm, který byl vyráběn v letech 1937–1939. Roku 1940 byl zhotoven další typ \"Schweres Wurfgerät 40 Holz\" ráže 280 mm a v roce 1942 \"28/32-cm Nebelwerfer 41\". Dalšími typy byl 21-cm a 30-cm \"Nebelwerfer 42\" a \"15-cm Panzerwerfer 42\". Raketomety byly umístěny buď na podvozcích protitankových kanónů, které byly taženy buď nákladními automobily nebo traktory, na podvozcích vyřazených kořistních tanků či na kolopásových vozidlech. „Nebelwerfery“ měly u německých vojáků přezdívku „Stuka zu Fuß“ („Pěší Stuka“), u amerických vojáků „Screaming Mimi“ nebo „Moaning Minnie“.\n\n\n"}
{"id": "219873", "url": "https://cs.wikipedia.org/wiki?curid=219873", "title": "Action learning", "text": "Action learning\n\nAction Learning je učebním procesem, ve kterém je využíváno řešení reálných problémů studentů k rozšiřování jejich znalostí. \n\nZakladatelem myšlenky action learningu byl Reginald Revans, který se zabýval vyučováním v prostředí uhelné těžby a následně v prostředí nemocničním. Na obou místech se setkal s tím, že klasický přístup k výuce a instruktáži byl naprosto nevhodný a neplnil svou úlohu. Zjistil, že výuka je efektivnější, pokud jsou k prohlubování znalostí motivováni řešením vlastních problému. Jeho přístup ukazuje jeho citát: „Lidé si musí být vědomi svého nedostatku vhodných znalostí a musí být připraveni prozkoumávat svou ignoranci správnými otázkami s pomocí jiných lidí v podobné situaci.“\n\nRevans svoji myšlenku zformuloval do vzorce\n\nKde L je učení, P je klasická (programovaná) znalost a Q je dotazování pro porozumění.\n\nV zahraničí je action learning využíván především pokud má mít studium přínos nejen pro studenta. Tedy především v oblasti postgraduálního studia, kdy firma zaplatí zaměstnanci kurz a zaměstnanec již během studia řeší pod vedením lektora problémy svého podniku. V současnosti se action learning v ČR příliš neuplatňuje, protože je stále preferovaný akademický způsob studia. \n"}
{"id": "219878", "url": "https://cs.wikipedia.org/wiki?curid=219878", "title": "Josef Slavík", "text": "Josef Slavík\n\nJosef Slavík (26. březen 1806, Jince – 30. květen 1833, Pešť) byl český houslista a skladatel, také nazývaný „český Paganini“.\n\nJosef Slavík se narodil v Jincích v rodině učitele a hudebníka. V devíti letech byl ve hře na housle tak zručný, že zastával primária v kvartetu hraběte Rudolfa z Vrbny v Hořovicích, kam se Slavíkova rodina přestěhovala. Když hrabě rozpoznal jeho talent, zavezl jej do Prahy k řediteli konzervatoře Friedrichovi Dionysovi Weberovi. Ten svěřil jeho houslovou výchovu znamenitému pedagogu B. V. Pixisovi. Hrabě pak hradil náklady na chlapcovo studium. Svého mecenáše Slavík nezklamal. Cílevědomě se vrhl do studia houslové hry, žádný technický problém před ním neobstál. Komponoval též houslové skladby virtuózního charakteru. O touze vyniknout svědčí i jeho absolventský \"Houslový koncert fis moll\" o němž Pixis prohlásil: \"„Je vůbec rozumné psát takový nesmysl, když to nikdo nezahraje?“\" Slavík však koncert zahrál k údivu svého učitele i posluchačů.\n\nPo absolutoriu se stal koncertním mistrem ve Stavovském divadle. Přitom stále tříbil svou techniku a zdokonaloval přednes. Komponoval i další skladby, \"Caprice D dur\" a \"Grand potpourri E dur\", jež sám hrával na koncertech v českých městech a později i v cizině.\n\nV roce 1825 odešel do Vídně, kde přijal místo v císařské kapele a věnoval se též sólové činnosti. Vídeňské obecenstvo si brzy podmanil svým nedostižným uměním. Dopisovatel Allegemeine Zeitung o něm psal, že \"„ukazuje uměleckou zručnost v překonávání největších těžkostí. Přímo zářnými momenty hry tohoto mladého umělce jsou pasáže v dvojhmatech a sextách, absolvované v nejvyšší rychlosti a přesnosti, arpeggia všech druhů a ve všech polohách, konečně i hra 96 not staccato na jeden tah smyčcem!“\" V téže době ohlásil Paganini sérii koncertů v habsburské metropoli. Po koncertě, na němž hrál slavný italský houslista poprvé své zvonkové rondo, přijal Paganini v kruhu hudebníků i Slavíka, aby vyhověl jeho prosbě předvést mu své umění. Nic netušícímu mistrovi zahrál český houslista i jeho zvonkové rondo které si zapamatoval po jednom poslechu. Vypráví se, že Paganini tehdy k českému mistrovi pronesl: \"Vy jste ďábel! Svět se chvěje, když hrajete.\" Slavík zamýšlel dosáhnout úspěchu i v Paříži, ale nedokázal se prosadit proti pletichám tamních hudebních kruhů.\n\nV letech 1826 a 1827 Franz Schubert složil pro Josefa Slavíka a klavíristu Carl Maria von Bockleta dvě náročné sonáty pro housle a klavír: Rondo, D 895, a Fantazii, D 934. \n\nPo návratu do Vídně se v listopadu 1830 seznámil s Fryderykem Chopinem. I on byl okouzlen Slavíkovou hrou. Svým známým o novém příteli psal: \"„Velký, v pravdě geniální houslista, velice si s ním rozumím. Je to Paganini, ale omládlý, který časem předčí prvního. Jeho hra bere posluchačům řeč a do očí jim vhání slzy, rozplakal by i tygry!“\" Slavík také zkomponoval \"Houslový koncert a moll\" a \"Variace na G struně\".\n\nV roce 1833 se Josef Slavík odhodlává k velkému koncertnímu turné, jehož osou by měla být Pešť (dnes Budapešť), Ostřihom, Lvov a další města. Přechozená chřipka však natolik oslabila jeho zdraví, že v Pešti zemřel. Byl tu i pochován. Až po sto letech byly jeho ostatky převezeny do vlasti a uloženy na vyšehradském hřbitově.\n\n„Vaše blahorodí!\n\nPromiňte mi,že se odvažuji obtěžovat Vás naléhavou prosbou: jsa přesvědčen o Vašem příznivém smýšlení, doufám, že Vaše Blahorodí i tentokrát vyhoví mé žádosti a poskytne mi tím velkou posilu v mé životní dráze.\n\nOsvědčil jsem sice ve Vídni své schopnosti, ale myslím, zejména když mi tak radí všichni, že bych měl odjet do Paříže, neboť tam bych jistě špatně nepochodil; je známo, že v Paříži a v Londýně se všeobecně více dělá pro umění, a já jsem nyní v letech, kdy je možno nejlépe něco podobného vykonati. Proto prosím Vaše Blahorodí, abyste mi nejlaskavěji ráčil dopomoci k novému cestovnímu pasu do Francie na rok.\n\nV příloze posílám svůj dřívější pas a můj otec podá žádost místo mne; chtěl jsem zažádati ve Vídni, ale bylo mi řečeno, že se dělají veliké potíže při vydávání pasu, neboť by teprve pak byl odeslán do Prahy a z Prahy zpátky do Hořovic, – a tak bych musil velmi dlouho čekat; pas potřebuji nejpozději do 14 dnů nebo do tří týdnů, poněvadž bych již v říjnu chtěl uspořádat koncert v Mnichově. Prosím Vaše Blahorodí, abyste laskavě tuto záležitost co nejvíce urychlil; vynaložím vše, abych Hořovicím dělal čest, a až se vrátím z Paříže, Londýna a Filadelfie, s největší radostí uspořádám koncert hořovickému ústavu, jehož jste tak horlivým ochráncem. Jistě dobře dopadne. Je dobře mít odvahu, říká se ve světě; je možno mnoho ztratit, ale doufám, že Bůh nedopustí, abych klesl…“\n\n\n"}
{"id": "219881", "url": "https://cs.wikipedia.org/wiki?curid=219881", "title": "Extended file system", "text": "Extended file system\n\nExtended file system (rozšířený souborový systém) nebo zkráceně ext byl první souborový systém vytvořený speciálně pro operační systém Linux. Vycházel z tradičního unixového systému souborů UFS. Napsán byl Rémym Cardem a měl překonat omezení Minix file systemu. Byl předchůdcem ext2 a xiafs, které mezi sebou soupeřily, aby nakonec díky své dlouhé životaschopnosti vyhrál ext2.\n\n"}
{"id": "219884", "url": "https://cs.wikipedia.org/wiki?curid=219884", "title": "Obelix", "text": "Obelix\n\nObelix (francouzsky ) je postava z francouzského komiksu Asterix. Tvoří nerozlučnou dvojici s Asterixem, vyniká obrovskou silou a tloušťkou. Jeho síla pochází z doby, kdy jako malý kluk spadl do sudu s kouzelným nápojem, který vaří druid Panoramix. S velkou radostí ji používá na jakéhokoli Římana, jenž se mu připlete do cesty. Jeho pes se jmenuje Idefix.\n\nJeho oblíbenou krmí jsou pečení divočáci (ti ovšem byli pro skutečné Galy posvátní), kterých je schopen spořádat libovolné množství.\n\nV hraných filmových zpracováních jeho postavu ztvárnil Gérard Depardieu. V hraném díle Asterix a Obelix se dokonce zamiluje do náčelníkovy dcery Falbaly.\n"}
{"id": "219888", "url": "https://cs.wikipedia.org/wiki?curid=219888", "title": "Knut Faldbakken", "text": "Knut Faldbakken\n\nKnut Robert Faldbakken (* 31. srpna 1941, Oslo) je norský spisovatel a novinář. V mládí studoval psychologii, ale ze školy odešel a strávil rok na moři. Poté začal psát, vytvořil celou řadu románů a je autorem i několika divadelních her. Některá jeho díla byla také převedena na filmové plátno. Jeho knihy se pohybují v různých žánrech od realistických zobrazení, přes detektivní romány až po sci-fi vize, vždy jsou však zaměřené na současného člověka a jeho problémy. V Česku vyšly dva z jeho románů – \"Bídné roky\" a \"Adamův deník\".\n\n\n\n"}
{"id": "219891", "url": "https://cs.wikipedia.org/wiki?curid=219891", "title": "Giovanni Battista Tiepolo", "text": "Giovanni Battista Tiepolo\n\nGiovanni Battista Tiepolo, také Giambattista Tiepolo (5. března 1696, Benátky – 27. března 1770, Madrid), byl jedním z nejvýznamnějších benátských malířů pozdního baroka. Proslul zejména jako mistr nástropních maleb a dekoratér.\n\nGiambattista Tiepolo pocházel ze zámožné benátské rodiny. Jeho učiteli malířství byli Gregorio Lazzarini a Sebastiano Ricci. V jeho díle však rozpoznáme také vliv dalších významných benátských malířů, a to nejen Tiepolových součaníků, jakým byl například Giovanni Battista Piazzetta, ale především benátských malířů šestnáctého století: Paola Veronese, Jacopa Robustiho zvaného Tintoretto, Jacopa Bassaniho a Tiziana. V roce 1717 jako samostatný malíř vstoupil do malířského cechu. \n\nRoku 1719 se G. B. Tiepolo oženil s Marií Cecilií Guardi, sestrou malířů Francesca a Giovanniho Guardi, s níž měl devět dětí. Synové Domenico a Lorenzo se též věnovali malířství (Domenico rytectví). Nedosáhli ovšem otcova věhlasu. Pracovali v otcově dílně a pomáhali mu při velkých zakázkách. \n\nZpočátku pracoval Tiepolo především v horní Itálii (Benátky, Udine, Bergamo, Milán). Pro významnou benátskou rodinu Dolfinů vytvořil ve dvacátých letech několik prací, které vzbudily velký ohlas a přinesly mu další zakázky. Získal si jméno rychlostí své práce i tvůrčí invencí. Při práci na freskách využíval pomocníky, ale přípravné kresby a návrhy zhotovoval sám. Kromě nástěnné výzdoby církevních staveb a paláců tvořil i samostatné obrazy (např. oltářní obraz \"Umučení sv. Šebestiána\" v Diessenu z roku 1739). Už jako vyhlášený freskař byl v roce 1750 povolán knížetem-biskupem Karlem Philippem von Greriffenklau do německého Würzburgu k výzdobě biskupské rezidence. Během tří let zde vytvořil nástěnný cyklus v Císařském sále, oltářní obrazy pro zámeckou kapli a nástropní fresky. Stropní malba nad schodištěm s námětem \"Alegorie planet a kontinentů\" o rozměrech asi 19 x 33 m patří mezi jeho mistrovská díla. Mytologické výjevy zde propojil s portréty současníků, včetně svého autoportrétu. \n\nRoku 1753 se vrátil Benátek a mezi léty 1755-58 byl ředitelem malířské akademie v Padově. Nakonec se roku 1762 odebral na pozvání španělského krále Karla III. do Madridu, aby maloval stropy královského paláce. Působil zde až do své smrti v roce 1770. \n\nKromě fresek se z jeho díla zachovalo na 800 maleb, více než dva tisíce kreseb a několik leptů s fantastickými výjevy (\"Capricci\" z let 1740-1742 a \"Scherzi di Fantasia\" z let 1743-1757). \n\nTiepolo nejen završuje řadu významných benátských koloristů, ale také řadu významných italskách barokních freskařů. Není proto divu, že jeho malba září světlými, jasnými a teplými barvami. To platí především o freskách, ale do jisté míry i o závěsných obrazech malovaných na plátno technikou olejomalby. Část olejomaleb, především z raného období tvorby, je temnosvitných (např. \"Obětování Izáka\" 1715-1716). Tiepolovým dílem vrcholí také barokní malířský iluzionismus, který můžeme sledovat především na monumentální freskové výzdobě. Dokonale zvládnutá malovaná iluzivní architektura často kombinovaná s krajinou a téměř vždy otevřená do atmosférického, oblačného nebe se zde organicky pojí s bohatou figurální složkou, tvořenou řadou výrazně promodelovaných postav. Často volí příběhy z historie a mytologie, ale nevyhýbá se ani náboženským tématům. Malíř přitom zcela suverénně používá množství odvážných perspektivních zkratek, což je nejlépe vidět na nástropních freskách, kde jsou postavy i architektura malovány z výrazného podhledu. Malířská suverenita se projevuje také v dokonale zvládnuté kompozici a barevném podání maleb, stejně jako v lehkém a přitom zcela přesném a jistém vedení štětce.\n\n"}
{"id": "219892", "url": "https://cs.wikipedia.org/wiki?curid=219892", "title": "Blackburn Firecrest", "text": "Blackburn Firecrest\n\nBlackburn B-48 Firecrest, značený také jako YA.1, byl britský jednomotorový jednomístný palubní útočný stíhací letoun vyvíjený podle specifikace S.28/43 Ministerstva letectví jako náhrada za nepovedený Blackburn Firebrand.\n\nVývoj probíhal ve společnosti Blackburn Aircraft pod vedením konstruktéra C. E. Pettyho. Nový stroj měl odstranit nectnosti předešlého typu Blackburn Firebrand, který byl zamýšlen jako výkonný palubní stíhací či stíhací-bombardovací letoun. Bylo potřeba zvýšit výkony, odstranit špatný výhled z kabiny atd., což si vyžádalo přepracování celého trupu i křídla.\n\nKokpit s kapkovitým překrytem byl posunut více dopředu a mírně vyvýšen pro zlepšení výhledu a do přídě byl zabudován silnější dvojhvězdicový 18válec Bristol Centaurus 59 pohánějící pětilistou vrtuli, záď zůstala podobná Firebrandu s typicky předsazenou svislou ocasní plochou. Křídlo bylo nové, svým prohnutím připomínalo americký Vought F4U Corsair. Byly použity Fowlerovy klapky pro dobré letové vlastnosti při nízkých rychlostech a na obou stranách křídla byly umístěny výsuvné brzdy střemhlavého letu. Podvozek zůstal klasický ocasní. Námořní vybavení obsahovalo přistávací hák se za ostruhovým kolečkem, křídlo se hydraulicky skládalo nadvakrát.\n\nPrvní prototyp RT651 byl zalétán 1. dubna 1947 a dále byla postavena ještě dvě letadla. Prototypy nebyly vyzbrojeny, počítalo se ale se čtyřmi 20 mm kanóny Hispano v křídle a se závěsníky pod trupem pro torpédo a pod nosnými plochami pro pumy. Projekt byl posléze zastaven kvůli rozhodnutí zavést do výzbroje na pozici útočného palubního letounu stroje s perspektivnějším turbovrtulovým motorem, jako např. Westland Wyvern.\n\n\n\n\n"}
{"id": "219897", "url": "https://cs.wikipedia.org/wiki?curid=219897", "title": "Hummel", "text": "Hummel\n\nHummel SdKfz 165 bylo německé samohybné dělo užívané v druhé světové válce.\n\nJednalo se o stroj, který vznikl roku 1942 na základě požadavku na nosič, který by byl schopen nést 150mm houfnici sFH 18. Firma Alkett zkonstruovala nový podvozek kombinující prvky podvozků německých tanků Panzer III a IV nazývaný Geschützwagen III/IV. Na tento podvozek byla instalována korba ze svařovaných pancéřových plátů o síle 10 mm. V zadní stěně se nacházela dvojdílná „vrata“, která sloužila pro posádku i pro nakládání munice. Bojový prostor byl shora zcela otevřený a posádka se musela proti nepřízni počasí chránit impregnovanou plachtou. Samohybné dělo mělo hlavní nevýhodu v tom, že zásoba vezené munice činila pouhých 18 kusů. Proto musely být některé stroje přebudovány jako zásobovací. Od roku 1943 do roku 1945 bylo vyrobeno 724 kusů těchto samohybných děl. S prvními bojovými zkušenostmi na východní frontě se začaly stále častěji ozývat požadavky na vývoj nové podpůrné zbraně v podobě těžké samohybné houfnice. Hlavní rolí tohoto stroje měla být přímá a mobilní dělostřelecká podpora ostatních druhů bojujících jednotek ničením zodolněných postavení nepřítele, která bránila postupu.\n"}
{"id": "219907", "url": "https://cs.wikipedia.org/wiki?curid=219907", "title": "Wespe", "text": "Wespe\n\nWespe SdKfz 124 (\"vosa\") (SdKfz 124 nebo Leichte Feldhaubitze 18/2 auf Fahrgestell Panzerkampfwagen II (Sf) bylo německé samohybné dělo užívané za druhé světové války. Stroj vznikl na podvozku tanku PzKpfw II, který byl překonán a zastaralý již na počátku války. Proto byly tyto tanky stahovány a přebudovávány na samohybná děla, jenž měla instalovanou houfnici FH 18/2 ráže 105 mm, kterou používala německá armáda už za 1. světové války. Nástavba byla svařovaná a shora otevřená, takže posádka se při nepříznívém počasí musela chránit impregnovanou plachtou. Stroje se vyráběly od roku 1942 do roku 1944, přičemž bylo vyrobeno 662 samohybných děl a 158 přepravníků munice.\n\nWespe byla používaná pro nepřímou palebnou podporu a nebyla určená pro přímý boj s nepřátelskou obrněnou technikou. Proto většina z 32 kusů 105 mm munice byla vysoceexplozivní. Pro případ střetu s obrněnou technikou ale nesly i pár protipancéřových granátů. Operovaly v bateriích po 6 kusech, ke kterým byly přiřazeny i dva nosiče munice Wespe. Ty nesly zásobu 90 kusů munice. Houfnice měla efektivní dostřel 8 400 metrů. Vysoceexplozivní granát o hmotnosti téměř 15 kg dokázala vystřelit rychlostí 540 m/s na maximální vzdálenost přibližně 10 500 m.\n\nWespe byla postupně zařazena do služby dělostřeleckých baterií tankových divizí a divizí pancéřových granátníků od jara 1943 a používaný až do konce války Wehrmachtem jako i divizemi Waffen SS. Prvním významným bojovým střetem, jehož se zúčastnily, byla bitva v Kurském oblouku, kde se dobře osvědčily.\n"}
{"id": "219908", "url": "https://cs.wikipedia.org/wiki?curid=219908", "title": "Čechy pod Kosířem (zámek)", "text": "Čechy pod Kosířem (zámek)\n\nZámek v Čechách pod Kosířem je klasicistní stavba na okraji obce v romanticky laděném parku. Je znám především častými pobyty malíře Josefa Mánesa.\n\nVe 14. století (1359) zde stála vodní gotická tvrz obklopená dvěma rybníky. Její majitel Lucek z Čech vlastnil polovinu tvrze a část vsi. Druhá polovina patřila pánům z Kunštátu. Koncem 14. století Velislav z Meziboře Čechy sjednotil a roku 1416 tvrz i okolí koupil Jindřich z Kravař a Plumlova. Další majitelé byli páni z Boskovic a Pernštejna. Tvrz zanikla někdy v průběhu 15. století a k roku 1512 se uvádí již jako pustá.\n\nV roce 1550 koupil Čechy od Pernštejnů místodržící nejvyššího písařství Markrabství moravského vladyka Matyáš z Hartunkova a založil nové panství spolu se vsemi Služínem, Stařechovicemi, Lhotou a Kníničkami a učinil je středem nově založeného panství. K roku 1570 je v pramenech zmínka i o tvrzi, z čehož by bylo možné usuzovat, že vznikla nová renesanční tvrz, která stála asi na místě jižního křídla dnešního zámku. Od roku 1583 tvrz vlastnili rody Pivců z Hradčan, Haugviců z Biskupic, Podštatských z Prusinovic, Sedlnických z Choltic. Posledními majiteli z domácí šlechty byli Skrbenští z Hříště a v poslední třetině 17. století zámek přestavěli.\n\nV letech 1707–1716 byli majiteli Lichtenštejnové, a v období 1708–1716 byla tvrz za kněžny Marie Terezie Antonie z Lichtenštejna, dcery Jana Adama I. z Lichtenštejna (1662–1712) přestavěna na barokní čtyřkřídlý zámek s průčelím obráceným na jih.\nJan Adam I. z Lichtenštejna byl iniciátorem mnoha moravských stavebních podniků. V nedalekém Plumlově stavěl podle plánů svého otce okázalý zámek asi 20 let před stavební akcí v Čechách pod Kosířem. Dalšími majiteli panství byli Antonín Dominik Winkler z Winklenberka (1716–1732), Adam Hynek hrabě Berchtold (1732–1753), Jiří Antonín šlechtic Grechtler (1753–1768). V roce 1768 české panství kupuje císařský tajný rada hrabě Emanuel Silva-Tarouca, reprezentant rakouské větve původního velmi starého portugalského rodu, který z panství tímto zřizuje rodinný fideikomis a zakládá tak rakouskou (moravskou) linii rodu.\n\nHrabě Ervín Vilém Silva-Tarouca (1815–1846) zámek v letech 1839–1843 přestavěl v pozdně klasicistním slohu podle plánů J. E. Zernecka. Tehdy byla také původně barokní zahrada rozšířena a přeměněna v přírodně krajinářský park (21,5 ha), navazující na zalesněné svahy Kosíře a oživený romantickými stavbami – novogotickou rozhlednou a skleníkem, zahradním altánem, který později sloužil Josefu Mánesovi jako ateliér. (V roce 1958 orgány památkové péče realizovaly návrh Bohuslava Fuchse na uvedení tohoto letního Mánesova ateliéru do původního stavu z doby malířových pobytů v těchto místech.)\n\nSoučástí parku jsou i rybníky a malá jeskyně.\n\nČastým hostem rodiny hrabat Silva-Tarouca býval Josef Mánes. Hrabě Bedřich Silva-Tarouca totiž v letech 1835–1838 studoval v krajinářské škole profesora Antonína Mánesa na pražské Akademii; od této doby lze datovat přátelství Mánesovy rodiny s hrabaty Silva-Tarouca, které život a tvorbu Josefa Mánesa významně ovlivnilo.\n\nTřebaže se poslední majitel panství František Arnošt hlásil vždy k české národnosti, byl po jeho smrti zámek v pozůstalostním řízení v letech 1945–1949 vyvlastněn československým státem.\n\nV současnosti probíhá na zámku V. etapa oprav - rekonstrukce střechy, dokončeno bude v roce 2019. Celkem bylo opraveno přízemí a celé jižní a západní křídlo zámku v 1. patře. Pamětní síň Josefa Mánesa která zde byla od roku 1957 měla dvě místnosti. Slavnostní otevření pro veřejnost proběhlo 2. dubna 2016. Počátky snah o její zřízení se datují již do 2. poloviny 19. století, neboť Silva-Taroucové vzhledem ke svým vztahům s Josefem Mánesem a díky svému pohostinství vlastnili množství větších i drobnějších jeho děl; zájem o Mánesovo dílo pak rostl především od počátku 20. století. Pamětní síň byla nicméně otevřena až 14. července 1957 a ukončena v září 2011 s připravovanou rekonstrukcí zámku, která začala na podzim tohoto roku. Od roku 2008 je majitelem Olomoucký kraj a je pod správou Vlastivědného muzea Olomouc.\n\nV zámku bylo do roku 2005 sídlo Dětského domova a Speciální školy. Park je přístupný veřejnosti.\n\nDne 2. dubna 2016 se na zámku otevřelo Muzeum filmů Zdeňka a Jana Svěrákových.\n\nCelý komplex zámku a parku je kulturní památkou.\n\n\n\n"}
{"id": "219910", "url": "https://cs.wikipedia.org/wiki?curid=219910", "title": "Violka rolní", "text": "Violka rolní\n\nViolka rolní neboli maceška rolní (\"Viola arvensis\") je jednoletá bylina z čeledi violkovité (\"Violaceae\"). Je součástí taxonomicky složitého komplexu \"Viola tricolor\" agg., viz také violka nejmenší a violka trojbarevná. Dorůstá výšky nejčastěji asi 10-20 cm, vzácněji i o něco více. Lodyhy jsou na jaře krátce chlupaté, ale později většinou olysávají. Listy jsou jednoduché, listy jsou řapíkaté. Čepele listů jsou okrouhle vejčité až kopinaté, u horních listů někdy až úzce eliptické, na okraji jsou vroubkovaně pilovité. Na bázi listů jsou palisty, které jsou členěné, zpravidla nepravidelně dlanitosečné či peřenosečné, koncový úkrojek připomíná list. Na květní stopce jsou 2 listénce, jsou umístěné celkem těsně pod květem. Květy jsou nevonné, u velkokvětých typů vonné. Koruny jsou i za plného květu do plochy rozevřené, nikoliv kornoutovitě sevřené, jak je běžné u violky nejmenší. Koruny jsou asi 8-13 mm vysoké, u velkokvětých typů (subsp. megalantha) je koruna vyšší (cca 20-25 mm), korunní lístky jsou většinou světle až sytě žluté, někdy jsou na nich různé skvrny nejčastěji modré barvy. Žláznatý výrůstek při bliznovém otvoru na paličce čnělky buď zcela chybí nebo je trochu vyvinut, ale je menší než u violky trojbarevné. V ČR kvete nejčastěji od dubna do září. Plodem je tobolka.\n\nViolka rolní je velice variabilní, bylo popsáno z tohoto okruhu i několik drobných druhů.Taxonomická problematika okruhu \"Viola tricolor\" agg. ještě asi není zcela dořešena. Někteří autoři rozlišují ve střední Evropě 2 poddruhy, zpracováno podle Fischer (1994):\n\nPoddruh zahrnuje klasicky vyvinuté jedince violky rolní. Koruny jsou celkem malé, cca 0,5-1,5 cm vysoké, nepřesahují svou délkou kališní lístky. Květy jsou nevonné. Žláznatý výrůstek při bliznovém otvoru na paličce čnělky zcela chybí nebo je nepatrný.\nPoddruh zahrnuje velkokvěté jedince violky rolní, svými znaky stojící mezi druhy \"Viola arvensis\" a \"Viola tricolor\". Koruny jsou větší, cca 1,5-2,5 cm vysoké, přesahují svou délkou kališní lístky. Květy jsou vonné. Žláznatý výrůstek při bliznovém otvoru na paličce čnělky je vyvinut, dosahuje cca 1/7-1/8 průměru paličky čnělky. Tyto rostliny jsou někdy považovány za hybridy mezi \"Viola arvensis\" a \"Viola tricolor\", např. Kirschner et Skalický (1990).\n\nViolka rolní roste v celé Evropě, snad kromě extrémního severu. Na východ je rozšířena až po jižní Sibiř, na jihovýchod sahá její výskyt až po Kavkaz. Zavlečena byla do Severní Ameriky a patrně i jinam. Mapa rozšíření je zde: .\n\nV ČR je to hojný druh rozšířený po celé zemi. Jen v nejvyšších horských polohách se vyskytuje jen výjimečně. Je to hlavně polní plevel, nebo se vyskytuje i na jiných ruderalizovaných místech.\n\n\n \n"}
{"id": "219911", "url": "https://cs.wikipedia.org/wiki?curid=219911", "title": "Piškot", "text": "Piškot\n\nPiškot je název pro různé druhy pečiva připravovaného z piškotového těsta, jehož základem je mouka a vejce. Je hojně využíván v cukrářství, ale má i různé jiné využití. Zvláštním druhem jsou dětské piškoty.\n\nPiškotové těsto se obvykle zadělává z vaječných žloutků s cukrem, do kterých se vmíchává mouka; kypří se sněhem z vaječných bílků. Může být různě doplňováno, například kakaem, sekanými ořechy apod. Peče se lité, často ve formě, není to těsto kynuté.\n\nPoužívá se k výrobě pečených dortů, v nichž se obvykle spojuje a zdobí několik vrstev piškotu krémem.\n\nSpeciální \"cukrářské piškoty\" mají tvar podobný lékařské špachtli (anglický název \"ladyfingers\" je připodobňuje k dámským prstům). Jejich italský název \"savoiardi\" pochází od jména kraje Savojsko. Tam je nechal vévoda savojský kolem roku 1350 poprvé vyrobit u příležitosti návštěvy francouzského krále.\n\nJejich základní využití je do sladkých dortů a pohárů, často pro dekorační účely. Známým dezertem s použitím piškotů je italské tiramisu, můžou být také základem pro další italský dezert – zuccotto. Často se využívají na výrobě nepečených tvarohových dortů.\n\nPiškoty kruhového tvaru se vyrábějí od 20. století.\n\nDětské piškoty jsou vyráběny z pšeničné mouky a slazené vaječné melanže, které dohromady tvoří směs zvané \"piškotové těsto\". Používají se hlavně jako výživa pro malé děti od tří let.\n\nNejčastěji mají kruhovitý tvar o průměru okolo 3,5 centimetru s jednou stranou, která je plochá, a druhou vyklenutou. O větší oblibu u dětí se snaží piškoty v jiných tvarech (tváře zvířat). Vyrábějí se ve dvou základních chutích, kromě tradičních bílých piškotů existují i tmavé kakaové.\n\nDětské piškoty se často používají jako náhrada cukrářských piškotů, protože jsou snadněji dostupné. Kvůli svému tvaru jsou vhodnější než cukrářské piškoty pro výrobu vánočního cukroví známého pod názvem vosí hnízda. Někde se často jako náhrada cukroví slepují dva piškoty rovnou stranou k sobě pomocí marmelády anebo krému. Velké oblibě se však těší i jejich obyčejná konzumace samotně (bez jakéhokoliv doplňku) rovnou z balení.\n\nPiškoty jsou energeticky poměrně bohaté (okolo 1 670 kJ/100 g) a tak se nedají považovat za dietní doplněk stravy.\n\nExistují bezlepkové verze piškotů, obvykle vyrobené z kukuřičné mouky, příp. s dalšími ingrediencemi (rýžová mouka, guarová mouka…).\n\nV posledních letech se na českém trhu prosadily plněné piškoty, zvané též čokopiškoty. Jde o piškoty obvykle větších rozměrů (průměr až 8 cm) potřené nejčastěji ovocnou marmeládou a polité čokoládou. Piškot může být i krémový nebo čokoládový.\n\nJako alternativní krmivo se dětské piškoty občas používají pro domácí zvířata.\n\nPiškoty se vyrábějí smícháním ingrediencí a následném umístění piškotového těsta na plech, který prochází pecí. V peci dochází k upečení těsta a vzniku piškotů.\n\nDnes jsou piškoty vyráběny v Česku několika firmami. Výroba nejznámějších piškotů Opavia se v roce 2015 přesunula do Polska, což spolu se zásadní změnou chuti a vzhledu vyvolalo velice negativní ohlasy.\n\n"}
{"id": "219929", "url": "https://cs.wikipedia.org/wiki?curid=219929", "title": "Sturmpanzer IV Brummbär", "text": "Sturmpanzer IV Brummbär\n\nBrummbär SdKfz 166 bylo německé útočné dělo užívané za druhé světové války. Vzniklo dle požadavku na samohybné dělo, které by bylo chráněno před nepřátelskou palbou a schopno operování přímo na bojišti. Počátky vývoje spadají do roku 1942 a zajímal se o ně i samotný Adolf Hitler. Na podvozku tanku Panzer IV byla instalována nástavba z pancéřových desek, přičemž síla pancíře činila 20 až 100 mm. V nástavbě byla zabudována houfnice StuH 43 ráže 150 mm, která měla krátkou 180centimetrovou hlaveň. Maximální dostřel činil 4300 metrů, zásoba vezené munice byla 38 nábojů. První stroje neměly žádnou zbraň proti pěchotě, osádka se mohla chránit pouze svými osobními zbraněmi, když střílela z průzorů. V létě roku 1943 byl stroj modernizován. Došlo k instalaci lehčí houfnice StuH 43/1 L/12, Brummbär byl osazen kulometem MG 34, byly provedeny další změny. Velká část obrněnců ještě měla představné boční pancéřování, tzv. Schürzen (zástěry). Do roku 1945 bylo vyrobeno celkem 306 kusů tohoto stroje.\n"}
{"id": "219932", "url": "https://cs.wikipedia.org/wiki?curid=219932", "title": "Krupicová kaše", "text": "Krupicová kaše\n\nKrupicová kaše neboli krupičná kaše je druh teplého sladkého jídla, které se připravuje z krupice, mléka, cukru a případně kakaa. Jedná se o častou stravu pro malé děti od tří let, i když je poněkud hutná (pro mladší děti se doporučuje využívat speciální krupičné kaše). V populaci se jedná o oblíbené jídlo, které je rychlé a snadné na přípravu.\n\nKrupicová kaše se vyrábí vařením mléka, které se v době varu smíchá s krupicí a cukrem. Po dobu několika minut se vzniklá směs vaří, až dojde k jejímu zhutnění. V té době se přelije na talíř, posype se cukrem a případně kakaem, omastí se máslem a podává ke konzumaci.\n\nExistují i jiné varianty přípravy, dochucení a ozdobení. Občas se používají skořice, med, rum tuzemák, ovoce, ořechy, rozinky, strouhaná čokoláda, piškoty či lentilky.\n\n"}
{"id": "219934", "url": "https://cs.wikipedia.org/wiki?curid=219934", "title": "Gzip", "text": "Gzip\n\ngzip (výslovnost [džiː'zip]; akronym z GNU zip) je aplikační software užívaný pro kompresi dat. Program je freesoftwarovou náhradou za kompresní program používaný již v raném Unixovém systému, určený pro projekt GNU.\n\nGzip byl vytvořen Jean-loup Gaillyem a Markem Adlerem. Verze 0.1 byla poprvé veřejně představena 31. října 1992. Verze 1.0 následovala v únoru 1993.\n\nGzip je založený na algoritmu DEFLATE [di'fleit], který je kombinací LZ77 a Huffmanova kódování. DEFLATE byl určený k nahrazení LZW a dalších patenty zatížených algoritmů pro kompresi dat, který měl v té době omezenou použitelnost komprese a dalších populárních archivátorů.\n\nDále se termínem gzip rozumí souborový formát, jehož obsahem je:\n\n\nAčkoliv formát souboru také povoluje společné vícenásobné proudové kaskády (jsou jednoduše dekomprimovány, jako kdyby šlo o jednu), gzip je normálně používán ke kompresi jednotlivých souborů. Komprimované archivy jsou typicky tvořeny kompletací sbírek souborů do jednotlivých tar archivů a potom jsou komprimovány do archivu pomocí gzipu. Výsledný .tar.gz nebo .tgz soubor se nazývá tarball ['taːˌboːl].\n\nGzip by se neměl zaměňovat s formátem archivů ZIP, vyvinutým společností PKWARE, Inc., byť i ten používá metodu DEFLATE (ZIP jich umí více, tato je z nich nejrozšířenější). Formát ZIP může držet sbírky souborů bez externího archivátoru, ale je to méně kompaktní než komprimované tarbally držící stejná data, protože komprimuje soubory individuálně a nemůže využít nadbytečnost mezi soubory (pevná (SOLID) komprese).\n\nZlib je DEFLATE algoritmus ve formě knihovny, která zahrnuje podporu formátu souboru gzip a lehkou kategorii formátu v jeho API. Proudový formát zlib, DEFLATE a formát souboru gzip byly standardizovány jako , a .\n\nOdpovídajíci program pro dekomprimaci \"zagzipovaných\" souborů je gunzip ['ganˌzip]. Oba příkazy, codice_1 a codice_2, vykonají to samé.\n\nProtokol HTTP/1.1 povoluje klientům, aby volitelně žádali o kompresi obsahu ze serveru. Standardně sám specifikuje dvě kompresní metody: „gzip“ (obsah zabalený v gzip proudu) a „deflate“ (obsah v syrovém, bezhlavičkovém DEFLATE proudu). Oba jsou podporovány mnoha HTTP klientskými knihovnami a většinou moderních prohlížečů.\n\nPočínaje 90. let začal získávat nad gzipem větší popularitu bzip2, souborová kompresní utilita založená na Burrows-Wheelerově transformaci. Ta produkuje značně menší soubory (zvláště pro zdrojový kód a další uspořádaný text), byť za cenu zvýšené spotřeby paměti a času na zpracování (až do faktoru 4). Soubory komprimované pomocí bzip2 mají standardně příponu .bz2, často se pak vyskytují v kombinaci s utilitou tar [taː(r)] jako .tar.bz2 či .tbz nebo .tb2.\n\nAdvanceCOMP a 7-Zip užívá implementaci DEFLATE, která produkuje .gzip soubory kompatibilní s lepšími stupni komprese než gzip sám, za cenu větší spotřeby procesorového času.\n\n"}
{"id": "219937", "url": "https://cs.wikipedia.org/wiki?curid=219937", "title": "Violka trojbarevná", "text": "Violka trojbarevná\n\nViolka trojbarevná neboli maceška trojbarevná (\"Viola tricolor\") je jednoletá bylina nebo víceletá (typy řazené někdy do samostatného druhu \"Viola saxatilis\") z čeledi violkovité (\"Violaceae\"). Je součástí taxonomicky složitého komplexu \"Viola tricolor\" agg., viz také violka nejmenší a violka rolní. Někteří autoři vyčleňují samostatný druh violka skalní (Viola saxatilis), např. Kirschner et Skalický (1990), zde je zastáváno pojetí druhu \"Viola tricolor\" s.l. podle Suda (2002). Rostliny dorůstají výšky nejčastěji 15-30 cm, vzácněji až 50 cm. Listy jsou jednoduché, jsou řapíkaté, horní někdy jen krátce. Čepele listů jsou eliptické až vejčité, horní jsou často mnohem užší, až úzce kopinaté, všechny jsou na okraji vroubkovaně pilovité. Na bázi listů jsou palisty, které jsou členěné, zpravidla nepravidelně dlanitodílné či peřenodílné, koncový úkrojek někdy připomíná list. Na květní stopce jsou 2 listénce, jsou umístěné celkem těsně pod květem. Květy jsou nevonné nebo vonné. Koruny jsou za plného květu do plochy rozevřené. Koruny jsou nejčastěji 15-25 mm vysoké, vzácněji i více, korunní lístky většinou svou délkou přesahují kališní, jsou světle až sytě žluté, většinou jsou na nich různé skvrny nejčastěji modré barvy, někdy modrá barva převažuje. Žláznatý výrůstek při bliznovém otvoru je výrazně vyvinut. V ČR kvete nejčastěji od dubna do srpna. Plodem je tobolka.\n\nViolka trojbarevná je velice variabilní, pojetí variabity se u různých autorů značně liší a problematika asi ještě není zcela dořešena. Zpracováno většinou podle Suda (2002), vypsány taxony udávané z ČR, jinde jsou známy ještě další.\n\nPoddruh zahrnuje jednoleté rostliny. Z toho vyplývá, že hlavní kořen je celkem tenký a je nevětvený. Lodyhy nejsou moc početné a tolik se nevětví. Květy obsahují alespoň trochu modrou barvu, nejčastěji modrá barva dominuje, jen výjimečně jsou celé žluté. Jsou to rostliny spíše antropogenních stanovišť, polní plevel, ruderální místa aj.\nPoddruh zahrnuje vytrvalé rostliny, jsou ale vytrvalé jen krátce, spíše by se daly označit za víceleté. Z toho vyplývá, že hlavní kořen je silnější a vícehlavý. Lodyhy jsou celkem početné a často se větví, jsou vystoupavé nebo až přímé. Palisty jsou sice členěné, ale zpravidla ne až k bázi. Květy jsou většinou celé žluté, modrou barvu obsahují jen výjimečně (nutné ovšem hodnotit na celé populaci). Jsou to rostliny spíše přirozených stanovišť, roste na skalnatých místech, častější v kaňonovitých územích.\nPoddruh zahrnuje vytrvalé rostliny, jsou ale vytrvalé jen krátce, spíše by se daly označit za víceleté. Z toho vyplývá, že hlavní kořen je silnější a vícehlavý. Lodyhy jsou celkem početné a často se větví, jsou vystoupavé nebo až přímé. Palisty jsou sice členěné, ale zpravidla ne až k bázi. Květy jsou většinou vícebarvé a skoro vždy obsahují modrou barvu, často skoro celé modrofialové (nutné ovšem hodnotit na celé populaci). Jsou to rostliny spíše přirozených stanovišť, roste na horských loukách, v ČR častěji na Šumavě v Krušných horách a v Jizerských horách. Fischer (1994) tento taxon neuznává.\nPoddruh zahrnuje vytrvalé rostliny, jsou ale vytrvalé jen krátce, spíše by se daly označit za víceleté. Z toho vyplývá, že hlavní kořen je silnější a vícehlavý. Lodyhy jsou celkem početné, často jsou dosti poléhavé. Palisty jsou často hodně členěné, skoro až k bázi. Květy jsou většinou vícebarvé a skoro vždy obsahují modrou barvu, (nutné ovšem hodnotit na celé populaci). Jsou to rostliny spíše přirozených stanovišť, roste hlavně na píscích při mořském pobřeží, ale někdy i na píscích ve vnitrozemí, např. na Záhorské nížině na Slovensku. Odtud vzácně zasahuje až na písky JV Moravy.\n\nViolka trojbarevná v širším pojetí (Viola tricolor s.l.) roste skoro v celé Evropě a na Kavkaze. Zavlečena byla do Severní Ameriky a patrně i jinam. Mapa rozšíření je zde: .\n\nV ČR je to celkem hojný druh rozšířený na většině území. V nejvyšších horských polohách se vyskytuje jen výjimečně. Je to hlavně polní plevel, nebo se vyskytuje i na jiných ruderalizovaných místech. Taxony z okruhu \"Viola saxatilis\" se vyskytují i na víceméně přirozených stanovištích, jako jsou sutě, skály, písky nebo horské louky.\n\n\n\n \n"}
{"id": "219940", "url": "https://cs.wikipedia.org/wiki?curid=219940", "title": "Eduard Kohout", "text": "Eduard Kohout\n\nNárodní umělec Eduard Kohout, vlastním jménem František Eduard Kohout, (6. března 1889 České Budějovice – 25. října 1976 Praha) byl český herec, po desítky let byl jedním z protagonistů činoherního souboru Národního divadla v Praze, kde byl v angažmá v letech 1916 až 1960, kdy odešel do důchodu, ale pohostinsky zde hrál takřka do své smrti. Vystupoval i ve filmu, v rozhlase a televizi.\n\nNarodil se v Českých Budějovicích jako syn truhláře. Během studií na reálce v Plzni ho přivedl profesor Jaroslav Hurt k lásce k divadlu. Studia nedokončil, roku 1906 odešel k divadelní společnosti A. Šípkové. Do roku 1909 prošel řadou společností (Šípková, Tutter, Grossová, Zöllner). Jeho talent rozpoznal Vendelín Budil, který jej přijal 1909 do Městského divadla v Plzni. Zde pobyl Kohout čtyři sezóny do roku 1913, právě V. Budil se stal Kohoutovým vzorem, od něho převzal velké dramatické gesto, vzrušený výraz hlasu a pozdně romantické rysy herectví. Poté hrál Kohout rok v Intimním divadle na Smíchově. Mezi lety 1914–1916 byl členem Vinohradského divadla .\n\nOd roku 1916 zakotvil díky Jaroslavu Kvapilovi v Národním divadle, kde se záhy stal protagonistou shakespearovských her. Právě v meziválečném období dokázal tragickým postavám Shakespearovým (Hamlet) a Sofoklovým (Oidipus) vtisknout pečeť tehdejšího poválečného mládí s jeho pocity prožitého zla. Vytvořil tu přes sto postav světového i českého dramatu.\n\nJeho herecká dráha prošla složitým vývojem, zpočátku ztvárňoval své role ve stylu psychologického realismu, později se přes impresionismus dostal k expresionismu. Svůj herecký projev dokázal postupně utlumit, stal se civilní až věcný. Eduard Kohout dokonale ovládal svůj hluboký sytý hlas, byl mistrem intonačního projevu, v němž dokázal být jedinečný a na první poslech poznatelný. Do dějin českého divadelnictví vstoupila jeho spolupráce s režiséry Karlem Hugo Hilarem, Jiřím Frejkou a Karlem Dostalem před 2. světovou válkou.\n\nByl označován „lyrikem českého jeviště“, jeho kolegové ho nejčastěji častovali titulem „Herecký kníže z Kampy“ nebo „Mistr z Kampy“, „Básník mezi herci“ a později jako „Umělec nestárnoucí“. Své zdraví upevňoval každodenním cvičením a neustálou fyzickou a duševní aktivitou. Roku 1975 byly vydány jeho autobiografické vzpomínky pod názvem \"Divadlo neb Snář\".\n\nMezi množstvím jeho rolí vynikly postavy divadelní klasiky (Sofokles, Shakespeare, Goethe, Shaw), ale Kohout se dovedl přeladit i do komorních lyricky postavených rolí komických (Goldoni). Byl také vynikajícím přednašečem, jeho doménou byla česká meziválečná poezie (Konstantin Biebl, Vítězslav Nezval, Jaroslav Seifert) a starofrancouzské písně.\n\nEduard Kohout poprvé vystoupil před filmovou kamerou v nedochovaném filmu společnosti Illusion \"Pan profesor, nepřítel žen\". Z němých filmů Eduarda Kohouta se dochoval pouze milostný příběh \"Děvče z tabákové továrny\" (1928). Zvukový film dal Kohoutovi vyniknout nejčastěji v okrajových nebo vedlejších rolích, ale i ty zahrál s precizním projevem blízkým jeho projevu divadelnímu.\n\nHrával lidi různě vyšinuté – blázny, ztroskotance, barony či světáky, občas pány z lepší společnosti. Známá je např. postava Ferdinanda Korandy, který si ve filmu \"Batalion\" (1937) o sobě myslí, že je šlechtický levoboček, do jisté míry se mu podobá duševně nemocný Vilém Balvín v \"Kouzelném domě\" (1939), ale i podivínský Artuš Fabian z Kohoutovy nejvýraznější filmové role v \"Turbině\" (1941). Kohout vynikl i jako baron Maras v \"Tanečnici\" (1943) nebo Jiří z filmu \"Kluci na řece\" (1944), po němž touží jeho matka, když jí syn utekl do světa.\n\nPo 2. světové válce ho režiséři často využívají ke ztvárnění menších postav historických ( filmy \"Mikoláš Aleš\", \"Z mého života\", \"Revoluční rok 1848\" – císař Ferdinand V., \"Velké dobrodružství\"). Českého šlechtice a dvořana Lefla z Lažan ztvárnil ve dvou dílech „husitské“ trilogie Otakara Vávry \"Jan Hus\" a \"Proti všem\". Známá je Kohoutova postava účetního revizora Zelinky z kriminálky \"105 % alibi\" (1959) nebo maršálek z pohádky \"Princezna se zlatou hvězdou\" (1959). Ke dvěma podobným rolím se propůjčil ve filmech Karla Zemana, hrál generála v \"Ukradené vzducholodi\" (1966) a velitele pevnosti v \"Baronu Prášilovi\" (1961). Naposledy se Eduard Kohout objevil na filmovém plátně ve filmu \"Akce v Istanbulu\" (1975).\n\nEduard Kohout velmi často vystupoval v rozhlase a od založení televize r. 1953 i v tomto mediu. Československá televize uvedla např. inscenace \"Prodej\", \"Hodinářská romance\", \"Polka jede do světa\", \"Rozkošné odpoledne\", \"Mlynářka z Granady\", v nichž E. Kohout uplatnil své neobyčejné mistrovství. V archivech i domácnostech leží řada gramofonových desek s Kohoutovým hlasem. Eduard Kohout propůjčil svůj hlas i animovanému filmu Jiřího Trnky \"Staré pověsti české\" (1952).\n\nEduard Kohout byl poctěn řadou cen a vyznamenání. Za roli Hamleta dostal r. 1927 Národní cenu, za dosavadní tvorbu získal touž cenu i r. 1939. V roce 1953 dostal titul zasloužilý umělec a roku 1968 i titul národní umělec, který právě jemu patřil po zásluze. Roku 1963 mu byl udělen Řád práce.\n\nEduard Kohout zemřel ve věku 87 let a byl pohřben ve vyšehradském Slavíně.\n\n\n – němý film\n\n\n\n"}
{"id": "219941", "url": "https://cs.wikipedia.org/wiki?curid=219941", "title": "Galikanismus", "text": "Galikanismus\n\nGalikanismus je církevně politické a dogmatické hnutí francouzského katolického duchovenstva, rozvíjené od 14. století a zavržené tzv. pragmatickou sankcí roku 1438 a později francouzským konkordátem roku 1516. Galikanismus zdůrazňoval nadřazenost koncilu nad papežem a usiloval o získání dalekosáhlé nezávislosti francouzské římskokatolické církve na Římu. Hnutí bylo podporováno francouzskými králi, zejména Filipem IV. a Ludvíkem XIV. Ani po provedení odluky církve od státu ve Francii (1895) ideologie galikanismu nezanikla. Nejvýznamnějším ideologem galikanismu byl J. B. Bossuet.\n"}
{"id": "219967", "url": "https://cs.wikipedia.org/wiki?curid=219967", "title": "František Saidl", "text": "František Saidl\n\nFrantišek Saidl, někdy též přezdíván jako Lidický vrah (30. dubna 1887 Lidice – 1961) byl jediný dospělý muž na území Protektorátu, který přežil vyhlazení Lidic za 2. světové války. Přežil díky tomu, že si v době masakru odpykával čtyřletý trest v pankrácké věznici za usmrcení svého syna.\n\nPodle reportéra Stanislava Motla se narodil v roce 1887 a zemřel v roce 1961. Podle záznamu v matrice se František Saidl narodil 30. dubna 1887 v Lidicích rodičům Františkovi a Anně.V červnu roku 1910 se oženil s Anežkou Brejchovou.\n\nDne 19. prosince 1938 v hádce zabil svého syna Eduarda bodnou ranou vedenou do srdce\npoté, co ho syn napadl holí. Důvodem sporu byly rodinné problémy, nevyživování dětí a zálety otce, který byl ženatý s chorou ženou. Následně po činu se došel sám přiznat na policejní stanici do Buštěhradu, kde byla zajištěna i vražedná zbraň. Saidl spolupracoval při vyšetřování a v obsáhlé výpovědi uvedl, že syna bodl pouze jednou. Pouze čtyři dny po obsazení Čech a Moravy byl odsouzen na čtyři roky vězení.\n\nNěkolik týdnů před vyhlazením Lidic žádal prezidenta Háchu o předčasné propuštění za dobré chování po odpykání dvou třetin trestu, ale propuštění bylo zamítnuto, což mu paradoxně zachránilo život. Po vyhlazení Lidic stále pobýval ve vězení, kde mu dozorci vůbec neřekli o tom, že jeho obec je zničena, a tak když byl 23. prosince 1942 propuštěn, vydal se směrem k Lidicím, kam večer dorazil.\n\nJeho dům byl, podobně jako ostatní v obci, zničen a jeho další dva synové byli zastřeleni, manželka Anežka byla odvezena a internována (zemřela v Ravensbrücku). Saidl dle pamětníků strávil Štědrý den na místě svého bývalého domu a druhý den se vydal do Kladna, kde se nahlásil na místní stanici gestapa, jelikož se chtěl nechat zastřelit. Velitel, když se dozvěděl odkud je, se podivil, že není mrtev a odmítl jej zastřelit, přestože Saidl sám údajně prohlásil, že schvaluje atentát na Heydricha.\n\nV následujících letech začal vyřezávat model obce, ve které žil. Většina obyvatel Lidic ho úplně zavrhla. Zbytek života strávil nedaleko Lidic, kde žil s novou družkou. Údaje o jeho smrti se rozcházejí, ale dle jedné verze byl sražen při jízdě na bicyklu automobilem, když jel z práce, ve věku 77 let (i v důchodu si v Kladně přivydělával). Dle druhé verze zemřel na mrtvici. Podle poslední televizní reportáže zemřel jako bezdomovec. Kromě dvou synů měl také dceru, která vyhlazení Lidic přežila díky tomu, že studovala v Praze a byla zde nahlášena i trvalým bydlištěm. Avšak po válce se nikdy nesetkali.\n\nSvůj příběh vyprávěl začátkem 60. let 20. století Zdeňku Mahlerovi, scenáristovi filmu \"Lidice\". Jeho postavu (ve filmu se jmenuje František Šíma), ztvárňující jediného muže, který přežil vypálení Lidic, obsadil herec Karel Roden.\n\n\n\n"}
{"id": "219968", "url": "https://cs.wikipedia.org/wiki?curid=219968", "title": "Vrtěti psem", "text": "Vrtěti psem\n\nVrtěti psem (originální anglický název: Wag the Dog) je film z roku 1997, v jehož hlavních rolích hrají Dustin Hoffman, Robert De Niro a Anne Heche. Pojednává o washingtonském expertu na politickou propagandu, který odvádí pozornost voličů před blížícími se volbami od prezidentské sexuální aféry – najímá hollywoodského producenta, aby vytvořil falešnou válku.\n\nFilm \"Vrtěti psem\" je založen na knize Larryho Beinharta \"American Hero\", která se však od filmu liší tím, že prezidentem je konkrétně George H. W. Bush a vymyšlenou válkou je výslovně operace Pouštní bouře.\n\nFilm se dotýká závažných témat jako je manipulace masmédií a veřejného mínění. Shodou okolností záhy po uvedení filmu vypukl sexuální skandál Billa Clintona.\n\nNázev filmu v sobě obsahuje vtip: „Proč pes vrtí svým ocasem? Protože pes je chytřejší než ocas. Kdyby byl ocas chytřejší, vrtěl by ocas psem.“ Interpretací je více, nicméně jsou si velmi podobné – pes je veřejné mínění a ocas média, nebo pes jsou média a ocas politické kampaně, nebo pes jsou lidé a ocasem vláda.\n\nNecelé dva týdny před volbami čelí prezident Spojených států sexuálnímu skandálu s nezletilou dívkou. Situaci přichází řešit Conrad Brean (De Niro), špičkový odborník na manipulaci s veřejným míněním a překrucování (spin doctor). Aby odvedl pozornost veřejnosti, rozhodne se vykonstruovat falešný obraz války s Albánií. Brean kontaktuje hollywoodského producenta Stenleyho Motsse (Hoffman) a společně s dalšími umělci ze světa šoubyznysu vytvoří přesvědčivou mediální iluzi války.\n\nCIA je touto mediální hrou znepokojena a vysílá agenta Younga (Macy), kterého Brean přesvědčí, že úplné odhalení mediálního klamu není ani v jeho zájmu. CIA však oznamuje, že válka skončila a média tedy vracejí svou pozornost k sexuálnímu skandálu prezidenta. Hollywoodský producent Motss proto přichází s druhým dějstvím mediální iluze. Je vyfabulována postava válečného hrdiny, který zůstal jako zajatec za nepřátelskou frontou. Veřejnost a média se dojímají příběhem vojáka, který zůstal v nepřátelském zajetí jako „odložená stará bota“ (shoe). Pentagon dokonce přislíbí Motssovi vojáka jménem Schumann (Harrelson).\n\nBrean a Motss jsou připraveni představit „zapomenutého hrdinu“ veřejnosti, ze Schumanna se však vyklube psychicky narušený armádní vězeň, který si odpykává trest za znásilnění jeptišky a navíc letadlo, ve kterém se Schumannem letí, havaruje. Všichni přežijí a z nesnází jim pomáhá farmář. Schumann se pokusí znásilnit farmářovu dceru a je farmářem zastřelen. Motss tedy veřejnosti představí padlého hrdinu Schumanna, který zemřel na následky zranění způsobených během záchranné akce a je s poctami pohřben.\n\nManipulace veřejným míněním se zdá být velmi úspěšná, protože v preferencích těsně před volbami má současný prezident vysoký náskok a političtí komentátoři hovoří o jistém znovu zvolení, je vyzdvihován význam marketingové kampaně s vtíravým heslem: „Neměňte koně během závodu.“ Motss je tím frustrován, protože považuje marketingovou kampaň za málo nápaditou a hodlá veřejně odhalit svůj podíl na kampani, je však obklopen Breanovými lidmi a umírá za nejasných okolností na infarkt. Nakonec se ze zpráv dozvídáme o násilnostech v Albánii, není jasné, jestli jde o zprávu skutečnou nebo jestli jde o pokračování mediální hry.\n\nMéně než měsíc po uvedení filmu byl americký prezident Bill Clinton zapleten do sexuálního skandálu s Monikou Lewinskou. V průběhu let 1998 a 1999, kdy tento skandál dominoval americké politice, se USA zapojily do tří vojenských operací\n\nKritikové Clintona obviňovali, že operace byly jen pokusem o odvedení pozornosti od skandálu s Lewinskou. Filmu se chytila i srbská státní televize, která jej odvysílala uprostřed útoků NATO proti Srbsku. Srbská verze byla doplněna přídavkem, který komentoval výše zmíněné spojitosti.\n\n\n"}
{"id": "219971", "url": "https://cs.wikipedia.org/wiki?curid=219971", "title": "Bubnová brzda", "text": "Bubnová brzda\n\nBubnová brzda je brzda, u níž brzdové elementy působí na vnitřní povrch válcové plochy tělesa (bubnu) spojeného s brzděnou součástí. Bubnové brzdy používané v motorových vozidlech jsou třecí s vnitřními brzdovými čelistmi. Bubnová brzda se skládá z brzdového bubnu, brzdové čelisti, štítu brzdy, rozpěrného mechanismu a vratných pružin.\n\nBrzdový buben je pevně spojen s rotující brzděnou součástí (u motorových vozidel s nábojem kola). Při brzdění jsou brzdové čelisti přitlačovány rozpěrným ústrojím na vnitřní plochu bubnu a tím vzniká tření, čímž se přeměňuje kinetická energie na energii tepelnou a vytváří se brzdná síla. Přítlačná síla může být vytvořena dvěma způsoby:\n\nBrzdové bubny se vyrábějí z šedé litiny, ocelolitiny nebo slitiny pevných kovů aby měl vysokou odolnost proti otěru. Bubny musí být tvarově i tepelně stálé a musí dobře odvádět teplo vznikající při brzdění. Brzdné plochy musí být jemně a přesně opracované aby se zajistil co nejlepší styk s brzdnými čelistmi.\n\nBrzdové čelisti bývají vyrobeny z ocelového plechu a jsou konstruovány do tvaru půlměsíce s profilem \"T\" aby se při brzdění nekroutily.\nNa brzdových čelistech je nalepeno případně přinýtováno brzdové obložení. Brzdové obložení je kompozitní materiál vyráběný práškovou metalurgií z pilin různých kovů a pojidel.\n\nRozpěrným zařízením jsou podle konstrukce brzdy jeden nebo dva rozpěrné válečky a čep. Rozpěrný váleček může mít jeden nebo dva pístky. Sešlápnutím brzdového pedálu se tlak kapaliny přenese na plochu pístku, ten se vysune a přitlačí brzdovou čelist k bubnu.\n\n\n\nBubnová brzda byla používána během 20. století v osobních automobilech, dnes je na ústupu, ale u strojů pracujících v těžkých podmínkách (například zemědělské nebo lesnické stroje) se pro svou odolnost proti nečistotám používá stále.\n"}
{"id": "219973", "url": "https://cs.wikipedia.org/wiki?curid=219973", "title": "Vlastnictví", "text": "Vlastnictví\n\nVlastnictví či vlastnické právo je přímé a výlučné právní panství určité individuálně určené osoby (vlastníka) nad konkrétní věcí. Řidčeji se slovo \"vlastnictví\" používá také ve významu majetek či jmění. Vlastnické právo je nejsilnějším a nejrozsáhlejším věcným právem. Jde o právo absolutní, které působí vůči všem ostatním osobám (\")\" na rozdíl od závazkových práv, které působí jen mezi stranami závazku \"()\". Vlastnickému právu tak odpovídá povinnost všech ostatních subjektů nerušit vlastníka ve výkonu jeho práva k věci.\n\nVlastnictví v českém právu upravuje především občanský zákoník. Dle § 1011 občanského zákoníku je vlastnictvím určité osoby vše, co jí patří, všechny věci hmotné i nehmotné (pokud to jejich povaha to připouští). Jedná se o právo chráněné i mezinárodními smlouvami o lidských právech a Listinou základních práv a svobod. Vlastnické právo je nezbytnou podmínkou existence a fungování svobodného trhu a tržního hospodářství.\n\nHistoricky, mezikulturně i podle typu věci se obsah vlastnického práva značně liší v rozpětí od absolutních práv k věci až po stav, kdy převažují povinnosti plynoucí z vlastnictví a vlastnictví je tak spíše správou věci ve veřejném zájmu. Za feudalismu mělo vlastnictví půdy charakter pronájmu od panovníka reprezentujícího stát.\n\nSoučasné české pojetí vlastnického práva navazuje na jeho vymezení v římském právu. Vlastnické právo je chápáno jako soubor následujících dílčích práv:\nPod právo s věcí nakládat mohou spadat i další práva, například právo věc opustit, právo věc neužívat nebo právo věc zcizit (tj. prodat, darovat, vyměnit, odkázat atd.) Základním právem vlastníka je tedy libovolně s věcí nakládat a mezi jeho oprávnění patří mimo jiné i věc modifikovat, upravovat, zničit nebo opustit. Výkon práv je tedy neomezený, ale musí je vykonávat v mezích právního řádu a nesmí jimi rušit práva jiných osob nebo vykonávat takové činy, jejichž hlavním účelem je jiné osoby obtěžovat nebo poškodit.\n\nS pojmem vlastnictví je spojeno i vymezení pojmu „věc“ jako „to, co lze vlastnit“. Zatímco v otrokářských systémech mohl být i člověk předmětem vlastnictví (a například i děti byly někde chápány jako vlastnictví rodičů), v moderní době se práva disponovat s lidmi s pojmem vlastnického práva nespojují. Podobně mohou mimo pojem vlastnictví v některých právních systémech a kulturách stát i další typy věcí, například lidské tělo (živé i mrtvé), zvířata, pozemky a přírodní útvary či zdroje, myšlenky, činy a mnohé další. Podle římského práva byla věcmi i všechna zvířata. V novém občanském zákoníku je ustanovení, které říká, že věcmi nejsou lidé, nebo použijeme-li dikce nového kodexu: „Lidské tělo, ani jeho části, třebaže jsou odděleny“ (§ 493).\n\nÚplná volnost vlastníka nakládat s věcí až do jejího úplného zničení se v římském právu označovala jako \"\". V moderních i tradičních právních systémech však může být takový absolutní rozsah vlastnictví omezen veřejnoprávními předpisy, např. pokud je určitá věc zvláštními předpisy chráněna jako kulturní památka, má vlastník povinnost ji udržovat v náležitém stavu a za její úmyslné poškození či zničení může být každý, tedy i vlastník, postižen prostředky správního či trestního práva.\n\nS vlastnictvím jsou tradičně spjaty také různé povinnosti a omezení („vlastnictví zavazuje“). Principiálně je nepřípustné užívat vlastní věc nebo s ní nakládat takovým způsobem, který narušuje nebo ohrožuje oprávněné zájmy jiných osob nebo veřejný zájem. Tyto zájmy mohou být v jednotlivých právních systémech a tradicích pojímány a vymezeny velmi rozdílně, v krajních případech může regulace vést k paušální eliminaci některých vlastnických práv vlastníka či až k zákazu vlastnění některých typů věcí (zbraně, ideologicky nebo morálně závadné publikace či umělecká díla, drogy, výrobní prostředky, jedy či léčiva atd.) Tato omezení jsou vyjádřena zejména v čl. 11 odst. 3 Listiny základních práv a svobod (výkon vlastnického práva nesmí poškozovat lidské zdraví, přírodu a životní prostředí nad míru stanovenou zákonem). Různá omezení výkonu vlastnického práva zejména vůči sousedům vlastníka se nazývají sousedská práva. Vlastník se zejména musí zdržet všeho, čím by nad míru přiměřenou místním poměrům obtěžoval jiného nebo ohrožoval výkon jeho práv (hlukem, prachem, kouřem, pachy, odpady, vibracemi, ohrožením sousedovy stavby apod.) Tato limitovaná ustanovení pro každého vlastníka představují ustanovení § 1013 – 1023 občanského zákoníku. S vlastnictvím bývá spojena také povinnost věc hlídat a zabezpečit (například odpovědnost za škodu způsobenou vlastněným zvířetem, chátrající budovou, povinnost zabezpečit vozidlo, zbraň či nebezpečnou látku proti zneužití neoprávněnou osobou, povinnost dodržet ve své budově či na svém pozemku protipožární a ekologické normy atd.). S majetkem ovlivňujícím ráz krajiny nebo sídelního útvaru mohou být spojena omezení i povinnosti (povinnost udržovat objekt či pozemek v řádném stavu, zákaz provádět úpravy narušující hodnotu krajiny nebo sídelního útvaru).\n\nV některých případech dokonce z vlastnictví určité věci vyplývá povinnost ve vztahu k cizímu majetku. Mezi taková omezení vlastnického práva patří:\nPrávní systémy se mohou lišit v tom, do jaké míry může vlastník pozemku, budovy či prostoru určovat pravidla chování osob. Obecně platí i v prostoru soukromého vlastníka obecně závazné právní předpisy: majitel pozemku není například oprávněn povolit na svém pozemku vraždu, užívání drog. I v soukromých objektech platí státní regulace podnikání, daňové zákony, i na neveřejné účelové komunikaci platí pravidla silničního provozu atd. Jde-li o veřejně přístupný soukromý objekt (například prodejna, restaurace, park atd.), mohou právní normy či právní tradice vyžadovat, že vlastník pozemku nesmí návštěvníky diskriminovat (musí všem umožnit užívání za stejných podmínek), lišit se mohou i pohledy na to, zda vlastník je oprávněn rozhodovat o zákazu nebo povolení kouření, fotografování, koliduje-li takový zákaz s obecným pravidlem, že každý může činit vše, co není zákonem zakázáno atd. Faktický obsah vlastnického práva je dán především tradicí.\n\nKaždý vlastník má právo na ochranu vlastnického práva a v případě neoprávněného zásahu, má právo na svou obranu a oprávnění bránit se vůči konkrétnímu rušiteli.\n\nVlastník se proti neoprávněnému zasahování do jeho práv může bránit u orgánů veřejné moci, tedy u věcně a místně příslušného soudu a to prostřednictvím žaloby. Pokud vlastník využije své právo na ochranu vlastnického práva a obrátí se na soud, stává se žalobcem a dle individuální potřeby může podat žalobu reivindikační nebo žalobu negatorní.\n\nK nabytí vlastnického práva může dojít několika způsoby, kterými jsou:\n\nK zániku vlastnického práva může dojít relativním a absolutním způsobem. U relativního zániku se právo chápe ve vztahu k určitému vlastníkovi, zanikne vlastnické právo jedné osoby, ale vzniká vlastnické právo osoby druhé. U absolutního zániku přestane vlastnické právo fakticky existovat a žádná další osoba ho nenabude. K relativnímu typu zániku dochází především na základě smlouvy (převod vlastnického práva na jinou osobu), ale i nezávisle na vůli vlastníka (smrt, vydržení, rozhodnutí státního orgánu – např. vyvlastnění). Vlastník se může vlastnického práva i vzdát nebo může dojít ke zničení nebo spotřebování věci.  \n\nVlastnictví téměř v žádném právním systému není zcela výlučné. Většina právních systémů tradičně obsahuje různé formy obecného užívání soukromého majetku (veřejná přístupnost krajiny, právo cesty přes cizí pozemek, obecné užívání pozemních komunikací, právo sbírat v lese v omezené míře lesní plody a klestí - v některých systémech, například biblickém židovském právu, se podobné právo vztahovalo i na sbírání polních plodin pro okamžitou osobní potřebu), práva vstupu na cizí pozemek nebo použití cizího majetku v nouzových situacích nebo je-li to nezbytně nutné k užívání vlastního majetku či výkonu vlastních práv, případně též povinnost dát svůj majetek k dispozici v případě válečného stavu, stavu nouze či ohrožení, možnost vyvlastnění ve veřejném zájmu atd. Výlučnost užívání se obvykle netýká těch způsobů užívání, které v užívání neomezují nepřiměřeně vlastníka (např. tzv. svoboda panoramatu).\n\nV současné době je v českém právním řádu vlastnictví vnímáno a právními předpisy vymezováno jako jednotné, kdy všem vlastníkům bez ohledu na jejich charakter přísluší typově stejná vlastnická práva a jim odpovídající ochrana. V tomto směru není jako vlastník zvýhodňován ani stát. V době komunistického režimu bylo ale rozlišováno více druhů a forem vlastnictví, které byly právním řádem různě preferovány, a podle toho jim byla poskytována ochrana. Právní řád tehdy upravoval následující druhy vlastnictví:\n\nSocialistické vlastnictví bylo označováno jako základní majetkový vztah socialistického společenského zřízení, který byl podle tehdejších ideologických proklamací páteří hospodářské soustavy vylučující „vykořisťování člověka člověkem“. Jako základní formy socialistického vlastnictví pak bylo rozlišováno státní vlastnictví jako majetek veškerého lidu (národní majetek), v němž byly především výrobní prostředky, a družstevní vlastnictví, které svědčilo družstvům v oblasti zemědělské výroby, řemeslné výroby, obchodu a oblasti občanské spotřeby (např. stavební bytová družstva). Další formou bylo i vlastnictví společenských a jiných socialistických organizací, které působily ve sféře politické, kulturní a sociální (např. odborové organizace, kulturní fondy, krajská sdružení advokátů). Socialistické vlastnictví bylo upraveno v hospodářském zákoníku, bylo právním řádem preferováno a byla mu poskytována nejširší právní ochrana, zvýšené ochrany požívalo např. v oblasti trestního práva.\n\nPředmětem osobního vlastnictví byly věci určené osobní spotřebě občanů. Tento druh vlastnictví byl určen pro věci uspokojující hmotné a kulturní potřeby občanů, kteří je nabývali za peníze získané prací. Práce občana ve prospěch socialistického společenství (a potažmo socialistického vlastnictví), kterou byl tvořen národní důchod, byla vnímána jako zdroj osobního vlastnictví a pojítko se socialistickým vlastnictvím. Osobní vlastnictví bylo upraveno v občanském zákoníku. V osobním vlastnictví byly příjmy a úspory z práce a sociálního zabezpečení, vybavení domácnosti, věci osobní potřeby, rodinné domky a rekreační chaty.\n\nSoukromé vlastnictví bylo považováno za pozůstatek kapitalistické vlastnické soustavy, bylo řazeno mimo socialistickou vlastnickou soustavu. Jeho předmětem bylo zejména individuální vlastnictví výrobních prostředků a půdy, avšak bylo vylučováno, aby prostřednictví soukromého vlastnictví docházelo k „vykořisťování člověka člověkem“. Proto bylo soukromé vlastnictví v menší míře umožňováno pouze tam, kde bylo spojeno s vlastní prací vlastníka např. u samostatně hospodařících rolníků či v jiné malovýrobě. Dále bylo do soukromého vlastnictví řazeno i každé jiné individuální vlastnictví, které nesplňovalo podmínky osobního vlastnictví, vlastnictví nesocialistických organizací a vlastnictví zahraničních právnických osob. Soukromé vlastnictví bylo upraveno v občanském zákoníku a byla stanovena určitá omezení při nakládání s ním (např. při převodu nezastavěných stavebních pozemků větší výměry).\n\nI v současnosti bývá běžně některé vlastnictví označováno za „soukromé“ či „osobní“ (např. „byt v osobním vlastnictví“). Jde však o laické výrazy, které nemají obsah právních termínů užívaných v době komunistického režimu, vždy se jedná o tentýž jediný druh vlastnictví, který je v platném právním řádu upraven. Označením vlastnictví jako soukromého se většinou zdůrazňuje vymezení vlastníka jako subjektu odlišného od státu, obce, kraje či právnických osob.\n\n\n\n"}
{"id": "219974", "url": "https://cs.wikipedia.org/wiki?curid=219974", "title": "Chuligán", "text": "Chuligán\n\nChuligán je slovo, pocházející z anglického jména \"Hooligan\" a označující člověka neukázněného, rváče a výtržníka, společenská pravidla a normy nedodržujícího jedince. \n\nKoncem 19. stol. v jihovýchodním Londýně žila irská rodina Hooliganů. Její mladíci se vyznačovali dost agresívním chováním, které údajně mělo vyjadřovat nespokojenost s anglickou nadvládou nad Irskem. Od drsné legrace a výtržností přešli až na rvačky a loupeže a brzy se jméno Hooligan stalo obecným označením. Často se takto sami nazývají i někteří fotbaloví „fanoušci“ – hooligans.\n\nV carském Rusku se slovem \"„huligan – chuligan“\" nejprve označovali osamocení političtí nespokojenci a po roce 1917 také osoby, vyhýbající se práci. Kolem roku 1956 se tento název používal v souvislosti se skupinami mladých násilníků a výtržníků v Polsku a později i v ČSSR. \n\n"}
{"id": "219976", "url": "https://cs.wikipedia.org/wiki?curid=219976", "title": "Národní házená", "text": "Národní házená\n\nNárodní házená byla založena v roce 1905 jako původní kolektivní míčová hra pro ženy. Je podobná mezinárodní házené.\nV každém týmu hraje 7 hráčů. V poli tedy jsou 3 útočníci, 2 obránci neboli záložníci, 1 bek a 1 brankář. Hrací plocha je rozdělena na 3 třetiny: obrannou, střední a útočnou. Hraje se speciálním balónem, kterého se můžou hráči dotknout jen rukou. Každý hráč může 2 sekundy nést balón. Poté musí hráč klepnout balónem o zem, nebo nadhodit. To může hráč udělat maximálně 2krát. Cílem hry je hodit míč do branky protihráče, co největší počet gólů. Vyhrává ten tým, který na konci zápasu vsítil větší počet gólů.\n\nÚtočník se může pohybovat pouze v útočné, střední třetině a může vstoupit do brankoviště soupeře. Jeho hlavním úkolem je vstřelit gól. Při střelbě nesmí stát v brankovišti.\n\nZáložník se smí pohybovat ve střední a obranné třetině, ale nemůže vstoupit do brankoviště. Jeho úkolem je bránit protivníkovi ve střelbě.\n\nStejnou úlohu má i obránce (lidově nazývaný bek), který se může navíc pohybovat i v brankovišti.\n\nBrankář se může pohybovat ve střední, obranné třetině a brankovišti. Má za úkol krýt střely soupeře ve vlastní bráně. Může případně zasáhnout míč i nohou.\n\nHřiště má tvar obdélníku o rozměrech 45x30 metrů (povolená tolerance –5 %). Povrch hřiště je buď z materiálů umělých nebo, z materiálů přírodních. Hřiště musí být vyznačeno dobře viditelnými a kontrastujícími čarami s barvou jeho povrchu širokými 6–8 cm.\nHřiště je rozděleno třetinovými čarami rovnoběžnými s půlicí čarou na obrannou, střední a útočnou třetinu o stejných velikostech. Obranná třetina jednoho družstva je současně útočnou třetinou soupeře.\n\nBranky mají světlost 2x2,40 metrů, pro mladší žactvo 2x2,20 metrů. Tvoří je dvě čtyřhranné tyče vzdálené 2 m a spojené ve výši 2,40 m příčným břevnem. Nejmenší síla tyčí je 80x80 mm, největší 100x100 mm. Tyče a břevno branky jsou natřeny bílou barvou.\n\nMíč je vyroben z kůže nebo z umělého materiálu. Obvod míče nesmí být menší než 580 mm a větší než 605 mm. Na začátku utkání musí být jeho hmotnost nejméně 290 g a nejvíce 420 g.\n\nDružstvo může mít maximálně 15 hráčů – 6 hráčů v poli a 1 brankáře. Při zahájení hry musí nastoupit na hřiště všichni hráči, kteří jsou zapsáni v zápisu o utkání. Na konci 1. poločasu a na začátku 2. poločasu nastupuje pouze 7 hráčů (brankář, obránce, dva záložníci a tři útočníci). Na konci utkání nastupují opět všichni hráči.\n\nStřídat je možno jen na vlastní polovině střední třetiny, kde se nachází vlastní střídačka. Střídající hráči mohou vystřídat kteréhokoliv hráče (kromě vyloučených) kdykoliv v průběhu hry, i brankář brankáře.\n\nCelé družstvo musí být jednotně sportovně oblečeno ve stejně barevných dresech a stejně barevných trenýrkách. Jen brankáři musí mít dres barevně odlišný od hráčů v poli. Všichni hráči včetně brankářů musí mít na zádech dresu číslo v barvě odlišné od barvy dresu. Obránci musí mít na rukou pásky, aby byli odlišní od beka.\n\nDospělí a dorost 2x30 minut, žactvo 2x25 minut. Pauza mezi prvním a druhým poločasem je 10 minut. Každé družstvo má právo v každém poločase na oddechový čas v délce trvání max. 1 minutu. Oddechový čas(time) se nadstavuje do hry. Požadovat čerpání oddechového času na rozhodčím může kapitán, vedoucí, trenér nebo hráč zastupující na hřišti kapitána pouze předepsanou gestikulací v přerušené hře.\n\nBrankář a obránce se mohou pohybovat a hrát ve vlastní obranné třetině včetně brankoviště a ve střední třetině. Záložníci se mohou pohybovat a hrát ve vlastní obranné třetině mimo brankoviště a ve střední třetině. Útočníci se mohou pohybovat a hrát ve střední třetině a útočné třetině (obranné třetině soupeře) včetně brankoviště, nesmí ale z brankoviště střílet na branku.\n\nJakmile přejde míč ze střední do útočné třetiny (obranné třetiny soupeře), musí záložníci útočícího družstva co nejrychleji opustit vlastní obrannou polovinu a přesunout se do útočné poloviny. To za předpokladu, že se na jejich obranné polovině nezdržuje žádný soupeřův hráč. Do vlastní obranné poloviny se mohou vrátit teprve tehdy, když se míč vrátí do střední třetiny nebo do jejich obranné poloviny přejde soupeřův hráč.\nNedodrží-li jeden nebo oba záložníci toto ustanovení, dostávají se do postavení mimo hru a proti jejich družstvu se nařizuje trestný hod.\nTrestný hod se provádí ze středu hřiště a záložník, který se provinil nebo rozhodčím označený záložník (v případě provinění obou) musí zůstat v soupeřově obranné polovině do písknutí rozhodčího. Hráči útočícího družstva mohou bránit návratu záložníka.\n\nKaždý hod musí být proveden do 2 sekund po písknutí rozhodčího. Rozhodčí je povinen umožnit rychlé střídání brankářů před provedením pokutového i trestného hodu.\nS výjimkou hodu od branky a pokutového se všechny hody provádějí z místa. Při provádění hodu musí hráč stát na jedné nebo na obou nohou. Od písknutí rozhodčího k hodu do doby jeho provedení se nesmí hráč s míčem rozběhnout, pokročit, vykročit, ukročit kterýmkoliv směrem. Před provedením hodu musejí být spoluhráči i hráči soupeře vzdáleni od hráče, který hod provádí, nejméně 4 m.\n\nZahraje-li hráč míč za pomezní čáru, vhazuje do hry míč hráč soupeře z místa, kde míč přešel do zámezí.\n\nBrankář provádí hod:\n\nZahraje-li hráč (mimo brankáře při brankářském zákroku) míč za vlastní brankovou čáru (mimo branku), vhazuje míč do hry útočník soupeře. Jeden záložník bránícího týmu se v okamžiku hodu z rohu přesouvá mimo obranné pásmo.\n\nBrankář smí v brankovišti míč nohou zarazit, odrazit, vykopnout, a to pouze při střelbě na branku. Použije-li brankář těchto výhod úmyslně, včetně odkopnutí při každém jiném zákroku uvnitř brankoviště, nařídí rozhodčí pokutový hod.\n\nHráč smí držet míč (i ležící na zemi) nebo se s ním pohybovat nejdéle 6 sekund. Míč může však vyhazovat nad hlavu nebo odrážet od země, ale nejvýše dvakrát za sebou.\nNení dovoleno jakýmkoliv způsobem vyrážet míč soupeři z ruky.\nNení dovoleno kopání do míče nebo zarážení míče nohou, tj. částí nohy od kolena dolů, koleno v to počítaje.\nJe zakázáno házet úmyslně míč soupeři na nohy.\n\nNa branku se smí střílet při nepřerušené hře, z hodu z rohu, z trestného a pokutového hodu. Hráč smí hodit míč jednou nebo oběma rukama, nebo srazit míč do branky rukou (rukama) nebo jinou částí těla, kromě nohou, a to z prostoru mimo soupeřovo brankoviště.\nPro posuzování správnosti střelby na branku rozhoduje vždy postavení nohou.\nPři střelbě s výskokem nesmí hráč po provedení hodu dopadnout vně brankoviště.\n\nBranky je dosaženo, projde-li míč po zemi nebo ve vzduchu celým svým objemem přes brankovou čáru mezi brankovými tyčemi a brankovým břevnem a útočící družstvo neporušilo žádné ustanovení pravidel.\n\nZ volného hodu nemůže být přímo dosaženo branky, ani vlastní. Dostane-li se míč přímo z volného hodu do soupeřovy branky, nařídí rozhodčí hod od branky. Dostane-li se míč přímo do vlastní branky, nařídí rozhodčí hod z rohu.\n\nZ trestného hodu může být přímo dosaženo branky, třeba i vlastní. Při provádění trestného hodu v útočné třetině musí zbylí útočníci zaujmout postavení mimo brankoviště. Do brankoviště mohou vstoupit po písknutí rozhodčího k provedení hodu.\n\nPokutový hod se provádí z kteréhokoliv místa na myšlené spojnici středu branky se středem hřiště, nejdále 4 m od brankoviště. Z pokutového hodu může být přímo dosaženo branky. Jako horší porušení (např. strčení do zad) následuje \"6\". Hráč může pohnout nohou při střelbě do brány.\n\nHodem rozhodčího se pokračuje ve hře v případech sporných nebo dopustí-li se oba soupeři současně stejného porušení pravidel.\n\nV druhé polovině 19. století a počátku 20. století se, zejména mezi studenty, začaly těšit oblibě různé sportovní hry. Studenti často nenalézali u svých profesorů pochopení, všeobecně se uchytil názor, že sport odvádí mládež od studia. Vše změnil výnos rakouského ministerstva školství z roku 1890, ve kterém bylo školám nařízeno věnovat se ve výuce také tělovýchově. Největší oblibě se těšila kopaná, nicméně profesoři ji příliš nepodporovali a snažili se uvést v život různé hry. Není tedy divu, že u kolébky národní házené, jejíž název se několikrát měnil, stáli tři učitelé tělocviku.\n\nPrvní, Václav Karas, profesor na reálce na Smíchově v Praze, ji nazval Vrhaná s přenášením a popsal ji v červnu 1905 v tehdejším brněnském odborném časopisu Výchova tělesná. Hřiště bylo křížem rozděleno na čtyři čtvrtiny a hráči, kterých bylo devět, nesměli ze svých čtvrtin vycházet. Každé družstvo mělo dvě trojice útočníků, dva pomezní obránce a brankáře. Střílelo se do zmenšených branek na kopanou.\n\nDruhým, kdo do vývoje naší hry zasáhl, byl Josef Klenka, neúnavný propagátor her mládeže, náčelník ČOS a později inspektor tělocviku na středních školách. Místo fotbalových branek zavedl terče, tj. kruhy o průměru 1 m upevněné na tyči 1,5 m od země. Byly polepeny pomalovaným papírem jako šachovnice. Po každém gólu, tj. protržení, se kruh znovu polepoval, později se kruhy vyměňovaly. Hřiště bylo 25 m – 30 m široké a 50 m dlouhé. Družstva byla šestičlenná a míč se mohl „honit rukama“, což byl výraz pro driblink. Hra se začala nazývat cílová. Klenka hrál hru i před obecenstvem na V. všesokolském sletu v Praze v roce 1907, kde s ní vystoupil „kroužek pánů a slečen“, který byl tehdy jakýmsi společensko-sportovním klubem v Praze.\n\nKonečnou úpravu pravidel házené provedl třetí učitel tělocviku, domažlický rodák Antonín Krištof. Byl prvním organizátorem tělovýchovy na České vysoké škole technické v Praze. Novou hru, kterou upravil podle vzoru Karase a Klenky, nazýval nejprve Klenka cílová, ale vrátil se k brankám a hru nazval Házená. Hřiště mělo obdélníkový tvar o rozměrech 25 x 45 m a bylo rozděleno na třetiny. Branky byly 2 m široké a 2,50 m vysoké, brankoviště obdélníkové o rozměrech 4 x 6 m a cizí hráč do něj nesměl vstoupit. Družstva byla sedmičlenná, jinak se mohl počet měnit velikostí hřiště. Dokonce hrávali ve smíšených devítičlenných družstvech čtyři muži, zbytek ženy, tři útočníci, záložník a brankář, ostatní jako náhradníci. Útočníci se mohli pohybovat jen v poli středním a nepřátelském, náhradníci jen v poli středním a vlastním, záložník a brankář jen v poli vlastním a oni jediní mohli hrát v brankovišti. S míčem se nesmělo udělat více než tři kroky, byla zakázána hra pěstí.\n\nZatímco cílová byla spíše společenskou záležitostí, ženy ji hrály v dlouhých sukních a muži ve svátečních kalhotách, úpravou pravidel dal Krištof házené charakter sportovní hry. Položil také první organizační základy hry ustavením prvého ústředí házené, Svazové komise kroužků házená v Praze. Roku 1907 Krištof založil první házenkářský klub, dívčí \"Kroužek házené Praha\". V roce 1909 byla jeho zásluhou vydána tiskem prvá pravidla. Házená se šířila i v jiných místech v Čechách a na Moravě. V roce 1911 ji Český olympijský výbor zařadil do svých sportovních slavností, které se konaly na Letné a o rok později byla zařazena i do programu VI. všesokolského sletu.\n\nMezi první české kluby patří také \"Kroužek házené Vinohrady\", \"KH Karlín\" a \"KH Smíchov\".\n\nHázená se dokonce rozšířila i do Ruska a Jugoslávie, kam ji zanesli vysokoškoláci, kteří studovali v Praze a tam házenou poznali. V Jugoslávii (v Chorvatsku) se házená velmi rychle rozšířila, nabyla velké obliby a Jugoslávie byla také jedinou zemí, kde se česká házená udržela mezi dvěma světovými válkami.\n\nDo Ruska házenou přinesli čeští učitelé tělocviku, které tam na střední školy povolala carská vláda. V roce 1912 jich bylo 130 a všichni hrávali házenou. První soutěže se hrály v Charkově v roce 1915 za účasti 14 družstev. Ale I. světová válka, VŘSR a intervence proti mladému sovětskému státu informace o házené přerušily.\n\nPo vypuknutí první světové války se téměř veškerá sportovní, a tedy také házenkářská, činnost přerušila. Po válce se u nás házená šířila zásluhou nadšeného pracovníka J. Trantiny, který po další úpravě pravidel usiluje o ustavení svazu házené. V roce 1920, kdy byla v činnosti již 167 klubů s 2 520 hráči a hráčkami, se házená sdružuje do Československého svazu házené a ženských sportů. Házená se tehdy hrála v sedmičkách, devítkách a také v devítkách smíšených (pět mužů, čtyři ženy). Československý svaz házené a ženských sportů v roce 1921 spolu s Francií, Amerikou, Anglií, Itálií, Švýcarskem a Švédskem založil v Paříži Mezinárodní federaci ženských sportů, která uznala českou házenou jako mezinárodní hru a přebrala česká pravidla jako oficiální. Byl to pozoruhodný úspěch naší původní československé míčové hry. Házená se v těchto letech začala šířit také na Slovensku a v Jugoslávii (40 klubů v roce 1923, mistrem byl tehdy chorvatsky klub HAŠK Záhřeb). Ve dvacátých letech se také začala organizovat národní házená v Rumunsku, kde 8 klubů založilo svůj svaz; hráli ji také naši krajané v USA. Došlo k prvním mezinárodním a mezistátním utkáním, poprvé hrály československé reprezentantky roku 1923 v Praze proti Francii, kde zvítězily 9:2; roku 1924 se sehrála kombinovaná družstva čechoslovaček a čtyř belgičanek propagační zápas v Bruselu, roku 1926 se ČSR utkala se Švédskem. Házená se také hrála v Rakousku, zásluhou týmu Slovan Vídeň. Postupem času se u nás házená stala oblíbeným sportem i mužů zásluhou DTJ a Sokola.\n\nTaké mezinárodní styky se slibně rozvíjely a roku 1930 se dokonce pořádala první mistrovství světa v házené žen, v němž vyhrály naše reprezentantky před Jugoslávií a Polskem. Druhé mistrovství světa se hrálo v roce 1934 v Londýně, kde Československo prohrálo s Jugoslávií 4:6. (chorvatsky klub ŠHK Concordia Záhřeb. Roster: Anica Oman (Ilirija Ljubljana); Zlata Cuvaj (Concordia, Zagreb), Melita Lovrenčić (Concordia,), Marica Cimperman (Concordia), Zdenka Kunštek (Concordia, Zagreb), Čuče s lijeva: Fanči Bernik (Atena, Ljubljana), Ivka Tonković (Concordia), Ema Gršeti (Concordia), Nada Bobinsky (Concordia) i Katja Mihočinović (Concordia).) Jedná se o historicky první zápasy v národní házené na území Velké Británie. Toto byl také poslední samostatný podnik Mezinárodní federace ženských sportů, která se tichou cestou rozešla a sporty žen se začaly organizovat společně se sporty mužů. Byl založen Mezinárodní svaz míčových her, kde získaly převahu košíková a handball. V českých zemích ubylo přechodně sportovních klubů házené.\n\nRoku 1935 vyšla v Lidových novinách zpráva o tom, že téhož roku proběhl v lázních Scarborough v Anglii několikadenní kurz profesorů a učitelů tělocviku, kde si poprvé angličtí hráči (asi 20 mužů a 50 žen) během šesti tréninků vyzkoušeli „game of hazena“. Podle zprávy měly nadále probíhat tréninky v Londýně. Během tehdejšího podzimu plánovala \"Associace pro net-ball a ostatní míčové hry\" vytisknout a vydat pravidla národní házené, přeložená do angličtiny. Prvním klubem, který měl hru nadále v Anglii propagovat, byl londýnský Civil Service Club.\nRoku 1936 došlo ke změně pravidel, z nichž nejzávažnější byla změna brankoviště podle jugoslávského vzoru na půlkruhové o poloměru 6 m a hra se stala zajímavější. Tím se zlepšila i činnost Svazu házené a přechodný úbytek družstev byl opět vyrovnán zvýšenou pozorností družstvům mládeže. Koncem roku 1938 byl přijat název Československý svaz házené, který měl 5 žup. Avšak v roce 1939 zřízením Protektorátu Čechy a Morava byla nucena tato organizace změnit název na Český svaz házené. V té době nastal na území Protektorátu největší rozmach národní házené. V roce 1944 byla vytvořena národní liga házené za účasti 6 družstev mužů z Čech a stejného počtu z Moravy. Ženy hrály ligu ve dvou skupinách a muži měli ještě 4 skupiny divize. Zájem o házenou byl velký. Ve svazu bylo registrováno 22 156 hráčů hráček ze třinácti žup a 3728 z odborů DTJ.\n\nV listopadu 1944 vyšla nová pravidla házené, která měla tyto podstatné změny: byly stanoveny trojí rozměry hřiště: 45 x 30 m, 51 x 34 m, 48 x 32 m. Byla zavedena změna v rozdělení třetin, takže střední třetina byla pohyblivou podle velikosti hřiště (15, 18, 21 m). Bylo upraveno provádění všech hodů, hlavně trestného. V pravidlech byly zveřejněny vysvětlivky tak, aby rozhodování bylo pokud možno jednoznačné.\n\nRozmach házené za Protektorátu měl i stinnou stránku, a to izolaci v mezinárodním styku. Tato izolace se ještě prohloubila v roce 1947 kongresem IHF, který připravil podmínky k dalšímu rozvoji házené podle mezinárodních pravidel bez přihlédnutí k československé házené. Proto se v Československu objevili propagátoři mezinárodní házené, až nakonec došlo v roce 1952 k ustavení dvou samostatných sekcí při SVTVS pro házenou a českou házenou.\n\nV roce 1949 došlo k další úpravě pravidel, kterou se podařilo vyřešit otázku statické obrany. Bylo zavedeno pravidlo, že záložníci musí opustit vlastní obrannou polovinu hřiště, jakmile míč přešel z pole středního do pole útočného, Bylo zavedeno střídání hráčů, držení míče tři sekundy a driblování míčem jen třemi úkony za sebou. Hra se velmi zkvalitňovala díky odbornému nácviku, příručkám, článkům v odborných časopisech, kursům a soustředěním hráčů a činovníků. Házená dostávala odborný a vědecký základ. V roce 1952 došlo k další změně pravidel. Driblování s míčem bylo dovoleno jen se dvěma úkony (nadhoz nebo úder o zem), třetím již musela být přihrávka.\n\nNejvětší zájem SVTVS se soustřeďoval na mládež, která hrála četné turnaje dorostu a žactva.\n\nV roce 1952 v soutěžím SHM hrálo 1618 družstev s 16 000 mladými hráči a hráčkami. Zájem mládeže o českou házenou potvrzovaly přebornické soutěže dorostu i žactva s vysokou hráčskou dovedností.\n\nNejvětšího rozvoje dosáhla česká házená v roce 1954, kdy sekce české házené při SVTVS organizovala 447 oddílů a v nich 26 125 hráčů.\n\nUstavením dvou sekcí pro házenou a českou házenou česká házená velmi utrpěla a její snahy o rozšíření na Slovensko neměly trvalého výsledku. Ani návrh trenérské rady sekce házené zavedením nadhozu v mezinárodní házené v roce 1956 neuspěl; technická komise IHF tento návrh nepřijala.\n\nVrcholnými zápasy v národní házené byla mezizemská utkání Čechy – Morava. První utkání žen Čechy – Morava s výsledkem 1:5 se hrálo 30. června 1922 v Prostějově. Muži hráli první nezázemské utkání 24. května 1942 v Praze s výsledkem 13:6 ve prospěch Čech. Za druhé světové války získala tato utkání popularitu i tradici a dodnes jsou házenkářských svátkem.\n\nSoutěže družstev se hrály do druhé světové války vylučovacím způsobem, pak jako zemská mistrovství s finále o přeborníka republiky. V roce 1941 se začaly hrát ligové soutěže mužů i žen a od té doby se hrají dodnes. Každoročně jsou vyhlašováni přeborníci ČR ve všech věkových kategoriích. Na nižší úrovni se hraji krajské přebory, dále jsou to II. liga a I. liga.\n\nV roce 1967 z podnětu ústřední trenérské rady připravila ústřední sekce české házené o prvním červencovém týdnu v Červeném Kostelci první soustředění juniorů a juniorek za účasti 32 chlapců a 15 děvčat. Toto soustředěni je od té doby pořádáno každoročně s velkým zájmem účastníků. Účastníci těchto soustředění uplatňují znalosti ve svých oddílech.\n\n\n"}
{"id": "219980", "url": "https://cs.wikipedia.org/wiki?curid=219980", "title": "Violkovité", "text": "Violkovité\n\nViolkovité (\"Violaceae\") je čeleď vyšších dvouděložných rostlin z řádu\nmalpígiotvaré (\"Malpighiales\"). Jsou to dřeviny i byliny s jednoduchými, střídavými nebo vstřícnými listy. Květy mohou být dvoustranně souměrné nebo pravidelné, uspořádané v květenstvích různých typů. Plodem je nejčastěji tobolka. Čeleď zahrnuje asi 1100 druhů ve 29 rodech. Je rozšířena po celém světě, s největším zastoupením v tropech. V České republice se stejně jako v celé Evropě vyskytuje pouze rod violka.\n\nV mírném pásu je čeleď známa především podle rodu violka, který je ale svým bylinným vzrůstem a morfologií květů\nv rámci čeledi výjimkou. Většina zástupců čeledi roste v tropech a jedná se o dřeviny, z nichž řada druhů ani nemá dvoustranně souměrné květy a violku ani vzdáleně nepřipomíná.\n\nZástupci violkovitých jsou převážně keře, polokeře a stromy, v menší míře i liány (např. \"Achietea\") nebo byliny (violky, některé druhy rodu \"Hybanthus\"). Dřevo stromovitých zástupců je spíše měkké a světlé, kůra bývá hladká a bez prasklin. Listy jsou jednoduché, střídavé nebo vstřícné, řapíkaté nebo řidčeji téměř přisedlé, s nápadnými, vytrvalými nebo opadavými palisty. Čepel listů je celistvá nebo výjimečně zpeřeně členěná, celokrajná, pilovitá nebo vroubkovaná, se zpeřenou nebo výjimečně dlanitou žilnatinou.\n\nKvěty jsou oboupohlavné, pravidelné až silně dvoustranně souměrné, jednotlivé nebo v úžlabních, vrcholových nebo i kauliflorních (rod \"Leonia\") květenstvích různých typů, případně jednotlivé. Kalich je složený z 5 volných lístků, za plodu vytrvalý. Koruna je pětičetná. Korunní lístky jsou stejné nebo nestejné, volné nebo na bázi srostlé. U některých rodů s dvoustranně souměrnými květy včetně violek jsou květy otočené o 180° (resupinátní), s nejspodnějším korunním lístkem vakovitě vydutým nebo přeměněným v ostruhu. Tyčinek je 5 (výjimečně jen 3), nitky mohou být volné nebo srostlé do trubičky.\nSemeník je svrchní, srostlý ze 3 (2 až 5) plodolistů, s jedinou komůrkou s paritální placentací a jednou čnělkou. V každém plodolistu je jedno nebo několik vajíček.\nPlodem je tenkostěnná nebo častěji kožovitá až dřevnatá tobolka pukající 3 (2 až 6) chlopněmi, řidčeji bobule.\n\nČeleď zahrnuje asi 1100 druhů ve 29 rodech. Je rozšířena po celém světě. Největším rodem je violka (\"Viola\"), kosmopolitní rod zahrnující přes 400 druhů, rozšířených v mírném pásu i v horských polohách tropů. Zbývající rody jsou až na výjimky (některé subtropické druhy \"Hybanthus\") tropické. Další velké rody jsou \"Rinorea\" (160 druhů) a \"Hybanthus\" (100 druhů). Tyto 3 největší rody zahrnují v klasickém pojetí asi 93 % všech druhů čeledi.\nV tropických deštných lesích rostou violkovité jako keře a menší stromy, zpravidla nedosahující korunního patra pralesa. Vyskytují se i v horských a mlžných lesích. Rod violka dosahuje největší druhové diverzity v jihoamerických Andách, kde některé druhy dosahují nadmořských výšek až okolo 6000 metrů a blíží se hranici věčného sněhu.\n\nV Evropě je čeleď zastoupena pouze rodem violka. V květeně České republiky se celkově vyskytuje asi 23 druhů violek (\"Viola\"), některé další druhy jsou pěstovány jako zahradní rostliny a občas zplaňují.\n\nViolkovité nejsou z hlediska obsahových látek příliš prozkoumány a platí to zejména pro dřevnaté zástupce. U druhu \"Hybanthus enneaspermus\" byly zjištěny alkaloidy a saponiny.\nViolky obsahují různé prchavé sloučeniny, triterpeny aj. U některých violkovitých byla zjištěna akumulace různých kovů, zejména hliníku (\"Allexis\", \"Amphirrhox\"), niklu (\"Hybanthus\", \"Rinorea\", \"Agatea deplanchei\") a zinku (některé violky).\n\nKvěty většiny zástupců čeledi jsou opylovány hmyzem, zejména motýly, včelami a čmeláky. Některé violky z vysokých poloh And jsou opylovány drobnými mouchami. Jihoamerická popínavá violka \"Viola arguta\" má červené květy a je opylována pravděpodobně kolibříky. Část druhů tvoří v květech nektar, u některých však nektar chybí a opylovačům poskytují pouze pyl.\nU mnohých druhů violek se vyvíjejí mimo normálních květů i tzv. kleistogamické květy, které jsou drobnější a méně nápadné než normální květy, ani v největším rozkvětu se plně neotevírají a dochází v nich k samoopylení.\n\nTobolky řady druhů se otevírají explozivně a vystřelují semena až do vzdálenosti 2 metrů.\nSemena některých druhů violek a dalších zástupců čeledi (např. \"Rinorea\") jsou šířena mravenci, kteří je vyhledávají pro dužnatý výrůstek, nazývaný masíčko neboli karunkula. Semena jihoamerického druhu \"Paypayrola grandiflora\" jsou uzavřena v zářivě oranžovém míšku a jsou roznášena ptáky. Ptáci rozšiřují také semena tropických druhů s bobulemi. Semena některých violkovitých jsou šířena také vzduchem a vodou. Některé druhy rodu \"Rinorea\" mají na listech domatia, obývaná symbiotickými roztoči.\n\nV klasických taxonomických systémech byla čeleď violkovité řazena do řádu violkotvaré (\"Violales\"), obsahujícího větší počet čeledí,\nz nichž některé byly v systému APG přesunuty spolu s čeledí violkovité do obsažného řádu malpígiotvaré (\"Malpighiales\").\n\nPodle výsledků fylogenetických studií je nejblíže příbuznou skupinou čeleď mučenkovité (\"Passifloraceae\"), zahrnující v novém pojetí i čeledi \"Malesherbiaceae\" a \"Turneraceae\". Za bazální větev čeledi \"Violaceae\" je považován rod \"Fusispermum\".\nRody \"Rinorea\" a \"Hybanthus\" jsou v současném pojetí parafyletické a čeká je taxonomická revize.\n\nV současné taxonomii je čeleď \"Violaceae\" členěna do 3 podčeledí.\n\n\nViolkovité nemají velký ekonomický význam. Různé druhy a kultivary violek jsou oblíbenými zahradními rostlinami. Violka vonná je občas sbírána jako léčivá rostlina.\nOddenky a kořeny \"Hybanthus ipecacuanha\" byly využívány jako náhražka hlavěnky dávivé (\"Psychotria ipecacuanha\"),\npoužívané v minulosti jako emetikum. Dávivý účinek mají i kořeny některých jiných rodů (\"Anchietea\", \"Calyptrion\"). Plody jihoamerického druhu \"Leonia glycycarpa\" jsou jedlé.\n\n\"Afrohybanthus\",\n\"Agatea\",\n\"Allexis\",\n\"Amphirrhox\",\n\"Anchietea\",\n\"Calyptrion\",\n\"Cubelium\",\n\"Decorsella\",\n\"Fusispermum\",\n\"Gloeospermum\",\n\"Hekkingia\",\n\"Hybanthopsis\",\n\"Hybanthus\",\n\"Isodendrion\",\n\"Ixchelia\",\n\"Leonia\",\n\"Mayanaea\",\n\"Melicytus\",\n\"Noisettia\",\n\"Orthion\",\n\"Paypayrola\",\n\"Phyllanoa\",\n\"Pigea\",\n\"Pombalia\",\n\"Rinorea\",\n\"Rinoreocarpus\",\n\"Schweiggeria\",\n\"Scyphellandra\",\n\"Viola\"\n\n"}
{"id": "219984", "url": "https://cs.wikipedia.org/wiki?curid=219984", "title": "Piškot (rozcestník)", "text": "Piškot (rozcestník)\n\nPiškot má více významů:\n\n"}
{"id": "219991", "url": "https://cs.wikipedia.org/wiki?curid=219991", "title": "Chili con carne", "text": "Chili con carne\n\nChili con carne (nesprávně \"chilli con carne\"), známé též jen jako chili, je dušený kořeněný pikantní pokrm.\n\nHlavními přísadami jsou mleté maso (obvykle hovězí nebo jehněčí) a chilli papričky. Některé druhy, často podle geografické polohy a pěstovaných plodin, mohou obsahovat také rajčata, cibuli, fazole, pivo a další přísady (např. skořici, hnědý cukr). Také existují vegetariánské verze, známé také jako chili sin carne, které neobsahují maso. Název pokrmu \"chili con carne\" pochází ze španělštiny a znamená \"chili s masem\". Chili con carne je oficiálním pokrmem amerického Texasu. V Texasu je ale nazýváno pouze chili nebo Texas chili, nikoliv chili con carne.\n"}
{"id": "219994", "url": "https://cs.wikipedia.org/wiki?curid=219994", "title": "Coventry", "text": "Coventry\n\nCoventry je město a metropolitní distrikt v anglickém hrabství West Midlands. V roce 2013 mělo Coventry 329 810 obyvatel a je tak desátým největším městem Anglie, třináctým městem Velké Británie a po Birminghamu druhé v Midlands. Nachází se 153 km na severozápad od Londýna, 30 km na východ od Birminghamu a je nejvzdálenějším městem od pobřeží Velké Británie. Je známé svou moderní katedrálou postavenou po bombardování původní katedrály v době druhé světové války, příspěvkem místních společností automobilovému průmyslu Velké Británie a jako sídlo dvou univerzit – \"Coventry University\" a \"University of Warwick\".\n\nTradičně se předpokládalo, že Coventry bylo založeno roku 1043, v době kdy Leofric, král Mercie a jeho žena Godiva, nechali postavit benediktýnské opatství. Poslední výzkumy ale dokazují existenci tohoto opatství již v roce 1022, takže král Leofric a jeho žena již postavené opatství pouze rozšířili. V krátké době vznikl městský trh u brán opatství a osada se rozrostla.\n\nVe 14. století se město stalo důležitým centrem obchodu s plátnem a ve středověku bylo jedním z největších a nejvýznamnějších měst Anglie. Status města obdrželo roku 1345 a později bylo samostatným hrabstvím.\n\nNa konci 19. století se Coventry stalo centrem výroby jízdních kol a to především díky společnosti Rover. Na počátku 20. století se z tohoto odvětví vyvinula výroba motorů a město se stalo hlavním střediskem motorového průmyslu.\n\nV době druhé světové války se Coventry stalo terčem masivních náletů, které zničily historické centrum města a původní katedrálu. Spolu s Londýnem a Plymouthem bylo Coventry nejvíce poškozenými anglickými městy v druhé světové válce. Město bylo napadeno především proto, že bylo centrem výroby munice a motorů. Po náletech byla velká část historických budov v takovém stavu, že jejich obnova nebyla možná. Spekulace, že se britský\npremiér Winston Churchill v listopadu 1940 rozhodl nevarovat obyvatele města před hrozícím náletem, aby Němci nepojali podezření, že Britové dokážou prolomit kódování zpráv pomocí přístroje Enigma se nezakládá na pravdě.\n\nZajímavostí je, že Coventry a Lidice jsou od druhé světové války sesterskými městy. Ve městě bylo jedno náměstí pojmenováno po Lidicích, je zde umístěna památná deska.\n\nV poválečném období bylo město obnoveno podle takzvaného Gibsonova plánu. V centru města vzniklo obchodní centrum orientované jako pěší zóna (první svého druhu v tak velkém rozsahu v Evropě) a roku 1962 i nová katedrála Svatého Michala (s největší tapisérií na světě ). Na znamení této obnovy dostalo město Coventry do městského znaku jako štítonoše fénixe, který symbolizuje znovuzrození města.\n\nHlavními průmyslovými obory v Coventry jsou výroba automobilů, elektronických součástek, nástrojů, zemědělské techniky, umělých vláken, součástek pro letecký průmysl a telekomunikace. V poslední době je možno sledovat odklon od průmyslové výroby směrem k finančním službám, výzkumu, designu zásobování a turistice.\n\nCoventry bylo dlouhou dobu centrem výroby jízdních kol a motorů a to již od roku 1878. Mezi společnosti působící v tomto oboru v Coventry patří méně známé \"Coventry Motette\", \"Great Horseless Carriage Co\", \"Swift\" nebo známější \"Humber\", \"Riley\", \"Daimler\" a \"Triumph\". V 50. a 60. letech 20. století zažíval motorový průmysl v Coventry výrazný růst, který byl ale následován znatelným poklesem v 70. letech což silně poznamenalo ekonomiku města. V 80. letech mělo Coventry jedno z nejvyšších procent nezaměstnaných v zemi.\n\nV posledních letech se město vlivem rozvoje jiných odvětví pomalu zotavuje ale význam motorového průmyslu stále klesá. Přes tento pokles významu má například v Coventry vývojové centrum Jaguar (v \"Allesey\" a \"Whitley\") a Peugeot zde vyrábí některé součásti. Známé černé vozy (\"black cab\") londýnské taxislužby vyrábí společnost \"LTI\" v Coventry a jsou to jediné typy automobilů, které se vyrábí celé ve městě.\n\nCoventry, ačkoli bylo po 400 let samostatným hrabstvím, bylo i součástí hrabství Warwickshire. Distriktem, nezávislým na hrabství se stalo roku 1889. Po správní reformě roku 1974 se stalo metropolitním distriktem v rámci hrabství West Midlands. V roce 1986 byla rada hrabství West Midlands zrušena a Coventry se stalo samostatnou správní jednotkou (\"unitary authority\"). Coventry je ale stále silně spojeno s tradičním hrabstvím Warwickshire, což je dáno jeho geografickou polohou ve vztahu k tomuto hrabství.\n\nCoventry je řízeno radou města Coventry (\"Coventry City Council\"). Město je rozděleno na 18 volebních obvodů do městské rady a každý je zastoupen v radě třemi radními. Některé místní služby, například policejní služby, požární ochranu a dopravu, zajišťují orgány v rámci West Midlands.\nCoventry je pro volby do parlamentu rozděleno na tři volební obvody – Coventry severovýchod, Coventry jih a Coventry severozápad.\n\nCoventry se nachází v dosahu dálnic \"M6\", \"M69\" a \"M40\" a rychlostních komunikací \"A45\" a \"A46\". Centrum města je sevřeno dopravním okruhem dálničního charakteru, doplněný nedávno vybudovaným severo jižním průtahem \"Phoenix Way\".\n\nHlavní železniční stanice v Coventry se nachází na trati \"West Coast Main Line\". Město má pravidelné spojení zastávkovými vlaky dopravce Central trains s Northamptonem, Birminghamem a Nuneatonem (přes Bedworth). Dálkovou dopravu zajišťují vlaky Virgin trainsu relací Londýn – Wolverhampton a Skotsko – Bournemouth/Brighton (jižní pobřeží). V Coventry se také nachází dvě příměstské železniční stanice – \"Canley\" a \"Tile Hill\".\n\nAutobusovou dopravu v Coventry zajišťují dopravci \"Travel Coventry\", \"Travel De Courcey\" a \"Stagecoach Warwickshire\".\n\nNejbližšími letišti v dosahu Coventry jsou Letiště Coventry v Bagintonu asi 8 km na jih od města odkud společnost \"Thomsonfly\" zajišťuje pravidelné obchodní lety do více než 20 měst Evropy. Nadregionálním leteckým terminálem je Letiště Birmingham asi 17 km na západ od města.\n\n\"Coventry Canal\" končí nedaleko centra města v \"Coventry Canal Basin\" a je splavný v úseku 61 km až do \"Fradley Junction\" v Staffordshire.\n\nBělehradské divadlo v Coventry, bylo v roce 1958 prvním účelově postaveným občanským městským divadlem ve Velké Británii po druhé světové válce. Roku 1965 byla založena společnost pro rozšíření funkcí divadla jako vzdělávací instituce. Tato organizace však byla městskou radou roku 1996 zrušena. Dalším divadlem ve městě je \"College Theatre\", s 866 sedadly jedno z největších divadel v zemi.\n\nSoučasné Coventry je známé pro širokou škálu pořádaných hudebních akcí včetně mezinárodního jazzového festivalu, jednoho z nejdůležitějších v této oblasti v rámci Velké Británie a \"Godiva Festivalu\".\n\n\"Warwick Arts Centre\" se nachází v areálu \"University of Warwick\" a obsahuje uměleckou galerii, divadlo, koncertní sál a kino. Je po londýnském \"Barbican\", druhé největší kulturní centrum země.\n\nNa sever od města (5,5 km) se nachází \"Ricoh Arena\" pro 32 000 diváků, stadión na němž hraje svá utkání fotbalový klub \"Coventry City FC\" a pořádají se zde velké rockové koncerty, například zde vystupovali Red Hot Chili Peppers nebo Bon Jovi. Poblíž se nachází hala pro 6 000 diváků – \"Ricoh Exhibition Hall\".\n\nV Coventry existují dvě univerzity – Coventry University, nacházející se v moderním studentském areálu v centru města a University of Warwick, která je umístěna asi 6 km na jih od centra města na hranicích s \"Warwickshire\". Tato univerzita je jednou z pěti vysokých škol, které se vždy umístily v nejlepší desítce vysokých škol z hlediska kvality výuky a výzkumu. V dubnu 2007 získal prestižní ocenění BBC \"University Challenge\".\nVe městě se také nacházejí dvě velké vysokoškolské fakulty. \"City College\" vznikla spojením \"Coventry Technical College\" a \"Tile Hill College\", druhá je \" Henley College\".\n\nMnohé střední školy v Coventry a okolí jsou specializované školy. Například \"Finham Park School\" se specializuje na výuku matematiky a výpočetní techniky, \"Coventry Blue Coat Church of England School\" se nedávno přeorientovala na hudební školu, jednu z mála takto specializovaných institucí v zemi. \"Bishop Ullathorne RC School\" se orientuje na humanitní obory, \"Woodlands School\" je zaměřena na sportovní aktivity. Na severu města se nacházejí \"Exhall Grange School\" a \"Science College\". \"Ernesford Grange School\", na jihovýchodě města, se zaměřuje na výuku příštích vědeckých pracovníků. \"Pattison College\", soukromá škola založená roku 1949, se specializuje na výuku dramatických umění.\n\nVýznamné sportovní kluby v Coventry – Coventry City F.C., \"Coventry Sphinx\", \"Coventry Copsewood\" (fotbal), \"Coventry Rugby Club\" (ragby), \"City Of Coventry Swimming Club\" (plavání), \"Coventry Blaze\" (Lední hokej), \"Coventry Bears\" (ragby), \"Coventry Godiva Harriers\" (atletika), \"Coventry Bees\"(plochá dráha), \"Coventry Crusaders\" (basketbal) a \"Coventry Cassidy Jets\" (americký fotbal).\n\nKatedrála svatého Michala je nejznámější stavbou Coventry. Původní katedrála ze 14. století byla téměř zcela zničena při bombardování v druhé světové válce a zachovala se pouze část vnějších zdí a věž. Nová katedrála byla otevřena roku 1962 poblíž trosek původní. Byla navržena \"Basilem Spencem\". V katedrále se nachází tapisérie \"Svatořečení Krista\" od \"Grahama Sutherlanda\". Bronzová socha \"Vítězství svatého Michala nad ďáblem\" od \"Jakuba Epsteina\" je umístěna na exteriéru katedrály poblíž hlavního vchodu. \"Válečné rekviem\", dílo \"Benjamina Brittena\", mnohými považováno za jeho mistrovské dílo, bylo napsáno u příležitosti otevření katedrály.Věž původní katedrály je součástí trojice věží, která je součástí dominanty města již od 14. století. Dalšími jsou věž \"Christ Church\" (z něhož se zachovala pouze věž) a Kostela Svaté Trojice (ten je využíván do současnosti).\n\n\n\nNejznámějším je Muzeum dopravy v Coventry, které obsahuje nejrozsáhlejší sbírku silničních vozidel vyrobených ve Velké Británii na světě a do něhož je vstup bez poplatků. Nejatraktivnějšími exponáty jsou auta, která pokořila rychlostní rekordy – \"Thrust2\" a \"ThrustSSC\". Muzeum prošlo v roce 2004 výraznou rekonstrukcí.\n\n\"Herbert Art Gallery and Museum\" je velká umělecká galerie v centru města. Asi 6 km od centra města na jeho hranicích v \"Bagintonu\" se nachází rekonstruovaná pevnost z doby Římanů – \"Lunt Fort\". Muzeum letecké techniky \"Midland Air Museum\" je umístěno poblíž letiště Coventry.\n\nHlavní policejní stanice na \"Little Park Street\" obsahuje i muzeum policie Coventry a je umístěno v podzemní části hlavní budovy. Je rozděleno na dvě části. Jedna obsahuje sbírky zachycující historii policie v Coventry a druhá ukazuje podrobnosti o některých zvláštních případech. Muzeum je podporováno charitativními fondy a jeho návštěva vyžaduje předchozí objednání.\n\n\n"}
{"id": "219997", "url": "https://cs.wikipedia.org/wiki?curid=219997", "title": "Luciano Berio", "text": "Luciano Berio\n\nLuciano Berio (24. října 1925, Oneglia – 27. května 2003, Řím) byl italský hudební skladatel, patřící k avantgardním poválečného období, známý pro svou experimentální hudbu (např. „Sinfonia“ z roku 1968) a průkopnickou činnost v oblasti hudby elektronické. Upozornil na sebe též svými transkripcemi děl jiných autorů vážné hudby nejrůznějších období, od Henry Purcella až po Stravinského a hudebními aplikacemi filosofických, literárních a básnických děl či témat od Bible až po Jamese Joyce.\n\nItalský skladatel Luciano Berio se narodil 24. října 1925 v Borgo d´Oneglia, malé vesnici v kraji Ligurie na severozápadě Itálie do hudební rodiny (otec Ernesto a dědeček Adolfo byli varhaníky a skladateli). Beriova kariéra klavíristy byla přerušena zraněním pravé ruky hned první den po odvodu do armády během 2. světové války. Zůstal ve vojenské nemocnici a později utekl bojovat v odboji proti nacismu. Po válce studoval skladbu na Konzervatoři v Miláně (Giulio Cesare Paribeni a Giorgio Federico Ghedini) do roku 1951, kdy odešel do Spojených států studovat seriální skladbu u Luigi Dallapiccoliho v Tanglewoodu. Roku 1950 se seznámil s mladou americkou studentkou, zpěvačkou Cathy Berberian, se kterou se po absolutoriu vzali a rozvedli v 1964. Měli dceru Christinu (* 1953).\n\nZ Tanglewoodu se vrátil do Milána, kde pracoval pro italské rádio a televizní vysílání RAI. Tato práce ho přivedla do blízkého kontaktu s Umbertem Ecem, z kterého vzniklo dlouholeté přátelství. Roku 1955 Berio spoluzaložil s Brunem Madernou elektronické hudební \"Studio di Fonologia\" v Miláně, kde pracovalo mnoho skladatelů, mj. také Henri Pousseur a John Cage. Berio též vydával časopis o elektronické hudbě \"Incontri Musicali\". Během letních škol v Darmstadtu (Internationale Ferienkurse für Neue Musik) se setkal s Pierrem Boulezem, Karlheinzem Stockhausenem, Györgym Ligetim a Mauriciem Kagelem.\n\nV roce 1960 byl Berio dosazen jako Composer in residence v Tanglewoodu. O dva roky později byl pozván Dariem Milhaudem k pedagogickému působení na Mills College v Oakland v Kalifornii. V letech 1965–1971 vyučoval na Juilliard School of Music. Zde založil Juilliard Ensemble, který se specializuje na propagaci současné hudby. Mezi jeho studenty byli Steve Reich, Luca Francesconi, Louis Andriessen, Phil Lesh a další. V roce 1965 se oženil s filozofkou Susan Oyama, se kterou se rozvedl v roce 1972. Měli dceru Marinu (* 1966) a syna Stefana (* 1968).\n\nDo Itálie se vrátil v roce 1972 a koupil pozemek a obydlí v Radicondoli. Rekonstrukce, znovuzaložení vinic a ovocného sadu trvaly více než dva roky do roku 1975, než se tam konečně nastěhoval. 1974–1980 byl ředitelem IRCAM v Paříži. Spolupráce s Pierrem Boulezem. Oženil se potřetí s izraelskou muzikoložkou Taliou Peckerovou v roce 1977. Z tohoto manželství se narodili dva synové, Daniel (* 1978) a Jonathan (* 1980).\n\nBerio otevřel Tempo Reale ve Florencii v 1987.\n\nPo studiích na milánské konzervatoři pracoval nějaký čas pro Italskou společnost rozhlasového a televizního vysílání (1953–1960), kde založil „Fonologické studio“, v jehož rámci organizoval série koncertů avantgardní vážné hudby. V letech 1961–1965 se věnoval pedagogické činnosti – přednášel ve Spojených státech na Harvardově univerzitě, kde se též seznámil s kompozičními technikami serialismu a na několika evropských na univerzitách, především v Darmstadtu (zde se profesně setkal s dalšími význačnými avantgardními skladateli té doby, jako byli Pierre Boulez, Karlheinz Stockhausen či György Ligeti). Od roku 1965 byl učitelem fakulty hudební skladby na Juilliard School v New York, kde působil až do r. 1971. Od roku 1980 byl členem Ústavu pro elektroakustickou hudbu v Paříži, v roce 1981 pak založil Institut pro novou hudbu ve Florencii, kde posléze realizovala svou hudbu celá řada skladatelů, např. John Cage. V průběhu své kariéry působil též jako hudební ředitel regionálního orchestru, umělecký ředitel „Maggio Musicale“ ve Florencii, od roku 1988 se stal čestným členem Royal Academy of Music v Londýně. Obdržel také prestižní Siemensovu cenu. Beriovy skladby jsou pravidelně hrány prakticky po celém světě.\n\nLuciano Berio byl oceněn mnoha poctami a cenami. Čestný doktorát City University v Londýně (1980), čestné členství Royal Academy of Music v Londýně (1988), prestižní Siemens-Musikpreis (1989), Norton Professor of Poetry na Harvard University (1993–1994), Distinguished Composer in Residence na Harvard University (1994–2000), čestný doktorát od University of Siena (1995), Praemium Imperiale uděleno Japan Art Association (1996), presidentem Accademia Nazionale di Santa Cecilia v Římě (2000).\n\nLuciano Berio zemřel 27. května 2003 v nemocnici v Římě.\n\nSpolu s dalšími 11 skladateli – přáteli (C. Beck, L. Berio, P. Boulez, B. Britten, H. Dutilleux, W. Fortner, A. Ginastera, C. Halffter, H. W. Henze, H. Holliger, K. Huber a W. Lutoslawski) švýcarského dirigenta a mecenáše Paula Sachera (1906–1999), byl požádán ruským violoncellistou Mstislavem Rostropovičem, aby u příležitosti Sachrových 70. narozenin napsal skladbu pro sólové violoncello s použitím not obsažených v jeho jméně (eS, A, C, H, E, Re). Luciano Berio vytvořil skladbu LES MOTS SONT ALLES. Skladby byly částečně uvedeny Curychu 2. května 1976. Celý projekt \"eSACHERe\" bude uveden (poprvé v kompletním provedení) českým violoncellistou Františkem Brikciem na podzim 2010–2011 v Praze.\n\n\n(1988)\n\n\n\n\n\n\n"}
{"id": "220012", "url": "https://cs.wikipedia.org/wiki?curid=220012", "title": "Vantroky", "text": "Vantroky\n\nVantroky (z něm. \"Wandtrog\" – „nástěnné koryto“) jsou dřevěná koryta na vodu obvykle přiléhající ke stěně mlýna, která slouží jako přívod vody pro vodní kolo na vrchní vodu vodního mlýna, vodní pily, hamru či jiného zařízení.\n\nVantroky mlýnů a hamrů byly obvykle vyrobeny (vyráběli je specializovaní tesaři zvaní sekerníci) z dřevěných prken, měly obdélníkový průřez a byly opatřeny stavidly. Přímo navazovaly na mlýnský náhon a vedly vodu ke kolu. Zajišťovaly regulovatelný a usměrněný proud vody pro pohon. Hrály vlastně roli, kterou má rozváděcí kolo moderních vodních turbín. Větší mlýny a hamry měly několik vantroků, někdy i ovládaných mechanicky na dálku. Pro rychlé odstavení se někdy koncový díl zhotovoval otočný kolem svislé osy a pomocí bidla se odklonil mimo kolo. \n"}
{"id": "220014", "url": "https://cs.wikipedia.org/wiki?curid=220014", "title": "Petr Weiss", "text": "Petr Weiss\n\nPetr Weiss (* 11. července 1954 Levoča) je český sexuolog (sexuální psycholog), klinický psycholog a psychoterapeut, žijící a působící v Praze. Patří mezi sexuology často kontaktované masmédii. Zabývá se sexuálními dysfunkcemi, deviacemi, transsexualitou, partnerskými vztahy a psychoterapií. Hlásí se k svému židovskému původu. \n\nV roce 1978 vystudoval psychologii na Filozofické fakultě Univerzity Karlovy v Praze, kde získal v roce 1980 i doktorát. Na Filozofické fakultě Univerzity Palackého v Olomouci získal v roce 1999 titul Ph.D. a posléze se stal i docentem (roku 2000) a profesorem klinické psychologie (roku 2003). V roce 2014 mu byl Akademií věd ČR udělen titul DSc. K sexuologii se podle vlastních slov dostal náhodou.\n\nPracoval na sexuologických odděleních psychiatrických léčeben v Horních Beřkovicích a v Praze-Bohnicích. Pracuje jako klinický psycholog v Sexuologickém ústavu Všeobecné fakultní nemocnice a 1. lékařské fakulty UK a od roku 2001 přednáší sexuální psychologii na Filozofické fakultě UK. Je také vědeckým sekretářem České sexuologické společnosti České lékařské společnosti J. E. Purkyně. Působí jako soudní znalec v odvětví psychiatrie, specializace klinická psychologie a sexuologie.\n\nDne 16. září 2016 měl na Vysočině mezi obcemi Rynárec a Houserovka dopravní nehodu, když se svým vozem vjel do protisměru, kde se střetl s automobilem značky Ford Focus. V důsledku této nehody zemřeli ve druhém voze dva lidé a další osoba byla těžce zraněna (pasažérka na zadním sedadle totiž nebyla v rozporu se zákonem připoutána a nárazem těžce zranila osoby na předních sedadlech). Za zabití z nedbalosti mu hrozí až tři roky vězení. V první polovině července roku 2017 jej Policie ČR navrhla obžalovat z usmrcení z nedbalosti a těžkého ublížení na zdraví z nedbalosti, za což mu hrozí až šestileté odnětí svobody. V říjnu 2017 rozhodl okresní soud v Pelhřimově o trestu odnětí svobody na dva roky a šest měsíců s podmínečným odkladem na tři roky, státní zástupce se odvolal a o trestu měl rozhodnout krajský soud v Českých Budějovicích. Dne 21. března 2018 krajský soud v Českých Budějovicích s pobočkou v Táboře rozhodl o zrušení původního rozsudku soudu v Pelhřimově a vrátil tak projednávání do Pelhřimova. Weiss prohlásil, že je mu nehody nesmírně líto a že neuplyne hodina, aby na tuto událost nemyslel.\n\nPodle vlastních slov před rokem 1989 podepsal jako jeden z prvních petici Několik vět, spoluzakládal a vedl Občanské fórum v Psychiatrické nemocnice v Bohnicích. V roce 1993 se stal členem ODS. V roce 2002 za tuto stranu kandidoval do Senátu ve volebním obvodu č. 27 – Praha 1, zvolen však byl Martin Mejstřík. Byl také členem Rady České televize.\n\nSám nebo se spoluautory od roku 1981 publikoval více než 240 odborných článků, zaměřených především na problematiku sexuálních deviací a sexuálních dysfunkcí, v domácích i zahraničních odborných časopisech (Čs.Psychiatrie, Čs.Psychologie, Psychiatrie, Demografie, Rozhledy chirurgie, Psychologie dnes, Čs. Gynekologie, Moderní gynekologie, Praktický lékař apod.). V zahraničí publikoval v mezinárodních časopisech Archives of Sexual Behavior, Journal of Interpersonal Violence, Journal of Psychology and Human Sexuality, Acta Sexologica, Review of Sexology, Medicine and Law, exuologies atd.\n\nJe spoluautorem monografií \"Sexuální delikventi z pohledu psychiatrické sexuologie\" (VÚPs, 1995), \"Sexuální chování obyvatel České republiky\" (s Jaroslavem Zvěřinou, Alberta Plus, 1999), \"Sexuální chování v ČR – situace a trendy\" (Portál, 2001), \"Transsexualita\" (Grada, 2002), \"Mravnost, pornografie a mravnostní kriminalita\" (Portál, 2003), spolueditorem sborníků \"Sexuální zneužívání a sexuální násilí\" (MPSV, 1996, SPPZA, 1999), editorem sborníků \"Sexuální zneužívání – oběti a pachatelé\" (Grada, 2000) a \"Sexuální zneužívání dětí\" (Grada, 2005).\n\nJe též autorem první české monografie o parafiliích \"Sexuální deviace: klasifikace, diagnostika a léčba\" (Portál, 2002), autorem kapitol o psychosexuálním vývoji a jeho poruchách v učebnici \"Dětská klinická psychologie\" (Grada, 1995) a o sexuální agresi v monografii \"Agrese, násilí a psychologie moci\" (autora J. Poněšického, Triton, 2005). Je spoluautorem kapitoly o standardech léčby sexuálních delikventů v monografii \"Sexual offender treatment: Biopsychosocial perspectives\" (The Haworth Press, 2000).\n\nJe autorem zdravotněvýchovné publikace \"Sex\" (Alberta Plus, 1998), spoluautorem populárně naučných knih \"Diagnóza: Deviant\" (s J. Janulou, 2000) a \"Abeceda tělesné lásky\" (společně s Gustávem Murínem, Triton, 2005). V rámci sexuálně osvětových aktivit publikoval několik set článků v českých denících a týdenících (Lidové noviny, Mladá fronta Dnes, Hospodářské noviny, Respekt, Květy, Quo, Elle, Cosmopolitan, Mladý svět atd.). Účastnil se rovněž přípravy a realizace několika osvětových filmů o xenofobii, sexuální výchově a problematice HIV/AIDS a drog pro ČT, pro Febio, pro Nadaci podpory zdraví a pro Státní zdravotní ústav.\n\nPodílel se na publikaci \"Transsexualita a jiné poruchy pohlavní identity\" (Grada, 2008) a s kolektivem autorů vydal obsáhlou interdisciplinárně pojatou monografie o lidské sexualitě \"Sexuologie\" (Grada, 2010).\n\n\n"}
{"id": "220020", "url": "https://cs.wikipedia.org/wiki?curid=220020", "title": "Invalidovna (Praha)", "text": "Invalidovna (Praha)\n\nInvalidovna je rozsáhlý barokní objekt v Praze 8-Karlíně, čp. 24, stojící vedle parku na adrese Sokolovská 136. Od roku 2017 je chráněn jako národní kulturní památka České republiky. Od května 2018 je ve správě Národního památkového ústavu a připravuje se rekonstrukce budovy a její využití pro účely výstavní, komunitní a administrativní.\n\nInvalidovna v Praze byla projektována podle vzoru pařížské Invalidovny v letech 1731–1737 pro ubytování válečných invalidů. Realizována však byla pouhá 1/9 původního návrhu. Invalidovna byla využívaná jako sídlo Vojenského ústředního archivu. V současné době ji spravuje Úřad pro zastupování státu ve věcech majetkových. Je dlouhodobě ve špatném technickém stavu, který dále zhoršila povodeň v srpnu roku 2002. V okolí budovy se nachází rozsáhlý veřejný park nazývaný Kaizlovy sady.\n\nInvalidovna byla poprvé po několika desítkách let zpřístupněna veřejnosti v září 2009 v rámci Dnů evropského kulturního dědictví. V průběhu jediného dne ji navštívilo více než 2 000 lidí.\n\nInvalidovna stojí na bývalých na pozemcích řádu křižovníků s červenou hvězdou. Tyto pozemky jim patřily od poloviny 13. století do 19. století, s výjimkou doby husitské a během třicetileté války. Místu se proto říkalo \"Špitálsko\" (podle špitálních bratrů) nebo \"Zábransko\" (za městskou bránou). Během morové epidemie v 16. století zde byl vybudován špitál s chudobincem, hřbitovem a kostelem Obrácení svatého Pavla. Za třicetileté války byl špitál i kostel zničen, pak znovu vystavěn, ale během josefínských reforem koncem 18. století zase zrušen. Opuštěný kostel byl zbořen v roce 1861.\n\nHrabě Petr Strozzi padl v bitvě s Turky 1664. Ve své závěti ze 3. srpna 1658 ustanovil založení vojenské invalidní nadace Petra hraběte Strozziho. V té měly být vydržováni invalidé, kteři by žili po službách válečných v Hořicích. Budova Invalidovny byla postavena až na podnět císaře Karla VI. roku 1735, nebylo však dodrženo původní zamýšlené místo uvedené v závěti hraběte a budova se místo východočeských Hořic ocitla na pražském Karlíně. Půdorysné dispozice vytvořil vídeňský architekt Josef Emanuel Fischer z Erlachu, samotný projekt je dílem Kiliána Ignáce Dientzenhofera.\n\nZákladní kámen byl položen za účasti císaře Karla VI. 15. srpna 1732 (v té době však byla budova již rok rozestavěna). Projekt původně počítal s ubytováním pro 4 000 invalidů s rodinami. Do smrti císaře Karla VI. v roce 1740 byla realizována pouhá 1/9 původního projektu. Současně s Invalidovnou vznikl i vojenský hřbitov.\nInvalidovna byla na základě přání jejího zakladatele provozována pražským arcibiskupstvím. V roce 1814 formálně přešla do správy nově vzniklého \"Všeobecného invalidního fondu\". V 80. letech 19. století byla Strozziho nadace obnovena a začal nový rozmach budovy. Vedle řady dispozičních změn se pozornost nadace soustředila na terénní úpravy a sochařskou výzdobu. V nikách vestibulu byly umístěny plastiky generálů Matyáše Gallase a Bianchiniho od sochaře Tomáše Seidana. V parku před hlavním průčelím byl vztyčen pomník ženistům, kteří položili život při záchraně civilního obyvatelstva při povodni v roce 1890. O osm let později zde byla odhalena busta Petra Strozziho vytesaná Mořicem Černilem.\n\nPo první světové válce zde sídlila Družina československých válečných poškozenců. V roce 1919 s ohledem na pokles počtu invalidů byly do Invalidovny přestěhovány některé exponáty Vojenského muzea. Po roce 1920 došlo na základě projektu architektů Josefa Vejrycha a Viktora Beneše k rozsáhlé přestavbě, během které mj. došlo k elektrifikaci budovy. \n\nDo roku 2014 patřila Invalidovna Ministerstvu obrany ČR. Sídlil tu Vojenský historický archiv a Vojenský ústřední archiv. Po jejich odstěhování do nového archivního areálu v Ruzyni budova přešla do správy Úřadu pro zastupování státu ve věcech majetkových, který připravoval privatizaci Invalidovny. Proti prodeji protestovala jak odborná veřejnost, tak místostarosta Prahy 8 Petr Vilgus. Proti dražbě se zvedl odpor i mezi některými akademiky a architekty.\n\nPřes tento tlak aukce s vyvolávací cenou 637,7 milionu korun přece jen proběhla, žádný zájemce se však nepřihlásil. O budovu projevil zájem Národní památkový ústav, který začal vyjednávat o podmínkách převodu budovy na tuto příspěvkovou organizaci Ministerstva kultury. Vizi pro nové využití budovy představil jak NPÚ, tak radnice Prahy 8, které jednají ve shodě.\n\nV roce 2017 byla Invalidovna zařazena mezi nejhodnotnější a nejpřísněji chráněné památky - na seznam národních kulturních památek.\n\nProtože ani rok a půl od zahájení jednání mezi ÚZSVM a NPÚ nedošlo k dohodě, místostarosta Vilgus vyzval ministryni financí Alenu Schillerovou, aby se do celé věci vložila a převod budovy do rukou kompetentního vlastníka urychlila.\n\nPřevod Invalidovny na NPÚ a přidělení jedné miliardy korun na rekonstrukci bylo potvrzeno premiérem Andrejem Babišem při návštěvě Invalidovny 12. 3. 2018. Místní radnice toto uvítala. Místostarosta Vilgus vyjádřil svou představu, jak by měla být budova využita: \"Podporuji vizi, že se v Invalidovně potká několik forem využití. Budu prosazovat využití pro účely výstavní (muzeum rakousko-uherské minulosti, vojenské muzeum, galerie se vztahem k období rakousko-uherské monarchie), galerijní (s odkazem na mistra české fotografie Josefa Sudka, který se v Invalidovně po zranění v 1. světové válce rekvalifikoval na fotografa) nebo vzdělávací (vysokoškolské pracoviště zaměřené na architekturu, restaurátorství nebo sochařskou a malířskou tvorbu). V neposlední řadě je třeba myslet na to, aby tato památka skutečně žila. Aby lidé měli důvod ji často navštěvovat. Invalidovna by se měla otevřít karlínské a pražské občanské společnosti, měla by nabídnout prostor pro umělce všech oborů, pro školy i kroužky domu dětí a mládeže, pro drobný obchod a služby.\" \n\nProjekt, se kterým NPÚ usiloval o získání Invalidovny a který se od jara 2018 připravuje k realizaci, byl zveřejněn na stránce www.invalidovna-praha.cz.\n\nDne 18. 5. 2018 byla Invalidovna svěřena do správy NPÚ.\n\nVe dnech 19. a 20. 5. 2018 byla po dlouhé době část komplexu zpřístupněna veřejnosti v rámci festivalu Open House Praha.\n\nNa jaře roku 1775 došlo na okolních pozemcích nazývaných Špitálské pole ke srážce účastníků selské bouře s vojskem. Vůdce povstání, Miran z Přezletic, byl 29. března 1775 u Invalidovny oběšen.\n\nPřed hlavním vchodem u ulice Sokolovská stojí pomník ve tvaru malého obelisku připomínající tragédii ze 3. září roku 1890, kdy při povodni na Vltavě tragicky zahynulo 29 rakouských vojáků. Píše se zde: \"Na památku zákopníků bývalého rak.-uh. 3. pol. praporu dne 3. září 1890 při vykonávání služby své ve vlnách rozvodněné Vltavy zahynulých.\"\n\nMezi roky 1922–1927 zde vytvořil své rané dílo významný český fotograf, představitel meziválečné avantgardy, Josef Sudek. V Invalidovně pobýval řadu let poté, co v první světové válce na italské frontě přišel o pravou ruku.\n\nRežisér Miloš Forman zde natáčel některé scény oscarového filmu \"Amadeus\". Invalidovna se objevila i ve filmech Hellboy\", Doktor Živago a dalších\"\".\"\n\nPodle Invalidovny je pojmenováno Sídliště Invalidovna a blízká stanice metra.\n\n\n"}
{"id": "220024", "url": "https://cs.wikipedia.org/wiki?curid=220024", "title": "The Jimi Hendrix Experience", "text": "The Jimi Hendrix Experience\n\nThe Jimi Hendrix Experience byla vysoce vlivná, i když krátce fungující britsko-americká rocková skupina, slavná díky kytarovým schopnostem Jimiho Hendrixe ve skladbách jako \"Purple Haze\", \"Foxy Lady\", \"Fire\", \"Hey Joe\", \"Voodoo Child (Slight Return)\", \"All Along the Watchtower\" a \"Spanish Castle Magic\". I když byl Hendrix hlavní člen a frontman, tak basák Noel Redding a bubeník Mitch Mitchell hráli pro „the experience“ zásadní roli.\n\n\n"}
{"id": "220029", "url": "https://cs.wikipedia.org/wiki?curid=220029", "title": "Schistosomóza", "text": "Schistosomóza\n\nSchistosomóza (dříve též bilharzióza, nebo ) je významné parazitární onemocnění člověka a zvířat způsobené krevními motolicemi rodu Schistosoma (krevnička). Onemocnění bývá ve formě střevní, jaterní a urogenitální. Jedná se o nejvýznamnější infekční onemocnění lidí helmintického původu na světě. Celosvětově je infikováno přes 200 miliónů lidí a dalších 600 miliónů je vystaveno riziku nákazy. Onemocnění se vyskytuje v 76 zemích, přičemž více než 80 % nakažených lidí pochází ze subsaharské Afriky.\n\nPůvodci onemocnění byli identifikováni v egyptských mumiích starých více než 5000 let. Schistosomóza je známá rovněž ze starověké Číny. Původce – krevničku – poprvé popsal v roce 1851 mladý německý lékař Theodor Bilharz, jenž pracoval v Káhirské nemocnici. Podle něj se proto onemocnění původně jmenovalo bilharzióza. Nicméně dávno před jeho popisem existují záznamy o této nemoci pocházející ze starověkého Egypta – Ebersův, Berlínský, Hearstův i Londýnský papyrus. Tyto záznamy potvrdil bakteriolog Marc Armand Ruffer roku 1909, kdy jako první nalezl četná zkamenělá vajíčka schistosom ve dvou mumiích z XX. dynastie (1200–1075 př. n. l.). Dnes už ale také víme, že část případů těžké chudokrevnosti u Egypťanů bylo nutné připsat i na vrub jiného červa, střevního parazita měchovce lidského (dvanácterníkového), \"Ancylostoma duodenale\". Červ byl obecně v zemi faraónů hlavním symbolem nemoci a věřilo se, že vzniká ze zkažených tělesných šťáv. Vedle utrpení místního obyvatelstva měnila močová schistosomóza smělé dobyvatelské plány římských legií i Napoleonova expedičního sboru, umírali na ni misionáři, cestovatelé a dobrodruzi, angličtí vojáci v búrské válce a spousty dalších.\n\nOnemocnění způsobují parazitičtí helminti (červi) patřící do kmene Platyhelmithes, třídy Trematoda, čeledi Schistosomatidae a rodu Schistosoma (krevnička). Jedná se tedy o motolice, které se lokalizují v cévách, respektive v žilách. Proto se také nazývají „krevní motolice“. Jejich vývojový cyklus zahrnuje mezihostitele – vodního plže rodů \"Bulinus\" a \"Biomphalaria\". U člověka se vyskytuje celkem pět druhů schistosom s různým geografickým rozšířením a lokalizací v člověku:\n\nČlověk je hlavním hostitelem i rezervoárem těchto pěti druhů. Kromě těchto druhů se může člověk nakazit i dalšími druhy běžně parazitujícími u jiných savců. Například se může člověk nakazit druhy \"S. bovis\" a \"S. mattheei\", jež se vyskytují u skotu a jiných přežvýkavců.\n\nSchistosomóza se u lidí vyskytuje v tropickém a subtropické pásu Afriky, Asie a Ameriky.\n\nZdrojem infekce lidských druhů schistosom jsou infikovaní lidé a primáti, kteří kontaminují vodu stolicí a močí. V případě, že je ve vodním zdroji přítomen vhodný mezihostitel, může probíhat vývojový cyklus motolic a z plžů se po určité době uvolňují furkocerkarie. Ty plavou ve vodě a hledají vhodného hostitele. Člověk se nakazí jakýmkoliv kontaktem s vodou obsahující plovoucí furkocerkarie. Koupání v oblastech s endemických výskytem je tudíž velmi nebezpečné. Člověk se může nakazit i při brodění bažinou, rýžovými poli apod.\n\nPrůběh onemocnění a klinické příznaky závisí na intenzitě napadení (množství proniknuvších furkocerkarií), fázi infekce, imunitním stavu člověka a na tom, který orgán je postižen. Vlastní patogenním činitelem způsobujícím obraz nemoci nejsou samotní červi, nýbrž jimi nakladená vajíčka, které při své cestě ven z organismu poškozují tkáně a vyvolávají imunitní odpověď v podobě specifických zánětů.\n\nV prvním invazivním stádiu nemoci se v místě průniku cerkarií do kůže objevuje asi po 48 hodinách ohraničená dermatitida (zánět kůže). Za 2-7 týdnů po infekci cerkáriemi se vyvíjí akutní schistosomóza (hyperergická reakce, Katayama’s fever) trvající po několik týdnů. Akutní schistosomóza souvisí s tím, že samičky motolic začínají klást vajíčka do tkání hostitele. Projevuje se horečkami, kašlem. bolestmi břicha, průjmem, hepatosplenomegálií (zvětšení jater a sleziny) a eosinofilií. Po několika měsících přechází v chronickou schistosomózu. Konkrétní příznaky a postižení orgánů pak závisí na druhu schistosomy.\n\nU močové schistosomózy (též urogenitální) způsobené \"S. haematobium\" je hlavním příznakem krev v moči a zánět močového měchýře. Motolice jsou usazeny v žilách močového měchýře a při průchodu vajíček z cévního řečiště jsou poškozovány tkáně močového ústrojí. Ve stěně močového měchýře postupně dochází k fibróze až kalcifikaci. Důsledkem fibrózy je potom selhávání ledvin a další s tím spojené komplikace. Další možnou komplikací je vznik nádorů močového měchýře.\n\nJe způsobená druhy \"S. mansoni\", \"S. japonicum\", \"S. mekongi\" a je provázena hlenohnisavými krvavými průjmy, bolestmi břicha a zánětem střev. Ukládání vajíček ve stěně střeva vede k tvorbě granulační tkáně a vzniku pseudopolypů. To může vést až k totálnímu ucpání střev. Vajíčka pronikající do jater způsobují cirhózu jater.\n\nSamičky motolic (\"S. japonicum\", \"S. mansoni\") se usazují v žilní síti jater a vajíčka tak porušují jaterní tkáň a z toho plynou veškeré příznaky. Dochází k zvětšení jater, jaterní cirhóze. Narušení jaterní funkce se manifestuje vznikem edémů (typický je ascites = vodnatelnost v břišní dutině) a anémie.\n\nLékem volby všech druhů schistosomóz je praziquantel. U \"S. mansoni\" se rovněž používá oxamnichin. U močové schistosomózy se osvědčil i nitridazol.\n\n\n"}
{"id": "220031", "url": "https://cs.wikipedia.org/wiki?curid=220031", "title": "3D Studio MAX", "text": "3D Studio MAX\n\nAutodesk 3ds Max (též 3D Studio MAX, familiérně \"„Max“\") je profesionální program pro 3D grafiku, vizualizace a animace. Bývá používán v postprodukci, při výrobě reklam, filmů a v televizním průmyslu, pro architektonické a konstrukční vizualizace a často slouží i k tvorbě grafiky do počítačových her.\n\nAutodesk 3ds Max pochází z programu 3D Studio vyvíjeném Yost Group pod záštitou Autodesku, který ke konci 90. let dosáhl verze „Release 4“. 3ds Max je jeho značně vylepšenou verzí, přizpůsobenou pro multitaskingové operační systémy, využívající všech jejich výhod. 3ds Max je určen pro operační systémy Microsoft Windows 7/8/10 Pro, 64bitové verze.\n\n3ds Max obsahuje několik technologií pro rendering, včetně radiozity a global illumination, mj. i stínovač \"Mental Ray\". Vestavěn je skriptovací jazyk \"MaxScript\". Další funkce lze přidávat pomocí API rozhraní a na něm postavených plugin modulů.\n\n3ds Max podporuje řadu souborových formátů – kromě nativních souborů .MAX jsou to i CAD formáty .DWG a DXF plus řada dalších CAD formátů. Vestavěný modul \"Character Studio\" umožňuje snadnou tvorbu pohybů postav a tvorů, využívá inverzní kinematiky. Vestavěný modul \"Reactor\" je nástroj pro fyzikální reakce těles - simuluje reakce pevných a měkkých těles, textilií, gravitační síly, atd.\n\n"}
{"id": "220037", "url": "https://cs.wikipedia.org/wiki?curid=220037", "title": "T-test", "text": "T-test\n\nT-test (Studentův t-test) je metodou matematické statistiky, která umožňuje ověřit některou z následujících hypotéz:\n\nV prvním případě může být náhodný výběr tvořen buď jednotlivými hodnotami (pak se jedná o \"jednovýběrový t-test\"), anebo dvojicemi hodnot, u nichž se zkoumají jejich rozdíly (pak se jedná o \"párový t-test\"). Ve druhém případě jde o \"dvouvýběrový t-test\".\n\nV praxi se t-test často používá k porovnání, zda se výsledky měření na jedné skupině významně liší od výsledků měření na druhé skupině.\n\nPokud náhodný výběr pochází z normálního rozdělení, pak výběrový průměr má také normální rozdělení se stejnou střední hodnotou. Rozdíl výběrového průměru a střední hodnoty normovaný pomocí skutečného rozptylu by pak měl normální rozdělení s nulovou střední hodnotou a jednotkovým rozptylem. Skutečný rozptyl však není znám. Pokud je nahrazen odhadem pomocí výběrového rozptylu, vznikne T rozdělení, které s rostoucím počtem stupňů volnosti konverguje k normálnímu rozdělení.\n\nOznačme jednotlivé hodnoty náhodného výběru jako formula_1, výběrový průměr jako formula_2 a výběrový rozptyl jako formula_3 (výběrové verze jsou definovány jako formula_4). Test testuje hypotézu, že střední hodnota normálního rozdělení, z něhož výběr pochází, se rovná formula_5.\n\nPlatí-li hypotéza, má náhodná veličina formula_6 T rozdělení s n-1 stupni volnosti. Hypotézu zamítáme, je-li \"T\" příliš velké nebo příliš malé (výběrový průměr se příliš liší od očekávané střední hodnoty). Konkrétně se \"T\" porovná s kritickou hodnotou T rozdělení pro předem stanovenou hladinu významnosti.\n\nMužové (smyšleného) kmene Orlů mají podle literatury mít průměrnou výšku 175 cm. Antropolog, který kmen navštívil, změřil výšky deseti náhodně vybraných mužů kmene. V pořadí velikosti to byli muži vysocí 153, 156, 156, 161, 166, 167, 168, 174, 175 a 181 cm. Na 95% hladině významnosti máme testovat, zda údaj v literatuře odpovídá antropologovým měřením. Předpokládáme, že výšky členů nějaké skupiny lidí jsou přibližně normálně rozdělené.\n\nVyužijeme statistický software R a zadáme následující příkazy:\n\nVýstup programu je:\n\nTestová statistika \"t\" tedy nabývá hodnoty -3,1834 při devíti stupních volnosti (počet stupňů volnosti je v tomto testu o jednu nižší než počet měření). Odpovídající p-hodnota je 0,01112, což je menší než doplněk 95 % do jedničky, tedy než 0,05, a tak můžeme nulovou hypotézu na 95% hladině významnosti zamítnout a říci, že střední hodnota výšky mužů kmene Orlů není 175 cm, ale zřejmě o něco menší: Program vypsal aritmetický průměr výšek měřené skupiny jako 165,7 cm a jeho 95% konfidenční interval přibližně 159,1 až 172,3 cm, takže skutečná střední hodnota výšek bude nejspíše někde v uvedeném intervalu.\n\nPárový t-test se od jednovýběrového liší pouze v tom, že náhodný výběr poskytuje dvojice hodnot formula_7, přičemž uvnitř každé dvojice nemusí jít o nezávislé veličiny. V párovém t-testu ověřujeme, zda \"rozdíl\" středních hodnot rozdělení pro veličiny \"y\" a rozdělení pro veličiny \"z\" je roven určitému číslu (často nule).\n\nPoložíme-li formula_8 a označíme-li formula_5 jako číslo, kterému se má rovnat rozdíl středních hodnot, můžeme párový test zcela převést na případ jednovýběrového t-testu.\n\nOznačme jednotlivé hodnoty prvního náhodného výběru jako formula_1, výběrový průměr jako formula_2 a výběrový rozptyl jako formula_12. Obdobně označme jednotlivé hodnoty druhého náhodného výběru jako formula_13, výběrový průměr jako formula_14 a výběrový rozptyl jako formula_15. Oba výběry musejí být vzájemně nezávislé. Nakonec označme formula_16 číslo, které se má rovnat rozdílu středních hodnot základního souboru formula_17 (jak již bylo řečeno, často formula_18).\n\nPotom veličina\nformula_19\nmá za platnosti hypotézy, že se rozdíl středních hodnot rovná formula_16, T rozdělení o \"n\"+\"m\"-2 stupních volnosti. Hypotéza se tedy zamítá v případě, že veličina T překročí kritickou hodnotu T rozdělení o uvedeném počtu stupňů volnosti.\n\nMužové (smyšleného) kmene Orlů mají podle literatury mít stejnou průměrnou výšku jako mužové sousedního kmene Býků. Antropolog, který oba kmeny navštívil, změřil výšky deseti náhodně vybraných mužů každého kmene. V pořadí velikosti to byli muži vysocí u Orlů 153, 156, 156, 161, 166, 167, 168, 174, 175 a 181 cm a u Býků 160, 165, 168, 170, 171, 174, 176, 181, 181 a 183 cm. Na 95% hladině významnosti máme testovat, zda údaj v literatuře odpovídá antropologovým měřením za předpokladu, že variabilita výšek obou skupin je stejná. \n\nOpět využijeme software R a zadáme příkazy:\n\nPo spuštění testu dostaneme výstup:\n\nV tomto případě je p-hodnota rovna 0.07201, což je více než 0,05 - hypotézu o stejnosti středních hodnot výšek mužů obou kmenů tedy nezamítáme. Testová statistika je rovna -1,9114 při 18 stupních volnosti (18 je počet měření snížený o dvě). Konfidenční interval rozdílu středních hodnot výšek Orlů a Býků je přibližně -15,1 až 0,7 cm, a nemožnost zamítnout nulovou hypotézu plyne i z toho, že tento interval obsahuje nulu, tj. možnost, že mezi středními výškami není žádný rozdíl. Poslední řádek výstupu obsahuje aritmetické průměry výšek změřených zástupců obou kmenů.\n\nPředpoklad, že oba výběry pocházejí z normálního rozdělení, nemusí být za každou cenu dodržen. T-test totiž pracuje s průměry obou výběrů, a ty již při rozsahu výběru v řádu desítek mají přibližně normální rozdělení díky centrální limitní větě za předpokladu, že data pocházejí z poměrně málo šikmých a špičatých rozdělení (výchozí rozdělení samozřejmě musí plnit předpoklady centrální limitní věty, jinak aritmetické průměry k ničemu nekonvergují, a nelze tedy provádět jejich statistické testování).\n\nPřed provedením t-testu by mělo být prověřeno, že oba náhodné výběry mají stejný rozptyl. K tomu může posloužit F-test. Existují i modifikace t-testu pro výběry s různými rozptyly.\n\nPokud je rozsah výběru (resp. obou výběrů) velký (v řádu stovek a víc), lze místo kritických hodnot T rozdělení použít kritické hodnoty normálního rozdělení, tedy vlastně provést z-test.\n\nJe-li skupin hodnot (tj. náhodných výběrů) víc než dva, bývá obvykle vhodnější provést simultánní porovnání pomocí analýzy rozptylu než opakované t-testy po dvojicích.\n\nAnděl, J.: Matematická statistika, SNTL 1985.\n"}
{"id": "220040", "url": "https://cs.wikipedia.org/wiki?curid=220040", "title": "Vojta Slukov", "text": "Vojta Slukov\n\nVojta Slukov (25. července 1847 Zlukov – 17. března 1903 Praha), vlastním jménem Jakub Vojta, byl český herec Prozatímního a Národního divadla, režisér, zakladatel Ústřední jednoty českého herectva (1885) a její první předseda, první ředitel divadla Uranie (1902).\n\nNarodil se v obci Zlukov (asi 1 km východně od Veselí nad Lužnicí) jako Jakub Vojta, syn rolníka. Nadaný žák přešel ze soběslavské školy na studium gymnázia v Jindřichově Hradci, zde se ve svých 17 letech poprvé blíže setkal s divadlem a to na něho zapůsobilo tak silně, že zanechal studia a odjel brzy do jihočeské Třeboně za Čížkovou divadelní společností. Zde měl hereckou premiéru 25. ledna 1865 v roli \"Miloty z Dědic\" v Hálkově hře “Záviš z Falknštejna“ a pak dále hrál u různých kočovných společností (např. F. J. Čížek, J. J. Stránský–Pokorný, J. E. Kramuele) s výjimkou let 1870–1873 , kdy vykonal vojenskou službu v Josefově. V roce 1873 přešel k velké společnosti Švandově na pražském Smíchově a od něho ke Stankovskému. Diváky, zejména na českém venkově si získával jako představitel statečných šlechetných hrdinů, plných sebevědomého vzdoru či vlasteneckého nadšení.\n\nPo úspěchu ve svém vystoupení (16. ledna 1875 – role hraběte Strahla v „Katince Heilbronnské“) byl (také býval uváděn pod jménem \"Jakub Vojta–Slukov\") ihned angažován do Prozatímního divadla v Praze . Zde vytvořil mnoho postav, do kterých vkládal nejen svůj plnokrevný mužný zjev, ale také svoji přímost, nadšení a uměleckou individualitu. V roce 1881 přešel jako vynikající člen PD do činohry Národního divadla, kde byl také režisérem 4 inscenací. V roce 1889, v době úspěchů v bohaté umělecké činnosti však těžce onemocněl (TBC) a po dvouletém léčení, mj. pobytu v Itálii a odpočinků na jihu Čech se v roce 1901 musel vzdát své herecké činnosti. S prkny Národního divadla se rozloučil dne 14. prosince 1901 rolí císaře Františka ve hře \"Zkouška státníkova\".\n\nKoncem roku 1902 se ještě na krátký čas stal ředitelem divadla Uranie v pražských Holešovicích , nově zreorganizované divadelní scény, kde usiloval mj. o řádné zastoupení české a slovanské dramatické literatury a o uvádění nadaných českých autorů na scénu a snažil se zde vytvořit předměstské divadlo dobré úrovně. Ještě 4. ledna 1903 začal opět hrát (ve hře „Vojtěch Žák, výtečník“), ale svoje umění v této roli divákům rozdával jen dva a půl měsíce – do své náhlé smrti.\n\nMnoho let života věnoval práci ve vlasteneckých spolcích, např. byl v porotě Náprstkovy ceny. Velkou zásluhu má o založení „Ústřední jednoty českého herectva“ \n, na její první valné schůzi (14. srpna 1885) byl Vojta Slukov zvolen za prvního předsedu. Tato „Jednota“ byla založena za účelem hmotného podporování, sociálního zabezpečení herců–členů, kteří bez vlastní viny nebyli schopni dále nebo v době nemoci hrát a také pro všeobecné hájení zájmů českého herectva. Jeho přičiněním se také uskutečnilo divadelní oddělení Národopisné výstavy v Praze (1895). Vojta Slukov napsal některé své vzpomínky a přeložil také Dančenkovu hru \"Šťastný člověk\".\n\nMezi největší role Jakuba Vojty Slukova patří:\n\nJeho jménem byly nazvány také některé ochotnické soubory např.:\n\nV rodné obci Zlukov u Veselí nad Lužnicí má Vojta Slukov, jako v historii první čs. herec, od 21.8.1910 před školou pomníček.\n\nJeho hrob nalezneme v Praze na Olšanských hřbitovech v úseku VI, odd.10b, č. 26. kde leží společně se svým zetěm, MUDr. E. Maixnerem, synem prof. Emericha Maixnera.\n\n\n"}
{"id": "220043", "url": "https://cs.wikipedia.org/wiki?curid=220043", "title": "Wild Strawberries", "text": "Wild Strawberries\n\nWild Strawberries jsou kanadská popová skupina, založené v roce 1989. Skupinu tvoří manželé Roberta Carter Harrison (vokály) a Ken Harrison.\n\nPrvní nahrávky této skupiny byly vytvořeny nezávisle, což vedlo k založení nahrávací společnosti Strawberry Records. Po úspěšném albu \"Bet You Think I'm Lonely\" začala tato skupina spolupracovat se společností Nettwerk, pod jejímž jménem byla vydána dvě alba. Další album bylo sice sponzorováno společností Nettwerk, nicméně kreativní různorodost měla za následek konec této spolupráce.\n\nÚspěch alba \"Bet You Think I'm Lonely\" přinesl skupině nominaci Juno Award za nejlepší novou skupinu.\n\nJednou z nejznámějších skladeb této skupiny je \"Wrong To Let You Go\". Tato skladba vyvolala spolupráci s dalšími hudebními producenty. Původně byla tato skladba zahrána na svatbě nejmenovaného zaměstnance společnosti Warner Music canada, za doprovodu flamencového kytaristy Roberta Michaelse. Poté byla skladba použita i na Michaelsově albu.\nNásledně společnost seznámila skupinu s německým hudebním producentem a DJem André Tannebergerem. ATB vytvořil remix a vydal ho pod názvem „ATB - Let U Go“. Tento remix proslavil skladbu celosvětově.\nWild Strawberries a ATB pokračovali ve spolupráci na dalších skladbách, včetně \"Hold You\", \"I Don't Wanna Stop\" a \"Long Way Home\". V roce 2005 vytvořil ATB novou verzi původního remixu „Let U Go“, tentokrát s mužským vokálem Jana Löchela.\n\n\n"}
{"id": "220044", "url": "https://cs.wikipedia.org/wiki?curid=220044", "title": "Gigantoraptor", "text": "Gigantoraptor\n\nGigantoraptor patřil do skupiny obvykle drobných oviraptorosauridních dinosaurů, vymykal se však mnohem většími rozměry, než měli jeho příbuzní (jako byl \"Oviraptor\"). Tento zřejmě všežravý dinosaurus žil ve svrchní křídě (asi před 70 nebo 85 miliony let) na území dnešní Číny (souvrství Iren Dabasu v údolí Erlian).\n\nDospělý gigantoraptor měřil kolem 8,6 metru na délku, až 3,5 metru na výšku a vážil kolem 1,5 - 2 tun (v případě jediné známé kostry navíc nejde o plně dospělý exemplář, materiál označovaný LH V0011 patřil asi 11letému jedinci). Je tak zdaleka největším příslušníkem svého kladu, zhruba třikrát delším a mnohokrát těžším, než do té doby největší známý oviraptorosaur rodu \"Citipati\". Jediný oviraptorosaur srovnatelných rozměrů byl další čínský druh \"Beibeilong sinensis\", vědecky popsaný roku 2017. K jeho rozměrům zřejmě pomohl rapidní růst, který probíhal rychleji než u většiny ostatních forem teropodů. Je pravděpodobné, že zaživa byl tento bizarní teropod opeřený. \"Gigantoraptor\" byl objeven v dubnu roku 2005, popsán byl pak v červnu roku 2007.\n\nV Mongolsku a Číně jsou občas objevována vejce jakéhosi neznámého oviraptorosaura, která měřila na délku asi 45 až 61 centimetrů (poddruh \"Macroelongatoolithus xixianensis\"). Byla nalezena v podobném rozestavení, jako v hnízdech u některých dnešních ptáků. Hnízda těchto teropodních dinosaurů měla průměr až kolem tří metrů. Je možné, že tato vejce patřila právě gigantoraptorovi (resp. rodu \"Beibeilong\" nebo některému z příbuzných rodů).\n\n\"Gigantoraptor\" se objevuje například v dokumentárním trikovém seriálu \"Dinosaur Revolution\" z dílny (Discovery Channel, 2011). Rovněž se objevil v dokumentu \"Planet Dinosaur\" (BBC, 2011) a to v druhém (\"Gigantoraptor \"zabíjející dinosaura rodu\" Saurornithoides\") a v šestém díle (\"Gigantoraptor\" sedící na vejcích a chránící je). Tento dinosaurus se krátce objevuje také v knize \"Poslední dny dinosaurů\".\n\n\n"}
{"id": "220045", "url": "https://cs.wikipedia.org/wiki?curid=220045", "title": "Atari Jaguar", "text": "Atari Jaguar\n\nAtari Jaguar je herní konzole, která byla inzerována jako první 64bitový herní systém. Konzole měla na trhu soupeřit se systémy jako Sega Mega Drive a Super Nintendo Entertainment System. Systém ale nebyl tak úspěšný, jak si vedení Atari představovalo, což způsobilo odchod Atari z herního průmyslu.\n\nAtari Jaguar byl vyvíjen společností Flare II jako jeden ze dvou projektů (druhým byl 32bitový Panther, který byl opuštěn ve prospěch Jaguara).\n\nKonzole se začala prodávat v listopadu 1993 za cenu 250 USD. Výrobu zajišťovala IBM. Během krátkého života konzole se v herní knihovně objevilo pouze 50 licencovaných her, plus dalších 13 her na Jaguar CD.\n\nByly také oznámeny různé periferie. Do prodeje se však dostala pouze mechanika CD ROM a interface Jag-link, který umožňoval propojení 2 Jaguarů po sériové lince. Ostatní perfiferie se dostaly pouze do stádia prototypu. Jsou to helma virtuální reality a modem.\n\n\n"}
{"id": "220047", "url": "https://cs.wikipedia.org/wiki?curid=220047", "title": "Ls (Unix)", "text": "Ls (Unix)\n\ncodice_1 je v informatice název pro jeden ze základních příkazů unixových systémů. V příkazovém řádku slouží k vypsání obsahu adresáře. Vypisuje jména adresářů a souborů a v podrobném výpisu též unixová přístupová práva, vlastníka, skupinu, velikost a další informace. Je specifikován ve standardu POSIX a Single UNIX Specification.\n\nPříkaz (utilita) codice_1 se poprvé objevila v původním AT&T Unixu. Jméno je odvozeno od příkazu codice_3 v systému Multics, kde paměťové segmenty byly de facto soubory. V současnosti jsou dvě nejznámější verze. První od Free Software Foundation (je součástí balíčku GNU Core Utilities) a druhá jsou různé varianty BSD jako FreeBSD, OpenBSD nebo Darwin firmy Apple. Obě jsou však svobodné a open source.\n\nPokud je příkaz codice_1 volán bez argumentů, vypíše soubory a složky v aktuálním pracovním adresáři. Jako parametr může být specifikován i jiný adresář nebo seznam adresářů a příkaz codice_1 potom vypíše jejich obsah. Soubory začínající tečkou („codice_6“) nejsou vypisovány, pokud to není explicitně požadováno pomocí parametru codice_7. Bez parametrů vypisuje příkaz soubory a adresáře v holém formátu, avšak ten není příliš vhodný pro orientaci uživatele, protože se obtížně rozeznávají adresáře od souborů nebo symbolických odkazů. Nejčastěji jsou používány následující parametry:\n\n\nV některých prostředích lze pomocí parametru codice_19 (pro GNU ls nebo codice_20 (FreeBSD ls) výstup obarvit. Soubory pak mají různé barvy podle typů. GNU ls pro určení barvy souboru zhodnotí jeho formát, oprávnění a příponu, kdežto FreeBSD ls použije pouze formát a oprávnění souboru. Při barevném zvýraznění vypadá výpis souborů například takto:\n\nPříkaz codice_1 má množství dalších parametrů a možností (viz manuálová stránka příkazu codice_1). Je to velmi často a používaný nástroj v příkazovém řádku.\nNa některých systémech (např. PCLinuxOS) má codice_1 alias codice_24. Mnoho systémů také používá aliasy \n\nK příkazu codice_1 patří také příkazy codice_32 a codice_33. Rozdíl oproti codice_1 je pouze ve způsobu výpisu adresářové informace. Všechny tři příkazy vypisují informace o zadaných argumentech. Obsahy adresářů se vypíšou setříděné podle ASCII (v případě aktivní podpory locale pak podle aktuálního národního nastavení). Příkaz codice_1 soubory implicitně vypisuje ve více sloupcích, pouze pokud standardní výstup směřuje na terminál. Je-li implicitní výstup přesměrován do souboru či do roury, pak dojde k vypsání informace do jediného sloupce (jeden soubor na jeden řádek). Příkaz codice_32 soubory vypíše vždy ve sloupcích, totéž co codice_37. Příkaz codice_33 soubory implicitně vypíše v dlouhém formátu, totéž co codice_25. Výpis do jednoho sloupce lze v každém případě vynutit použitím přepínače codice_40.\n\nNásledující příklad jednoduše demonstruje odlišné chování codice_1 při použití dvou různých argumentů.\nV tomto příkladu má uživatel codice_42 adresář codice_43, soubor codice_44 a spustitelný soubor codice_45 ve svém domovském adresáři. Ve výpisu je vidět jaká oprávnění mají vzhledem souboru jeho majiteli (u), skupině (g) a všem ostatním (o). Tudíž je nutné následující výpis interpretovat podle šablony „codice_46“ (tj. počet pevných odkazů, majitel, skupina, velikost, datum úpravy, jméno):\n\nVýstup tedy znamená, že codice_43 je složka, vlastník má rwx (číst, zapisovat, spouštět), členové skupiny r (číst) a ostatní r (číst) – viz přístupová práva v Unixu.\n"}
{"id": "220050", "url": "https://cs.wikipedia.org/wiki?curid=220050", "title": "Jan Löchel", "text": "Jan Löchel\n\nJan Löchel je německý kytarista, zpěvák, textař a producent.\n\nSvoji kariéru zahájil v 90. letech 20. století jako hlavní zpěvák a kytarista v různých německých skupinách a projektech ve stylu pop až hard rock. Nicméně neustálé cestování a vystupování ho začalo unavovat, a tak se čím dál tím více zaměřoval na práci ve studiu, psaní textů, remixování a produkci. Po mnoha menších úspěších se mu v roce 2001 dostalo mezinárodního úspěchu v hitparádách díky trance-popovému projektu Escanor a hitu „Are U Ready“.\n\nV roce 2002 napsal vokály a text písně pro 4 Strings \"Into The Night\", který byl ale později přejmenován na \"Take Me Away\". Tuto skladbu následovaly hity \"Diving\" a \"Let It Rain\". Díky tomuto úspěchu napsal skladby pro další hudební producenty, jako jsou např. Rank 1, Ron Van Den Beuken, Future Breeze, Beat Freakz, Sunloverz. V roce 2004 spolupracoval s německou rockovou skupinou H-Blockx, a tak vznikly skladby \"No Excuses\" a \"Leave Me Alone\". Spolu s jedním ze členů H-Blockx, Henningem Wehlandem, založil produkční tým „Les Sauvignons“. Díky tomuto projektu přišel v roce 2006 do hudebního byznysu hamburský zpěvák/textař Pohlmann, jehož první nahrávkou bylo „Wenn Jetzt Sommer Wär“. Kromě jiného napsal skladby pro Christinu Stürmerovou, Della Milese a zremixoval nahrávky od Die Happy a Reamonn (duet s Lucie Silvas „The Only Ones“). Poté se seznámil s André Tannebergerem - společně vytvořili ATBho album „Seven Years“. Pro ATB zapíval ve skladbách \"Believe In Me\", \"Let U Go (2005 Reworked)\", \"Summer Rain\", \"Feel Alive\", \"Better Give Up\" a \"The Chosen Ones\". V roce 2006 vytvořil a nazpíval televizní reklamu pro Bepanthen.\n\nSpolečně se svým kamarádem Hardy Schützem založil vydavatelství Sunwater Music.\n"}
{"id": "220052", "url": "https://cs.wikipedia.org/wiki?curid=220052", "title": "Marc Bloch", "text": "Marc Bloch\n\nMarc Léopold Benjamin Bloch (/blɒk/; francozsky: [maʁk blɔk]; 6. července 1886 Lyon – 16. června 1944 Saint-Didier-de-Formans) byl francouzský historik, spoluzakladatel vlivné francouzské školy Annales a představitel její první generace (20. a 30. léta 20. století). Bloch byl typickým modernistou. Jako mladý asimilovaný alsaský žid pocházející ze vzdělané pařížské rodiny byl hluboce zasažen Dreyfusovou aférou. Vystudoval elitní univerzitu École normale supérieure, v letech 1908–1909 studoval v Berlíně a Lipsku. Během první světové války po čtyři roky bojoval v zákopech na západní frontě. Poté, co byli z Univerzity ve Štrasburku vyloučeni němečtí profesoři, začal zde Bloch v roce 1919 přednášet dějiny středověku a v roce 1936 mu bylo uděleno místo profesora hospodářských dějin na Pařížské univerzitě. Nejznámější je díky svým průkopnickým pracím \"Les caractéres originaux de l'histoire rurale française\" (\"Specifické rysy dějin francouzského venkova\") a \"Feudální společnost\" a nedokončeným, posmrtně vydaným esejím o významu historie \"Obrana historie aneb historik a jeho řemeslo\". Bojoval v obou světových válkách a za svou činnost ve francouzském odbojovém hnutí Résistance byl během německé okupace Francie zajat gestapem a popraven zastřelením.\n\nNarodil se v Lyonu do židovské rodiny jako syn profesora dějin starověku Gustava Blocha. Marc vystudoval Lyceum Ludvíka Velikého a École Normale Supérieure v Paříži, později studoval v Berlíně a Lipsku. Po skončení studií pracoval nějakou dobu jako gymnaziální profesor. V první světové válce byl důstojníkem pěšího vojska, propracoval se až na hodnost kapitána a byl oceněn Řádem čestné legie.\n\nPo válce odešel přednášet medievalistiku na Univerzitu ve Štrasburku. Univerzita se nacházela na území Alsasko-Lotrinska, které bylo po první světové válce opětovně přičleněno k Francii. Proto se univerzita měla stát „výkladní skříní francouzské kultury“. Zde se rovněž seznámil s vynikajícím francouzským historikem Lucienem Febvrem.\n\nV roce 1936 nahradil Henriho Hausera na postu profesora hospodářských dějin na Sorbonně. Tu ale musel na začátku druhé světové války z rasových důvodů opustit.\n\nV roce 1924 vydal jedno ze svých nejznámějších děl \"Králové divotvůrci: Studie o nadpřirozenosti přisuzované královské moci, zejména ve Francii a Anglii\" (\"Les rois thaumaturges: étude sur le caractère surnaturel attribué à la puissance royale particulièrement en France et en Angleterre\"), ve kterém shromáždil, popsal a prozkoumal dokumenty týkající se starobylé tradice, podle níž měli středověcí králové schopnost uzdravit nemocné krticí pouze dotykem. Tato tradice má kořeny ve starodávných společnostech, v nichž králové plnili zázračnou roli. Blochova práce měla velký vliv nejenom na sociální dějiny středověku, ale i na kulturní antropologii.\n\nBlochova nejvýznamnější díla byla zaměřena na studium feudalismu. V roce 1939 publikoval obsáhlou práci \"Feudální společnost\" (\"La société feódale\"). V některých ohledech se však jako nejinovativnější jeví jeho monografie z roku 1931, \"Les caractéres originaux de l'histoire rurale française\" (\"Specifické rysy dějin francouzského venkova\", v českém překladu dosud nepublikováno).\n\nZaložením nového odborného časopisu \"Annales d'Histoire Economique et Sociale\" se svým kolegou Lucienem Febvrem v roce 1929 odstartoval školu Annales. Ta se proslavila tím, že se zásadně rozešla s tradičním dějepisectvím, protože považovala za důležité vzít v úvahu všechny úrovně společnosti a zdůrazňovala kolektivní podstatu mentalit.\n\nBloch má také trvalý vliv na poli dějepisectví díky svému nedokončenému manuskriptu vydaném v češtině pod názvem \"Obrana historie aneb historik a jeho řemeslo\" (\"Apologie pour l'histoire ou Métier d'historien\"), na kterém pracoval před svou smrtí. Tato jeho kniha je často považována za jednu z nejdůležitějších historiografických prací 20. století.\n\nBloch byl silně mezioborově zaměřen, byl ovlivněn geografií Paula Vidal de la Blacheho (1845–1918) a sociologií Émile Durkheima (1858–1917). Ve své práci \"Méthodologie Historique\" (napsané v roce 1906, ale publikované až v roce 1988) odmítl takzvané \"událostní pojetí dějin\" (\"histoire événementielle\") svých učitelů Charlese-Victora Langoise a Charlese Seignobose a stal se zastáncem hlubší analýzy úlohy strukturálních a sociálních fenoménů na výsledek historických událostí. Bloch se snažil přeměnit historii ve společenskou vědu, ale výrazně se při tom odchýlil od Durkheima tím, že z historie odmítl vyloučit psychologii. Bloch zastával názor, že jednotliví aktéři by měli být posouzeni spolu se sociálními silami působícími na ně. Jeho metodologie byla rovněž značně ovlivněna jeho otcem, Gustavem Blochem, historikem zabývajícím se dějinami starověku, a také vědci 19. století, jakými byli třeba Gabriel Monod, Ernest Renan a Numa Denis Fustel de Coulanges.\n\nBloch usilovně podporoval myšlenku mezinárodní vědecké spolupráce a s americkou podporou se pokusil založit mezinárodní odborný časopis, ale neúspěšně. Napsal také okolo 500 recenzí německých knih a článků. Ačkoli poukazoval na důležitost německého dějepisectví a obdivoval přísnost v jeho vědeckém přístupu, opakovaně kritizoval jeho nacionalismus a metodologické limity.\n\nV \"Králích divotvůrcích\" (1924) se Bloch zaměřil na odvěkou lidovou víru v to, že králové dokáží vyléčit krtici dotekem. Angličtí a francouzští králové tento rituál skutečně pravidelně prováděli. Bloch se však nezajímal o účinnost královského doteku. Místo toho se jako antropolog ptal, proč tomu lidé věřili a jak to pomáhalo utvářet vztahy mezi králem a prostými občany. Tato kniha měla velký vliv jak na vznik komparativních studií (v tomto případě šlo o srovnání Francie a Anglie), tak na vznik nového přístupu, tzv. \"dlouhého trvání\", které zkoumá události v rozpětí tisíců let (Bloch zde jako názorné příklady uvedl několik konkrétních událostí). Díky výzkumu vlivu rituálů, účinnosti mýtů a všech možných zdrojů kolektivního chování bývá považován za „otce historické antropologie“. S Blochovým revolučním mapováním mentalit souzněli odborníci, kteří četli Freuda a Prousta. V roce 2007 zkoumala Stirlingová tento v zásadě stylistický rys společně s Blochovým svérázným donkichotským idealismem. Protože Bloch doufal ve skutečně kooperativní model historického tázání, tento idealismus jeho práci zjemňoval, někdy ovšem také zrazoval. Přestože Stirlingová Blocha zpochybňovala a polidšťovala, tak ho zároveň chválila za to, že pomohl prolomit monotónní střídání pozitivismu s tzv. \"velkým vyprávěním\" tím, že vytvořil novou, syntetickou verzi historické praxe, která od té doby ve vědním oboru zakořenila natolik, že si ji dnes ani neuvědomujeme.\n\nSvé představy o dějinách venkova Bloch nejlépe zachytil ve svých vrcholných dílech \"Les caractères originaux de l'histoire rurale française\" (1931) a \"Feudální společnost\" (1939).\n\nV článku \"L'Individualisme Agraire dans la France du XVIIIe Siècle\" (1978), Bloch charakterizoval zemědělské reformy Francie 18. století jako „neúspěšnou revoluci“, přičemž se odvolával na přetrvání regionálních tradic jako na důkaz o jejich selhání. Za typický příklad tzv. \"totální historie\" školy Annales se dá označit Blochovo hledání souvislostí mezi politikou, kulturou a hospodářstvím na pozadí třídního konfliktu. Tím chtěl doložil, že úmyslné skutky mužů překonaly rytmus materialistické kauzality dějin.\n\nZastával názor, že antifeudální nálada francouzských rolníků vyjádřená v \"Cahiers de doléances\" (soupisu stížností) z roku 1789 souvisela se zpátečnictvím panského systému na konci 18. století, kdy feudálové značně zvýšili feudální poplatky. Bloch tvrdil, že toto vystupňované vykořisťování bylo tím, co vyvolalo rolnické vzpoury, které vedly k Revoluci.\n\nListopadové vydání \"Annales\" z roku 1935 obsahuje Febvrovu předmluvu, kde jsou definovány tři základní přístupy k dějinám techniky: prozkoumat techniku, pochopit technický proces a porozumět vztahu techniky k dalším lidským činnostem. Tyto přístupy v sobě zahrnuje Blochův článek \"Avènement et conquêtes du moulin à eau\" (\"Nástup a vítězství vodních mlýnů\"), ve kterém jsou zkoumány souvislosti mezi technikou a širšími sociálními otázkami.\n\nPo německém obsazení a okupaci Polska v roce 1939 vyhlásila Francie Německu válku. Když Francie mobilizovala své jednotky, Marc Bloch opustil své místo na Sorbonně a v 53 letech se ujal záložní hodnosti kapitána. Tehdy ho jeho kolegové z Francie i ze zahraničí přesvědčovali, aby zemi opustil. On však tvrdil, že jeho osobním závazkem je hájit morální zájmy.\n\n„Cítil jsem se být celý život především a zcela prostě Francouzem. K mé vlasti mě poutá už dost dlouhá rodinná tradice, jsem odkojen jejím duchovním dědictvím a historií a popravdě si nedokážu představit jinou zemi, kde by se mi dobře dýchalo. Velmi jsem ji proto miloval a sloužil jí ze všech svých sil.“\n\nJeho paměti na první dny druhé světové války s názvem \"Podivná porážka\" (napsané v roce 1940, vydané však až v roce 1946) vinily z náhlé a naprosté vojenské porážky francouzské vojenské vedení společně s francouzskou sociální a politickou kulturou. Po válce pomohly zneutralizovat traumatické vzpomínky na francouzský neúspěch a vybudovat novou francouzskou identitu.\n\nPo kapitulaci Francie působil jako profesor v Clermont-Ferrandu a v Montpellieru. Na konci roku 1942 se Bloch, veden horlivým vlastenectvím, ztotožněním se s židovskými kořeny a představou Francie jako bojovnice za svobodu, zapojil do Résistance. Jeho krycí jméno znělo „Narbonne“. Nakonec byl vichistickou policií dopaden v Lyonu v březnu roku 1944 a předán gestapu. Poté byl vsazen do vězení Montluc a mučen gestapem na jeho velitelství. Vyslýchal ho Klaus Barbie, který měl v tomto vězení výslechy na starosti. Podle Blochovy životopiskyně Carole Finkové zůstal i přes toto zacházení Bloch po celou dobu „klidný a stoický“. Údajně svým věznitelům neposkytl žádné jiné informace než své pravé jméno.\n\nV noci 16. června 1944 okolo osmé hodiny večer, deset dní po dni D, byl Marc Bloch mezi dvaceti osmi vězni z řad Résistance odvezenými německými jednotkami v camionette (otevřené nákladní auto) podél řeky Saône na místo zvané La Rousille, přímo před vesnici Saint-Didier-de-Formans v departementu Ain. Zde na louce obklopen vysokými křovinami byl krátce po desáté hodině večerní popravní četou zastřelen. Bloch byl v první skupině skládající se ze čtyř lidí z celkových dvaceti osmi, spoutaných do dvojic a otočených čelem ke kulometům. Také byl jedním z celkových dvaceti šesti mužů, kteří byli během dvaceti minut té noci zabiti. Oběti byly zbaveny jakékoli možnosti identifikace a ponechány Němci na poli. Následující den byly nalezeny Marcelem Pouvertem, řídícím učitelem, který informoval starostu St Didier, jemuž byl zástupcem. Starosta poté přivolal četnictvo z Trévouxu, aby těla pohřbilo. Poblíž louky, kde byli zastřeleni, je dnes památník připomínající padlé.\n\nProtože své poslední dny strávil Bloch ve vězení, zůstala po něm nedokončena jedna z jeho nejosobnějších prací, klasické dílo dějepisectví, \"Obrana historie aneb historik aneb jeho řemeslo\" (\"Apologie pour l'histoire ou Métier d'historien\"). Tato kniha byla připravena k vydání a publikována až posmrtně, v době po osvobození Francie Spojenci, kdy se Marc Bloch stal národním mučedníkem.\n\n• Blochovo zaměření na \"dlouhé trvání\" a jeho důraz na struktury pod povrchem událostí vedly k scestným obviněním z popření lidského prvku a opomíjení politických dějin. V \"Podivné porážce\" přitom jasně uvádí svůj názor, že jednotlivci mohou události změnit. Také zde kritizuje francouzskou vládu za její nedůvěru ve vlastní důstojníky na bitevních polích, což podle něj vedlo k francouzské kapitulaci nacistům.\n\n• V roce 1998 se Univerzita Sociálních věd ve Štrasburku na počest Blocha přejmenovala. Dne 1. ledna 2009 se Univerzita Marca Blocha stala součástí Univerzity ve Štrasburku.\n\nMarc Bloch svým dílem zahájil zájem historiografů o nepolitické dějiny.\n\nDo češtiny byly přeloženy tyto tituly:\n\n\n"}
{"id": "220054", "url": "https://cs.wikipedia.org/wiki?curid=220054", "title": "Bitva o Okinawu", "text": "Bitva o Okinawu\n\nBitva o Okinawu, vybojovaná na japonském ostrově Okinawa, představovala největší obojživelnou operaci během války v Pacifiku. Spojenecká operace nesla kódové označení \"Iceberg\" (česky: Ledovec). Trvala od konce března do června 1945. Byla to také poslední velká bitva druhé světové války.\n\nPo skončení bojů o Šalomounovy ostrovy, obsazení ostrova Bougainville, Gilbertových a Marshalových ostrovů, Marian a po krvavé bitvě o Iwodžimu si Američané uvědomili, že dobytí Japonska bude velmi náročné. Dobytí Iwodžimy, která měla rozlohu přibližně 21 km² je stálo 6 825 padlých a nezvěstných a 20 000 raněných. Bylo evidentní, že japonský odpor se stává silnějším se zkracující se vzdáleností od mateřských japonských ostrovů. Japonské velení po ztrátě většiny zkušených letců chápalo, že nemůže vzdorovat americkým silám v rovném boji, a proto rozhodlo v maximální míře využívat taktiku sebevražedných útoků kamikaze. Ty měly způsobit nepříteli co největší ztráty a otřást jeho ochotou pokračovat ve válce. Američané tyto snahy registrovali, ale když viděli, že už mají vítězství na dosah, sami se snažili přinutit Japonce k jednáním o míru těžkými nálety na japonská města. Mezi 9. a 10. březnem 1945 jejich bombardéry naložené zápalnými bombami v Tokiu připravily o život asi 100 000 lidí. Podobně silné útoky postihly i další japonská města.\n\nPlán útoku na Japonsko počítal od začátku se získáním ostrova Okinawa. Tento ostrov ležící asi 550 km jižně od hlavních japonských ostrovů byl od severu na jih asi 100 km dlouhý a široký sotva 30 km. Díky své výhodné poloze představoval důležitý odrazový můstek k samotnému útoku na Japonsko. Američané očekávali, že ho bude bránit kolem 60 000 mužů. Japonci však měli na ostrově 32. armádu, která se skládala z asi 100 000 mužů 24. a 62. divize a 44. samostatné brigády, kterým velel generálporučík Micuru Ušidžima, jeho zástupce generál Isamu Čó a velitel štábu Hiromoči Jahara. Toto větší uskupení se nacházelo převážně v jižní části ostrova, na severu velel menším jednotkám generál Takehido Udo.\n\nUšidžima dobře věděl, že jeho vojsko nemá šanci udržet celý ostrov, a tak soustředil svoji obranu kolem hradu Šuri, středověké pevnosti, a na příkrých hřebenech v jeho okolí. Věděl také to, že přesile Spojenců sice může vzdorovat, ale nebude mít žádnou šanci odvrátit svoji porážku, byl však pevně rozhodnut vytrvat do posledního muže a bojovat tak, aby Američané draze zaplatili za dobytí každého kousku jeho postavení. Silná a dobře bráněná japonská linie měla jediné slabé místo ve směru z moře. Japonci měli před útokem na svoje pozice dlouhý čas na přípravu kvalitní obrany, bunkrů a záložních linií a postavení. Měli též (v porovnání s předešlými bitvami v Tichomoří) podstatně víc tanků a dělostřelectva, pro které měli i dostatek munice.\n\nAmerické pozemní vojsko, které se mělo na ostrově vylodit se skládalo z 10. armády pod velením generálporučíka Simona B. Bucknera, pod kterou spadaly dva sbory. III. obojživelný sbor se skládal z 1. a 6. divize námořní pěchoty a 2. divize námořní pěchoty v záloze. XXIV. sbor se skládal ze 7., 27., 77. a 99. pěší divize americké armády.\n\nNámořní síly, které podporovaly vylodění čítaly asi 1300 plavidel amerického námořnictva, včetně čtyř letadlových lodí. Součástí spojeneckých sil byla i takzvaná \"Task Force 57\", tvořená britskými, australskými, kanadskými a novozélandskými loděmi.\n\nBitvě samotné předcházely menší rušivé útoky na letiště a obranná zařízení na Okinawě. Američané si také zajistili nedaleké souostroví Kerama, aby si na něm mohli vytvořit podpůrnou základnu.\n\nPředpokládalo se, že Japonci budou tak jako v ostatních případech bránit pobřeží. Týden před invazí bylo mohutně bombardováno pobřeží hlavně v okolí pláže, na které se mělo uskutečnit vylodění. Když se v 8:30 1. dubna 1945 vylodily na plážích první americké jednotky, nezaznamenaly významnější známky nepřátelského odporu. Do konce dne bylo na Okinawě 60 000 Američanů a jejich předmostí bylo asi 13 km široké a 5 km hluboké. V následujících dnech byla dobyta střední část ostrova. Do 20. dubna byla obsazena severní část ostrova. Hlavní boje se rozhořely na jihu. Tam se Američané už od 5. dubna pokoušeli zlomit vytrvalý odpor Ušidžimových vojsk. Ušidžima zpočátku dal na Čóovu radu a vedl proti invazním vojskům silné protiútoky. Ty se však ukázaly jako málo efektivní a způsobily jen těžké ztráty japonských jednotek. Následně se začal více spoléhat na taktiku, kterou používal Jahara. Opírali se při tom o dobře opevněná postavení protkaná tunely a zákopy.\n\nCelý měsíc americké jednotky úporně útočily na obrannou linii s pevností v městě Šuri ve svém středu. Z těchto vyvýšených postavení byli Japonci schopni obratně řídit dělostřeleckou palbu, kterou neustále ztěžovali americké útoky, stejně jako pokrývat oblast kulometnou palbou z jednotlivých hřebenů. Americké ztráty byly v důsledku toho značné. Stejně nebezpečné byly menší japonské protiútoky, kterými se snažili získat zpět ztracené pozice. Po tom, co začalo hrozit odříznutí města Šuri americkými obchvatnými útoky, se 21. května rozhodl Ušidžima stáhnout do dalšího pásma obrany. Šuri se však podařilo dobýt vojákům generála del Valleho až 31. května. Jeho obsazení však bylo významným psychologickým zvratem v bojích.\n\n4. června podnikli Američané vylodění v oblasti poloostrova Oroku, kde se nacházelo stále nedobyté japonské opevnění. Ostatní jednotky v té době bojovaly v oblasti Jaedžu-Dake, Juza-Dake a Kunaši, které byly poslední linií japonské obrany na jihu ostrova. Oblast byla hornatá a obránci účinně využívali příhodný terén a početné jeskyně ve svůj prospěch. Japonský odpor byl doslova sebevražedný a neotřáslo jím ani rozšířené nasazení plamenometů, které Američané hojně používali. Japonský odpor navíc podporoval déšť, který ztěžoval pohyb tanků. Hřeben Jaedžu-Dake, který američtí vojáci označovali „Big Apple“, se podařilo dobýt 14. června. Japonské pozice Američané s konečnou platností přemohli 21. června 1945. Krátce předtím spáchal Ušidžima i Čó seppuku před svým velitelstvím.\n\nStejně těžké boje probíhaly i na moři. Spojenci museli čelit velkým náletům kamikaze. Japonci do boje nasadili obrovský počet svých letadel, potopili při tom 2 letadlové lodě a mnoho menších plavidel. Soustavným útokům kamikaze se Američané pokoušeli čelit tzv. radarovou clonou. Před letadlové lodě nasadili torpédoborce vybavené radary. To však nezabránilo útokům a namísto námořníků letadlových lodí umírali námořníci torpédoborců. V rámci japonské operace \"Ten-gó\", byla 7. dubna 1945 americkými palubními letouny potopena i \"Jamato\" – největší bitevní loď na světě.\n\nPiloti kamikaze uskutečnili 10 masových útoků \"Kikusui\" s 50 – 300 letadly, které poškodily mnoho bitevních a letadlových lodí. Za oběť jim padla i ostřílená letadlová loď USS \"Enterprise\" a novější letadlové lodě USS \"Hancock\" a USS \"Bunker Hill\" – všechny utrpěly poškození různého stupně. Spruancova vlajková loď \"Bunker Hill\" ztratila 396 mužů své posádky.\n\n82 dní trvající pozemní boje o Okinawu znamenaly vysoké ztráty pro obě strany. Během bitvy zemřelo 70 000 – 140 000 civilistů. Velký podíl na tom měla japonská propaganda, která systematicky přesvědčovala japonské obyvatelstvo o tom, že američtí vojáci jsou krvelační barbaři, kteří s nimi budou jednat maximálně krutě. Mnoho civilistů proto spáchalo sebevraždu, anebo zabili své rodinné příslušníky jen proto, aby se nedostali do rukou Američanům. V poslední den bitvy se vzdalo 4000 japonských vojáků, většina z nich byli obyčejní vojáci vystrašení a vyčerpaní po bitvě. Z celkových 120 000 nasazených japonských vojáků asi 110 000 padlo v boji, anebo následovalo své velitele a namísto toho, aby se vzdali, spáchali sebevraždu.\n\nJaponští historici se na rozdíl od západních nedomnívají, že šlo o takový počet sebevražd mezi vojáky a civilisty, ale že k nim byli přinuceni a často i zastřeleni některými fanatiky. Domnívají se, že šlo z velké části o vraždy.\n\nAmeričané přišli o 72 000 vojáků, 12 513 z nich padlo nebo bylo nezvěstných. Mnozí další zahynuli později na následky zranění. Velmi mnoho amerických vojáků se v důsledku těžkých bojů duševně zhroutilo či podlehlo vyčerpání a těžkému stresu. Míra, v jaké se tak dělo, byla v porovnání s jinými taženími velmi vysoká. I to jasně poukazuje na tvrdost bojů. 18. června padl při inspekci svých jednotek v přední linii i generál Simon Buckner. Byl nejvýše postaveným americkým důstojníkem, který během druhé světové války zahynul pod nepřátelskou palbou. Následujícího dne byl zabit brigádní generál Claudius M. Easley.\n\nPo skončení bojů mělo následovat vylodění v Japonsku plánované na 1. listopad 1945. Přípravy na jeho uskutečnění už byly v plném proudu. Vojenští analytici však poukazovali na to, že když bránili Japonci Okinawu jen omezenými silami a přesto způsobili Američanům ztráty jako v bitvě o Guadalcanal a Iwodžimu dohromady, pak odpor na japonské pevnině si vyžádá životy nejen desítek tisíc amerických vojáků ale i stovek tisíc Japonců. Americký prezident proto rozhodl jinak a přinutil Japonsko ke kapitulaci pomocí nové atomové zbraně.\n\n"}
{"id": "220055", "url": "https://cs.wikipedia.org/wiki?curid=220055", "title": "John Mayer", "text": "John Mayer\n\nJohn Clayton Mayer je americký skladatel, zpěvák, kytarista, několikanásobný vítěz hudebních cen Grammy. Mayerovy hudební začátky jsou spojeny s akustickým rockem, po roce 2005, kdy si zahrál po boku bluesových ikon jako jsou B. B. King nebo Buddy Guy, by se jeho hudba dala popsat jako směs blues a popu (všechny ceny Grammy dostal v popových kategoriích).\n\nMayer je také příležitostným novinářem, píše články pro časopisy Esquire a Rolling Stone. Účastní se různých charitativních koncertů a je také aktivní v boji proti globálnímu oteplování.\n\nJeho první dvě alba \"Room for squares\" (2001) a \"Heavier Things\" (2003) si dobře vedly po komerční stránce. Mayer si těmito alby získal přízen jak z řad běžných posluchačů (v USA), tak z řad kritiky. Z alba \"Room for squares\" nutno zmínit skladby \"Neon\" (instrumentálně náročná) a \"St. Patric's day\" (textově a atmosférou velmi dobře zpracována).\n\nMayer se však chtěl po těchto albem částečně distancovat od své dosavadní tvorby a přiblížit se více hudebním žánrům, ze kterých vycházel jeho cit k hudbě. Tím bylo především blues, vliv Stevie Ray Vaughana, Erica Claptona, Buddyho Guye se odrazil v jeho dalším albu \"Try!\" (2005), na kterém spolupracoval pod názvem John Mayer Trio s basistou Pinem Palladinem a bubeníkem Stevem Jordanem. Album bylo méně komerčně úspěšné, kritiku si ovšem získalo velmi příznivou. V roce 2005 si John Mayer ještě zazpíval a zahrál v titulní písni \"Stitched Up\" na desce Herbieho Hancocka \"Possibilities\".\n\nAlbum \"Continuum\" (2006) bylo pro Mayera po skladatelské, produkční i zvukové stránce přelomové. Za toto album obdržel tři nominace na cenu Grammy, dvě z nich skutečně získal – v kategorii „Nejlepší mužský pěvecký výkon v kategorii pop“ za skladbu \"Waiting On The World To Change\" a za „Nejlepší vokální album v kategorii pop\".\n\nV roce 2009 vyšlo jeho čtvrté studiové album \"Battle Studies\". Na následující dece \"Born and Raised\" (2012) je slyšet vliv folku a úcta k hudebním vzorům, kterými jsou například Bob Dylan, Neil Young, David Crosby nebo Graham Nash. Již v roce 2013 Mayer vydává další album \"Paradise Valley\". Na něm se ještě více přimyká k folkovému zvuku a aranžím. Albu dominuje „geniálně jednoduchá“ píseň \"Paper Doll\", vydaná také jako singl. Další výraznou písní alba je \"Who You Love\", ve které se objeví Mayerova tehdejší přítelkyně a slavná popová zpěvačka Katy Perry. Skladu Wildfire (Reprise) zase doprovodil svým hlasem americký raper a zpěvák Frank Ocean. \n\nZatím poslední deska Johna Mayera vyšla v roce 2017 pod názvem \"The Search for Everything\". Albu předcházelo vydání singlu \"Love on The Weekend\" a následně bylo zveřejňováno v tzv. vlnách vždy po čtyřech písních během první třetiny roku. Album bylo velmi pozitivně přijato nejen veřejností, ale i kritikou, a to zejména kvůli své pestrosti. Mayer opět sáhl k popovějším aranžím, ale zachoval si vliv blues, r&b nebo country. Album nahrával ve spolupráci s dlouholetým hudebním kolegou a významným bubeníkem Stevem Jordanem. \n\nV roce 2018 John Mayer vypouští singl \"New Light\", jehož inspirací byl Mayerovy podle svých slov americký pop 80. let.\n\n\n\n\nOficiální web Johna Mayera\n"}
{"id": "220061", "url": "https://cs.wikipedia.org/wiki?curid=220061", "title": "Marco V", "text": "Marco V\n\nMarco V (celým jménem Marco Verkuylen; * 3. dubna 1966), je nizozemský DJ a producent.\n\nMarco V tvoří a mixuje hudbu ve stylu trance, progressive a techno.\n\nMarco V byl rezidentním DJem v klubu „De DansSalon“ v Eindhoven v Nizozemsku. Po několika letech rezidence se zaměřil spíše na produkci. V roce 2000 byl hlavním protagonistou Innercity v Amsterdamu, zároveň namixoval i CD Innercity, což ho proslavilo.\n\nMarco V spolupracuje s Benjaminem Batesem, s nímž vytvořil několik remixů, jako např. \"The Age Of Love\", \"Loops And Things\", \"Cafe Del Marco V\" a bootleg skladby \"Bang Bang\" od Nancy Sinatra.\nV květnu 2007 vyšlo Benjaminu Batesi album „Recyclomania“, na kterém se Marco V spolupodílel.\n\n\n\n\n"}
{"id": "220063", "url": "https://cs.wikipedia.org/wiki?curid=220063", "title": "Ras Tanura", "text": "Ras Tanura\n\nRas Tanura (přesněji Ra's Tannūrah, doslova znamenající „hrot jehlice na opékání“) je město ve východní provincii Saúdské Arábie. Nachází se na poloostrově, zasahujícího do Perského zálivu. V této oblasti žije 3200 obyvatel.\n\nNázev Ras Tanura též označuje průmyslovou oblast dále na šelfu, která slouží jako hlavní přístav a ropný exportní terminál od saúdské společnosti Saudi Aramco, která je považována za největší ropnou společnost na světě. Protože ropné tankery potřebovaly více místa a větší hloubku vody pro kotvení v přístavu, Saudi Aramco v oblasti vybudovala několik málo umělých ostrovů pro snadnější dokování, a též mořské ropné plošiny a produkční zařízení byly vybudovány v okolních vodách, kromě Aramca též společnostmi Schlumberger a Halliburton. Poblíž Ras Tanura je situována také RAS-201 – jediná mořská ropná plošina Saudi Aramco.\n\nPrůmyslová zóna Ras Tanura (též nazývaná \"Najmah\") je jedna ze čtyř rezidentních oblastí Aramca, vybudovaná ve 40. letech a jediná v Perském zálivu. Tamní ropná rafinerie je obehnaná plotem a přísně střežena. Zaměstnanci zóny mohou žít uvnitř rezidentní oblasti, která je též hlídána ale méně. Zóna samotná, ve které žije menšina původních obyvatel Velké Británie a Spojených států, byla od začátku navržena tak, aby mohla těmto lidem ze západní civilizace dopřát více komfortu, který by současně nepůsobil rozruch ze strany okolního radikálního islámského prostředí.\n\nS exportem mezi 6–7 miliony barelů za den je Ras Tanura největším ropným terminálem a jednou z největších rafinérií světa. Je to pravděpodobně nejdůležitější místo na světě z hlediska distribuce ropy. Její případný výpadek by způsobil odstávku asi 10 % světové produkce ropy. V letech 2004 a 2006, teroristická skupina al-Kaidá pohrozila útokem na tento ropný terminál a následkem bylo zvýšení cen ropy \n\n. Zájem o stálost dodávek byl a je takový, že byla příslušná oblast kolem poloostrova v kritické době hlídkována anglickým námořnictvem.\n\nLožiskový geolog Václav Cílek vyjádřil myšlenku, že „Ras Tanura je možná nejcitlivější místo současného světa.“\n\n"}
{"id": "220064", "url": "https://cs.wikipedia.org/wiki?curid=220064", "title": "Fresnelova čočka", "text": "Fresnelova čočka\n\nFresnelova čočka [vysl. \"frenelova\"], pojmenovaná podle svého vynálezce, francouzského fyzika Augustina-Jeana Fresnela, má při podobných parametrech a stejném použitém materiálu (sklo, plast) podstatně nižší hmotnost než běžná čočka, protože jsou z ní odstraněny ty části, které se nepodílejí přímo na lomu paprsků. Pro svou menší tloušťku, a tedy i hmotnost, je vhodná nejen pro zobrazování (kde se však projeví její vady), ale zejména pro aplikaci v osvětlovací a signalizační technice a využití sluneční energie.\n\nFresnelova čočka byla vyvinuta roku 1822 původně pro námořní majáky. Až do 18. století byl „maják“ klasická olejová lampa s velmi nízkou účinností, protože jen pár procent světla se dostalo k pozorovateli. Koncem 18. století účinnost zlepšilo kovové parabolické zrcadlo, umístěné za plamenem lampy. Fresnelův vynález zvýšil účinnost až k 80 % a viditelnost dosáhla desítek kilometrů. Otáčivé soustavy Fresnelových čoček a zrcadel navíc vysílají charakteristickou frekvenci záblesků různých barev, podle nichž lze maják – na základě námořní mapy – identifikovat. V moderních provedeních může mít čočka průměr až 2,5 m a účinek Fresnelovy čočky se ještě kombinuje s okrajovými prstenci, které světlo nelámou, nýbrž odrážejí žádoucím směrem.\n\nSkleněných nebo často i plastikových Fresnelových čoček užívají:\n\n"}
{"id": "220065", "url": "https://cs.wikipedia.org/wiki?curid=220065", "title": "Skandinávská měnová unie", "text": "Skandinávská měnová unie\n\nSkandinávská měnová unie ( \"Skandinaviska myntunionen\", \"Skandinaviske møntunion\", \"Skandinaviske myntunion\") byla měnová unie mezi Švédskem a Dánskem od roku 1873. Norsko, které bylo sice v personální unii se Švédskem, ale zároveň mělo plnou vnitřní autonomii, se zpočátku rozhodlo do unie nevstoupit. V roce 1875 však svoje stanovisko změnilo a vyrovnalo váhu vlastních mincí s mincemi Dánska a Švédska a stalo se třetím členem unie. \n\nNově zavedená koruna přijala systém zlatého standardu a jako peněžní jednotka byla navázána na zlato v pevném poměru:1 koruna = 0,403 gramů zlata\n1 gram zlata = 2,48 koruny\n\nZlatý standard v této době uplatňovalo i Spojené království a Německé císařství, která představovala nejvýznamnější obchodní partnery skandinávských zemí. Kromě toho ve většině států na jihu a východě Evropy kolovaly zlaté a stříbrné mince Latinské měnové unie taktéž podložené zlatem. Za této situace byly skandinávské státy nuceny přijmout novou stabilní měnu založenou na stejném základu.\n\n„Skandinávská koruna“ (švédsky \"krona\", dánsky \"krone\", norsky \"krone\") byla platidlem i na Islandu, Grónsku a Faerských ostrovech, které byly součástí Dánska. V Dánsku se před zavedením koruny používal rigsdaler, ve Švédsku riksdaler a v Norsku speciedaler. Koruna byla zavedena ve směnném kurz 1 koruna = ½ dánského rigsdaleru = 1 švédský riksdaler = ¼ norského speciedaleru. \n\nKaždý stát vydával své vlastní koruny separátně, jednotlivé měny (dánská, švédská, norská) byly přijímány po celém území unie. V roce 1905 personální unie mezi Norskem a Švédskem zanikla, měnová unie ale pokračovala dál. Měnová unie zanikla během první světové války, když v roce 1914 Švédsko vypovědělo závazek dodržovat pevný směnný kurz mezi měnami ostatních zúčastněných států. To mělo za následek, že volný oběh dánských a norských měn na švédském území skončil. Každá země i nadále používá korunu jako svou měnu, ale od roku 1914 už nebyly mezi sebou spojeny pevným kurzem 1:1. \n"}
{"id": "220067", "url": "https://cs.wikipedia.org/wiki?curid=220067", "title": "Lucien Febvre", "text": "Lucien Febvre\n\nLucien Febvre (22. července 1878, Nancy – 25. září 1956, Saint-Amour) byl francouzský historik a jeden ze zakladatelů dějepisecké školy Annales.\n\nStudoval École normale supérieure (1899–1902), disertaci obhájil v roce 1911.\n\nJako voják se účastnil první světové války a po ní byl jmenován na univerzitu ve Štrasburku, kde se seznámil s Marcem Blochem. V roce 1933 nastoupil v Paříži na College de France. Během druhé světové války vedl sám časopis \"Annales d'historie économique et sociale\", který byl stěžejním zpravodajem nových tendencí v dějepisectví.\n\nV roce 1947 založil VI. sekci École des hautes études en sciences sociales a \"L'Association de Marc Bloch\".\n\n\n"}
{"id": "220069", "url": "https://cs.wikipedia.org/wiki?curid=220069", "title": "Neusalza-Spremberg", "text": "Neusalza-Spremberg\n\nNeusalza-Spremberg je město v německé spolkové zemi Sasko, v Horní Lužici v zemském okrese Zhořelec na horním toku Sprévy, přímo na hranicích s Českou republikou u Šluknovského výběžku. Nejbližší velká německá města jsou Budyšín ležící dvacet kilometrů na sever a Žitava ležící šestadvacet kilometrů na jihovýchod. Má obyvatel.\n\nNeusalza-Spremberg se dělí na 4 místní části:\n\n"}
{"id": "220081", "url": "https://cs.wikipedia.org/wiki?curid=220081", "title": "Oxid berylnatý", "text": "Oxid berylnatý\n\nOxid beryllnatý (BeO) je bílý, zejména při vdechnutí prudce jedovatý prášek, nebo čirá, ve vodě nerozpustná krystalická látka. Má tvrdost 9 podle Mohse, stejně jako korund-safír, tedy oxid hlinitý (AlO), kterému je některými svými vlastnostmi podoben, je drahokam. Nachází se však v přírodě vzácně (ve Švédsku), jmenuje se bromellit. Lze jej získat z beryllia zapálením v kyslíku nebo žíháním beryllnatých sloučenin, které snadno odštěpují kyselinový zbytek, například z dusičnanu beryllnatého. Slitiny oxidu beryllnatého, které jsou velmi stabilní, mají keramické vlastnosti. Je totiž velmi odolný vůči žáru, a je polymorfní. Oxid beryllnatý byl původně anglicky nazýván jako \"glucina\". Je to pro sladkou chuť ve vodě rozpustných sloučenin beryllia, podle které poznavali přítomnost tohoto prvku první, o jeho vysoké toxicitě nepoučení badatelé.\n\nOxid beryllnatý utvořený při vysokých teplotách (>800 °C) je netečný, ale může být snadno vytěsněn hydrogenfluoridem amonným (NHHF) nebo horkým roztokem koncentrované kyseliny sírové (HSO) a sulfidem amonným. Oxid beryllnatý se extrahuje tepelným rozkladem přirozeně se vyskytujících minerálů jako beryl nebo bertrandit. Komerčně jsou běžně dostupné materiály čistoty vyšší než 99%.\n\nOxid beryllnatý kombinuje vynikající elektrické izolační vlastnosti spolu s vysokou tepelnou vodivostí. Je také vysoce resistentní proti korozi. Vysoká toxicita práškového oxidu berylnatého při vdechování a vysoké náklady na výrobu však omezují jeho použití mimo aplikace, které nevyužívají uvedené jedinečné vlastnosti.\n\nOxid beryllnatý je jednou z nejdražších surovin používaných při výrobě keramiky především díky nákladům spojeným k zamezení toxických účinků prachu při manipulaci během výroby.\n\nV elektronických aplikacích se BeO nejčastěji používá jako elektronický podklad při výrobě účinných chladičů pro svou vysokou tepelnou vodivost a vysoký\nelektrický odpor. Materiál se využívá především ve vysokonapěťových elektrických zařízeních nebo přístrojích s vysokou hustotou elektronických obvodů jako jsou počítače s vysokou výpočetní rychlostí.\n\nVzhledem k tomu, že BeO je propustný pro mikrovlnné záření, může být použit pro okna nebo antény mikrovlnných komunikačních systémů a mikrovlnných trub. Podobně, protože je propustný pro rentgenové záření, může být použit při výrobě oken u těchto přístrojů a technologií využívajících vysoce energetické záření (rentgeny, vysoce účinné lasery...).\n\nBeO má specifické vlastnosti, které jsou atraktivní pro jaderně energetické aplikace, jako je nízký záchytný průřez pro neutrony s vysokou schopností jejich moderování. V praxi je značně hodnocen pro použití při vysokoteplotní plynem chlazené reaktory, žádné aplikace v civilních jaderných reaktorech však nejsou známy.\n\nNízká hustota BeO jej činí atraktivním pro letecké a vojenské aplikace jako jsou gyroskopy a zbraně. Odolnost vůči roztaveným kovům umožňuje jeho použití jako žáruvzdorného materiálu v hutních aplikacích, například pro tavení kovů vzácných zemin.\n\nOxid beryllnatý je karcinogenní, především pokud se přijme s potravou nebo je inhalován do plic, kdy může způsobit chronickou nemoc tzv. beryliózu. Vdechování jemných částic způsobuje systémovou, zejména respirační chorobu, výše zmíněnou beryliózu, jejíž závažnost souvisí spíše než s délkou expozice s dobou, kdy se onemocnění poprvé projeví.\n\n"}
{"id": "220083", "url": "https://cs.wikipedia.org/wiki?curid=220083", "title": "Doolittlův nálet", "text": "Doolittlův nálet\n\nDoolittlův nálet (anglicky ) bylo první bombardování státního území Japonska armádním letectvem Spojených států amerických během druhé světové války, které proběhlo dne 18. dubna 1942.\nNálet byl proveden šestnácti armádními bombardéry B-25B ze 17BG, které vzlétly z letadlové lodi USS Hornet, bombardovaly Tokio a další města a pokusily se přistát v Číně. Celá akce byla naplánována a vedena podplukovníkem Jimmy Doolittlem, v té době již známým civilním letcem a leteckým inženýrem.\nNálet byl odvetou za japonský útok na Pearl Harbor ze 7. prosince 1941. Jeho vojenský účinek byl zanedbatelný, ovšem měl velký morální a psychologický význam: Japonci byli ohromeni zjištěním, že domácí půda Japonska není bezpečná před vzdušnými útoky Spojenců. V důsledku náletu se Japonci rozhodli dobýt americkou základnu na Midway. V bitvě u Midway utrpěli porážku, která znamenala obrat ve válce v Pacifiku.\nPo dvou měsících intenzívního výcviku bylo dne 1. dubna 1942 naloženo na letadlovou loď \"Hornet\" šestnáct značně upravených bombardérů \"B-25B Mitchell\" s pětičlennými posádkami. Každé letadlo neslo přídavné nádrže paliva a čtyři bomby o hmotnosti : tři výbušné a jednu zápalnou. Obranná výzbroj byla omezená, aby váha letadel umožňovala vzlet z letadlové lodi. Přinejmenším některá letadla nesla dřevěné imitace kulometů, které měly odradit případného nepřítele od útoku.\n\nPo několika dnech se Hornet spojil s eskortou torpédoborců a křižníků a také s letadlovou lodí \"Enterprise\", jejíž stíhačky a průzkumná letadla měla poskytnout konvoji ochranu (stíhačky Hornetu nemohly vzlétnout, dokud bombardéry byly na palubě).\n\nJaponci však hlídkovali dále od ostrovů, než Američané předpokládali. 18. dubna byl konvoj zpozorován japonským hlídkovým člunem ve vzdálenosti 1 050 km od Japonska, den před zamýšleným startem letadel. Američané člun dělostřelbou potopili, ale ten předtím stihl odvysílat zprávu o přítomnosti nepřátel, kterou Američané zachytili. Proto se Doolittle a kapitán Hornetu (\"Marc Mitscher\") rozhodli pro okamžitý start, ačkoli byli o 320 km dále od Japonska, než odkud plánovali zaútočit. Letadlům proto hrozil nedostatek paliva.\nAčkoli nikdo z pilotů předtím nestartoval z letadlové lodě, všem šestnácti letadlům se podařilo bezpečně vzlétnout. Letěla těsně nad hladinou, aby se vyhnula detekci. Kolem poledne svrhla většina letadel bomby na Tokio. Po jednom letadlu letělo místo toho na města Jokohama, Kóbe, Ósaka a Nagoja. Cílem útoku byly vojenské objekty a továrny, ale několik letadel svrhlo bomby na obytné čtvrti. Některá letadla se setkala s lehkou protileteckou palbou a stíhačkami, ale žádné nebylo vážněji poškozeno.\n\nJeden bombardér, který měl nejméně paliva, letěl do Sovětského svazu, protože to byla nejbližší země neobsazená nepřáteli. Tam však bylo letadlo zabaveno a posádka internována. Podařilo se jí však uprchnout do Íránu. Šlo o nejdelší misi, jakou kdy letěl bombardér B-25 Mitchell.\n\nOstatních patnáct bombardérů letělo do neobsazené části Číny za velmi obtížných podmínek: počasí se rychle zhoršovalo, blížila se noc a docházelo palivo. Posádky nouzově přistály nebo vyskočily v Číně, mnozí ale v Japonci obsazené části Číny.\n\nVětšina posádek se dostala do bezpečí, často za pomoci čínských civilistů. Japonci při pátrání po amerických posádkách zahájili če-ťiangsko-ťiang-sijské tažení, aby zastrašili obyvatele, kteří by mohli Američanům pomoci. Odhaduje se, že během ní bylo popraveno 250 000 civilistů.\n\nDeset mužů bylo nezvěstných; později se zjistilo, že dva zahynuli při nouzovém přistání a osm bylo zajato Japonci. 19. března bylo v japonském rádiovém vysílání oznámeno, že osm Američanů bylo za nálet odsouzeno k smrti, ale že některým byl později rozsudek zmírněn na doživotní vězení. V tomto vysílání nebyla uvedena jména ani žádné podrobnosti. Japonci se v něm náletu vysmívali, nazývali jej „do-nothing raid“ a chlubili se, že několik bombardérů bylo sestřeleno (což ale nebyla pravda).\n\nPlukovník Doolittle řekl ihned po náletu své posádce, že nálet byl velkým neúspěchem vzhledem ke ztrátě všech šestnácti bombardérů a malým škodám způsobeným nepříteli, a že očekává, že bude po návratu do Spojených států postaven před válečný soud. Tam mu bylo naopak uděleno válečné vyznamenání, stejně jako všem pilotům, vzhledem k tomu, jak výrazně nálet povzbudil morálku Američanů.\n\nNálet způsobil malé materiální škody ve srovnání s pozdějšími útoky B-29 Superfortress. Když se však o něm dozvěděla americká veřejnost, posílilo to velmi její morálku. Ta byla snížena po úspěšném japonském útoku na Pearl Harbor a jeho následných územních ziscích.\n\nJaponskou morálkou naopak velmi otřáslo to, že se prokázalo jak nedostatečně je zabezpečena zejména ochrana císaře Hirohita. To logicky vedlo ke stažení jisté části stíhaček z bitevní linie na domácí ostrovy k ochraně císaře. Japonci si nedovedli představit start B-25 z letadlové lodi. Zavládlo přesvědčení, že se jednalo o start z nejbližších amerických pozic t.j. z Midwaye. To velmi posílilo pozici admirála Jamamota, který již delší dobu prosazoval masivní útok na Midway. Obsazením Midwaye měl být vyprovokován střet amerického pacifického loďstva s japonskou přesilou. Tato bitva však skončila pro zemi vycházejícího slunce největší porážkou v dosavadních dějinách.\n\n\n"}
{"id": "220085", "url": "https://cs.wikipedia.org/wiki?curid=220085", "title": "Kirin", "text": "Kirin\n\nKirin je značka japonského piva, které je jedno z nejpopulárnějších v Japonsku. Vyrábí se v pivovaru Kirin v hlavním městě Tokiu.\nJe to spodně kvašené světlé pivo vyráběné z pramenité vody, rýže, ječného sladu, kukuřice, chmele a kvasnic. Pivo se původně začalo vařit v Jokohamě kolem roku 1870 američanem Copelandem.\n"}
{"id": "220086", "url": "https://cs.wikipedia.org/wiki?curid=220086", "title": "Natalie Portmanová", "text": "Natalie Portmanová\n\nNatalie Portmanová (nepřechýleně Natalie Portman, : נטלי פורטמן, rodným jménem Natalie Hershlag, : נטלי הרשלג; narozená 9. června 1981 Jeruzalém, Izrael) je izraelsko-americká herečka. Svůj filmový debut zažila ve třinácti letech ve filmu \"Léon\" z roku 1994. Známá se však stala až především díky roli královny Padmé Amidaly v prequelové trilogii \"Hvězdných válek\" (\"Star Wars\"). Během natáčení Hvězdných válek Natalie, která prohlásila „raději budu chytrá nežli filmová hvězda,“ dokončila bakalářské studium psychologie na Harvard University.\n\nV roce 2005 získala Zlatý glóbus v kategorii \"Nejlepší herečka ve vedlejší roli\" za roli ve filmu \"Na dotek\", za kterou byla nominována i na Oscara ve stejné kategorii. V květnu 2008 byla nejmladší porotkyní na 61. ročníku filmového festivalu v Cannes. Její režijní debut \"Eve\" otevřel v roce 2008 v pořadí 65. ročník Benátského filmového festivalu. V roce 2010 získala Zlatý glóbus v kategorii nejlepší herečka v hlavní roli za film \"Černá labuť\" a za tentýž film získala téhož roku i cenu BAFTA a Oscara v kategorii \"Nejlepší ženský herecký výkon v hlavní roli\".\n\nNatalie Portmanová se narodila v Jeruzalémě v Izraeli. Její otec Avner Hershlag je izraelský lékař specializující se na plodnost a reprodukční lékařství (konkrétně na reprodukční endokrinologii) a její matka Shelley Stevens je americká žena v domácnosti, která je zároveň její agentkou. Předci její matky byli Židé z Rakouska a Ruska, zatímco předci jejího otce byli Židé, kteří do Izraele podnikli aliju z Polska a Rumunska. Její prarodiče z otcovy strany zahynuli ve vyhlazovacím táboře Auschwitz-Birkenau a její v Rumunsku narozená prababička byla britskou špionkou během druhé světové války.\n\nJejí rodiče se seznámili v židovském studentském centru na Ohio State University, kde její matka prodávala lístky. Její otec se poté vrátil do Izraele a dopisoval si s její matkou, se kterou se nakonec oženil, když za ním o několik let později do Izraele přijela. Když byly Portmanové tři roky, rodina se přestěhovala do Spojených států, kde její otec získal lékařské vzdělání. Rodina nejprve žila ve Washingtonu, kde Portmanová chodila do židovské denní školy Charlese E. Smitha, poté se v roce 1988 přestěhovala do Connecticutu a nakonec se v roce 1990 natrvalo usadila na newyorském Long Islandu. Portmanová uvedla, že ačkoliv „Státy (pozn. USA) opravdu miluji (…) moje srdce je v Jeruzalémě. To je místo, kde se cítím být doma.“ Je jedináček a má velmi blízký vztah ke svým rodičům, které často bere na premiéry svých filmů.\n\nAčkoliv její rodina nebyla religiózně založená, chodila Portmanová do židovské základní školy \"Solomon Schechter Day School of Glen Cove\" v New Yorku. Poté vystudovala veřejnou střední školu \"Syosset High School\". Nezúčastnila se premiéry Star Wars: Epizoda I – Skrytá hrozba, aby se mohla učit na závěrečné zkoušky na střední škole.\n\nV červnu 2003 promovala na Harvard University, kde získala bakalářský titul v psychologii. Na Harvardu byla v psychologické laboratoři výzkumnou asistentkou Alana Dershowitze (děkuje jí ve své knize \"The Case for Israel\"). Během studií na Harvardu žila v Lowell House a napsala dopis do studentských novin \"The Harvard Crimson\" v reakci na protiizraelskou esej, kterou otiskly.\n\nNa jaře 2004 absolvovala několik postgraduálních kurzů na Hebrejské univerzitě v Jeruzalémě. V březnu 2006 byla hostující přednášející na Columbijské univerzitě na přednášce o terorismu a boje proti terorismu, kde hovořila o filmu \"V jako Vendeta\".\n\nKromě toho, že je bilingvní v hebrejštině a angličtině, dále studuje francouzštinu, japonštinu, němčinu a arabštinu.\n\nJako studentka se podílela na dvou výzkumných pracích, které byly publikovány v odborných vědeckých periodikách. Se svou středoškolskou prací z roku 1998 s názvem „Jednoduchá metoda k prokázání enzymatické výroby vodíku z cukru“ (\"A Simple Method To Demonstrate the Enzymatic Production of Hydrogen from Sugar\") se zúčastnila soutěže Intel Science Talent Search. V roce 2002 se během studia psychologie podílela na studii o paměti s názvem „Aktivace čelního laloku při stálosti objektu“ (\"Frontal Lobe Activation During Object Permanence\").\n\nJako dítě trávila prázdniny na divadelních táborech. Po zkušenostech z muzikálu uváděného na scéně mimo Broadway ve svých jedenácti a půl letech vyhrála v konkurenci 2000 dalších uchazeček casting k filmu \"Léon\". V polovině 90. let hrála ve filmech \"Nelítostný souboj\", \"\", \"Mars útočí!\" a jednu z hlavních rolí ztvárnila ve filmu \"Nádherný holky\". Na konci 90. let byla obsazena do role Padmé Amidaly v prequelové trilogii \"Hvězdných válek\". Poté před další hereckou kariérou dala přednost vzdělání a na Harvardově univerzitě studovala jako hlavní obor psychologii.\n\nV poslední době hrála ve filmech \"Procitnutí v Garden State\", \"Hlavně nezávazně\", \"Na dotek\" a \"V jako Vendeta\". Za roli ve filmu \"Na dotek\" získala Zlatý glóbus a dále byla nominována na Oscara a cenu BAFTA.\n\nPři natáčení filmu \"Černá labuť\" se seznámila s francouzským hercem, tanečníkem a choreografem Benjaminem Millepiedem (* 1977). V prosinci roku 2010 oznámili své zásnuby a těhotenství. Svého prvorozeného syna Alepha Portman-Millepieda porodila v létě 2011. V srpnu 2012 se Natalie Portmanová a Benjamin Millepied vzali na soukromém židovském obřadu na pobřeží Big Sur v Kalifornii. V únoru 2017 se jí narodila dcera Amalia.\n\n"}
{"id": "220088", "url": "https://cs.wikipedia.org/wiki?curid=220088", "title": "666 (hudební skupina)", "text": "666 (hudební skupina)\n\n666 je německý projekt taneční hudby stavící své image na prvcích gotického hororu. Hlavními představiteli jsou Thomas Detert a Mike Griesheimer (DJ666, známý též jako Mike Red). Jejich tvorba je mixem eurodance se španělskými a anglickými texty. Oba, Deter i Griesheimer, byli původně zakladateli eurodance skupiny Activate.\n\n\n"}
{"id": "220092", "url": "https://cs.wikipedia.org/wiki?curid=220092", "title": "Negevská poušť", "text": "Negevská poušť\n\nNegevská poušť, zjednodušeně Negev (hebrejsky נֶגֶב, arabsky النقب, \"an-Naqab\") je poušť na jihu Izraele, která svojí rozlohou zabírá většinu Jižního distriktu. Svou velikostí se rozprostírá na 69 % rozlohy státu Izrael, což je zhruba 13 000 km². Jedná se o území trojúhelníkového tvaru na jihu s letoviskem Ejlat a na severu s městem Beerševa. Jeho západní část přiléhá k poušti na Sinajském poloostrově a východní hranicí je Wádí Arava.\n\nPrvní zmínky osídlení Negevské pouště se týkají nomádského způsobu života a datují se 2000 let př. n. l. Kmeny, které tvořily první trvalé osídlení, byly kmeny kanaanské, amalkitské a edomitské a osídlení se rovněž datuje 2000 let př. n. l. V této oblasti probíhala v období faraonského Egypta, hlavně během let 1400 a 1300 př. n. l., těžba a zpracování mědi (stejně tak jako na Sinajské poušti).\n\nV 9. století př. n. l. se vzestup a expanze hornictví v Negevu a Edomu (současné Jordánsko) střetl se vzestupem Asyrské říše. V 8. století př. n. l. bylo hlavním městem tohoto regionu Bir es-Saba. Známky o židovském osídlení této oblasti pocházejí z let 1020 až 928 př. n. l., kdy se osídlení soustředilo hlavně kolem hlavního města tohoto regionu.\n\nVe 4. století př. n. l. se kmen Nabatejců rozhodl zavést zavlažovací systém, který podporoval přinejmenším pět hlavní urbanizačních center a to: Obodu, Mamphis, Sobatu, Elusu a Nessanu. Nabatejci kontrolovali obchod s kořením a cesty mezi jejich hlavním městem Petrou a přístavy v Gaze.\n\nNabatejská kontrola na územím jižní Palestiny skončila, když Římská říše anektovala jejich zem v roce 106 n. l. Populace se skládala hlavně z arabských nomádů a nabatejců.\n\nNa tomto území se díky byzantské nadvládě od 4. století n. l. rozšířilo křesťanství. Díky zakládání zemědělsky založeným měst se začala exponenciálně rozrůstat tehdejší populace. V 7. století na toto území přišly muslimské síly, které byly společně s Islámem relativně snadno přijaty a to především kvůli společné arabské minulosti.\n\nPo další tisíciletí vládly nad Negevem nomádské kmeny více méně nezávisle bez jakýchkoliv zásahů. To co se dochovalo do dnešních dnů je především zásluhou ústně předávaných příběhů a legend z oblastí Wadi Musa a Petra v současném Jordánsku. Později, za vlád Osmanské říše, bylo vybudováno administrativní centrum v jižní Palestině - \"Bir es-Saba\" - na místě starověké Beerševy. Byly vybudovány školy a železnice. V letech 1948-1949 během války za nezávislost Izraelci v rámci Operace Jo'av, Operace Lot, Operace Chorev a Operace Uvda ovládli celý Negev.\n\nV současné době je Negevská poušť domovem pro zhruba 379 000 židů a pro zhruba 175 000 beduínů. Největší město regionu a správní město je Beerševa (zhruba 200 tisíc obyvatel) na severu. Na jihu se nachází Akabský záliv s rekreačním městem Ejlat. Mezi další města patří Dimona, Arad, Micpe Ramon stejně tak jako množství malých beduínských městeček, včetně Rahatu a Tel Ševy. Nachází se zde také mnoho kibuců, včetně Revivim a Sde Boker. Kibuc Sde Boker byl založen prvním izraelským ministerským předsedou Davidem Ben Gurionem a stal se jeho domovem poté, co odešel z politiky.\n\nPoušť je také domovem pro Ben Gurionovu univerzitu, jehož fakulty, včetně Blausteinova institutu pro výzkum pouště a Mezinárodní školy Alberta Katze pro výzkum pouště, jsou umístěny v kampusu univerzity vedle kibucu Sde Boker.\n\nNegevská poušť skýtá množství kulturně-historických a geologických prvků. Mezi ty geologické patří například tři velké, erozí vytvořené, kráterovité kruhy, neboli maktešim (sing. Machteš), které jsou unikátní právě v této oblasti. Jsou to Machteš Ramon, Machteš ha-gadol („Velký kráter“) a Machteš ha-katan („Malý kráter“).\n\nNegevská poušť se dělí do pěti odlišných oblastí:\n\nNejvyšším bodem Negevu je hora Har Ramon (1035 metrů nad mořem), která je součástí masivu Har Negev, západně od kráteru Machteš Ramon.\n\nNejvětším a nejdelším vodním tokem v Negevu je vádí Nachal Besor o ploše povodí 3650 kilometrů čtverečních. Do jeho systému patří i toky Nachal Grar, Nachal Revivim, Nachal Be'erševa nebo Nachal Chevron. Dalšími významnými toky je Nachal Nicana. Vádí Nachal Paran, které přichází na území Negevu z Egypta, má dokonce délku 150 kilometrů. Ve všech případech jde ovšem o toky s nepravidelným vodním režimem, kde se období zimních dešťů a nárazových povodní střídají se suchými obdobími s nulovým průtokem. Během nárazových srážek dochází na nich k povodním, které mají mimořádné rozměry. 6. listopadu 1970 byla na Nachal Paran zaznamenána povodeň, kdy zde při kulminaci dosáhl průtok 1150 kubických metrů za sekundu. V lednu 2010 teklo v Nachal Nicana 1420 1420 m/sec. Pro srovnání: průměrný průtok řeky Vltava v Praze je pouze 147,5 kubíků.\n\nNegevská poušť je aridní oblast s velmi malými srážkovými úhrny. To je způsobeno její polohou východně od Sahary a extrémními teplotami díky umístění poblíž 31. rovnoběžky.\n\nNavzdory obecnému povědomí o poušti, není Negevská poušť pokryta pískem. Jedná se spíše o směsici hnědých, skalnatých a prašných hornatin, které jsou přerušovány vádí a hlubokými krátery. Tato oblast byla v minulosti dnem prapůvodního moře a nacházejí se zde dodnes zkameněliny živočichů. Mimo přírodní krásy nabízí Negev množství starodávných míst, odrážejících bohatou historii jakožto křižovatky obchodních cest mezi Asií, Afrikou a Evropou.\n\n\n"}
{"id": "220093", "url": "https://cs.wikipedia.org/wiki?curid=220093", "title": "Sturmtiger", "text": "Sturmtiger\n\nSturmtiger byl německý samohybný raketomet, který se vyráběl za druhé světové války. Počátek jeho vzniku je datován na přelom let 1942-1943, kdy po bitvě u Stalingradu bylo zřejmé, že armáda potřebuje účinnou zbraň na likvidaci budov a opevnění, které sloužily k obraně měst. Výsledkem byl stroj, jenž byl osazen vrhačem raketových střel RW-61, který byl původně určen pro bitevní lodě jako protiponorková zbraň. Podvozek byl vzhledem k hmotnosti munice užit z těžkého tanku Tiger I. Nábojem byla 1,4 metru dlouhá raketa, která měla vlastní motor. S touto raketou vážící 345 kg bylo manipulováno prostřednictvím minijeřábu. Do věže obrněnce se vešlo 12 kusů těchto raket do úložných prostor a jedna raketa na „válečkový“ dopravník a výjimečně ještě jedna byla vložena v hlavni. Do sériové výroby se Sturmtiger dostal až na jaře roku 1944. Jeho oficiální název zněl \"„38cm Rakettenwerfer RW 61 auf Sturmmösser Tiger“.\" Celkem bylo vyrobeno pouhých 18 kusů.\nSturmtigery byly nasazeny zejména na západní frontě, bojovaly například v bitvě v Ardenách. Použity byly také při potlačení Varšavského povstání.\n\n"}
{"id": "220099", "url": "https://cs.wikipedia.org/wiki?curid=220099", "title": "Faktorová grupa", "text": "Faktorová grupa\n\nFaktorgrupa je v teorii grup grupa odvozená od dvou jiných grup způsobem, který zobecňuje dělení na grupy. V univerzální algebře je možné definovat faktorovou grupu jako grupu, která je faktoralgebrou jiné grupy.\n\nkde množiny formula_3 se nazývají \"levé třídy rozkladu\".\n\nkde množiny formula_6 pravé třídy rozkladu.\n\nPodgrupa formula_2 grupy formula_1 je normální, značíme formula_9, pokud pro všechny formula_10 platí formula_11.\n\n\nJestliže formula_2 je normální podgrupa grupy formula_1 (symbolicky: formula_14), můžeme na množině levých rozkladových tříd zavést grupovou operaci\n\nPak množina levých rozkladových tříd s touto operací tvoří opět grupu, která se nazývá faktorová grupa formula_1 podle normální podgrupy formula_2 a značí se formula_17.\n\n\nNechť formula_28 je homomorfizmus grup. Pak jádro \"Ker(f)\" je normální podgrupa \"G\" a formula_29 definuje izomorfizmus grup\n\nNechť formula_31. Pak ke každému homomorfismu formula_32 grup, pro který formula_33, existuje jediný homomorfismus formula_34 takový, že formula_35 (kde formula_36 je projekce formula_37 na formula_38).\n\nNechť \"N\" je normální podgrupa \"H\" a \"H\" je normální podgrupa \"G\". Pak \"N\" je normální podgrupa \"G\", \"H/N\" je normální podgrupa \"G/N\" a platí\n\n"}
{"id": "220102", "url": "https://cs.wikipedia.org/wiki?curid=220102", "title": "Singha", "text": "Singha\n\nJe to spodně kvašené světlé pivo vyráběné podle německého vzoru.\n"}
{"id": "220103", "url": "https://cs.wikipedia.org/wiki?curid=220103", "title": "Konice (rozcestník)", "text": "Konice (rozcestník)\n\nNázev Konice má více sídel:\n\n"}
{"id": "220104", "url": "https://cs.wikipedia.org/wiki?curid=220104", "title": "Afinitní chromatografie", "text": "Afinitní chromatografie\n\nAfinitní chromatografie umožňuje oddělit z komplexní směsi přinejmenším omezenou skupinu příbuzných proteinů, nebo i jen jeden určitý protein.\nTato technika je založena na použití imobilizovaného ligandu reagující specificky s enzymem, který má být purifikován. Po přidání směsi proteinů k takovémuto ligandu se na něj vážou jen ty proteiny, které s ligandem tvoří silné vazby. Zbytek směsi protéká kolonou beze změny. Navázaný protein se následně euluje z imobilizovaného ligandu pomocí vysoce koncentrovaného roztoku solí nebo i roztokem s rozpustnou formou ligandu.\n\nTato metoda je velice účinná a dokonce překonává možnosti dosažitelné kombinací více klasických technik najednou.\n"}
{"id": "220112", "url": "https://cs.wikipedia.org/wiki?curid=220112", "title": "Corona (pivo)", "text": "Corona (pivo)\n\nCorona Extra (, také Coronita Cerveza) je značka mexického piva, které se vyrábí v pivovaru Modelo v hlavním městě Mexico City.\n\n\nJe to spodně kvašené světlé pivo původně oblíbené mezi spodní vrstvou obyvatel Mexika, nyní už to v žádném případě neplatí. Corona se vyrábí především pro export do zahraničí díky tomu, že si získalo dobré jméno v cizině. Mezi domácí piva, určená pro tuzemský trh pak patří třeba Negra modelo. Corona se vaří z vody, kukuřice, rýže, chmele, kvasnic a kyseliny askorbové. Produkt má světle slámovou barvu a velmi jemnou chuť s malou chmelovou hořkostí. Ročně se vyrobí až 4,6 miliardy litrů tohoto unikátního piva. Corona Extra, neboli také Coronita je vyráběna společností Grupo Modelo, která byla založena roku 1925. Pivovar je jedním z nejslavnějších producentů alkoholu v Mexiku.\n\nDo ČR dováží Coronu Pivovary Staropramen.\n\n\n"}
{"id": "220113", "url": "https://cs.wikipedia.org/wiki?curid=220113", "title": "Hůl", "text": "Hůl\n\nHůl nebo hůlka je obvykle dřevěná nebo kovová tyč opatřená hlavičkou, která slouží jako opora při chůzi, případně jako módní doplněk. Může však sloužit i k obraně jako pastýřská hůl, nebo mít symbolický význam jako maršálská hůl nebo berla. Nerovné holi, vytvořené jako samorost z větve nebo kořene stromu, se česky říká sukovice.\n\n\n\n\n"}
{"id": "220116", "url": "https://cs.wikipedia.org/wiki?curid=220116", "title": "Ionexová chromatografie", "text": "Ionexová chromatografie\n\nIonexová chromatografie (chromatografie na iontoměničích) je metoda chromatografie, kde stacionární fáze je ionex.\n\nPři tomto způsobu chromatografie zachycuje sorbent určitý typ iontů výměnou za jiný iont. Podstatou je chemická reakce:\n\nkde Y a Y jsou vyměnitelné ionty, které jsou vázány na funkční skupiny ionexu. Při iontové výměně difundují sorbované ionty z okolního roztoku do ionexu, vytěsňují a vyměňují ekvivalentní množství jiných iontů vázaných na jiných výměnných skupinách. Tento pochod je obousměrný, takže v určitém okamžiku dochází k ustavení rovnováhy. V ionexové chromatografii se však nikdy nevyužívá plná výměnná kapacita ionexu, o celkové rychlosti výměny rozhoduje především difuze kapalinovým filmem a u velmi zředěných roztoků také difuze ionexem.\nPři technice iontové výměny jde o separaci iontů, proto je vždy používána vodná mobilní fáze. Stacionární fáze (iontoměnič, ionex) je zpravidla makromolekulární matrice obsahující kyselou nebo bazickou funkční skupinu. Katexy jsou iontoměniče s kyselou funkční skupinou (sulfo-kyselina, karboxylová kyselina) nesoucí záporný náboj, anex obsahuje bazickou funkční skupinu (aminoskupinu) a je nositelem kladného náboje. Ion obsažený v ionexu bývá vyměněn za ion obsažený v mobilní fázi nebo ve vzorku a na principu soutěžení ionexu o tyto ionty dochází k separaci.\n\nPodobně probíhá také ligandová výměna, kdy na iontoměniči, obvykle katexu, je zachycen iontovou výměnou vhodný kov, na takto upravenou kolonu se přivádí mobilní fáze obsahující látku schopnou vytvářet s vázaným kovem komplex (ligand). K separaci na jednotlivé složky dochází na základě vzájemné relace stabilit vytvořených komplexů dělených sloučenin a vázaného kovu. Iontoměničová technika se využívá jak při přípravě vzorků pro chromatografické analýzy (SPE), tak v HPLC, zřídka v plošném uspořádání kapalinové chromatografie.\n"}
{"id": "220117", "url": "https://cs.wikipedia.org/wiki?curid=220117", "title": "Konická vrchovina", "text": "Konická vrchovina\n\nKonická vrchovina je členité území ve východní části Drahanské vrchoviny. Jedná se o její geomorfologický podcelek a nalezneme zde nejvyšší vrchol celé Drahanské vrchoviny - Skalky (734,7 m). Geologicky je budována jednotvárným souvrstvím mořského spodního karbonu – kulmu; břidlicemi, drobami, v jižní části pak slepenci. Povrch stupňovitě klesá východním směrem od nejvyššího bodu Skalky k Hornomoravskému úvalu. Okraje vrchoviny jsou značně členité a rozřezané hlubokými údolími. V Konické vrchovině pramení řada vodních toků, mezi jinými Sloupský potok a Bílá voda, jejichž soutokem vzniká podzemní říčka Punkva.\n"}
{"id": "220119", "url": "https://cs.wikipedia.org/wiki?curid=220119", "title": "Adamovská vrchovina", "text": "Adamovská vrchovina\n\nAdamovská vrchovina je geomorfologický podcelek o rozloze přibližně 270 km², tvořící západní část Drahanské vrchoviny mezi městy Boskovice, Blansko a Brno. Vrchovina, podélně prořízlá údolím Svitavy, je tvořena vyvřelými horninami, v Blanenském, Svinošicko-šebrovském a Valchovském prolomu jsou vklíněny křídové usazeniny. Reliéf má převážně charakter ploché vrchoviny rozčleněné hluboce zaříznutými údolími a příkrými svahy.\n\nAdamovská vrchovina se skládá z následujících geomorfologických okrsků:\n\n"}
{"id": "220122", "url": "https://cs.wikipedia.org/wiki?curid=220122", "title": "B2C", "text": "B2C\n\nBusiness-to-consumer (B2C) je označení pro obchodní vztahy mezi obchodními společnostmi a koncovými zákazníky, realizované webovými aplikacemi, virtuálními obchody na Internetu apod. On-line obchodování na Internetu, tj. prodej zboží (ať už hmotného či nehmotného) a služeb koncovým zákazníkům pomocí služby World Wide Web. Tato oblast je označována i jako „e-commerce“. \n\nOblasti B2C můžeme rozdělit do tří oblastí: \n\n\n\n\n"}
{"id": "220123", "url": "https://cs.wikipedia.org/wiki?curid=220123", "title": "Seznam českých kněžen a královen", "text": "Seznam českých kněžen a královen\n\nZde naleznete seznam českých kněžen a královen řazených za sebou podle letopočtu. \n\nPrvní českou kněžnou byla Svatá Ludmila, manželka Bořivoje I., první královnou Svatava Polská, třetí manželka krále Vratislava II. Vratislavův titul byl nedědičný, další královnou tedy byla až po desetiletích Judita Durynská. Titul královny trvale přecházel pro manželky českých panovníků od doby Přemysla Otakara I.\n\nNěkteré z královen nebyly (podobně jako jejich manželé) korunovány – například druhá a třetí z manželek Jindřicha Korutanského (jelikož ten užíval titulu českého krále až do své smrti, ačkoliv jím už de iure ani de facto nebyl) nebo manželky posledních dvou nekorunovaných českých králů, Alžběta Bavorská a Zita Parmská.\n\nNásledující výčet kněžen zahrnuje manželky knížat, u nichž je určitá jistota, že existovaly. Kroniky mohly zaznamenat jen některé manželky panovníků. Často také nepsaly o ženách, které zemřely dříve, než se jejich manžel dostal na knížecí stolec, přitom ale mohly být matkami jejich následníků. Je tak například možné, že českou kněžnou se po Svaté Ludmile nestala Drahomíra ze Stodor, ale už případná manželka Spytihněva I. – žena pohřbená v jeho hrobce.\n\nPoznámka: Po Konrádu II. Otovi se knížetem stal Václav II., o něm se ale neví, zda byl ženatý. Následovala první krátká vláda Přemysla Otakara I., jehož manželkou v té době už byla Adléta Míšeňská, která se tak stala kněžnou. \n\nJindřich Břetislav, který Přemysla vystřídal, jako biskup ženatý nebyl. Po něm se na trůn krátce dostal Vladislav Jindřich, který měl za manželku Hedvigu, o níž se ovšem téměř nic neví. Vladislav Jindřich se brzy vzdal trůnu ve prospěch Přemysla Otakara I., budoucího českého krále.\n\nMarie Terezie * 13. 5. 1717 + 29. 11. 1780, vládla 1740–1780\n\nPoznámka: Marie Terezie, dcera Karla VI. a Alžběty Kristýny Brunšvické, byla posledním Habsburkem na českém trůně, tedy vládnoucí královnou. Její potomci z manželství s Františkem I. Štěpánem Lotrinským pocházejí z dynastie Habsburko-Lotrinské.\n"}
{"id": "220124", "url": "https://cs.wikipedia.org/wiki?curid=220124", "title": "Drahomír Josef Růžička", "text": "Drahomír Josef Růžička\n\nDrahomír Josef Růžička (8. února 1870 Trhová Kamenice – 30. září 1960 Long Island, New York) byl americký lékař a amatérský fotograf českého původu, který významně ovlivnil českou fotografii 20. a 30. let svými zkušenostmi z USA. Byl známý fotografiemi městské krajiny a života ve městě. Je považován za „otce moderní české fotografie“ a „učebnicový příklad úspěchu českých emigrantů v Americe“.\n\nJeho rodiče s rodinou emigrovali do USA v roce 1876. D. J. Růžička později vystudoval medicínu ve Vídni. Vrátil se zpět do USA, kde provozoval lékařskou praxi. Začal fotografovat v roce 1909. Zaměřil se na fotografování prostých každodenních věcí, krajinných motivů a New Yorku s jeho architekturou. V roce 1916 se podílel na založení sdružení Pictorial Photographers of America.\n\nRůžička nejdříve vyznával piktorialistický model uplatňovaný Alfredem Stieglitzem v jeho uměleckém časopise \"Camera Work\", přátelil se s Edwardem Steichenem a Clarencem Hudsonem Whitem, se kterým spoluzaložil organizaci Pictorial Photographers of America.\n\nPo válce českoslovenští fotografové hledali nový tvůrčí směr, který by nahradil do té doby populární piktorialismus a ušlechtilé tisky. Zapůsobila na ně poetika moderního města, ale také technologická zjednodušení. Růžička prosazoval puristický piktorialismus, při kterém vytvářel pozitivy na bázi ryze mechanické projekce negativů, díky čemuž se stal známým v českých amatérských časopisech.\n\nV roce 1921 navštívil D. J. Růžička Prahu a uspořádal zde výstavu svých fotografií, kde zaujal puristickými idejemi (puristický piktorialismus) členů skupiny \"Fotosecese\" (Gertrude Käsebierová, Edward Steichen, Alfred Stieglitz, Clarence Hudson White a další), kteří odmítali zásahy do negativů i pozitivů a prosazovali čistou fotografii. D. J. Růžička ovlivnil celou řadu českých fotografů, např. Jaromíra Funkeho, Jana Lauschmanna, Josefa Sudka, Aloise Zycha a další.\n\nRůžička vyznával rukopis angloamerického piktorialismu - nápaditě zvolený a přísně komponovaný celek se zážitkem světelných proměn motivu. Radil se s teoretikem Jaromírem Funkem, který Růžičkovu pražskou výstavu roku 1925 komentoval: „\"...A jakožto piktorialista, libující si v krásách valérů a ve výrazové lahodnosti předmětů, pohybuje se výhradně v mezích romantického impresionismu, kteréžto harmonii podléhají i jím viděné mrakodrapy technické Ameriky, jsouce vždy obklopeny zářivou lesklou atmosférou, jež se stává jádrem romantičnosti.\"“.\n\nJeho fotografie jsou součástí sbírek řady institucí, vlastní je například Muzeum moderního umění v New Yorku, George Eastman House nebo J. Paul Getty Museum.\n\n\n"}
{"id": "220130", "url": "https://cs.wikipedia.org/wiki?curid=220130", "title": "Abdon", "text": "Abdon\n\nAbdon je mužské křestní jméno hebrejského původu. Pochází z hebrejského slova \"ebed\" a vykládá se jako \"sluha, otrok\". Někdy se vykládá také jako \"záhuba\". Další variantou jména je Abadon.\n\nPodle českého kalendáře má svátek 7. října.\n\nAbdoušek, Abdonek, Donek\n\n\n"}
{"id": "220136", "url": "https://cs.wikipedia.org/wiki?curid=220136", "title": "Lou Reed", "text": "Lou Reed\n\nLewis Allan „Lou“ Reed (2. března 1942, Brooklyn − 27. října 2013, Southampton) byl americký rockový zpěvák, kytarista, multiinstrumentalista, hudební skladatel, producent, fotograf a příležitostný herec. Nejvíce je znám jako zakládající člen a hlavní textař skupiny The Velvet Underground, později také pro svoji sólovou kariéru, která trvala několik desetiletí. I když Velvet Underground nezaznamenali komerční úspěch v době své existence, skupina je dodnes označována jako jedna z nejvlivnějších skupin vůbec. V žebříčku 100 největších umělců všech dob časopisu Rolling Stone se skupina umístila na 19. místě. Reed spoluvytvářel základy rocku, do kterého pomohl vnést intelektuálnější myšlenky. Reedovy texty byly často o tématech, která byla tabu, jako sadomasochismus („Venus in Furs“), transvestitismus („Sister Ray“), prostituce („There She Goes Again“) nebo narkomanie („I'm Waiting for the Man“, „White Light/White Heat“, „Heroin“).\n\nPo svém odchodu ze skupiny se v roce 1971 vydal na sólovou dráhu, v následujícím roce vydal skladbu „Walk on the Wild Side“, která se stala hitem. Umístila se na šestnácté příčce v žebříčku Billboard 200 a na desáté příčce v UK Singles Chart. Na B-straně singlu vyšla skladba „Perfect Day“. Reed byl frustrovananý ze špatné kritiky jeho alb a v roce 1975 vydal experimentální \"Metal Machine Music\", dvojalbum sestrojené pomocí smyček a zpětné vazby. Album by mohlo kandidovat na cenu „nejhorší LP všech dob“. V žebříčku 100 nejlepších kytaristů všech dob časopisu Rolling Stone se v roce 2003 umístil na 52. příčce, ve stejném žebříčku z roku 2011 na 81. příčce. V žebříčku 100 nejlepších zpěváků všech dob od téhož časopisu se umístil na 62. místě. Reed prožil téměř celý život v New Yorku a jeho hudba je New Yorkem a jeho podsvětím do značné míry inspirována. V roce 2015 byl Lou Reed uveden in memoriam do Rock and Roll Hall of Fame.\n\nLewis Allan Reed se narodil dne 2. března 1942 v nemocnici Beth El v newyorském obvodu Brooklyn. Byl prvorozeným synem ženy v domácnosti Toby a účetního Sidneyho Reeda. Pět let po narození Lewise se jim narodila dcera Elizabeth. Rodiče měli představu, že se jejich syn stane buď lékařem (matka) nebo převezme rodinnou firmu (otec). Rané dětství Reed prožil s rodiči v Brooklynu a v roce 1953 se rodina přestěhovala do Freeportu na Long Islandu. Se vzděláním začal na Atkinsonově základní škole a po později navštěvoval freeportskou střední školu. Hudbě se věnoval již od dětství; ještě v Brooklynu totiž dostal první lekce hry na klavír, nicméně později zůstal pouze u sbírání rock'N'rollových singlů. Pod vlivem rock'n'rollu také chtěl začít hrát na kytaru a od rodičů tak dostal Gretch Country Gentleman.\n\nBěhem středoškolských studií se Reed začal věnovat psaní poezie a vedle toho také hrál v místním basketballovém týmu. Hlavním zájem pro něj však byla hudba. Svou první skupinu nazvanou The Shades založil ve svých patnácti letech; tu objevil hledač talentů Bob Shad, který skupině zajistil nahrání singlu. Skupina tedy nahrála písně „Leave Her For Me“ a „So Blue“, které vyšly jako singl (skupina si změnila název na The Jades, neboť pod původním názvem existovala jiná kapela). Brzy poté podal Reed přihlášku na Syracuse University, kam ale nakonec nenastoupil a začal docházet na New York University. V době studií nechali rodiče Reeda kvůli jeho nezkrotnosti, vzpurnosti a homosexuálnímu chování léčit na psychiatrii elektrokonvulzivní terapií. Tento zážitek zpracoval ve své temné skladbě „Kill Your Sons“ („Zabijte své syny“) z roku 1974. V jednom interview Reed o této zkušenosti řekl:\n\n„\"Strčí ti takové něco do krku, aby sis nespolkl jazyk a nasadí ti elektrody na hlavu. Tohle se doporučovalo v Rockland County na zahánění homosexuálních pocitů. Efekt je ten, že ztratíš paměť a stane se z tebe jen tak na nic vegetující bytost. Nemůžeš si přečíst knížku, protože se dostaneš na stránku sedmnáct a musíš se hned zase vrátit na stránku jedna.\"“\n\nNa podzim roku 1960 ukončil studia na Newyorské universitě a zahájil semestr na Syracuse University. Zde se věnoval studiu hudby, literatury, ale i filosofie. Na této škole také pracoval jako moderátor universitního rozhlasu, ale nakonec byl funkce zbaven kvůli hudebníkům, které ve svých pořadech představoval. Během docházky na Syracuskou universitu Reed začal experimentovat s různými drogami: vedle marihuany to bylo například také LSD; výsledky však ve škole příliš dobré neměl. Na podzim 1962 na universitu přišel učit básník Delmore Schwartz, jehož tvorba udělala na Reeda dojem, a mezi dvojicí vznikl přátelský vztah. Vedle činnost na literárním poli pokračoval Reed během universitních dní také v hudební činnosti: nyní ne v rock'n'rollu, ale ve folkovém žánru. V místní nepojmenované folkové skupině hrál na kytaru a harmoniku; později se svým přítelem Allenem Hymanem založil skupinu L.A. and the Eldorados. Mimo rockové a folkové hudbě jej v té době zajímal také free jazz a do značné míry jej ovlivnili hudebníci jako Ornette Coleman.\n\nBěhem studia na Syracuské universitě Reed potkal dalšího z lidí, kteří se zajímali o hudbu: byli to Sterling Morrison, s nímž v pozdějších letech spolupracoval. Studium Reed dokončil promocí v létě 1964 a následně se neúspěšně pokoušel o práci novináře. Když se vrátil ke svým rodičům na Long Island, přišel mu povolávací dopis do armády. Tomu se nakonec vyhnul díky onemocnění hepatitidou a dalším důvodem bylo jeho psychiatrické léčení. Zanedlouho se tak Reed stal zaměstnancem malého hudebního vydavatelství Pickwick Records, kde pracoval jako autor písní.\n\nRoku 1964 vydal singl „The Ostrich“. Reedův zaměstnavatel měl pocit, že skladba má hitový potenciál, tak zařídil pro skupinu nahrávací smlouvu. Skupina, která skladbu nahrála se jmenovala The Primitives. Později se ke skupině přidal John Cale, který se krátce před tím přestěhoval do New Yorku z Británie a hrál zde se skladatelem La Monte Youngem. Partnerství Reeda a Calea se začalo tímto momentem vyvíjet.\n\nReed a Cale žili na Lower East Side a společně založili novou skupinu s názvem The Velvet Underground. K doplnění sestavy skupiny se přidal ještě kytarista Sterling Morrison a bubeník Angus MacLise, který odešel v listopadu 1965 a byl nahrazen bubenicí Maureen Tucker. Tato sestava vydržela až do roku 1968. Skupina je označována jako jedna z nejvlivnějších v rockové historii.\n\nSkupina brzy upoutala pozornost pop artového umělce Andyho Warhola. Warhol skupinu použil jako součást svého představení Exploding Plastic Inevitable a též inspiroval Reeda k několika skladbám. Warhol začal dělat skupině manažera, později chtěl ke skupině připojit německou zpěvačku a herečku Nico. Reed ale s přijetím zpěvačky do skupiny nesouhlasil, nakonec však Warholovým nátlakům podlehl, ale Nico se nikdy nestala členkou skupiny, pouze její doprovodnou zpěvačkou. I přes počáteční odpor napsal Reed pro Nico několik písní. Album \"The Velvet Underground and Nico\" dosáhlo 171. pozice v žebříčku Billboard 200. V současné době je však album považováno za jedno z nejlepších v rockové historii – v žebříčku nejlepších alb všech dob časopisu Rolling Stone se umístilo na 13. místě. Hudební teoretik Brian Eno prohlásil, že si toto album v době jeho vydání koupilo jen malé množství lidí, ale skoro každý z nich pak založil vlastní skupinu. Krátce po vydání alba se skupina pustila do nahrávání prvního sólového alba zpěvačky Nico, album vyšlo v říjnu 1967 a dostalo název \"Chelsea Girl\". Na albu se podílel Jackson Browne a všichni členové VU mimo Maureen Tucker, album produkoval Tom Wilson.\n\nV době, kdy skupina nahrávala své druhé album \"White Light/White Heat\", Nico skupinu opustila. Warhol byl též vyhozen a nahradil ho Steve Sesnick. Po vydání alba Reed ze skupiny vyhodil Calea. Reedově taktice Morrison a Tucker nerozuměli. Calea nahradil Doug Yule. Po Caleově odchodu se skupina přestala orientovat na experimenty a začal hrát spíše líbivou hudbu. V této sestavě skupina vydala dvě alba, \"The Velvet Underground\" (1969) a \"Loaded\" (1970). Druhé jmenované obsahovalo dvě nejúspěšnější písně skupiny, „Rock & Roll“ a „Sweet Jane“ a v žebříčku pěti set nejlepších alb všech dob časopisu Rolling Stone se umístilo na 109. místě. Reed ze skupiny odchází v srpnu 1970, Morrison ji opustil v roce 1971 a Tucker v roce 1972. Yule ve skupině hrál až do roku 1973, kdy vydal její poslední album \"Squeeze\". Album vyšlo pod názvem The Velvet Underground, ale nehrál na něm nikdo z původní sestavy skupiny.\n\nPoté, co skupina podepsala smlouvu s dceřinou společností Atlantic Records Cotillion Records, se jejich manažer snažil přinutit Reeda k psaní jednodušších textů, aby měly komerční úspěch. Album \"Loaded\" se nahrávalo podstatně déle než předchozí tři alba. Reed se po opuštění skupiny přestěhoval ke svým rodičům na Long Island.\n\nUž v roce 1971 podepisuje Lou Reed smlouvu s RCA a stěhuje se do Británie, kde společně s dalším newyorským autorem Richardem Robinsonem připravoval svoji první sólovou desku. Ta byla nakonec pojmenována jednoduše \"Lou Reed\". Hudebně byla velmi dobrá, ale trpěla „nenápaditou studiovou produkcí“, a to i přesto, že na ní hráli muzikanti z kapely Yes a z tehdejší doprovodné skupiny Eltona Johna.\n\nZásadní obrat nastal po tom, co se Lou Reeda produkčně ujal David Bowie. Z jejich spolupráce vzniklo album \"Transformer\", které sklidilo příznivé kritiky a také se velmi dobře prodávalo. V žebříčku pěti set nejlepších alb všech dob amerického hudebního časopisu Rolling Stone se umístilo na 194. místě. Z této desky je jeho první hit „Walk on the Wild Side“ a také píseň „Perfect Day“. Reed v této době vystupoval s namalovanýma očima a provokativními písněmi, které ale ztratily ostrou pichlavost jeho textů z dob Velvet Underground. Někteří kritici ho začali obviňovat z komerční podlézavosti.\n\nNásledovalo album \"Berlin\", které bylo jakýmsi pokusem oživit ducha Velvet Underground. V žebříčku nejlepších alb všech dob amerického hudebního časopisu Rolling Stone se umístilo na 344. místě. Texty jsou o páru narkomanů z Berlína a propírají témata jako domácí násilí, cizoložství, užívání drog, prostituci nebo sebevraždy. V aranžích jsou často slyšet dechy a celé album vyznívá dost depresivně. Většího komerčního úspěchu se proto nedočkalo.\n\nNásledovalo album \"Sally Can't Dance\", které se jako první Lou Reedovo album dostalo do první desítky americké albové hitparády, a to i přesto, že nijak neoplývá nápady a ve srovnání s předchozími alby je spíše podprůměrné. Následovala série několika dalších alb, které byly kritikou označeny jako podprůměrné. Celá série „vyvrcholila“ albem \"Metal Machine Music\", které by mohlo klidně kandidovat na cenu „nejhorší LP všech dob“. Celé se skládá jen z kytarových smyček a vazeb a magnetofonového šumu. Sám Lou Reed o něm v jednom rozhovoru prohlásil: „Tenkrát jsem byl přesvědčený, že to bude fungovat. Musel jsem být opravdu hodně mimo“.\n\nV roce 1976 hrál na kytaru a klavír na albu \"Wild Angel\" Nelsona Slatera, byl též producentem alba. V tomtéž roce vydal další sólové album \"Coney Island Baby\", které s předchozím albem ostře kontrastovalo. Album se dostalo na 41. příčku žebříčku Billboard 200. Texty jsou opět o lidech z newyorského podsvětí, tentokrát je hlavní postavou transvestita Rachel, který je v bookletu označen jako Coney Island Baby. Po této desce následovalo několik nevýrazných alb jako \"Street Hassle\", \"The Bells\" či \"Growing Up in Public\". Poslední zmiňované album předznamenalo Reedovo nakročení k lidštější povaze textů i hudby. Po dlouhé době se zde vrací k problematice rodiny. Album tvoří jakýsi předěl k famóznímu \"The Blue Mask\". Skladby jako „Growing up in Public“ nebo „The Power of Positive Drinking“ navrací Reeda k chytlavosti a sugestivnosti, kterou nevládl od alba \"Berlin\". V roce 1978 zpíval na albu \"Urban Desire\" zpěvačky Genyi Ravan.\n\nV roce 1980 se Lou Reed oženil s britskou módní návrhářkou Sylvií Morales. V roce 1994 se rozvedli. Morales inspirovala Reeda při psaní několika skladeb, zejména „Think It Over“ z alba \"Growing Up in Public\" (1980) a „Heavenly Arms“ \"The Blue Mask\" (1982). Po albech \"Legendary Hearts\" (1983) a \"New Sensations\" (1984) se začal více ukazovat jako běžný člověk, což bylo způsobeno hlavně úspěchem posledních dvou alb. V roce 1981 napsal texty k albu \"Music from The Elder\" heavy metalové skupiny Kiss, jedná se o art rockové album, jediné za kariéru Kiss, které obsahuje tento žánr. Ve stejném roce se podílel na šestém albu Garlanda Jeffreyse, album se jmenuje \"Escape Artist\".\n\nPočátkem osmdesátých let Reed požádal Roberta Quinea, aby se připojil k jeho skupině. Quine hrál na kytaru na albech \"The Blue Mask\" (1982) a \"Legendary Hearts\" (1983). První z jmenovaných, \"The Blue Mask\", je označováno jako jedno z nejlepších v celé Reedově kariéře. Dva kytaristé se střídali v hraní sól i rytmiky. Robert Quine nakonec skupinu opustil kvůli napětí mezi ním a Reedem. Později ho však Reed přesvědčil ještě k jednomu světovému turné. Quine i přes odpor k cestování z finančních důvodů souhlasil. Quine svoji hudební spolupráci s Reedem ukončil v roce 1985. Dne 2. září 1985 Reed vystoupil na prvním ročníku festivalu Farm Aid v Champaign ve státě Illinois. V roce 1986 se stal členem hnutí Amnesty International a absolvoval turné A Conspiracy of Hope Tour. V roce 1988 hrál na kytaru na albu \"Boom Boom Chi Boom Boom\" skupiny Tom Tom Club. V té době hrál také na albu \"Nothing But the Truth\" Rubéna Bladese. V roce 1989 Reed vydal album \"New York\". Ve stejném zpíval ve skladbě „This Is Your Land“ z alba \"Street Fighting Years\" skupiny Simple Minds. Zpíval také na albu \"Yo Frankie\" zpěváka jménem Dion. V roce 1989 hrál na kytaru ve dvou písních z druhého alba Maureen Tucker \"Life in Exile After Abdication\".\n\nPo smrti Andyho Warhola se koncem roku 1989 Reed spojil s Johnem Calem a nahráli spolu biografické album \"Songs for Drella\". Album dostalo název podle jedné z Warholových přezdívek. Album popisuje Reedův vztah k Warholovi, kritizuje lékaře, kteří ho nechali zemřít i jeho potenciální vražedkyni Valerii Solanas. Album bylo nahráno za pomoci kytary, klavíru a violy, doplněné zpěvem.\n\nV roce 1990 se dávají po dvacetileté odmlce opět dohromady Velvet Underground, bylo to však jen pro jeden benefiční koncert ve Francii. V roce 1991 zahrál spolu s celou sestavou skupiny Velvet Underground na sólovém albu Maureen Tucker \"I Spent a Week There the Other Night\". V roce 1992 vydává Reed své šestnácté sólové album s názvem \"Magic and Loss\"; album bylo inspirováno smrtí jeho dvou blízkých přátel na rakovinu a pojednává o úmrtnosti. Ve stejném roce zpívá Reed doprovodné vokály na albu \"I Still Believe in You\" Vince Gilla. V roce 1993 se dávají dohromady Velvet Underground v klasické sestavě a při turné projedou celou Evropu, přičemž jedna ze zastávek byla i v Praze. Bylo naplánováno i severoamerické turné, které bylo však zrušeno kvůli hádkám Reeda s Calem. V roce 1994 se Reed podílel na koncertním albu \"\" (nebo také \"Daltrey Sings Townshend\"). Album bylo nahráno při dvou koncertech v newyorské Carnegie Hall; koncerty organizoval Roger Daltrey a konaly se u příležitosti jeho padesátých narozenin. V roce 1994 vyšel záznam z koncertu pod názvem \"Celebration: The Music of the Who\" na CD a video na VHS, v roce 1998 pak DVD. Reed zde zahrál upravenou skladbu „Now And Then“ z alba \"Psychoderelict\". V roce 1994 Reed zahrál kytarová sóla v písních „Point of No Return“ a „Long Way Back Again“ z alba \"A Date with The Smithereens\" skupiny The Smithereens. V následujícím roce hrál na kytaru na albu \"Greetings from the Gutter\" Davea Stewarta.\n\nV roce 1996 byli Velvet Underground uvedeni do Rock and Roll Hall of Fame. Při vyhlašovacím ceremoniálu zahráli společně Reed, Cale a Maureen Tucker skladbu „Last Night I Said Goodbye to My Friend“. Skladbu věnovali Sterlingu Morrisonovi, který zemřel v srpnu předchozího roku. Reed byl coby samostatný umělec dvakrát nominován na vstup do Rock and Roll Hall of Fame (2000 a 2001), ale ani jednou neuspěl. V roce 1996 vydal další album \"Set the Twilight Reeling\". Ve stejném roce se podílel na hudbě k představení \"Time Rocker\".\n\nV roce 1997 nahrává koncertní album \"\", jež vyšlo následující rok. V roce 1998 natočila televize PBS \"American Masters\" dokument Timothy Greenfield-Sanderse s názvem \"Lou Reed: Rock and Roll Heart\". Film měl premiéru na Sundance Film Festivalu v USA a Berlin Film Festival v Německu. Byl vysílán na více než padesáti festivalech po celém světě. V říjnu 1998 hrál na kytaru na albu \"Music for Children\" Johna Zorna. V roce 1999 získal film a Reed jako hlavní předmět filmu ocenění Grammy Award za nejlepší dlouhou formu hudebního videa.\n\nKoncem devadesátých let se spřátelil s multimediální umělkyní a hudebnicí Laurie Anderson, spolupracovali spolu na několika albech. Vzali se spolu 12. dubna 2008.\n\nV květnu 2000 Reed zahrál před vystoupení papeže Jana Pavla II. na Great Jubilee Concert v Římě. V roce 2000 spolupracoval s režisérem Robertem Wilsonem na představení \"Poe-Try\", které bylo představeno v Thalia Theater v Hamburku. Stejně jako jeho předchozí spolupráce \"Time Rocker\" byla i \"Poe-Try\" inspirována tvorbou z 19. století Edgara Allana Poe. V dubnu 2000 vyšlo album \"Ecstasy\". Ve stejném roce hraje na kytaru a zpívá na albu \"You Can't Relive the Past\" Erica Andersena. V srpnu 2002 vyšlo album \"Hitting the Ground\" Gordona Gana, ve skladbě „Catch 'Em In the Act“ hraje na kytaru a zpívá Lou Reed, ve skladbě „Don't Pretend“ hraje na klavír a zpívá John Cale. Téhož roku zpívá doprovodné vokály na albu \"No Regrets\" Jamie Richardse. V roce 2003 vyšlo dvojalbum s názvem \"The Raven\" založené na \"Poe-Try\". Mimo Reeda a jeho doprovodné skupiny zde zahrálo i několik hostů, mezi které patří kupříkladu zpěváci David Bowie, Laurie Anderson, Kate and Anna McGarrigle, The Blind Boys of Alabama, Antony Hegarty, saxofonista Ornette Coleman a herci Elizabeth Ashley, Christopher Walken, Steve Buscemi, Willem Dafoe, Amanda Plummer, Fisher Stevens a Kate Valk. Album se skládalo z písní napsaných Reedem i přepracovaných textů E. A. Poea. Později vyšla i jednodisková verze alba zaměřená spíše na hudbu. Několik měsíců po vydání alba \"The Raven\" vychází kompilace \"NYC Man (The Ultimate Collection 1967-2003)\", která obsahuje mimo dříve vydaných skladeb i do té doby nevydanou verzi skladby „Who am I“. Všechny skladby byly digitálně remasterovány a jejich zvuk byl dolazen pod dohledem Lou Reeda.\n\nV dubnu 2003 Reed rozjel nové světové turné. Při mnoha koncertech jeho doprovodnou skupinu doplnila cellistka Jane Scarpantoni a zpěvák Antony Hegarty. V roce 2004 vyšel záznam z koncertu v The Wiltern v Los Angeles na albu \"Animal Serenade\". V roce 2003 vydal Lou Reed svou první knihu s fotografiemi s názvem \"Emotions in Action\", ve stejném roce vydalo vydavatelství Wampus Multimedia tribute album \"After Hours: a Tribute to the Music of Lou Reed\". V roce 2003 byl oceněn cenou Independent Music Awards. V srpnu 2004 vyšel remix jeho písně „Satellite of Love“ (pojmenováno „Satellite of Love '04“) od Groovefindera.\n\nV roce 2005 se podílel mluveným slovem na skladbě „Black Building“ z alba \"No Balance Palace\" dánské rockové skupiny Kashmir. Ve stejném roce hrál na kytaru a zpíval ve skladbě „Fistful of Love“ z alba \"I Am a Bird Now\" skupiny Antony and the Johnsons. V lednu 2006 vyšla jeho druhá kniha fotografií s názvem \"Lou Reed's New York\". Na 2006 MTV Video Music Awards Reed zahrál skladbu „White Light/White Heat“ za doprovodu skupiny The Raconteurs. Později v noci při představování ceny za Nejlepší rockové video spolu se zpěvačkou Pink pravděpodobně zcela improvizovaně zvolal, že MTV by měla hrát více rock and roll. V dubnu 2006 hraje jako host na sólovém albu Fernanda Saunderse \"I Will Break Your Fall\". V červenci 2006 hrál na kytaru ve skladbě „The Mighty Quinn“ z alba \"Intersections 1985–2005\" Bruce Hornsbyho.\n\nV září 2006 hrál na albu \"A Portrait of Howard\" Howarda Tatea, o měsíc později se pak Reed podílel na tribute koncertu pro Leonarda Cohena. Koncert, jenž pořádal Hal Willner, dostal jméno „Came So Far For Beauty“ a konal se v Dublinu. Zahráli na něm Laurie Anderson, Nick Cave, Jarvis Cocker, Beth Orton a další. V prosinci 2006 hrál Reed v brooklynském klubu St. Ann's Warehouse první sérii koncertů založených na písních z alba \"Berlin\" (1973). Na jevišti se objevil i kytarista Steve Hunter, který hrál i na původním albu. Na koncertu se výrazně podílel i Bob Ezrin, který spolu s Halem Willnerem \"Berlin\" produkoval. Scénu designoval malíř Julian Schnabel. V roce 2008 vyšel záznam z tohoto koncertu jako film \"\". Tento koncert se opakoval na Sydney Festivalu v lednu 2007 a po celé Evropě během června a července 2007.\n\nV dubnu 2007 vydal Lou Reed \"Hudson River Wind Meditations\", své první album z ambientní meditační hudby. Album vyšlo u vydavatelství Sounds True a skládá se ze čtyř skladeb. Lou Reed jej složil, aby při něm mohl cvičit tchaj-ťi. V květnu 2007 se Reed podílel na promítání němého filmu \"The Brand Upon the Brain\" Guye Maddina, v červnu pak zahrál na Traffic Festivalu v italském Turíně. Ten trval pět dní, organizovalo jej město a byl zdarma. V srpnu 2007 Reed nahrával ve studiu skladbu „Tranquilize“ se skupinou The Killers; jednalo se o duet se zpěvákem skupiny Brandonem Flowersem. Během stejného měsíce též hrál na kytaru ve skladbě „Threadbare Funeral“ skupiny Lucibel Crater z alba \"The Family Album\". V říjnu 2008 vyšlo album \"Recitement\" Stephena Emmera, na němž se podílel i Lou Reed.\n\n2. a 3. října 2008 v REDCAT v Los Angeles představil Reed svou novou skupinu Metal Machine Trio. Koncerty později vyšly na koncertním albu pod názvem \"The Creation of the Universe\". Skupina se skládá z Reeda, Ulricha Kriegera (saxofon) a Sarth Calhouna (elektronické efekty). Trio hrálo experimentální improvizovanou hudbu inspirovanou Reedovým albem \"Metal Machine Music\" (1975). 30. října 2009 zahrál na výročním koncertu Rock and Roll Hall of Fame v Madison Square Garden skladby „Sweet Jane“ a „White Light/White Heat“; jako doprovodná skupina zde hráli členové skupiny Metallica. Svůj hlas také propůjčil animovanému filmu \"Arthur and the Revenge of Maltazard\" (2009) a zahrál si sám sebe ve filmu \"Přestřelka v Palermu\" režiséra Wima Wenderse.\n\nV roce 2009 se stal aktivním členem Jazz Foundation of America (JFA). V květnu 2009 hrál na benefičním koncertu „A Great Night in Harlem“ v Harlemu. V červnu vyšlo album \"Solid Ground\" zpěvačky Sary Wasserman, dcery Roba Wassermana, baskytaristy, který s Reedem hrál na několika albech. Sám Reed na albu hraje na kytaru. V červenci téhož roku hrál na kytaru na albu \"Havana Winter\" skupiny Kevin Hearn and Thin Buckle.\n\nV roce 2010 zpíval ve skladbě „Some Kind of Nature“ na albu skupiny Gorillaz s názvem \"Plastic Beach\". V tentýž rok byl jedním z producentů alba \"Homeland\" zpěvačky Laurie Anderson a byl režisérem filmu \"Rudá Shirley\", ve kterém si povídá se svou stoletou sestřenicí Shirley Novick. Coververzí skladby „Peggy Sue“ přispěl také na album \"Rave On Buddy Holly\". V roce 2011 znovu začal koncertovat se skupinou Metal Machine Trio a v tomtéž roce vydal nové album společně s thrash metalovou skupinou Metallica. Album obsahuje deset nových skladeb a jmenuje se \"Lulu\". Několik dní před vydáním alba bylo celé volně k poslechu (nikoliv však ke stažení) na jejich společných stránkách. Většina recenzí na toto album nebyla pozitivní. Zpíval ve skladbě „The Bronx“ z alba \"The Road from Memphis\" od Booker T. Jonese a podílel se na albu \"Horses and High Heels\" zpěvačky Marianne Faithfull. V září 2011 vydal DVD \"Lollapalooza Live\", na němž je zachycen koncert z festivalu Lollapalooza ze srpna 2009.\n\nLou Reed prý není fanouškem Susan Boyle, která byla objevena v pořadu \"Britain's Got Talent\". Zakázal jí, aby zpívala coververzi jeho skladby „Perfect Day“ v pořadu \"America's Got Talent\". Nakonec se však dohodli a zpěvačka jí nahrála a vydala na svém albu \"The Gift\".\n\nV lednu 2012 Reed a John Cale zažalovali Andy Warhol Foundation za licence k užívání žlutého banánu z obalu alba \"The Velvet Underground & Nico\". 12. června vyšlo páté studiové album skupiny Metric pojmenované \"Synthetica\". Reed na tomto albu hraje ve skladbě „The Wanderlust“.\n\nV roce 2013 byl kvůli zdravotnímu stavu nucen zrušit několik plánovaných koncertů a nakonec v dubnu 2013 v Clevelandu prodělal transplantaci jater. Operace proběhla úspěšně, ale objevily se komplikace, na které 27. října toho roku ve svých jedenasedmdesáti letech podlehl. Poslední rozloučení s Reedem proběhlo v rodinném kruhu a následně byl zpopelněn. Hold mu vzdali takoví představitelé filmové a hudební kultury jako jsou David Byrne, Laurie Anderson, Patti Smith, David Bowie, Morrissey, Iggy Pop, Miley Cyrus, Paul Stanley, Samuel L. Jackson, The Who, Lenny Kravitz, Cyndi Lauper, Ricky Gervais, Tom Morello, Ryan Adams, Nikki Sixx nebo Elijah Wood. K jeho smrti se vyjádřili i Maureen Tuckerová a John Cale, poslední dva žijící členové klasické sestavy skupiny The Velvet Underground. Skupina Pearl Jam mu na koncertu v Baltimore věnovala píseň „Man of the Hour“ a pak zahrála jeho „I'm Waiting for the Man“. Skupina The Killers v den Reedovy smrti zahrála skladbu „Pale Blue Eyes“.\n\nLou Reed poprvé do Československa přijel v dubnu 1990, aby zde udělal rozhovor s Václavem Havlem pro časopis Rolling Stone; v tu dobu zde i neplánovaně koncertoval. V roce 1998 Reed vystoupil spolu s Milanem Hlavsou v Bílém domě, kam je jako své hosty vzal Václav Havel. 9. ledna 2005 se Reed objevil na benefičním koncertě v pražské Lucerně, kam přišel znovu spolu s Havlem. 10. ledna 2005 diskutoval spolu s Václavem Havlem ve Švandově divadle v rámci scénických rozhovorů. 17. března 2006 v Česku Reed vystoupil krátce po Johnu Caleovi, který v Praze hrál 9. března. V listopadu 2009 vystoupil Reed v Praze na výročním koncertu sametové revoluce, pořádaném Václavem Havlem. Záznam z koncertu vyšel v roce 2011 na DVD s názvem \"Už je to tady\". 30. března 2012 se v New Yorku uskutečnil koncert s názvem „Love is Here to Stay“ (podle písně z Reedova alba \"Growing Up in Public\"), pořádalo jej České centrum v New Yorku na Manhattanu. Mimo Reeda zde vystoupili například Edward Einhorn, Ivan Král, Wendy Luers, Martin Palous, Ed Sanders a The Fugs, Suzanne Vega, David Soldier, Anthony Coleman, Ivan Bierhanzl nebo Jonathan Kane a další. Reed zde odrecitoval několik písní z aktuálního alba \"Lulu\". Naposledy v Česku vystoupil 4. července 2012 v divadle Archa. Koncert hned počátkem koncertu věnoval Havlovi. Jako předskokan se zde představila zpěvačka Allison Weiss, která rovněž zpívala doprovodné vokály i při Reedově koncertě. O doprovod se postarali: jeho dlouholetý bubeník Tony Thunder Smith, baskytarista/kontrabasista Rob Wasserman, kytarista Aram Bajakian, kytarista/klávesista Kevin Hearn, houslista/kytarista Tony Diodore, saxofonista Ulrich Krieger a programátor elektronických efektů Sarth Calhoun. Poslední dva jmenovaní jsou rovněž členové jeho experimentální skupiny Metal Machine Trio.\n\n\n\n"}
{"id": "220137", "url": "https://cs.wikipedia.org/wiki?curid=220137", "title": "Hainewalde", "text": "Hainewalde\n\nHainewalde je obec Německu, v Sasku, v Horní Lužici v zemském okrese Zhořelec, na řece Mandavě, poblíž na hranic s Českou republikou u českého města Varnsdorf. Přes obec vede železniční trať 089 Varnsdorf-Žitava-Liberec. Má obyvatel.\n\nObec Hainewalde leží 10 km západně od Žitavy v blízkosti Lužických hor. Dálnice B 96 protíná okres na severu a hranice s Českou republikou se nachází západně odtamtud.\n\n\n"}
{"id": "220138", "url": "https://cs.wikipedia.org/wiki?curid=220138", "title": "Virgin Galactic", "text": "Virgin Galactic\n\nVirgin Galactic je soukromá společnost založená v roce 2004, která se věnuje prodeji a realizaci krátkých suborbitálních letů v rámci vesmírné turistiky. Jejími zakladateli jsou britský magnát, miliardář Richard Branson a konstruktér prvního soukromého raketoplánu SpaceShipOne Burt Rutan. Sídlo společnosti je v Novém Mexiku, kde bude také jeden z plánovaných „vesmírných přístavů“ (druhý má být vybudován u švédského města Kiruna, jehož poloha za polárním kruhem by měla umožnit pasažérům pozorování polárních září).\n\n\nJe hodně jiných společností aktivně pracujících na komerčních suborbitálních letů do vesmíru. Nejznámější konkurenti Virgin Galactic jsou Rocketplane Limited, Space Adventures, SpaceX, Blue Origin a Armadillo Aerospace.\n\nPrvních 100 pasažérů za své letenky zaplatilo sumu $200.000, především za určitou prestiž být mezi prvními soukromými vesmírnými turisty (mezi nimi jsou např. sám Richard Branson, fyzik Stephen Hawking, režisér Bryan Singer, Paris Hilton či čtyři Češi a Slováci). Po prodeji prvního tisíce letenek by cena měla klesnout na přibližně $20.000. V současnosti je možné si letenku rezervovat přes internet či v síti autorizovaných prodejců – k nim by měla od roku 2007 patřit i osm evropských firem, mezi nimi i jedna česká.\n\n"}
{"id": "220141", "url": "https://cs.wikipedia.org/wiki?curid=220141", "title": "Seznam osobností Třebíče", "text": "Seznam osobností Třebíče\n\nSeznam rodáků a obyvatel Třebíče.\n\n\n"}
{"id": "220142", "url": "https://cs.wikipedia.org/wiki?curid=220142", "title": "Abelard (jméno)", "text": "Abelard (jméno)\n\nAbelard je mužské křestní jméno francouzského původu. Toto jméno pochází buď z provensálského slova \"abelha\", což znamená \"včelař\", nebo je odvozeno od německého pojmu \"Abalhard\" s významem \"vznešená moc, síla\".\n\nPodle maďarského kalendáře má svátek 21. dubna.\n\n Ábelek, Abe, Lardek\n\n\n"}
{"id": "220144", "url": "https://cs.wikipedia.org/wiki?curid=220144", "title": "Perejil", "text": "Perejil\n\nIsla de Perejil (; \"Leila\", „noc“) je malý, kamenitý ostrov, nacházející se v Gibraltarské úžině 250 m od pobřeží Maroka a 5 km od Ceuty. Španělsko ho považuje za svůj ostrov. Maroko ho naopak od Španělska požaduje, protože není zaznamenán ve \"Smlouvě o marocké nezávislosti\".\n\nNázev ostrova \"Perejil\" () není odvozen od názvu rostliny, ale od jména „Perez Gil“, což byl majitel či dobyvatel ostrova. Název \"Leila\" podle obyvatel oblasti původně vznikl ze zrychlené výslovnosti španělského „la isla“ jako „laila“.\n\nV roce 1415 ostrov obsadili Portugalci. V letech 1580–1640 bylo Portugalsko sjednoceno se Španělskem. Od roku 1668 je ostrov pod kontrolou Španělska, ale Maroko jej stále požaduje. Od 11. července 2002 byl ostrov okupován marockými jednotkami, ty však byly bez krveprolití krátce na to nahrazeny španělskými námořními jednotkami. Španělsko 20. července 2002 souhlasilo se stažením svých jednotek, když Maroko ostrov nebude nadál využívat.\n\nOstrov Perejil je neobývaný, maročtí pastýři ho sezónně využívají k pastvě koz. Marocká vláda uvádí, že ostrov využívají teroristé a pašeráci, ale ve skutečnosti ho používají maročtí převaděči migrantů. Marocká vláda ostrov využívá jen jako prostředek diplomatického tlaku na Španělsko.\n"}
{"id": "220148", "url": "https://cs.wikipedia.org/wiki?curid=220148", "title": "Möbelwagen", "text": "Möbelwagen\n\nMöbelwagen (oficiálním jménem 3.7 cm Flak auf Fahrgestell Panzerkampfwagen IV (sf)) byl jednou z modifikací protiletadlového kanónu Flakpanzer IV, který byl postaven na podvozku německého tanku Panzerkampfwagen IV. Jeho vývoj začal roku 1943 a v prosinci byl zhotoven první prototyp, který dostal označení \"„2cm Flakvierling 38 auf Sfl PzKpfw IV“.\"\n\nStroj měl nástavbu, na níž byl instalován čtyřhlavňový rychlopalný kanón Flakvierling 38 ráže 20 mm. Toto řešení se však schvalovací komisi nezamlouvalo, a tak do sériové výroby šel nakonec typ s jedním 37mm kanónem. Vozidlo se začalo vyrábět začátkem roku 1944 a kvůli své nástavbě, která připomínala obrovskou shora otevřenou krabici, dostalo neoficiální název Möbelwagen, což značí stěhovací nebo nábytkářský vůz. Do roku 1945 bylo vyrobeno více než 200 kusů.\n"}
{"id": "220152", "url": "https://cs.wikipedia.org/wiki?curid=220152", "title": "Wirbelwind", "text": "Wirbelwind\n\nWirbelwind byl jednou z modifikací protiletadlového kanónu Flakpanzer IV, který byl postaven na podvozku německého tanku Panzer IV. Jeho vývoj začal roku 1944 a v polovině roku byl zhotoven první prototyp. Stroj měl plně otočnou nástavbu, na níž byl instalován čtyřhlavňový rychlopalný kanón Flakvierling 38 ráže 20 mm. Od srpna roku 1944 do února 1945 bylo vyrobeno 105 kusů. \n"}
{"id": "220153", "url": "https://cs.wikipedia.org/wiki?curid=220153", "title": "Abigail", "text": "Abigail\n\nAbigail je ženské křestní jméno hebrejského původu ( אֲבִיגָיִל, \"Avigajil\") a vykládá se jako „pramen radosti, otcova radost“.\n\nPodle českého kalendáře má svátek 5. prosince\n\nAbbie, Abby, Abbey, Abi, Gail, Abbs, Abíčka, Abinka, Abigailka\n\n\nPodle Bible byla Abigail manželkou boháče Nábala a proti vůli svého muže dala potraviny budoucímu izraelskému králi Davidovi. Když její manžel Nábal zemřel, stala se Davidovou ženou.\n\n\nAbigail (italsky \"Abigaile\") – postava v opeře Nabucco Giuseppe Verdiho\nAbigail – postava ve hře Maltský žid (The Jew of Malta) Christophera Marlowa\nAbigail – postava v knize Hra na Betsy Bowovou (Ruth Parková)\n"}
{"id": "220157", "url": "https://cs.wikipedia.org/wiki?curid=220157", "title": "Ostwind", "text": "Ostwind\n\nOstwind byl jednou z modifikací protiletadlového kanónu Flakpanzer IV, který byl postaven na podvozku německého tanku Panzer IV. Jeho vývoj začal roku 1944 souběžně s vývojem protiletadlového tanku Wirbelwind. Prototyp byl dokončen v září 1944 a v prosinci začala sériová výroba. Stroj dostal označení \"„3,7cm Flak 43 auf Sfl PzKpfw IV“,\" jeho další jméno Ostwind znamená „východní vítr“. Celkem bylo vyrobeno 45 kusů.\n"}
{"id": "220159", "url": "https://cs.wikipedia.org/wiki?curid=220159", "title": "Trojmezenská hornatina", "text": "Trojmezenská hornatina\n\nTrojmezenská hornatina je geomorfologický podcelek na jihovýchodním okraji Šumavy. Rozprostírá se na ploše 360 km² (je tak druhým nejrozsáhlejším geomorfologickým podcelkem Šumavy) a má průměrnou nadmořskou výšku 856 m. Na západě sousedí s Šumavskými pláněmi, na severu s Vltavickou brázdou, na východě s Českokrumlovskou vrchovinou. Hornatina je vrásno-zlomového původu a je tvořena hlavním podélným hřbetem směru SZ – JV, který je příčným zprohýbáním rozdělen na samostatné horské masívy a kotliny. Ve vrcholových partiích jsou četné skalní útvary vzniklé periglaciálním a glaciálním zvětráváním (Třístoličník, Perník, Koňský vrch, V pařezí, Vyklestilka, Luč).\n\nTrojmezenská hornatina je tvořena z biotitických rul moldanubika, z biotitického granodioritu a dvojslídných granodioritů a žul moldanubického plutonu.\n\nHornatina se člení na sedm geomorfologických okrsků:\n\nPodrobné geomorfologické členění uvádí následující tabulka:\n"}
{"id": "220160", "url": "https://cs.wikipedia.org/wiki?curid=220160", "title": "Adelaida", "text": "Adelaida\n\nAdelaida je ženské křestní jméno francouzského původu. Je to podoba německého jména Adelheid nebo Adelheida pocházejícího ze staroněmeckého \"adel-heit\"a vykládá se jako „bytost ušlechtilá, vznešených způsobů“.\n\nPodle maďarského kalendáře má svátek 16. prosince.\n\nČeskou variantou jména je též jméno Adéla.\n\n"}
{"id": "220165", "url": "https://cs.wikipedia.org/wiki?curid=220165", "title": "Jan Beran", "text": "Jan Beran\n\nJan Beran (4. srpna 1913, Uherčice – 6. února 2003, Brno) byl český fotograf a amatérský filmař.\n\nZačal fotografovat v roce 1923. V roce 1937 se stal členem Klubu fotoamatérů v Brně. V roce 1949 své aktivity rozšířil do oblasti amatérského filmu. Soustředil se zejména na nearanžovanou exteriérovou fotografii a exteriérové portréty. V polovině šedesátých let se stal členem skupiny VOX – výrazného uměleckého sdružení dané dekády. Jejími členy byli také Miloš Budík, Antonín Hinšt, Karel Otto Hrubý, Vladimír Skoupil, Soňa Skoupilová a Josef Tichý. Společně vytvářeli výstavní soubory, např. \"Variace\" nebo \"Svět absurdit\".\n\n"}
{"id": "220168", "url": "https://cs.wikipedia.org/wiki?curid=220168", "title": "Brač (rozcestník)", "text": "Brač (rozcestník)\n\nSlovo Brač má několik významů:\n\n"}
{"id": "220171", "url": "https://cs.wikipedia.org/wiki?curid=220171", "title": "Margaret Murray", "text": "Margaret Murray\n\nMargaret Alice Murrayová (Kalkata, Indie, 13. července 1863 - 13. listopadu 1963) byla významnou britskou antropoložkou a egyptoložkou. V akademických kruzích byla dobře známá zejména pro odborné příspěvky z oblasti egyptologie, ale také studií folklóru. Toto studium vyústilo v její teorii o předkřesťanském, celoevropském novopohanském náboženství, související s uctíváním Rohatého boha.\n\nJejí myšlenky měly významný vliv na vzniku Wiccy a vzkřísení neopohanského náboženství. Avšak pověst Murrayové, coby čarodějnické badatelky, byla kritizována mnohými historiky zejména kvůli jejím snahám subjektivně vyhodnocovat či jinak manipulovat se skutečnostmi tak, aby zapadaly do její teorie.\n\nMargaret A. Murrayová se narodila v indické Kalkatě v červenci 1863. Vystudovala lingvistiku a antropologii na University College of London. Byla průkopnicí v boji za ženská práva a také první ženou z řad egyptologů, zaměstnaných v The Manchester Museum, The University of Manchester.\n\nMargaret Murrayová doprovázela slavného egyptologa Williama Flinderse Petrieho na několika cestách za archeologickými vykopávkami do Egypta a Palestiny během 90. let 19. století. Její práce a styky s Petriem jí pomohly získat místo na University College, jakožto vedlejší přednášející. Murrayin nejznámější a nejvíce kontroverzní text, „\"The Witch-Cult in Western Europe\"“, vyšel roku 1921. Díky němu byla v roce 1923 jmenována zástupkyní profesora egyptologie na University College of London, kde vydržela až do odchodu do důchodu, tedy do roku 1935.\n\nRoku 1926 se stala spolupracovníkem Britain's Royal Anthropological Institute (Britský antropologický královský institut). V roce 1953 se stala předsedou Folklore society.\nVe sto letech, tedy v roce 1963, publikovala svou poslední, autobiografickou knihu „\"My First Hundred Years\"“ Ještě tentýž rok zemřela přirozenou smrtí.\n\nMurrayina kniha „\"Witch Cult in Western Europe\"“ byla napsána během období, kdy nebyla schopna pracovat v egyptských nalezištích. V knize vyložila své základní domněnky o pohanském hnutí prostupující celou Evropu a jehož počátky sahají až do neolitu. Tito pohané byli rozděleni v covenech po třinácti věřících. Tajně praktikovali lidské oběti až do doby kolem roku 1450, kdy započal hon na čarodějnice.\nNavzdory Murrayiným krvavým popisům tohoto kultu byla její kniha do značné míry přitažlivá, jelikož se zabývala důležitostí svobody žen, otevřenou sexualitou a utlačováním ze strany církve.\n\nAutorčiny myšlenky byly silně ovlivněny Jamesem Frazerem a zejména jeho knihou Zlatá ratolest. Nicméně dnes byla řada jeho myšlenek moderní antropologií zpochybněna či zcela odmítnuta.\n\nMurrayina teorie byla kritizována mnohými historiky, jako např. C. L. Ewenem, který její teorii označil za \"snůšku nesmyslů\". V souvislosti s Murrayovou se teď už mluvilo jen o této knize. Panoval všeobecný názor, že myšlenky, které v ní vyjádřila, byly výsledkem špatného výkladu a přehánění. To vše na základě nedostatečných důkazů, které pocházejí z neseriózních zdrojů. Navíc byla autorka obviněna z padělání dokumentů.\n\nMezi její největší kritiky patřili např. Ronald Hutton či Keith Thomas. Profesor J. B. Russel shrnuje jejich pozice asi takto:\n\n\"Moderní věda odmítá Murrayiny teorie ve všech možných variantách. Badatelské poznatky jsou příliš vzdálené těm Murrayiným. Faktem zůstává, že veškeré Murrayiny teze jsou neobhajitelné. Argumenty pro přežití jakéhokoliv kultu plodnosti od antického světa, přes středověk až do dnešních dnů, nejsou pravdivé.\"\n\nNásledující knihu Margaret Murrayová napsala tak, aby byla přístupná širšímu publiku. Kniha měla příznačný název \"The God of the Witches\" a Murrayová v ní přišla s tvrzením, že čarodějnický kult uctívá Rohatého boha, jehož kořeny sahají do prehistorie a jehož si inkvizitoři a pozorovatelé ztotožnili se Satanem. „Slet čarodějnic“ je pak shromáždění zasvěcených, kteří se chystají k jeho uctívání. Takovému shromáždění velel kněz, který nosil masku s rohy.\nV knize také vyslovuje tezi o tom, že zavraždění arcibiskupa z Canterbury Tomáše Beketa souvisí s pohany.\n\nSpolečně s další knihou „\"The Divine King\"“ přichází i Murrayina tvrdší obrana proti jejím odpůrcům. Tvrdí, že kdokoliv z těch, kteří proti ní stojí, je nábožensky předpojatý. V této další své práci rozšiřuje své předchozí myšlenky o pohanské šlechtě - stejné šlechtě, která volila církevní představitele. Opět přímo či nepřímo spojuje pohany se smrtí mnoha významných osobností, jako např. Williama II, krále anglického.\n\nMurrayiny knihy vedly k založení mnoha covenů. Do jednoho z nich byl zasvěcen i Gerald Gardner, budoucí zakladatel Wiccy. Wicca dnes patří k největším představitelům novopohanství.\n\n\n"}
{"id": "220172", "url": "https://cs.wikipedia.org/wiki?curid=220172", "title": "Extranet", "text": "Extranet\n\nSpecifický případ aplikace mechanismů, přístupů a protokolů uplatňovaných v Internetu (a Intranetu) na množinu spolupracujících ekonomických subjektů. Za typické uživatele považujeme partnery ekonomického subjektu. Přístup ke zdrojům Extranetu je řízen a kontrolován. Zdroje Extranetu jsou využívány k zefektivnění procesů, které mezi ekonomickým subjektem a partnery probíhají.\n\nNapříklad firma sídlící v Praze má ve svém sídle vybudován intranet. V Brně má obchodního zástupce, který se k intranetu připojuje. Toto připojení se označuje extranet.\n\n"}
{"id": "220173", "url": "https://cs.wikipedia.org/wiki?curid=220173", "title": "Guáno", "text": "Guáno\n\nGuáno je nahromaděný trus mořských ptáků či netopýrů, který se postupně za velmi dlouhou dobu nashromáždil do mohutných vrstev. Vzhledem k tomu, že mořští ptáci se živí především mořskými rybami, které samy o sobě ve svém těle obsahují velké množství hořčíku a fosforu, jsou tyto nadbytečné látky z ptačích těl zpětně vylučovány ven z jejich těla v ptačím trusu. Velké množství jedinců v ptačích koloniích pak způsobuje, že vrstvy jejich trusu relativně rychle přibývají.\n\nPro vysoký obsah amoniaku a fosforu se těží zvláště jako surovina pro výrobu hnojiv např. v Nauru nebo Chile.\n\nPtačího trusu jako hnojiva se odedávna využívalo i v českých zemích při hnojení zahrad a polí. Na českém venkově se pro tyto účely používal či používá zejména trus kura domácího (neboli slepic) nebo trus holubí. Koncentrace dusičnanů a fosforečnanů (či jiných jim podobných látek) v ptačím trusu je mimořádně vysoká a pro rostliny v tak vysoké koncentraci bývá i škodlivá. Pro účely výroby hnojiva se prakticky každé guáno vyrobené z ptačího trusu musí ředit ve vhodném poměru (např. 1:100, 1:80, 1:50 apod.).\n\nPtačí trus, zejména od divokých či zdivočelých holubů volně žijících ve velkých městech (např. v Benátkách, Římě, Praze a v dalších historických městech) dělá velké problémy zejména při údržbě a ochraně cenných památek a venkovních uměleckých děl, neboť v kombinaci s dalšími nečistotami obsaženými v městském vzduchu (spaliny z motorů aut, kouř z lokálních topidel apod.) spolu s kyselým deštěm způsobuje rychlé zvětrávání hornin (např. pískovcových či opukových kvádrů či barokních soch na Karlově mostě v Praze), podstatně urychluje a zvyšuje i velmi nežádoucí korozi kovových předmětů (např. rez na karoseriích aut zaparkovaných na ulici apod.).\n"}
{"id": "220179", "url": "https://cs.wikipedia.org/wiki?curid=220179", "title": "Menabrea", "text": "Menabrea\n\nMenabrea je značka italského piva, které se vyrábí v pivovaru Menabrea S.p.A. ve městě Biella.\nJe to spodně kvašené světlé pivo vyráběné jako exportní ležák.\n"}
{"id": "220187", "url": "https://cs.wikipedia.org/wiki?curid=220187", "title": "Afra", "text": "Afra\n\nAfra je ženské křestní jméno latinského původu. Vykládá se jako „Afričanka“. Někdy se toto jméno objevuje také v podobě Afranija.\n\nPodle maďarského kalendáře má svátek 7. srpna.\n\n\nSvatá Afra, patronka tohoto jména, pocházela z ostrova Kypr a byla kněžkou v chrámu římské bohyně Venuše; poté, co přijala svatý křest, byla upálena.\n"}
{"id": "220189", "url": "https://cs.wikipedia.org/wiki?curid=220189", "title": "SHODAN", "text": "SHODAN\n\nSHODAN (Sentient Hyper-Optimized Data Access Network) je smyšlená umělá inteligence a hlavní protivník v počítačových hrách \"System Shock\" a \"System Shock 2\". Představuje v příběhu hry umělou inteligenci vytvořenou společností TriOptimum a ovládá výzkumnou a těžebnou stanici \"Citadel Station\". Dvě z jejích důležitých vlastností je její zlomyslnost a chaotická, nelibozvučná mluva (připomínající jinou AI postavu, Maxe Headrooma).\n\nOsobnost této umělé inteligence se dá shrnout jejím nejvíce známým citátem. Její styl mluvy nemůže být adekvátně popsán textem:\nSHODAN pohrdá biologickým životem jako takovým. Jako důkaz své božské nadřazenosti stvořila nový druh života, takzvaný \"analid\". Poté co Hacker v prvním dílu System Shock zničil její databázi, ztratila nad svým, jak sama říká, \"creation\", kontrolu a analidé se rozrostli po povrchu planety Taou. Analidé se podobají Borgům ze Star Treku. Mají kolektivní vědomí, které samo sebe nazývá The Many (Mnoho).\n\nPodle SHODANu byl pojmenován internetový vyhledávač Shodan.\n"}
{"id": "220191", "url": "https://cs.wikipedia.org/wiki?curid=220191", "title": "Seznam částí města Třebíče", "text": "Seznam částí města Třebíče\n\nSeznam částí města Třebíče uvádí všechny části města.\n\n\nPo roce 1989 se několik místních částí od Třebíče odtrhlo a osamostatnilo.\n\n\n"}
{"id": "220194", "url": "https://cs.wikipedia.org/wiki?curid=220194", "title": "Sport v Třebíči", "text": "Sport v Třebíči\n\nV Třebíči se daří rozličným sportům, z tohoto města pochází mnoho úspěšných sportovců. V Třebíči se nachází několik sportovišť.\n\n\n\n\n\n\n\n\n"}
{"id": "220196", "url": "https://cs.wikipedia.org/wiki?curid=220196", "title": "Seznam škol v Třebíči", "text": "Seznam škol v Třebíči\n\nSeznam škol v Třebíči.\n\n\n\n\n\n\n\n\n\n\n\n"}
{"id": "220197", "url": "https://cs.wikipedia.org/wiki?curid=220197", "title": "Vojtěch Vanický", "text": "Vojtěch Vanický\n\nVojtěch Vanický (15. listopadu 1898 v Horní Sloupnici – 31. srpna 1983 ve Vysokém Mýtě) byl český stavitel a architekt, žák Jana Kotěry a Josefa Gočára.\n\nStudoval na Vyšší průmyslové škole v Brně a Akademii výtvarných umění v Praze (1922–1925, profesoři Jan Kotěra a Josef Gočár).\nČlen Sdružení architektů (od roku 1925) a Asociace akademických architektů (od roku 1928),\nčlen redakční rady časopisu Stavitel. Projekty a texty publikoval v časopisech Stavitel, Styl, Stavitelské listy aj. V letech 1925–1930 pracoval v Gočárově ateliéru, potom vyučoval na průmyslových školách v Plzni, Děčíně a Hradci Králové.\nSám uspěl v několika soutěžích a realizoval řadu návrhů, převážně mimopražských. Zprvu jeho tvorbu ovlivňovala nová holandská architektura, postupně přešel k funkcionalismu.\n\n\n\n"}
{"id": "220204", "url": "https://cs.wikipedia.org/wiki?curid=220204", "title": "Rytíř zelené růže", "text": "Rytíř zelené růže\n\nRytíř zelené růže je historický román, který s podtitulem Záviš z Falkenštejna napsala Zuzana Koubková. Román je její prvotinou. Falkenštejnův rod (staročeský rod Vítkovců který se dělil na pět větví) měl ve znaku pětilistou růži. Větev, k níž náležel Záviš, měla v erbu růži zelenou, proto Rytíř zelené růže. Román byl poprvé vydán roku 2003.\n\nKniha začíná rokem 1278, bitvou na Moravském poli, v kteréžto bitvě ztratí země koruny české svého krále a jeho syn a nástupce je zatím až přespříliš mladý a tak zem upadá a chátrá. Záviš několik let po bitvě vstoupil do služeb Kunhuty, královny vdovy, a pomáhá mladému králi Václavovi s obnovou českého království. Po Závišově vzestupu na vrchol však následoval pád, který byl završen roku 1290 u Hluboké nad Vltavou\n\n"}
{"id": "220205", "url": "https://cs.wikipedia.org/wiki?curid=220205", "title": "Kníže Václav", "text": "Kníže Václav\n\nKníže Václav je historický román o svatém Václavovi Zuzany Koubkové. Román poprvé vyšel v roce 2005.\n\nKniha začíná rokem 921, kdy byla zavražděna Václavova babička, svatá Ludmila, na příkaz své snachy Drahomíry na hradě Tetín. V té době je již Drahomíra kněžnou vdovou a zemi spravuje místo svého až příliš mladého syna Václava. Ten se však nakonec přece jen ujme vlády nad zemí a začne pomalu budovat skutečný český stát, v čemž mu později pomáhá i jeho mladší bratr Boleslav. Po několika bojích se saským králem Jindřichem Ptáčníkem je nakonec mezi Václavovým knížectvím a říší uzavřeno příměří, nicméně Václav je povinen odvádět – daň za mír.\n\nV té době se však již v zemi formuje opozice, která by na knížecím stolci viděla raději Václavova bratra, což nakonec vyvrcholí při křtinách Boleslavova prvorozeného syna v Boleslavově Hradišti (dnes Stará Boleslav), kde je hned následujícího dne ráno před branami tamního kostela zavražděn. Podle starých legend (z nichž nejznámější je tzv. Kristiánova legenda) byl svatý Václav zavražděn roku 929 zatímco historikové se domnívají, že se tak stalo až roku 935, ke kterému datu se při psaní své knihy autorka přiklonila.\n\nV románu je nám mimo jiné představena Václavova manželka (ačkoliv z pramenů není známo, zda vůbec Václav ženatý byl) a seznamujeme se také i s Biagotou, manželkou Václavova bratra, o níž máme důkazy jen z boleslavových denárů a která je nám autorkou představena jako dcera saského šlechtice (jedna z teorií o jejím skutečném původu). Krom již zmíněných postav román oplývá širokou paletou postav dalších, které byť z velké části smyšlené nebo krom jména z historických pramenů téměř neznámé, barvitě dokreslují dobu i příběh patrona českých zemí.\n\nNa tuto knihu pak volně navazuje další román Zuzany Koubkové, \"Boleslav - Příběh bratrovraha\".\n\n"}
{"id": "220206", "url": "https://cs.wikipedia.org/wiki?curid=220206", "title": "Boleslav - Příběh bratrovraha", "text": "Boleslav - Příběh bratrovraha\n\nBoleslav - Příběh bratrovraha je historický román Zuzany Koubkové z roku 2007, volně navazující na autorčin předchozí román \"Kníže Václav\", který vypráví o svatém Václavovi.\n\nRomán vypráví příběh Boleslava I. řečeného Ukrutný, který se stal českým knížetem poté, co zavraždil svého staršího bratra Václava. Děj knihy začíná až roku 950, tedy několik let po Václavově smrti, a popisuje těžkosti, které provázely Boleslava při budování silného českého státu, až po jeho smrt roku 972, což je jeden z pravděpodobných roků Boleslavova úmrtí. Jako další možný letopočet se uvádí 967, autorka se však v románu přiklonila k roku historiky označovanému jako pravděpodobnější.\n\nV knize se opět objevují některé postavy z předcházejícího románu, ale seznamujeme se i s novými postavami, jako například s Boleslavovým prvorozeným synem Strachkvasem a s jedním z jeho možných životních příběhů. Široká paleta postav, byť z velké části smyšlená nebo krom jména z historických pramenů téměř neznámá, dokresluje dobu i bratrovrahův příběh.\n\n"}
{"id": "220211", "url": "https://cs.wikipedia.org/wiki?curid=220211", "title": "RA", "text": "RA\n\nSpojení písmen R a A může mít různé významy:\n\n\n"}
{"id": "220215", "url": "https://cs.wikipedia.org/wiki?curid=220215", "title": "Relativní většina", "text": "Relativní většina\n\nRelativní většina (též pluralita) je v matematice největší díl nějaké množiny. Tzn. je největší skupinou (kategorií), ale není nutně majoritou (nadpoloviční většinou).\n\nVýznam pojmu „relativní většina“ je ovlivněn tím, jak jsou prvky v určité množině kategorizovány (například členstvím v politické straně, státní příslušností v příkladu níže).\n\nNejmenší možná pluralita je dána vzorcem formula_1, kde formula_2 je počet prvků (např. ve volbách počet voličů) a formula_3 je počet kategorií (ve volbách počet stran či kandidátů). Pokud například existuje pět politických stran, musí k dosažení vítězství ve volbách strana dosáhnout více než 20 %.\n\nV místnosti je 12 lidí: 3 Němci, 2 Angličané, 2 Kanaďané, 2 Mexičané, 2 Guatemalané a 1 Američan.\n\n\n"}
{"id": "220217", "url": "https://cs.wikipedia.org/wiki?curid=220217", "title": "Simon Mol", "text": "Simon Mol\n\nSimon Mol (vlastním jménem Simon Moleke Njie; 6. listopadu 1973, Kamerun – 10. října 2008, Varšava) byl kamerunský novinář, spisovatel a politický aktivista v boji proti rasismu. V lednu 2007 byl obviněn ze záměrného šíření viru HIV (o rok později zemřel na AIDS).\n\nV roce 2000 získal politický azyl v Polsku (momentálně se prošetřuje podezření, že se tak stalo na základě zfalšovaného životopisu). Angažoval se v řadě organizací vystupujících proti údajnému rasismu v Polsku a v roce 2003 získal cenu Antifašista roku.\n\nV lednu 2007 byl zatčen – polská policie jej obvivila z úmyslného šíření nebezpečné choroby: ačkoliv měl prokazatelně vědět, že je nakažen virem HIV, navazoval sexuální vztahy s řadou žen a dívek, před nimiž tajil svou chorobu a po nichž vyžadoval nechráněný pohlavní styk. Vyžadování styku s prezervativem označoval za rasistický požadavek.\n\nV prosinci byl obžalován z nakažení 12 žen.\n\n"}
{"id": "220218", "url": "https://cs.wikipedia.org/wiki?curid=220218", "title": "Jaroslav Josef Polívka", "text": "Jaroslav Josef Polívka\n\nJaroslav Josef Polívka (20. dubna 1886 Praha – 9. února 1960 Berkeley) byl český stavební inženýr, který v letech 1946 až 1959 spolupracoval s americkým architektem Frankem Lloydem Wrightem.\n\nNarodil se v Praze v roce 1886. Studoval stavební inženýrství na Technické škole a na Spolkové vysoké technické škole v Curychu (ETH). Svůj doktorát získal na Vysoké technické škole v roce 1917 v Praze.\n\nPo vojenské službě v první světové válce si otevřel svou konzultační kancelář v Praze. Polívka byl odborník na analýzu namáhání v železobetonových konstrukcích, pro kterou používal foto-elastickou metodu. V Praze pracoval s Josefem Havlíčkem na stavbách \"Palác Habich\" (Praha 1, Štěpánská 33, 1927–1928) a \"Palác Chicago\" (Praha 1, Národní tř. 32, 1925–1927).\n\nNavrhl pro Jaromíra Krejcara ocelovou konstrukci československého pavilonu pro světovou výstavu 1937 v Paříži a pro Kamila Roškota konstrukci pro československý pavilon pro světovou výstavu v New Yorku v roce 1939. Po německé okupaci se Polívka vystěhoval do Spojených států a stal se profesorem na Kalifornské universitě v Berkeley. Se svým synem Milošem přeložili ze španělštiny do angličtiny knihu španělského stavebního inženýra Eduardo Torroja 'Philosophy of Structures' která vyšla v roce 1958.\n\nOd roku 1946 až do úmrtí Frank Lloyd Wrighta v roce 1959 spolupracovali na několika projektech. Bylo to celkem sedm projektů, z nichž dva byly realizovány. Jeden byl Research Tower pro závod S. C. Johnson and Son v Racine, Wisconsin (1946–51) a druhý známé Guggenheimovo muzeum v New Yorku (1946–1959). Wright se domníval, že bude muset umístit sloupy na okraji točité rampy. Polívka vyřešil konstrukci výtečně bez podpory sloupů. Další důležitý projekt byl návrh železobetonového mostu \"Butterfly Bridge\" pro jižní přejezd sanfranciského zálivu.\n\nArchiv prací a korespondence jsou uloženy v knihovně University v Buffalo, The State University of New York v Buffalu, která také pořádala výstavu o Wrightovi a Polívkovi v letech 2000 až 2001.\n\n\n"}
{"id": "220221", "url": "https://cs.wikipedia.org/wiki?curid=220221", "title": "Scio", "text": "Scio\n\nScio (obchodním názvem www.scio.cz, s.r.o., IČO 271 561 25) je česká firma zaměřená na školní i mimoškolní vzdělávání dětí. Do českého vzdělávání mj. zavedla měření výsledků vzdělávání (educational measurement) a obecných studijních předpokladů. Některé testy Scio se po roce 2000 používají pro účely přijímání na vybrané vysoké školy (Národní srovnávací zkoušky). Do roku 2016 se používali testy Scio i jako přijímací zkoušky na školy střední. Slovo \"scio\" pochází z latiny a znamená \"vím\".\n\nSpolečnost Scio založil v Praze 8. září 1995 Ondřej Šteffl nejprve jako nadaci. V roce 1999 se změnil její status na obecně prospěšnou společnost a v roce 2004 vznikla vedle Scio o.p.s. (nyní Erudis, o.p.s.) společnost s ručením omezeným www.scio.cz, s.r.o. Několik prvních let šlo o velmi malou společnost s méně než 10 pracovníky (s dalšími desítkami osob, např. s autory či organizátory zkoušek, však Scio spolupracovalo formou krátkodobých smluv). Od roku 2001 začala společnost výrazně rozšiřovat své aktivity a po přestěhování do větších prostor v Praze-Karlíně již měla desítky stálých spolupracovníků, v roce 2012 udávala přibližně 90 spolupracovníků. Sídlo firmy je v roce 2014 Praha 8, Pobřežní 34.\n\nScio se hlásí k myšlenkám svobody v práci, jeho organizační struktura je plochá. Každé skupině klientů se věnuje tzv. studio (název převzat od televizních studií), vedoucí těchto studií (tzv. patroni) tvoří kolektivní vedoucí orgán.\n\nScio začalo od roku 2015 zakládat vlastní základní ScioŠkoly. Aktuálně je založeno sedm škol se souhlasem Ministerstva školství a jedna bez jeho souhlasu (ScioNeŠkola). \n\n"}
{"id": "220222", "url": "https://cs.wikipedia.org/wiki?curid=220222", "title": "Šumná města", "text": "Šumná města\n\nŠumná města je český dokumentární cyklus, vznikající postupně v letech 1995–2008 v produkci České televize o moderní architektuře českých měst. Autorem a režisérem byl Radovan Lipus, s nímž se na scénáři podílel David Vávra, který celým cyklem jako komentující architekt provázel.\n\nV letech 1995 a 1996 byly natočeny samostatné dokumenty \"Šumná Ostrava\", \"Šumná Opava\" a \"Šumná Olomouc\". V roce 1999 získal projekt podobu televizního seriálu, ale v roce 2004 bylo natáčení cyklu dočasně přerušeno z důvodu úsporných opatření v České televizi. Později bylo v natáčení pokračováno a celý cyklus skončil posledním 66. dílem \"Šumné Brno\" v roce 2008. Na celou sérii poté navázal podobný cyklus \"Šumné stopy\", který se zaměřil na tvorbu českých architektů v zahraničí. Na obrazovkách České televize se objevil i kratší bonusový díl \"Šumná Šumná\", který parodoval cyklus natáčením v obci Šumná.\n\n\n"}
{"id": "220229", "url": "https://cs.wikipedia.org/wiki?curid=220229", "title": "Testování softwaru", "text": "Testování softwaru\n\nTestování softwaru je empirický technický výzkum kvality testovaného produktu nebo služby prováděný za účelem poskytnutí těchto informací všem zainteresovaným (=stakeholdrům). Testování je tedy zejména o hledání určitých informací o produktu jeho zkoumáním.\n\nProces testování je podmnožinou procesu ověřování a plánování kvality. Proto mohou být úkoly testovacího týmu dosti široké a na modelech životního cyklu pozorujeme, že testovací disciplína se nejen protahuje do celého vývoje, ale často nahrazuje zajišťování kvality.\n\nSoučástí zjišťování informací o kvalitě je reportování nalezených problémů – softwarových chyb.\nProces testování začíná stanovením vize a cílů testování. Dále se určí záběr testování, tedy co vše je třeba testovat, vybírají se testy, sbírají data a připravují nástroje, které tým k testování potřebuje. Navíc se kontroluje, zda všechny požadavky na produkt jsou ve formě, aby bylo možno jednoznačně zkontrolovat jejich splnění.\nSamotné testování probíhá zkoumáním produktu na několika úrovních a reportováním nalezených skutečností.\nProces testování se často provádí ve více iteracích, kdy každá iterace začíná předáním nové verze produktu testům.\n\nKaždý test ideálně dává ve výsledku (po provedení testu) dvě hodnoty: v pořádku, v souladu s funkční specifikací (dále FS) / špatně, není v souladu s FS (anglicky Passed / Failed, též zkráceně pass / fail). Toto ohodnocení vychází z porovnání pozorovaného chování s požadavky ve FS, která je přímo navázána na obchodní smlouvu.\n\nV ideální situaci by testování dávalo dvě ohodnocení pro dvě možnosti jevu, kartézským součinem tedy dostaneme čtyři možné situace jednoho případu užití:\n\nPrvotním, ale ne posledním úkolem testera tedy je navštívit všechny požadované výchozí situace, zjistit zda jsou vůbec dosažitelné a z nich dále ověřit, že popsané požadované chování skutečně pozoruje: To je minimální, ale ne postačující požadavek, aby se výsledná aplikace dala prohlásit za \"správnou\" a funkční a nabídnout jí nakonec zadavateli k převzetí (release candidate).\n\nChybný test je takový provedený test, který dal opačný výsledek, než by fakticky měl.\nSoftwarovým testováním není možno zajistit naprostou bezchybnost systému z toho důvodu, že nelze reálně nasimulovat nekonečné množství vstupních hodnot a následně zkontrolovat nekonečné množství výstupních hodnot. Ani otestování všech možných cest programem není většinou reálné. Testování je tak velmi efektivní způsob, jak ukázat přítomnost chyb, není ale možné tak dokazovat jejich nepřítomnost.\nAbsenci chyb může ukázat jen formální důkaz, což ale kvůli své náročnosti není v praxi použitelná metoda.\n\nMezi další problémy, se kterými je třeba počítat a vypořádat se s nimi, patří:\n\nZadavatel definuje bod svého zájmu, od něj se odvíjející oblast se pak dále rozšiřuje: Pro ni se pak říká, jak se aplikace má nebo nemá chovat. Ale protože je prostor případů definován jen takto zevnitř, může se prostor všech potenciálních případů, a tedy i množství případů k otestování, zvětšovat donekonečna. FS může pokrývat jen hlavní funkcionalitu a její případy, liší se jen míra, do jaké hloubky je rozebírá: Vždy lze nalézt případ, který FS nepokrývá, stačí jen zajít dostatečně daleko v kombinování různých možných vlivů.\n\nJe tedy nutno určit práh, které komplikovanější případy už aplikace nemá pokrývat. Toto \"omezení shora\" neurčuje klient, pro toho je žádoucí co nejkomplexnější řešení, pokrývající maximum případů (za stejnou cenu). Omezení oblasti vývoje (scope) má určit obchodník při vyjednávání, nebo alespoň následně projektový tým při rozpracovávání zakázky, a toto své rozhodnutí poskytnout všem zainteresovaným: Především programátorům a testerům. To však v praxi nebývá zvykem, je tedy na zodpovědnosti každého, aby si hloubku své práce určil sám: Tester si tedy určuje, které z možných, a ačkoli nepožadovaných, stále potenciálně hrozících scénářů vůbec nenavštíví a nebude prakticky testovat.\n\nKromě explicitně určených případů užití však mohou existovat i další případy, které jsou nutné pro funkčnost systému a tester je musí také navštívit a ověřit. Nejprve je však třeba je vůbec nalézt: I to je na zodpovědnosti testera. Všechny takovéto další nutné případy se pak také stávají nutnými pro samotné prohlášení aplikace za \"funkční\".\n\nToto hledání, ač implicitních, stále nutných případů sice často dělá analytický tým projektu, nakonec si je ale tester často nachází znovu a ještě podrobněji (třeba i proto, že k analytikům nemá přístup). Rozsah, jak daleká zákoutí vzájemného ovlivňování se jednotlivých funkcionalit chce tester pokrýt si určuje sám, podle svých zkušeností a schopností: Lze si určit příliš mělký záběr, kdy se prakticky ověřují jen hlavní případy užití aplikace, nebo i příliš hluboké případné kolize vlivu tří a více funkcionalit na jediném případu. Hloubku záběru je třeba řídit podle zbývajícího času přiděleného dané etapě projektu.\n\nPro určení plánu postupného testování nepotřebuje funkční SW, jde jen o práci nad dokumentací, proto lze testovací scénáře připravit i ještě dříve, než vůbec začne implementace. Současná detailní znalost problému a dva různé pohledy se dobře projeví při prohlídkách dílčích řešení (Feature falk through) v developerském oddělení: Některé potenciální defekty lze podchytit ještě než nastanou nebo v samém jejich zárodku, což šetří náklady na jejich dodatečné opravy. Řešení případů, na kterých se takto programátor a tester dohodnou, se opět stávají závaznými požadavky na výsledný produkt.\n\nKlienti zpravidla popisují své požadavky pomocí pravidel:\nNa jedné straně se takový způsob jeví intuitivní, na druhé ho lze dobře formalizovat pomocí produkčních pravidel, teorie množin a predikátové logiky. V praxi ani klienti ani obchodníci svá zadání neformalizují, výsledné požadavky pak předpokládají nevyřčená chování, nebo hůře pro některé možné vstupy neurčují výstupy nebo ani vstupy neurčují všechny, ačkoli jsou možné.\n\nPraktickým důsledkem pak mohou být případy, kdy:\n\nJde o případ, kdy FS určuje chování jen pro část ze všech teoreticky možných situací (kartézsky, podstrom). V příkladě níže je tedy explicitně dán požadavek na situace A a D. Další možnosti však přímo neurčuje. V takovém případě lze analýzou (testováním dokumentace) dojít k několika výsledkům:\n\nI když třeba FS pokrývá kompletní množinu vstupních hodnot a definuje k nim výstupy, stále ještě může nastat situace, kdy od funkcionality požadujeme výsledek, a není k dispozici žádný vstup. Triviálním příkladem může být dotaz do databáze: \"Podívej se na klienta XYZ a zjisti mi, zda je to muž.\" Ačkoli u takového zadání FS může předpokládat jen dvě hodnoty (když ne explicitně muž, pak implicitně žena), prakticky však ještě přichází v úvahu odpověď \"nevím\" (NULL), pokud dotazovaná hodnota v DB není výslovně vyplněna. Pak však záleží na aplikaci a jejím FS, aby se zamlčené předpoklady určily, jaké chování je \"správné\", tedy jaké si přeje klient.\nZ hlediska postupných aktivit SW projektu lze mluvit o třech fázích, které každá vyžadují jiná testování, co do formy, předmětu i účelu testování:\n\nSituace bývá znepřehledněná i tím, že firma musí své (nejen lidské) zdroje využívat efektivně, tedy nelze čekat, až nastane taková etapa, aby se ten který specializovaný tester uplatnil: Jednotlivé fáze se mohou překrývat přes různé verze produktu, navíc se souběžně mohou testovat i různé produkty.\n\nNa základě toho v jakém stádiu vývoje se testování provádí, v jakém časovém horizontu od napsání kódu, se testování dělí na pět stupňů:\n\nPo úspěšném pilotu (konec vývojového projektu) je již fungování systému plně pod správou oddělení podpory.\n\nJednotlivé etapy testů provádí různí lidé (ani ne tak úmyslně, jako spíše pro jejich různá zaměření) a systém je na každém stupni testován z vždy jiného úhlu pohledu, s jiným cílem, jiným způsobem a s jinými vyplývajícími důsledky.\n\nToto rozdělení vychází z toho, zda je k provedení testu potřeba software spustit.\n\nPři testování černé skříňky (black box) se zaměřujeme na vstupy a výstupy programu bez znalosti, jak je naimplementován. Produkt je černou skříňkou, do které se nelze podívat, vidíme jen jak vypadá a jak se chová navenek. Smyslem je analyzovat chování softwaru vzhledem k očekávaným vlastnostem tak, jak ho vidí uživatel.\n\nPři testování bílé skříňky, v angličtině se jí říká taky skleněná (glass box, white box) nebo průhledná (clear/transparent box), má tester přístup ke zdrojovému kódu a testuje produkt na základě něj. Vidí nejen co se děje na povrchu skříňky, ale i vnitřní reakce systému. Tím poněkud ztrácí pohled uživatele, ale může lépe odhadnout, kde hledat chyby a kde ne.\n\nMezi těmito kategoriemi vznikla ještě třetí, testování šedé skříňky (gray box), kdy sice máme apriorní informaci o vnitřních algoritmech produktu, ale ne tolik, aby to bylo považováno za testování bílé skříňky. Například nemáme k dispozici celý zdrojový kód, ale jen informace o matematických principech použitých v aplikaci.\n\nNa začátku vývoje aplikace, např. při první předávce verze k testování, je zřejmé, že funkcionality ještě nejsou kompletní. Ovšem už nyní je potřeba mít představu o aktuálním stavu, nakolik je naplněno zadání klienta. Programátoři začínají hlavními případy užití, právě ty jsou předmětem optimistického testování funkcionality, kdy stačí nalézt alespoň nějakou úspěšnou cestu k cíli a test průchodu (test-to-pass) je považován za úspěšný. Dosažení úspěšného test-to-pass testu bývá milníkem (milestone) pro přípravy k procesu integrace.\n\nNaopak na konci vývoje už se funkcionality považují za stabilizované, úspěšný průchod scénářem od začátku do konce se považuje za samozřejmost. Tehdy se naopak hledají takové případy, kdy testování selže: Stačí nalézt jediný příklad selhání a celý test k selhání (test-to-fail) je považován za neúspěšný. Dosažení úspěšného test-to-fail testu bývá přelomem (trigger) pro ukončení funkcionálních testů a přesun k regresi.\n\nHledání selhávajícího testu je na celém procesu testování zpravidla ta nejzábavnější část, kdy se může projevit intuice a kreativita testera. Jde z velké míry o ad-hoc testování podle momentální inspirace. Na druhou stranu je to přesně ona situace, kdy se může hledat i neexistující defekt. Testování pro selhání tedy musí mít předem stanovený časový rámec, jinak by trvalo věčně.\n\n\"Procházka po okraji útesu\" je jednou z metod test-to-fail. Jak vyplývá i z názvu, jde o testování hraničních hodnot. Známe-li byť i jen přibližnou hodnotu přelomové hranice, postupným přibližováním se k hranici z oblasti funkcionální specifikací přijímané (a i z druhé strany odmítané) se předpokládá, že až do dosažení zlomu budou všechny vstupy přijaty, aby byl test úspěšný. Vice versa při přibližování z oblastí specifikací odmítaných hodnot se testuje, že až do zlomu budou všechny vstupy skutečně odmítnuty.\n\nPodle toho, zda jsou testy prováděny člověkem nebo softwarem, se rozlišuje manuální a automatické testování. Pokud test vyžaduje lidské ohodnocení a úsudek nebo rozličné přístupy, které není třeba zaznamenat a pravidelně opakovat, je vhodnější manuální testování. Pro opakované spouštění velkého množství testů nebo testu s velkým množstvím generovaných dat, stejně jako pro zátěžové testování je dobré použít automatické testy.\n\nPři vývoji nových aplikací se ovšem neustále řeší nové případy, proto jsou tyto testovány především ručně: Ještě na ně dříve nedošlo, proto je také ani nikdo ještě nemohl automatizovat. Automatizované testování se dostává ke slovu zpravidla ve dvou situacích:\n\nV každém případě však někdo nejprve musí testovací skript (testskript) vytvořit: Kompletní automatický test se tedy skládá z jednotlivých testovaných případů (testcases) vytvořených během vývoje nových funkcionalit (feature test). Opětovně se pak spouštějí během regresí a zběžných smoke testů, např. pro ověření alespoň základní funkčnosti nového sestavení (buildu).\n\nCílem automatizovaného testu není zkoumání, zda momentální stav odpovídá stavu funkční specifikace softwaru(aplikace), ale zda bylo zjištěno nestandardní chování od předešlého průběhu testu (pokud se změnilo či nezměnilo). Automatizované testování tedy nedetekuje \"správnost\", ale změnu chování. Samotné konečné vyhodnocení je opět na člověku. Ani detekování změny chování stále nemusí znamenat defekt, ale naopak specifikovanou a chtěnou změnu chování systému, která však ještě nebyla zahrnuta do samotných testovacích skriptů.\n\nSamotné testované scénáře k projití jsou obsaženy v programu na míru konkrétnímu danému problému, který je schopný se připojit na rozhraní (interfaces) testovaného softwaru. Jde buď o specializovaný program, nebo jen skript interpretovaný obecnějším testovacím nástrojem.\n\nNezaměňovat s debuggovacími nástroji pro programátory.\n\nPrincip automatizovaného testování spočívá v apriorní znalosti výsledků pro známé vstupy. Sady dat (např. dvojice vstup-výstup) je však třeba nejprve nasbírat nebo v lepším případě nagenerovat dalším nástrojem pro podporu automatizace testů.\n\nPro automatizaci testů malého modulu často není třeba v aplikaci vytvářet žádná další rozhraní, protože ta pro běžnou funkci postačují. U větších systémů však vzniká potřeba přistupovat na \"vnitřní stavy systému\": Požadavkem automatizace testování může vzniknout potřeba dalšího vývoje, doprogramování zadních vrátek do systému, což ovšem také zpochybňuje kvalitu prvotní analýzy, která v takovém případě nepředepsala dostatečnou úroveň granularity.\n\nZavádění možnosti automatizovaného testování sice může přinést další vícenáklady na dodatečný vývoj, vnáší ale do systému další vnitřní kvalitu zvýšením modularity, přenositelnosti a znovupoužitelnosti (reusability). Následným refaktoringem se pak kód také dále pročistí a zesystematičtí, čímž se zvýší stabilita systému a i nevědomky se odstraní potenciální zdroje chyb, stejně jako ještě ani nedetekované reálně existující defekty.\n\nUž samo závádění podpory pro automatizované testování zvyšuje kvalitu produktu.\n\nDalší dělení testů vychází z něčeho, čemu se říká dimenze kvality. Jsou to různé aspekty vyvíjeného produktu, ke kterým se vztahují požadavky a očekávání uživatelů. Jejich seznam je důležitý hlavně proto, aby nebylo opomenuto sesbírat požadavky a připravit testy pro žádnou z těchto dimenzí.\n\n\nTyto dimenze bývají někdy označovány zkratkou FURPS, kterou tvoří začáteční písmena anglických názvů jednotlivých dimenzí.\n\nTaké ISO 9126, mezinárodní standard pro vyhodnocování kvality SW, popisuje tato kritéria.\n\nDalší kritéria:\n\nPro ohodnocení úspěšnosti naplňování těchto kritérií je vhodné mít kritéria ne jen se dvěma hodnotami \"splněno / nesplněno\", ale používat více hodnot, ba ideálně spojitou škálu ohodnocení. Pro tyto účely se z metodik managementu přejímá Vyvážené ukazatele výkonnosti(BSC, balanced score card): Cílem je nejen ohodnotit, že projekt naplňuje zadání na 183% funkčnosti a 45% podporovatelnosti, ale také na tato hodnocení navázat sledování nákladů, např. člověkohodin.\n\nSoftwarové testování musí být odlišováno od disciplíny \"Software Quality Assurance\", která zahrnuje všechny business procesy vývoje software, ne pouze testování. Samo testování je tedy nedílnou součástí QA.\nJe též třeba odlišit testování od disciplíny Quality Assurance, která zahrnuje kvalitativní aspekty všech business procesů, tedy nejen vývoje software.\n\nZa řízení (management) procesu testování je v rámci určitého vývojového projektu odpovědný manažer/vedoucí testování (angl. test manager, test lead). Jeho zodpovědnost zahrnuje mj. kontrolní aktivity ve fázích plánování, analýzy a návrhu, implementace a exekuce, vyhodnocování a reportování testování.\nOd projektově orientované odpovědnosti se dále odlišuje zodpovědnost za dohled a správu testování (angl. test governance). Ta nezahrnuje vlastní výkon koordinačních a kontrolních činností na úrovni projektu, ale činnosti strategického a kontrolního charakteru napříč projekty. Procesy dohledu a správy testování jsou klíčové zejm. v případě zapojení různých dodavatelů formou outsourcingu. Důvodem je, že každý dodavatel může mít zcela jiný přístup k testování softwaru, avšak klientská organizace má obvykle zájem na co nejjednotnějším přístupu.\n\n\n"}
{"id": "220242", "url": "https://cs.wikipedia.org/wiki?curid=220242", "title": "I, Lucifer", "text": "I, Lucifer\n\nI, Lucifer je román spisovatele Glena Duncana.\n\nRomán I, Lucifer (\"Já, Lucifer\") pojednává o příběhu Satana, kterému je na jeden měsíc nabídnuto lidské tělo, za podmínky, že nesmí podniknout nic, co by jeho hostitele mohlo nastálo poznamenat. Jestliže bude schopen žít jeden měsíc bezúhonně, může si hostitelovo tělo ponechat až do doby eventuální smrti. Pokud bude žít ctnostně a bude se kát, může se vrátit do nebe, nicméně nebude moci znovu nabýt svůj andělský status.\n\nHostitel, \"Declan Gunn\" (anagram jména \"Glen Duncan\"), je deprimovaný spisovatel připravující se na spáchání sebevraždy. Pomocí svých přisluhovačů si Lucifer opatří velký obnos peněz a žije jako rock'n'rollová hvězda a ihned prodává práva k filmu „Fall of the Angels“ (\"Pád andělů\").\n\nPředpokladem románu je to, že Lucifer píše příběh na Gunnově počítači přesně v době, kdy se odehrává scénář, tj. synchronně s dějem. Často se vrací k událostem jak ve svém životě, tak v Gunnově, v rozsahu od pokušení Evy až do vydání Gunnova posledního románu. Postupem románu se Gunnův život stále více zasahuje do života Lucifera, zatímco Lucifer se začíná cítit více jako člověk.\n\nRomán pravidelně odbočuje, zkoumá témata jako např. skryté a otevřené pokrytectví ve španělské inkvizici, lidskost osob, které označujeme jako nelidské, okolnosti vedoucí k potlačení slušnosti a proč je Elton John potomkem Nephilimů.\n"}
{"id": "220250", "url": "https://cs.wikipedia.org/wiki?curid=220250", "title": "Invaze (film, 2007)", "text": "Invaze (film, 2007)\n\nInvaze (anglicky \"The Invasion\") je film žánru sci-fi vytvořený podle scénáře Dava Kajganicha. Film měl být původně vytvořen podle filmu „Invasion of the Body Snatchers“ (\"Invaze zlodějů těl\") z roku 1956. Film režíroval Oliver Hirschbiegel a hlavní role v něm ztvárnili Daniel Craig a Nicole Kidmanová. Produkovala jej společnost Warner Bros., která učinila zásahy do děje za použití přepisu určitých částí sourozenci Wachowskými a dále přetočením některých scén režisérem Jamesem McTeiguem.\n\nVesmírná loď záhadně havaruje na Zemi, čímž započne nákaza lidí mimozemskou chorobou z vraku lodi. Psychiatrička Carol Bennell (Nicole Kidmanová) a její kolega Ben Driscoll (Daniel Craig) zjišťují, že transformace způsobená infekcí je spouštěna fází spánku REM, čímž okrádá lidi o lidskost. Jak se infekce rozšiřuje, lze věřit už jen méně a méně lidem. Carolin syn se touto infekcí také nakazí a Carol s Benem musí spolupracovat, aby vynalezli lék dříve, než bude zničen celý svět. Carol se tak snaží udržet svého syna v bdělém stavu, protože právě možná on zná odpověď na to, jak invazi zastavit.\n\n"}
{"id": "220254", "url": "https://cs.wikipedia.org/wiki?curid=220254", "title": "Zlatý kompas (film)", "text": "Zlatý kompas (film)\n\nZlatý kompas (v anglickém originále The Golden Compass) je film natočený podle stejnojmenné knihy, která je prvním dílem fantasy série \"Jeho temné esence\" britského autora Philipa Pullmana.\n\nZlatý kompas se odehrává ve velice zvláštním světě, který je podobný tomu našemu, ovšem v pár věcech se liší. Má stejné světadíly, jen zde jsou jiné země a království. Každého člověka doprovází jeho Daemon.\n\nDaemoni\nDaemon je něco jako vaše spřízněná duše ve zvířecím těle. Každý Daemon patří k jednomu člověku.\nČlověka a Daemona spojuje neviditelné pouto, když se člověk od svého Daemona vzdálí příliš daleko, oba dva to až bolí. Pokud Daemon cítí bolest, smutek či jiné pocity, cítí je i člověk, a naopak. Člověk bez Daemona je pouhá troska, zmrzačený, smutný a bez sil. Proto si své Daemony lidé chrání.\n\nMagisterium\nMagisterium ovládá svět a snaží se měnit lidské osudy, též diktovat lidské chování. Jeho sídlem je Londýnský mrakodrap \"Palác Magisteria\".\n\nHlavní hrdinka - Lyra\nLyře je 12 let a nemá rodiče. Jediný člověk, který jí na světe zůstal, je Lord Asriel, který je věčně kvůli svým výzkumům pryč a daemon Pantalaimon (zkráceně Pant). Později ve filmu Lyra zjišťuje, ze jejím otcem je právě Lord Asriel, který vystupuje jako její strýc - pravděpodobně proto, aby ji chránil. Lyra žije na Jordánské koleji, kde se kamarádí s chlapcem Rogerem. Kolem Jordánské koleje se večer objevují takzvaní \"\"Vrahouni\"\", kteří kradou děti a přesunují je na \"Bolvangar\" (výzkumná stanice). Lyra si s Rogerem slíbí, že kdyby jednoho z nich vrahoun unesl, druhý se ho vydá hledat. Později Rogera unesou vrahouni a Lyra se ho vydá hledat a cesta jí zavede až na Svalbard, mezitím se seznámí s medvědím kyrysníkem Yorekem a pozná tajemství výzkumů, které se odehrávají na Bolvangaru...\n\nAlethiometr\nAlethiometr je přístroj, který si díky svému překrásnému vzhledu vysloužil název \"Zlatý kompas\". Tento přístroj ukazuje vždy jen pravdu. Ovšem naučit se v něm číst je dost obtížné a některým lidem se to nemusí nikdy podařit. Jeho vynálezcem je Lyřin strýček Lord Asriel. Pro Magisterium je kompas nebezpečný, chtějí totiž tajně ovládnout další území (vesmíry) a zlatý kompas by mohl prozradit nejen to, ale i to, že Magisterium ovlivňuje lidské osudy..\nPaní Coultrová\nMarisa Coultrová je záhadná a krásná žena, která přijme Lyru za svou asistentku a vezme ji s sebou na daleký sever. Lyra ji velmi obdivuje a má ji ráda, jenomže všechno není zpočátku takové, jak se ze začátku zdá. Lyra v ní brzy odhalí nenáviděného nepřítele, protože paní Coultrová patří k zlé a kruté církvi a stejně tak patří k Vrahounům, kteří unášejí děti.\n\nWill Parry\nS Willem se v příběhu setkáváme již v druhém díle trilogie Jeho temné esence. Will, který právě zabil muže, který se mu vloupal do domu prochází tajným oknem do jiného světa, kde se potkává s dívenkou Lyrou. Lyra mu pomůže najít jeho otce, který se ze zvláštních důvodů ztratil na severu.\nVrahouni\nVrahouni jsou lidi, kteří unášejí děti až do ledových temnot na severu. Provádějí tam s nimi divné pokusy a nikdo přesně neví, co tam s nimi konkrétně dělají. Pro všechny je to veliká záhada. Malá Lyra společně se svými přáteli se vydává pátrat až na daleký sever, hledat ztracené děti a zachránit je od jejich sevření a zjistit to, co s nimi provádějí.\nFilm provázejí značné kontroverze, z části založené už samou knižní předlohou. Kniha a následně i film jsou totiž řadou lidí vnímány jako silně protikřesťanská díla, která šíří nenávist vůči křesťanství a zejména katolické církvi a mají za cíl vychovávat děti k ateismu a nepřátelskému postoji k náboženství.\n\nKatolická liga vyzvala k bojkotu tohoto filmu, což minimálně nepřímo podpořila řada dalších náboženských představitelů z mnoha různých církví, když podpořila názor, že film je nepřátelský víře a nevhodný a nebezpečný z hlediska výchovy dětí.\n\nFilm navzdory rozpočtu 180 mil. dolarů, reklamě i hvězdnému obsazení, zejména ve Spojených státech výrazně zklamal očekávání. Celosvětově dosáhl tržeb přes 370 mil. dolarů , čímž se řadil v roce 2008 kolem 110. místa historického pořadí filmů podle tržeb. Neúspěch v USA je často přičítán nejen bojkotu ze strany věřících, ale také tomu, že tvůrci filmu jeho nejostřeji protináboženské části oproti předloze poněkud zaobalili a zamlžili, což sice neuklidnilo věřící, ale zato znepřátelilo Pullmana, jeho fanoušky a představitele ateistických organizací, podle kterých tak bylo předloze „vyrváno srdce“. V Česku byl v prosinci 2007 (13. prosince byla česká premiéra) třetím nejnavštěvovanějším filmem, přičemž první dva týdny vedl žebříček návštěvnosti. Celkem jej zde za dobu promítání zhlédlo 136 tis. diváků a utržil 14,2 mil Kč.\n\nVýše zmíněné okolnosti se promítly i do hodnocení recenzentů. Obecně vysoce byla ceněna úroveň vizuálních efektů filmu a případně výkony některých herců, zejména Nicole Kidman, ovšem myšlenkovou a dějovou úroveň filmu podrobila řada recenzentů drtivé kritice s tím, že jde o podívanou bez obsahu, že děj je příliš nahuštěn, že bez znalosti knihy nemá divák šanci se ve filmu zorientovat a že tvůrci filmu naprosto jednoznačně nedokázali zúročit potenciál knihy.\n\n\n\n"}
{"id": "220257", "url": "https://cs.wikipedia.org/wiki?curid=220257", "title": "Lilienfeld", "text": "Lilienfeld\n\nLilienfeld je město v rakouském spolkovém státu Dolní Rakousko a sídlo stejnojmenného okresu. Žije zde obyvatel.\n\nKlášter Lilienfeld – středověký cisterciácký klášter v centru města.\n\n\n"}
{"id": "220259", "url": "https://cs.wikipedia.org/wiki?curid=220259", "title": "Vši", "text": "Vši\n\nVši (Anoplura) jsou podřád bezkřídlého hemimetabolického parazitického řádu hmyzu Phthiraptera. Vši parazitují na těle savců a živí se krví svého hostitele. Vši jsou celosvětově rozšířené, je známo asi pět set druhů, v České republice se vyskytuje dvacet šest druhů. Velikost všech zástupců se pohybuje mezi 0,4–6,5 milimetry. Vši jsou parazité s vysokou hostitelskou specificitou, tzn. jeden druh vši je schopen parazitovat pouze na jednom typu hostitele.\n\nVši se objevují ve fosilním záznamu již před zhruba 100 miliony let, nejspíše však vznikly ještě podstatně dříve. Moderní druhy se oddělily od svých vývojových předků zhruba před 7 až 3 miliony let. Vši parazitující v peří ptáků prodělaly výrazný rozvoj v období počínajícího kenozoika (před 66 miliony let), tedy po velkém vymírání na konci křídy, které jejich ptačí hostitele silně zasáhlo.\n\nVši mají v poměru k ostatnímu tělu velký zadeček, který je roztažitelný a je složen z devíti zřetelných kroužků, které jsou pokryty různě tvarovanými a uspořádanými štětinami. Na zadeček navazuje hruď, která je malá s nezřetelným dělením. Křídla v důsledku parazitismu zcela zmizela. Tři páry nohou mají dvoučlánková chodidla, ukončená jedním drápkem, který slouží k držení vlasů či chlupů, a proto má schopnost ohnout se proti chodidlovému článku. Proto tento typ nohou označujeme jako přichycovací. Hlava je s ústním ústrojím směřujícím dopředu, podlouhlá a oproti hrudi užší. Vši mají složené oči, výjimku tvoří pouze vši parazitující na člověku. Většina druhů má i zakrnělá jednoduchá očka, která pro ně však nemají velký význam a proto mohou u některých druhů i zcela chybět. Ústní ústrojí je bodavě sací a sosák je zakončen speciálními háčky. Samotné sací ústrojí se vysouvá ze sosáku až po proražení kůže na dobu sání. Tykadla jsou krátká s třemi až pěti články.\n\nVši mají proměnu nedokonalou samice snášejí vajíčka hruškovitého tvaru, která se nazývají hnidy. Hnidy vši lepí na srst svých hostitelů. Většina vší má relativně rychlý vývoj a zhruba po týdnu se z vajíček stanou larvy, které mají tři instary (svléknutí) a potom se z nich stávají dospělci. Celé larvální stadium trvá zpravidla od dvou do tří týdnů.\n\nParazitující na člověku:\n\nNěkteří entomologové považují prvé dva druhy za dva poddruhy jednoho druhu (\"Pediculus humanus\"). Veš šatní žije v záhybech prádla, ze kterého se vydává sát na lidskou pokožku a opět se vrací do prádla. Může přenášet skvrnitý tyfus. Veš dětská neboli hlavová se může vyskytovat ve vlasech a vousech. Jméno dětská souvisí s tím, že je často přenášena mezi dětmi ve školce nebo škole. Většinou její výskyt identifikujeme nálezem hnid ve vlasech. Veš dětská nepřenáší žádné nebezpečné onemocnění, ale po jejím sání vznikají svědivé ranky, které bývají rozškrabány a může docházet k následné infekci. Někdy mohou vznikat i ekzémy. Veš muňka („filcka“) žije v lidském ochlupení (v ohanbí, na prsou, v podpaží), nikdy se nevyskytuje ve vlasech. Je přenášena mimochodem při pohlavním styku nebo z ložního prádla. Pupence svědí a po jejich rozškrabání dochází k sekundárním infekcím.\n\nVši se vyskytují jako cizopasníci člověka a jiných savců prakticky po celém světě. Většina druhů jsou zároveň přenašeči řady infekčních onemocnění a jiných chorob. Mrtvé a horečkou postižené hostitele vši v rozmezí jednoho dne opustí.\n\nV současné době se pro odvšivení prodává celá řada přípravků, které působí na hnidy, v dřívější době se používala octová voda, petrolej anebo úplné oholení napadených částí.\n\n\n"}
{"id": "220262", "url": "https://cs.wikipedia.org/wiki?curid=220262", "title": "Mojmír Stránský", "text": "Mojmír Stránský\n\nMojmír Stránský (29. června 1924 Česká Třebová – 13. června 2011 Česká Třebová) byl český konstruktér a vynálezce.\n\nBěhem 2. světové války sestrojil se svým starším bratrem Františkem (20. září 1914 Veselí nad Moravou – 25. ledna 1954 Česká Třebová) motorovou tříkolku Oskar, která se po skončení války začala v České Třebové a později v Solnici vyrábět pod názvem Velorex. Bratr František zahynul v České Třebové právě ve Velorexu při dopravní nehodě.\n\nV roce 1955 zkonstruoval ruční řízení automobilu, které účinkovalo na mechanickém principu a bylo použitelné pro všechny typy automobilů tehdy u nás provozovaných. Tato přestavba byla patentována a do dnešních dnů je známá (a ještě používaná) pod označením systém Stránský. Svého času se montovala do vozidel v autodílně v České Třebové – Javorce.\n\nV pozdějších letech se začal věnovat zpracování a výrobě z laminátu a termoplastů a byl autorem několika patentů a zlepšovacích návrhů v této oblasti. Konec života prožil v domově důchodců v rodné České Třebové.\n"}
{"id": "220265", "url": "https://cs.wikipedia.org/wiki?curid=220265", "title": "Seznam prezidentů Rakouska", "text": "Seznam prezidentů Rakouska\n\n"}
{"id": "220267", "url": "https://cs.wikipedia.org/wiki?curid=220267", "title": "Libor Capalini", "text": "Libor Capalini\n\nKpt. Libor Capalini (* 30. ledna 1973 Hořovice) je český moderní pětibojař, bronzový medailista z letních olympijských her v Aténách.\n\nCapalini začal svoji sportovní kariéru jako plavec. Začal v osmi letech a závodně plaval až do sedmnácti. Poté zkoušel triatlon, ale nakonec se díky ježdění na koni dostal k pětiboji. První úspěch přišel v roce 1995, kdy se podílel na zisku bronzové medaile pro české družstvo na mistrovství Evropy. Individuálně se pak prosadil v roce 1998 na ME a v roce 1999 na mistrovství světa, když v obou případech vybojoval stříbrnou medaili. V roce 2002 se stal mistrem Evropy a v roce 2004 získal bronz na MS. Touto medailí si na poslední chvíli zajistil účast na olympijských hrách v Aténách.\n\nPo osmi letech se konečně dočkal, bronzovou medailí na MS si v posledním možném závodě vybojoval účast na LOH v Aténách. Na olympijské hry do Atlanty mohl odjet pouze v roli prvního náhradníka. Na hrách v Sydney měl být jedním z favoritů, ale o účast ho připravila zlomená noha.\n\nV Aténách začal 12. místem ve střelbě. Po nevydařeném šermu, kdy z 31 zápasů 17 prohrál, klesl na 18. místo a pomalu už přestal doufat v medaili. Pak ovšem přišla jeho nejsilnější disciplína, plavání, které ho posunulo na průběžné 7. místo. Vydařený parkur a posun na 5. místo pak znamenaly, že Capalini mohl v běhu na 3000 metrů útočit na jednu z medailí.\n\nDo závěrečné disciplíny vybíhal společně s úřadujícím mistrem světa, Litevcem Zadněprovskisem. Před nimi už na trati byli čtyři závodníci, kteří v dosavadním průběhu získali více bodů (jedním z nich byl druhý český reprezentant, v konečném pořadí šestý Michal Michalík). Capalini se držel Zadněprovskise až do cílové rovinky, kde už nebyl schopen reagovat na Litevcův finiš. Ze čtyř závodníků, kteří vybíhali na trať před touto dvojicí, však již zůstal jen jeden, Andrej Mojsejev z Ruska. Ten se také stal olympijským vítězem.\n\n\n"}
{"id": "220271", "url": "https://cs.wikipedia.org/wiki?curid=220271", "title": "Vilém II.", "text": "Vilém II.\n\nNositelé jména Vilém II.:\n\nCísař\n\nKrálové\n\nVévodové\n\nKnížata\n\nHrabata\n"}
{"id": "220273", "url": "https://cs.wikipedia.org/wiki?curid=220273", "title": "Keihin", "text": "Keihin\n\nKeihin (: 京浜地方, \"Keihin-čihó\") je název pro oblast na západním pobřeží Tokijského zálivu (na japonském ostrově Honšú). Skládá se z měst Óta, Kawasaki a Jokohama. Výraz se většinou používá při popisu těchto měst jako průmyslové oblasti. Je odvozen z druhého znaku v názvu Tokio, 京, který může být čten jako \"kjó\" nebo \"kei\", a druhého znaku názvu Jokohama, 浜, který má možná čtení \"hin\" nebo \"hama\".\n\nOblast Keihin je součásti větší oblasti Kantó.\n\n"}
{"id": "220275", "url": "https://cs.wikipedia.org/wiki?curid=220275", "title": "Klingonština", "text": "Klingonština\n\nKlingonština (klingonsky: \"\") je umělý jazyk vymyšlený herci ze \"Star Treku\", Jamesem Doohanem a Markem Okrandem,(ve spolupráci s různými lingvisty) v roce 1984. Tento jazyk je mateřský pro rasu Klingonů, ale ve světě \"Star Treku\" ho ovládají i ne-Klingoni.\n\nČasem se z původních jednoduchých vět, které byly slyšet v některých epizodách seriálu i filmech, vyvinul plnohodnotný jazyk s vlastní větnou skladbou. Postupně vyšla i některá významná světová díla v klingonštině, jako například \"Epos o Gilgamešovi\", či \"Hamlet\". Určitá část fanoušků \"Star Treku\" umí klingonsky. Například protagonisté amerického seriálu \"Teorie velkého třesku\" jsou velcí fanoušci \"Star Treku\", často na tento jazyk odkazují a dokonce v něm hrají některé hry.\n\nVe \"Star Treku\" se sice klingonština zapisuje vlastním písmem, avšak při praktickém použití se přepisuje latinkou. Rozlišuje se výslovnost malých i velkých písmen, samozřejmostí jsou i apostrofy a četné spřežky.\n\nSouhlásky\n\nSamohlásky\n\nPOZOR!\n\n"}
{"id": "220277", "url": "https://cs.wikipedia.org/wiki?curid=220277", "title": "František Formánek (sochař)", "text": "František Formánek (sochař)\n\nFrantišek Formánek (1. dubna 1888 Česká Třebová – 5. dubna 1964 Česká Třebová) byl český sochař, konstruktér a vynálezce.\n\nPřed první světovou válkou postavil a předvedl v Praze několik modelů vrtulníku, tzv. aerohelikoptéry, poháněných gumovým svazkem. Od roku 1924 pokračoval ve svých pokusech v České Třebové s modely poháněnými elektromotory s napájením kabely ze země. Poprvé jeho model vzlétl v roce 1928 a 22. března 1929 byl model zkoušen ve Vojenském leteckém ústavu studijním (VLÚS) v Praze-Letňanech. Při zkouškách se model poškodil. Maximální výška dosažená upoutaným modelem byla asi 60 metrů. František Formánek se vrtulníky zabýval až do své smrti. Jeho řešení patentovalo v období mezi světovými válkami několik států.\n\nUměleckou pozůstalost, mj. několik betlémů (jesliček), odkázal Městskému muzeu v České Třebové. Výsledky své práce v technickém bádání odkázal Národnímu technickému muzeu v Praze.\n\n"}
{"id": "220283", "url": "https://cs.wikipedia.org/wiki?curid=220283", "title": "1968 v letectví", "text": "1968 v letectví\n\nTento článek obsahuje seznam událostí souvisejících s letectvím, které proběhly roku 1968.\n\n\n\n\n\n\n\n\n\n"}
{"id": "220284", "url": "https://cs.wikipedia.org/wiki?curid=220284", "title": "Hledej pravdu ve faktech", "text": "Hledej pravdu ve faktech\n\n„Hledej pravdu ve faktech“ () je slogan používaný v Čínské lidové republice, který propaguje pragmatický přístup k řešení ekonomických a politických problémů, na rozdíl od přístupu čistě ideologického.\n\nHistorie tohoto sloganu sahá až do počátku 2. století, kdy Pan Ku ve své Kronice dynastie Chan (\"Chan šu\") napsal, že kníže Liou Te „při studiu minulosti hledal pravdu ve faktech“ ().\n\nOd počátku 40. let 20. století jeho používání podporoval Mao Ce-tung (který slogan znal ze svého mládí, byl mottem jedné ze středních škol, které navštěvoval) a interpretoval ho tak, že „fakta“ jsou objektivně existující věci a „pravda“ vztahy mezi nimi a zákony kterými se řídí. Mao se ke sloganu opakovaně vracel, popularizoval ho i Teng Siao-pching a nyní je součástí čínské státní ideologie socialismu s čínskými rysy.\n\nV 80. letech byl význam sloganu oficiálně stanoven jako „vycházení ze skutečnosti a kombinace teorie s praxí, což je integrace univerzálních principů marxismu-leninismu s konkrétní praxí čínské revoluce“.\n"}
{"id": "220289", "url": "https://cs.wikipedia.org/wiki?curid=220289", "title": "Thomas Klestil", "text": "Thomas Klestil\n\nThomas Klestil (; 4. listopad 1932 Vídeň – 6. červenec 2004 Vídeň) byl rakouský diplomat a politik.\n\nV letech 1978 až 1982 byl rakouským vyslancem v OSN, v letech 1982 až 1987 pak velvyslancem ve Spojených státech amerických. V letech 1992 až 2004 zastával úřad rakouského prezidenta. Zemřel pouhé dva dny před koncem svého druhého funkčního období.\n"}
{"id": "220293", "url": "https://cs.wikipedia.org/wiki?curid=220293", "title": "Socialismus s čínskými rysy", "text": "Socialismus s čínskými rysy\n\nSocialismus s čínskými rysy (: 中国特色社会主义, pchin-jin \"zhōngguó tèsè shèhuìzhǔyì\") je čínský úřední název pro hospodářství Čínské lidové republiky, které je od roku 2006 smíšenou ekonomikou se soukromým i státním vlastnictvím, soutěžícím v tržním prostředí. Jde fakticky o kapitalismus se silnou úlohou státu.\n\nČínská lidová republika dle svého tvrzení neopustila marxismus, pouze redefinovala mnoho jeho konceptů tak, aby odpovídal jejímu současnému hospodářskému systému, který je v souladu se socialismem.\n\nPodle některých jiných komunistických ideologií (například severokorejské ideologie \"čučche\") je „socialismus s čínskými rysy“ ve skutečnosti revisionismem, vedoucím k znovunastolení kapitalismu. Na Západě je „socialismus s čínskými rysy“ někdy vnímán jako prázdný pojem, který pouze legitimizuje vládu Komunistické strany Číny.\n\n"}
{"id": "220298", "url": "https://cs.wikipedia.org/wiki?curid=220298", "title": "Olbersdorf", "text": "Olbersdorf\n\nOlbersdorf je obec Německu, v Sasku, v Horní Lužici v zemském okrese Zhořelec, poblíž hranic s Českou republikou u českého města Hrádek nad Nisou. Má obyvatel.\n\nObec na severu hraničí s Žitavou, na jihu je Ojvín v Žitavských horách. Obcí prochází Žitavská úzkorozchodná dráha. Na severu města se nachází zatopený hnědouhelný důl \"Glückauf\", který byl založen roku 1912. V roce 1999 byl zatopen a dnes je využíván ke koupání a rekreaci. Vzniklé jezero se nazývá Olbersdorfer See.\n\nHusité zbořili Olbersdorf v roce 1420 a 1424. Vzestup ve dvacátých letech dvacátého století přinesl novou silnici do Žitavy, novou ústřední školu a lesní koupaliště.\n\n"}
{"id": "220299", "url": "https://cs.wikipedia.org/wiki?curid=220299", "title": "1970 v letectví", "text": "1970 v letectví\n\nTento článek obsahuje seznam událostí souvisejících s letectvím, které proběhly roku 1970.\n\n\n\n\n\n\n\n\n\n\n\n\n"}
{"id": "220304", "url": "https://cs.wikipedia.org/wiki?curid=220304", "title": "Westmalle", "text": "Westmalle\n\n\nTato piva typu trapista se dokváší v lahvích a mají neomezenou trvanlivost.\n"}
{"id": "220306", "url": "https://cs.wikipedia.org/wiki?curid=220306", "title": "Adad-nárárí II.", "text": "Adad-nárárí II.\n\nAdad-nárárí II. (také Adad-nirári, vládl v letech 911 – 891 př. n. l.) nastoupil na asyrský trůn po svém otci Aššur-dánovi II. Pozvedl asyrskou říši mezi hlavní velmoci své doby, díky čemuž je považován za zakladatele Novoasyrské říše. Podnikal výpravy hlavně na západ, kde porazil Aramejce v zemi Chanilgabat a obsadil část povodí Eufratu. Pronikl dokonce i dále na západ až do Kappadokie. Vypravil se i proti Babylónu, který po vleklé válce porazil a pak s jeho králem Šamaš-Mudammiqem uzavřel výhodnou smlouvu. Poté co se mu podařilo zajistit si i severní hranici proti Urartu, začal se titulovat jako \"král veškerenstva\", čímž napodobil své své předchůdce na asyrském trůnu. Nástupcem se stal jeho syn Tukultí-Ninurta II.\n\nBIČ Miloš, Při řekách babylonských. Praha, Vyšehrad, 1990\n"}
{"id": "220307", "url": "https://cs.wikipedia.org/wiki?curid=220307", "title": "Eva Bosáková", "text": "Eva Bosáková\n\nEva Bosáková-Hlaváčková, rozená Věchtová (18. prosince 1931 Mladá Boleslav – 10. ledna 1991 Praha) byla česká sportovní gymnastka, olympijská vítězka a dvojnásobná mistryně světa.\nNarodila se v sokolské rodině, její otec Alois Věchet byl vynikajícím sokolským gymnastou a účastník letních olympijských her v Berlíně. Od dětství se, zprvu pod vedením svého otce, později Luboše Ogouna, věnovala gymnastice. Byla též výborná krasobruslařka a hrála házenou, ale gymnastika zvítězila.\n\nV roce 1949 byla první mezi dorostenkami v přeboru Československé obce sokolské a následující rok již reprezentovala Československo při mezinárodním utkání s Rumunskem. Po ukončení gymnázia studovala Institut tělesné výchovy a sportu.\n\nV 21 letech v roce 1952 na olympijských hrách v Helsinkách největší měrou přispěla k třetímu místu československého družstva. V následujících letech se, zprvu ztěžka, prosazovala s novým pojetím, když do svých volných sestav zařazovala akrobatické a taneční prvky.\n\nOd počátku roku 1954 byla tajnou spolupracovnicí StB s krycím jménem Doktor.\n\nNa olympiádě v australském Melbourne získala stříbro na kladině, v  prostných a na bradlech skončila na čtvrtém místě. Na MS v roce 1958 jako první závodnice předvedla ve finále prostných salto vzad a za předvedenou sestavu dostala jednu ze svých dvou tam vybojovaných zlatých medailí.\n\nVrchol její kariéry přišel v roce 1960 na olympiádě v Římě, kde získala zlato na kladině a stala se tak jedinou závodnicí, která narušila jinak 100% medailový zisk reprezentantek Sovětského svazu. Navíc v prostných skončila na čtvrtém místě, a výrazně tak pomohla československému družstvu ke stříbrným medailím. Po těchto úspěších získala také ocenění nejlepší sportovec roku ČSSR.\n\nPřipravovala se ještě na olympiádu v Tokiu v roce 1964, ale ještě před jejím zahájením byla z dosud ne zcela vyjasněných důvodů přinucena vzdát se reprezentace. Poté pracovala v šoubyznysu, nejprve v Československé lední revue, v letech 1965–1966 pak spolu s basketbalovými kouzelníky Harlem Globetrotters. Po návratu do vlasti ji agentura Pragokoncert zaměstnávala v různých revuálních programech v zahraničí, vedla kurzy redukční gymnastiky pro ženy a koncem sedmdesátých let se vrátila ke své profesi jako vedoucí trenérka tréninkového střediska mládeže, kde měla na starosti začínající gymnastky. Po roce 1989 začala pracovat na projektu polyfunkčního domu ženské krásy.\n\nDne 11. ledna 1991 měla ve vinárně U Fausta v Praze na Karlově náměstí schůzku se svým právníkem. Na schůzce náhle omdlela a ani okamžitý zásah přítomných lékařů z blízké nemocnice ji nezachránil. Smrt způsobilo prasknutí krční tepny v místě chorobného rozšíření tepny (aneurysma). Jednalo se o vrozenou skrytou vadu, následná pitva navíc odhalila dva malé infarkty, které Eva Bosáková patrně bez povšimnutí prodělala. Pohřbena je na pražském Vinohradském hřbitově.\n\n\n\n\n\n"}
{"id": "220311", "url": "https://cs.wikipedia.org/wiki?curid=220311", "title": "Olbersdorfer See", "text": "Olbersdorfer See\n\nOlbersdorfer See je jezero v Německu, ve spolkové zemi Sasko, v jihovýchodní části zemského okresu Zhořelec na území obce Olbersdorf v bezprostředním sousedství města Žitavy, poblíž hranic s Českou republikou, v podhůří Žitavských hor.\n\nJe to zatopený hnědouhelný důl. Vodní plocha má rozlohu 60 ha a je největší v okolí \"Žitavy\". Celý areál má rozlohu 130 ha. Jezero je 40 m hluboké a má obsah vody 6 miliónů m³. Leží v nadmořské výšce 236,5 m. U jezera jsou vytvořeny písečná pláž, převlékárny, dětské prolézačky, půjčovna kol, parkoviště. Byla zde utvořena naučná stezka, podávající informace o okolní krajině. V okolí je mnoho pěších stezek i vyznačených cyklotras.\nJezero je napájené potokem Grundbach, který se vlévá do Mandavy, a ta se vlévá do Lužické Nisy.\n"}
{"id": "220316", "url": "https://cs.wikipedia.org/wiki?curid=220316", "title": "Manuálová stránka", "text": "Manuálová stránka\n\nManuálová stránka ( ) tvoří základ dokumentace v unixových operačních systémů. Každá manuálová stránka je samostatný dokument a neobsahuje hypertextové odkazy. Zobrazují se pomocí příkazu \"man\". Manuálové stránky jsou základem otevřeného systému, který detailně prezentuje veškeré technické informace o fungování systému.\n\nProjekt GNU používá formát GNU Texinfo, který obsahuje hypertextové odkazy, avšak není kompatibilní s novějšími a rozšířenějšími formáty jako jsou HTML, SGML a podobně.\n\nManuálové stránky se mohou zobrazovat v nápovědě grafického uživatelského rozhraní. V textovém rozhraní (v shellu) se pro zobrazení manuálových stránek používá příkaz \"man\":\n\nNapříklad \"codice_1\". Stránky jsou typicky označeny zápisem \"jmeno(cislo_sekce)\", například codice_2.\n\nStránka se stejným názvem se může vyskytovat i v několika sekcích manuálu, například pokud mají stejný název systémová volání, uživatelské příkazy nebo makra troff. Příkladem může být codice_3 a codice_4, nebo codice_5 a codice_6. Syntaxe pro přístup k jiným než implicitním manuálovým sekcím se liší v různých man implementacích. V Linuxu a *BSD je například syntaxe pro čtení codice_7:\n\n\"Manuál pro programátory UNIXu\" byl poprvé vydán 3. listopadu 1971. Online manuálové stránky představilo až \"Unix Version 7\" v roce 1979. V té době byla dostupnost online dokumentace díky systému manuálových stránek obrovským pokrokem. Dnes má téměř každá aplikace svoje manuálové stránky. Pokud nemá, berou to uživatelé Unixu jako známku nízké kvality. Některé projekty, jako třeba Debian, dokonce dodělávají manuálové stránky pro programy, kterým chybí.\n\nFormát jedné stránky pro každou aplikaci, chybějící třídění sekcí a docela malé možnosti formátování však motivovaly vývoj alternativních dokumentačních systémů. Jen málokteré alternativy si získaly takovou oblibu jako původní man. Výjimkou je texinfo systém projektu GNU, raný a jednoduchý hypertextový systém.\n\nVětšina UNIXových aplikací s vlastním uživatelským rozhraním (obzvláště ty, které využívají vývojové prostředí GNOME či KDE) dnes poskytuje uživatelskou dokumentaci v HTML spolu s prohlížečem dokumentace zabudovaným v aplikaci.\n\nManuálové stránky jsou obvykle v angličtině, existují však i v dalších jazycích. Pokud jsou nainstalovány různé jazykové verze manuálové stránky, je možné jiný, než implicitně nastavený jazyk (viz locale) vyvolat například takto (první příkaz vypíše anglickou manuálovou stránku příkazu cp, druhý pak slovenskou):\n\nImplicitním formátem manuálových stránek je systém troff buď s makry (orientováno na vzhled) nebo s mdoc (orientováno na sémantiku). Díky tomu je možné převést manuálovou stránku do jazyka PostScript, dokumentu PDF nebo na řadu dalších textových či tiskových formátů. Většina lidí však preferuje původní terminálové rozhraní.\n\nManuál je obvykle rozdělen do 8 očíslovaných sekcí v tomto pořadí (v BSD Unixu a Linuxu):\n\nUNIX System V používá podobné číselné schéma s výjimkou sekce 4-Formáty konfiguračních souborů, sekce 5-Různé a sekce 7-Speciální soubory.\n\nNěkteré systémy mají navíc i tyto sekce:\n\nSekce jsou dále děleny písmeny na subsekce. Například subsekce 3C obsahuje Volání knihovny jazyka C, 3M matematickou knihovnu atd. Důsledkem toho je i sekce 8 (Příkazy systémové administrace) někdy přesunuta do subsekce 1M k hlavním příkazům. Některá písmena subsekcí mají obecný význam:\n\nManuálové stránky jsou uloženy jako zdrojové kódy pro nroff. Většina codice_8 verzí uchovává v paměti formátovanou verzi posledních několika zobrazených stránek.\n\nVšechny manuálové stránky bývají uspořádány tak, aby byly zobrazitelné jednoduchým ASCII textem – bez jakéhokoliv zvýraznění textu nebo úpravy fontu. Všechny stránky obvykle obsahují následující hlavičky sekcí a to v následujícím pořadí.\n\nObjevují se i další sekce, ale ještě nejsou dostatečně standardizovány. Patří mezi ně: OPTIONS (Volby), EXIT STATUS, ENVIRONMENT (Prostředí), KNOWN BUGS (Známé chyby), FILES (Soubory), AUTHOR (Autor), REPORTING BUGS (Oznamování chyb) a COPYRIGHT (Autorská práva)\n\n\n\n"}
{"id": "220320", "url": "https://cs.wikipedia.org/wiki?curid=220320", "title": "11. dobrovolnická divize tankových granátníků SS „Nordland“", "text": "11. dobrovolnická divize tankových granátníků SS „Nordland“\n\n11. SS-Freiwilligen-Panzergrenadier-Division „Nordland“ byla divize Waffen-SS, z převážné části tvořená zahraničními dobrovolníky. Po celou druhou světovou válku působila na východní frontě.\n\nI když německá propaganda hlásala mezinárodní charakter 5. SS-Panzer Division „Wiking“, ve skutečnosti bylo mužstvo z 90% tvořeno Němci. V nové divizi byl záměr zvýšit procento zahraničních dobrovolníků, a to také ve velení. Mužstvo tak tvořili z 40% členové rozpuštěných zahraničních legií, 35% \"Volksdeutsche\" (Němci žijící mimo území Německé říše) a 25% \"Reichsdeutsche\" (Němci pocházející z území Říše). V průběhu druhé světové války tak v divizi sloužili Dáni, Maďaři, Nizozemci, Norové, Estonci, Finové, Francouzi, Rumuni, Španělé, Švédové, Švýcaři a Britové.\n\nNa základě rozkazu OKW k založení III. (Germanische) SS-Panzerkorps ze začátku roku 1943, byla v únoru 1943 vytvořena Kampfverband Waräger. Ještě téhož měsíce byla přejmenována na Germanische-Freiwilligen-Division. V dubnu 1943 na SS-Panzer Grenadier Division 11 (Germanische) a v červenci na 11. SS-Panzergrenadier Freiwilligen Division „Nordland“. Konečný název divize obdržela v říjnu 1943, a to 11. SS-Freiwilligen-Panzergrenadier-Division „Nordland“.\n\nPůvodní název pro divizi „Waräger“, byl změněn na „Nordland“ samotným Adolfem Hitlerem. Důvodem byly bojové zásluhy pluku „Nordland“, který byl stažen z divize „Wiking“ a posloužil jako základ divize „Nordland“.\n\nPo skončení výcviku a zformování jednotek, byla divize přesunuta do Chorvatska, kde se zapojila do akcí proti Titovým partyzánům. Koncem listopadu 1943 se pluk „Danmark“ zúčastnil těžkých bojů s 5000 partyzány poblíž města Glina. Během této doby obdržel SS-Panzer Abteilung 11 jméno „Herman von Salza“ na počest čtvrtého velmistra Řádu německých rytířů.\n\nDne 25. listopadu obdržela divize rozkaz k přesunu na východní frontu a 22. prosince zaujala své postavení v rámci skupiny armád Sever, které velel polní maršál Walter Model.\n\nDivize „Nordland“, spolu s ostatními částmi III. (Germanische) SS-Panzerkorps zaujala postavení poblíž Leningradu, kde se zapojila do pokusu o zastavení sovětského útoku, jehož hlavním cílem bylo prolomení blokády Leningradu. To se nakonec podařilo a divize se musela stáhnout k městu Oranienbaum (nyní Lomonosov). 14. ledna 1944 byla německá fronta znovu prolomena a divize „Nordland“ se musela stáhnout do města Narva v Estonsku, kterým protéká řeka Narva, podél níž byla budována nová obranná linie. Počátkem února začali Sověti útočit směrem na město a tím začala bitva na Narvě.\n\nTato bitva vešla ve známost jako „Bitva evropských SS“, protože se jí zúčastnilo velké množství dobrovolníků z celé Evropy. Obránci na linii Narvy čítali 50 000 mužů. Proti nim vrhlo sovětské velení 200 000 vojáků.\n\nHlavní útok byl zahájen 13. února proti pravé straně narvské obranné linie. Současně byl také zahájen obojživelný útok z Baltského moře poblíž Mereküla, který ale divize „Nordland“ rozdrtila. Následujících pět měsíců divize SS podstoupily mnoho tvrdých bojů, které bránily Sovětům v postupu. V březnu 1944 Sověti zničili most přes Narvu a odřízli německé jednotky na nepřátelské straně. To netrvalo dlouho, poněvadž 11. ženijní prapor SS postavil pod těžkou palbou most provizorní. Po zahájení sovětské operace Bagration v červnu 1944 se divize stáhla na linii Tannenberg.\n\nLinie Tannenberg byla uchycena kolem tří strategických vrchů. Od západu k východu to byl vrchol 69.9, granátnický a sirotčí vrchol. Sirotčí vrchol chránil město Narva.\n\nOd 27. července 1944 divize „Nordland“ společně s 6. SS-Freiwilligen Sturmbrigade Langemarck a Kampfgruppe Strachwitz z divize Großdeutschland držely sirotčí vrchol. Navzdory tomu, že v boji padl velitel divize „Nordland“ SS-Gruppenführer Fritz von Scholz a následně i velitelé pluků „Norge“ a „Danmark“, se sirotčí vrchol podařilo udržet a do 29. července zničit 113 sovětských tanků.\n\nIII. (Germanische) SS-Panzerkorps krvácel při obraně linie Tannenberg až do 14. září, kdy byl stažen\ndo Lotyšska k obraně hlavního města Rigy. K němu dorazil 22. září a zabránil tak obklíčení 18. armády. Riga padla 12. října a do konce měsíce se zbývající jednotky Waffen-SS stáhly do kuronské kapsy.\n\nV této kapse sváděla divize od října do prosince 1944 těžké obranné boje a její síla klesla na 9000 mužů. V lednu 1945 obdržela divize rozkaz k přesunu do přístavu Libau u Baltského moře, odkud byla dopravena do Pomořanska\n\nZačátkem února 1945 dorazily k divizi posily, mezi nimi i Britische Freikorps (58 mužů), a vybavení.\n\n16. února se divize zapojila do operace Sonnenwende, jejímž cílem bylo zničit sovětský výběžek do německých liníí a osvobodit německé jednotky obklíčené ve městě Arnswalde. Tuto operaci původně zamýšlel Generaloberst Guderian jako masivní protiútok na celé frontě, ale Hitler ji následně zredukoval na útok lokální. Zpočátku dosáhla divize taktického překvapení a podařilo se jí ve všech sektorech dostat až k jezeru Ihna. Nicméně když si Sověti uvědomili, co se děje, odpor začal zesilovat a postup se zpomalil. 17. února divize dosáhla města Arnswalde a osvobodila vyčerpanou posádku. Během několika následujících dnů se podařilo evakuovat civilisty. 21. února vydal SS-Obergruppenführer Felix Steiner rozkaz III. (Germanische) SS-Panzerkorps ke všeobecnému ústupu do oblasti kolem Stargardu a Štětína na severním toku řeky Odry.\n\nSovětská ofenzíva z 1. března tlačila divizi „Nordland“ a III. (Germanische) SS-Panzerkorps před sebou. I přes vážné ztráty, které Sovětům způsobily, musely se stáhnou k městu Altdamm (Dąbie) do poslední obranné pozice na východní straně Odry. Následujících 14 dní divize „Nordland“ držela město i za cenu vysokých ztrát. 19. března se divize stáhla za Odru. Během těchto bojů byly pluky „Norge“ a „Danmark“ téměř vyhlazeny. Proto byla divize stažena na západ k doplnění stavů.\n\nZde obdržela několik vozidel a mužstvo doplnil personál Luftwaffe a Kriegsmarine. Dále se k ní připojilo asi 300 mužů z 33. Waffen-Grenadier Division der SS „Charlemagne“ (franzözische Nr. 1) a 275 mužů Spanische Freiwilligen Kompanie Der SS 101.\n\n16. dubna se divize přesunula na linii východně od Berlína. Navzdory nedávnému doplnění mužstva nedosáhla divize zdaleka plného stavu a s výjimkou Francouzů a Španělů neměli noví rekruti žádné bojové zkušenosti. Od 17. do 20. dubna se divize zapojila do boje na frontě, která se neustále stahovala kolem města. 22. dubna byla divize zatlačena až do parku Tiergarten v centru Berlína.\n\nZbytky pluků „Norge“ a „Danmark“ a část 11.ženijního praporu se pokusily bránit mosty přes řeku Sprévu. Po odhodlané ale marné obraně se stáhly do vládní čtvrti.\n\nMezitím směřoval hlavní sovětský útok na park Treptow, který bránila druhá část 11. praporu a několik zbylých tanků SS-Panzer Abteilung 11 „Herman von Salza“. SS-Obersturmbannführer Paul-Albert Kausch vedl tanky a obrněná vozidla do protiútoku, který sice na chvíli Sověty zastavil, ale všechna německá bojová technika byla zničena.\n\n26. dubna se obránci ve vládní čtvrti stáhli k Reichstagu a přitom způsobili postupující Rudé armádě velké ztráty. Pár dalších dnů se přeživší muži divize drželi proti ohromné přesile. 30. dubna ve 20:00 hodin obdržel velitel divize „Nordland“ zprávu o sebevraždě Adolfa Hitlera a vydal rozkaz, aby se bojeschopní muži pokusili probít na západ. Několika malým skupinám se to podařilo a vzdali se Američanům na západním břehu Labe.\n\nDo 1. května se Rudé armádě podařilo Reichstag vyčistit od posledních obránců a potlačit jakýkoliv organizovaný odpor ve městě. Přeživší příslušníci divize „Nordland“, kteří se vzdali Rusům byli posláni na východ a už je nikdo neviděl.\n\nTi kteří se vzdali západním spojencům, byli vydáni do svých zemí. Někteří nebyli potrestáni, jiní skončili ve vězení a někteří dostali trest smrti.\n\n\n\n\n"}
{"id": "220323", "url": "https://cs.wikipedia.org/wiki?curid=220323", "title": "Kolovrátek", "text": "Kolovrátek\n\nKolovrátek je jednoduchý ruční nástroj určený pro vyvrtávání otvorů menších rozměrů do různých měkkých materiálů. Jde o přímého pokračovatele nebozezu a předchůdce mechanických ručních vrtaček. Jde vlastně o jednoduchou jednou zalomenou klikovou hřídel, opatřenou na dolním konci vrtací hlavou a na druhém konci rukojetí. Zařízení pracuje na jednoduchém fyzikálním principu kola na hřídeli, kdy otáčivým pohybem lidské ruky (o větším poloměru) vzniká požadovaný kroutící moment v hlavě nástroje (o menším poloměru), ve které je vhodným upínacím mechanismem připevněn vrták.\n\nStarší kolovrátky měly jehlanovou upínací dutinu se zajišťovacím šroubkem, do které se upínala stopka kopinatého vrtáku nebo špulíře zakončená jehlanem. Novější kolovrátky mají oboustrannou rohatku, která umožňuje práci v omezeném prostoru např. u stěny, a dvoučelisťové sklíčidlo umožňující upínání plochého šroubováku. Takový kolovrátek je vhodný pro zavrtávání a povolování větších vrutů s průběžnou drážkou. Pro malé vruty je vhodnější svidřík.\n"}
{"id": "220324", "url": "https://cs.wikipedia.org/wiki?curid=220324", "title": "Pivovar Staropramen", "text": "Pivovar Staropramen\n\nPivovar Staropramen je pražský smíchovský pivovar společnosti Pivovary Staropramen s.r.o. založený roku 1871, i když plány pro nový pivovar vznikly již v roce 1869 a prodej akcií byl zahájen v témže roce. První várka piva byla uvařena 1. května 1871. Ochranná známka Staropramen byla zaregistrována v roce 1911.\n\nStaropramen je druhým největším výrobcem piva v Česku. Od února 2006 používá pivovar Staropramen nové logo a lahve. Na konci dubna 2010 se tehdejší společnost Pivovar Staropramen přidala k pivovarům vařícím jedenáctistupňové pivo. V současné době se jedná o poslední funkční průmyslový pivovar v celé Praze.\n\nDne 4. června 1869 dostal místní podnikatelský výbor povolení založit akciovou společnost pro zřízení pivovaru na Smíchově. Akciový kapitál nové společnosti činil 400 000 zlatých, mohl však být dle stanov zvýšen až k jednomu milionu zlatých. Nejzazší termín podání návrhu stavebního plánu pro nový pivovar byl stanoven na 10. října 1869. V létě 1870 byla již výstavba značně pokročilá a v říjnu 1870 započala instalace strojů. 1. května 1871 byla uvařena první várka piva. V prvním roce výrobní činnosti dosáhl objem produkce necelých deset tisíc hektolitrů. Pivo se začalo prodávat od 15. července 1871. \n\nVýznamným krokem pro propagaci nového podniku bylo otevření restaurace Na Verandách na podzim roku 1871 a v roce 1880 návštěva císaře Františka Josefa I., který smíchovské pivo pochválil a podepsal se česky do pivovarské kroniky. Pivovar se od počátku své existence rozvíjel díky zavádění nových pokrokových technologií. Patřila mezi ně jedna z prvních stáčíren lahví v Rakousku-Uhersku (1876), umělé chlazení ve sklepích a spilkách na konci 19. století či modernizace a využití páry ve varně na počátku 20. století. V roce 1876 odebíralo smíchovské pivo 27 pražských hostinských, 9 karlínských hostinských, 16 smíchovských hostinských a 12 hostinských z širšího okolí Prahy. Roku 1884 se v pivovaru začalo vařit polotmavé pivo Granát.\n\nKdyž počátkem 20. století začala růst konkurence, zaregistroval si Staropramen roku 1913 svůj název jako ochrannou známku. Zlatý věk pivovaru nastal v meziválečném období. Díky modernizaci se zařadil mezi elitu tří největších evropských pivovarů. Velký boom ukončila krize ve třicátých letech. \n\nBěhem socialismu byl pivovar státním podnikem. Pivem zásoboval zejména Prahu a nejbližší okolí. V roce 1992 vznikla společnost Pražské pivovary a.s., jejímž kmenovým pivovarem byl od počátku právě Staropramen. V roce 2003 byla firma přejmenována na Pivovary Staropramen a.s. Její součástí je dnes také pivovar Ostravar.\n\nPiva značky Staropramen patří mezi široce distribuovaná tuzemská piva. Produkty pivovaru mají také silnou přímou i nepřímou marketingovou podporu. V roce 1998 začal Staropramen vytvářet koncept vlastní sítě značkových restaurací \"Staropramen Potrefená husa\", provozovaných na bázi franchisingu. První restaurace \"Potrefená husa\" byla otevřena na podzim roku 1999 na pražských Vinohradech. Další restaurace pod tímto názvem následovaly. V roce 2011 bylo pro turisty otevřeno rekonstruované Návštěvnické centrum v areálu Staropramenu na pražském Smíchově.\n\nRoku 1999 pivovar představil nové logo, které evokuje zlatá meziválečná léta pivovaru. V tomto duchu se neslo i obnovení výroby piva Granát, které pivovar nejprve prodával pod názvem Millenium, později se vrátil k původnímu názvu Granát z počátku 20. století.\n\nVe stejné době došlo i na další prodejní a výrobní inovace. Roku 1997 začal Staropramen zřejmě jako první do českých obchodů dodávat multibalení deseti piv. Roku 2003 použil poprvé v celé Evropě plně dochlazený výčepní stojan. V říjnu 2003 se Staropramen stal oficiálním partnerem Sazka Arény (později O2 Arény) pro gastronomii. V roce 2006 začal používat nové a lehčí lahve, v roce 2007 pak unikátní samochladící sud Staropramen Coolkeg. V květnu 2011 uvedl Staropramen jako první v Česku na trh nápoj na bázi piva s příchutí citronu Staropramen Cool Lemon. O rok později přišel pivovar s podobně laděným nápojem Cool Grep.\n\nV roce 2016 společnost Staropramen uvedla na trh ve Velké Británii pivo Pravha, které se nyní vaří ve městě Burton upon Trent (Staffordshire). Spotřebitely tak bývá hodnoceno kontroverzně, přestože se vaří podle českého receptu, chuť byla pozměněna.\n\nOd roku 1993 byl Pivovar Staropramen součástí britského koncernu Bass. Po mezihře, kdy přešla do majetku belgické skupiny InBev, byla společnost Pivovar Staropramen v roce 2012 koupena sedmým největším pivovarnickým koncernem světa Molson Coors Brewing Company (patřícímu tzv. Private Equity Company CVC Capital Partners) za 2,65 miliardy eur. V zájmu sjednocení právní formy společností ve skupině Molson Coors se k 1. únoru 2013 změnila právní a tudíž i obchodní forma společnosti na Pivovary Staropramen s.r.o.\n\n\nDalší značky, které patří pod pivovar Staropramen jsou: Braník, Ostravar a Velvet.\n\n"}
{"id": "220328", "url": "https://cs.wikipedia.org/wiki?curid=220328", "title": "Tkalcovský stav", "text": "Tkalcovský stav\n\nTkalcovský stav je jednoduchý tradiční nástroj na výrobu tkanin. Vyvinul se z něj tkací stroj.\n\nV hovorové mluvě a někdy i v odborné literatuře se označení \"stav\" používá také pro moderní tkací stroje. Naproti tomu například podle německé normy (DIN 6 300) se má výraz \"tkalcovský stav\" (Webstuhl) používat jen pro nástroje s ručním zanášením útku. Útková nit je navinutá na cívce umístěné v člunku, který se původně prohazoval mezi osnovní niti rukou a později přes tzv. pudítko, poháněné ručním tahem za šňůru nazývanou doják nebo cukátko. \n\nNejstarší známé nálezy pochází ze 7. tisíciletí př. n. l. z turecké Anatolie. Lněná tkanina vznikala proplétáním osnovy napnuté v pevném rámu.\n\nAsi o 1000 let později se v Anatolii tkalo již s \"vertikálně uloženou\" osnovou napínanou závažím. Tímto způsobem byla vyrobena také nejstarší tkanina nalezená na území ČR (v Lulči u Vyškova), asi 7 tisíc let stará.\n\nTeprve mnohem později se objevily stavy ležaté s osnovou přiváděnou ve vodorovné poloze. Ve 2 století př. n. l. byl v Číně známý ležatý \"podnožkový\" stav, na kterém tkadlec vytvářel prošlup s pomocí šňůr, které ovládal chodidly. O 400 let později přišel z Číny do Evropy stav vybavený osnovním válem a brdem.\nDovršení vývoje ručního stavu byl vynález „létajícího člunku“ Angličana J.Kaye asi v roce 1733. Člunek s útkem (opatřený kolečky) se prohazoval mezi osnovními nitěmi z jedné strany na druhou pomocí tzv. pudítka, kterému udílel tkadlec trhavý pohyb tahem přes připojenou šňůru. Toto ústrojí přineslo až trojnásobné zvýšení výkonu ručního stavu (na cca 40 metrů útku za minutu) a bylo předpokladem pro patent jeho krajana Edmunda Cartwrighta z roku 1785, podle kterého byly zmechanizovány všechny základní pohyby při tkaní a tak vznikl první tkací stroj.\n\nV textilní velkovýrobě, zejména v Evropě, potom tkací stroje rychle nahradily ruční stavy. Ruční tkalcovství však zcela nezaniklo. Ještě ve dvacátých letech 20. století se našly v Německu provozy se 400 ručními stavy a například na brněnské textilní průmyslové škole se tento obor vyučoval jako samostatný předmět (viz \"spodní snímek\").\n\n\n\nPro tyto účely se stále ještě vyrábí nové stavy ze dřeva.\n\n\n"}
{"id": "220329", "url": "https://cs.wikipedia.org/wiki?curid=220329", "title": "Kostel svatého Martina z Tours (Třebíč)", "text": "Kostel svatého Martina z Tours (Třebíč)\n\nKostel svatého Martina z Tours v Třebíči je římskokatolický kostel se 75 metrů vysokou městskou věží, který se nachází na Martinském náměstí, které bylo pojmenováno podle patrona kostela a dle opata třebíčského kláštera Martina II., ve Vnitřním Městě. Byl založen někdy kolem poloviny 13. století opatem Martinem, během 14. století se kostel stal farním.\n\nV roce 1502 nechal Vilém z Pernštejna přestavět kostel a z této doby existují dveře u sakristie, klenby, chodby a další věci. V roce 1628 byl kostel získán Adamem z Valdštejna, dosadil po nějaké době, kdy kostelu vládli protestanti, katolického faráře. Byly opraveny varhany, zřízeny boční oltáře a byla postavena fara. Po roce 1707 byly uskutečněny barokní úpravy, zvětšena boční kaple sv. Anny a sv. Josefa a za dalších devět let byl stržen kůr a kostel byl propojen s městskou věží. V roce 1905 byla okna nahrazena kovovými a proraženy světlíky.\n\nVarhany v kostele byly postaveny před rokem 1641, kdy byly v témže roce přestavěny a rozšířeny, snad Matoušem Rozkošem z Brna, v roce 1699 byly varhany opět přestavěny a v roce 1796 byly zakoupeny nové varhany do prostor kostela. V roce 1830 byly varhany opět opraveny a v roce 1868 došlo také k opravě varhan, k další opravě došlo roku 1883, tuto opravu platil částečně třebíčský farář Alois Schrotz. V roce 1905 došlo k další opravě a přestavbě varhan. V roce 1931 byly varhany opět přestavěny, oprava stála 120 tisíc korun a k poslední opravě došlo v roce 1971. Varhany byly poškozeny červotočem a poničila je v roce 1997 voda, která do nich zatekla. V dubnu 2014 byly původní varhany odinstalovány, nové varhany od firmy Kánský - Brachtl byly instalovány v roce 2018, Nové varhany mají tři manuály a 35 rejstříků, celkem jsou složeny z více než 2000 píšťal (celkem celkem 2284). Celková cena nových varhan dosáhla 10,5 milionu korun, do konce roku 2018 bylo nashromážděno od farníků, sponzorů a města Třebíče celkem 8,9 milionu Kč. Dne 11. listopadu 2018 byly varhany vysvěceny brněnským biskupem Vojtěchem Cikrlem. Dary na nové varhany do kostela předala i Nadace ČEZ, město Třebíč, Kraj Vysočina a další.\n\nV kostele je umístěn hudební archiv, je umístěn v malé místnosti ve věži, v tzv. komoře vší obce. Místnost je římskokatolické farnosti v Třebíči-městě pronajímána od města Třebíče za 1 korunu ročně. Na severní straně místnosti jsou umístěny tři skříně s notovým materiálem. Celkem je v archivu uloženo 687 položek. V archivu jsou umístěny práce celkem 250 autorů. Katalog existuje v elektronické podobě. Nejstarší skladbou je skladba \"Missa pastoralis\" snad od Karla Loosa z roku 1765.\n\nV kostele působí \"Svatomartinský chrámový sbor\", v roce 2006 byl veden Jaroslavem Paikem. Sbor byl založen J. Paikem v roce 1965, kdy tak navázal na starší sbory při kostele. V roce 1967 také vznikl dětský sbor pod vedením místního faráře Antonína Slámy, sbor pak zanikl v roce 1973. V roce 1979 pak vznikl i smíšený sbor při kostele sv. Martina. Sbory pod vedením Jaroslava Paika zanikly v roce 1996, byly však zásluhou členů a faráře Jiřího Dobeše obnoveny a působí dál pod hudebním vedením Jaroslava Paika. V listopadu roku 1991 vznikl i sbor mládeže, tehdy pod názvem \"Trapas\", později byl přejmenován na \"Sbor třebíčské mládeže\" a v roce 1994 byl přejmenován a přijal jméno \"Musica animata\", od roku 1998 pak sbor přijal jméno někdejšího sbormistra Milana Diviše, jmenoval se tak \"Sbor chrámových hudebníků Milana Diviše – Musica animata\".\n\nChrám měl být podle tradice založen již v roce 1115 třebíčskými benediktinskými mnichy. Dle jiných zdrojů byl chrám založen v druhé polovině 13. století. Původní stavba na místě dnešního kostela sv. Martina byla vystavěná ze dřeva, kamenná stavba měla být provedena až během patronace opata Martina (mezi lety 1210–1211). Původní rozměry chrámu byly mnohem menší, než je tomu dnes – za oblast původního kostela je pokládán prostor kolem novodobého presbytáře. Během válek mezi Jiřím z Poděbrad a Matyášem Korvínem (viz Bitva o Třebíč) byl kostel silně poškozen, opravy byly provedeny až na popud Viléma z Pernštejna v roce 1483. Ještě v roce 1662 byla kamennou klenbou krytá jen oblast presbytáře, zbylé části kostela (loď, kůr, kazatelna) byly kryty pouze dřevem. V roce 1699 byla přestavěna oblast dřevěných kůrů (v souvislosti s úpravou varhan).\n\nK velkým změnám došlo po roce 1707, kdy byla zbourána kaple sv. Anny a hned další rok došlo k zvětšení prostor této kaple. Stavební práce pokračovaly i později, v roce 1715 došlo ke stejným úpravám v protější kapli sv. Josefa. O rok později došlo ke stržení dřevěného kůru, rozšíření bočních lodí a také byly vystavěny galerie v patře. V témže roce mělo dojít k propojení kostela s věží. V roce 1718 došlo k prodloužení sakristie, tak, aby byl obestavěn celý presbytář. Také byl postaven zděný kůr pod věží a k přeměně původního dřevěného kůru u sakristie na galerii pro městské zastupitelstvo. Protější část téhož kůru byla přeměněna na panskou oratoř. Další větší úpravy proběhly v roce 1775, sakristie byla pokryta šindelem.\n\nDalší velké změny proběhly po roce 1905, garantem stavby byl kostelní a konkurenční výbor. Stavby provedl městský stavitel Raimund Wolf a to pod patronací autora oprav prof. Karla Welzla z Brna. Byly vytrhány všechny dřevěné rámy oken a nahrazeny rámy kovovými pro barevná skla. Rovněž byly vytrhány původní kamenné zárubně dveří a nahrazeny novými z mrákotínské žuly. V sakristii byla vytrhána i původní dlažba, která posloužila k opravě dlažby hlavní lodi. Sakristie a část lodi byla vydlážděna novou cementovou dlažbou. Střecha sakristie byla stržena a nahrazena novou plochou střechou s terasou, balustrádou a vázami. Byly rovněž opraveny schody do galerií a oratoře, v těchto prostorech byly upraveny i stropy a strženy malé věže. Do stěn uvnitř chrámu byly zapuštěny kabely pro 120 V a stěny byly připraveny pro malbu a štukování. Rovněž došlo k nalíčení venkovní fasády kostela. Byly postaveny i kamenné schody do chrámu. Také byly přemalovány obrazy na stěnách kostela, stropní malby provedl profesor gymnázia Josef Kozlanský, dekorativní malbu provedl Jakub Ballon. Byly osazeny i nová barevná okna – 40 s ornamenty a 4 s obrazy dle návrhů B. Škardy. Opraveno a upraveno bylo rovněž okolí chrámu. Cena za tyto práce se vyšplhala na 64646 Korun a 90 Krejcarů, cca 52000 věnoval hrabě Waldstein, zbytek byl půjčen ze záložny.\n\nV roce 1926 proběhla další velká oprava, byly instalovány ochranné sítě do oken, byla opravena střecha kostela i fary, byly rovněž opraveny okapy a kopule obou kaplí. Kostel i fara byly nově omítnuty, byly natřeny i všechny dveře a také opravena zábradlí. Proběhla i výměna původních váz na balustrádě terasy, původní se již rozpadly. Za dalších šest let byl vymalován presbytář a proběhlo i očištění žebroví. V roce 1954 byly převedeny elektrické rozvody na 220 V. V roce 1967 proběhla oprava fasády na celém kostele, byly opraveny římsy, terasa a také byly znovuopraveny okapy. Rovněž byly opravena chrámová okna, oprava měla být provedena dokonale a tak ušetřit velké náklady, opravdu provedl sklenářský mistr Sedláček. Náklady na opravy v roce 1967 dosáhly výše 155513 Kčs, z nichž více než 60000 Kčs bylo získáno od farníků. O další dva roky proběhla výmalby vnitřních prostor kostela. Byly sejmuty přemalby kostelních fresek na stropě a nejstarší malby byly konzervovány hlinkou. Proběhla i rekonstrukce soch a dalších ozdob chrámu.\n\nDalší opravy vnějších fasád proběhly v roce 1976, byla oplechována terasa a vyměněny sítě v oknech. O rok později proběhly i opravy apsidy a střechy. O několik let později došlo i k překladu všech schodišť, v roce 1986 byl pod schodištěm na kůr zbudován záchod. Po revoluci proběhly další úpravy a opravy, v roce 1991 bylo instalováno topení a upraveny galerie v chrámu. Při této rekonstrukci byly upraveny i podlahy. Při těchto úpravách se narazilo na klenbu krypty, do klenby byl proražen v červenci otvor a byly do ní spuštěni archeologové. Krypta byla prázdná, pouze v ossariu, které se nalézá pod hlavním oltářem kostela, byly nalezeny kosterní ostatky a zbytky starých rakví. Součástí těchto prostor je ossarium, hlavní krypta, vedlejší krypta, schodiště do krypty a spojovací chodba. K zazdění prostor krypty došlo pravděpodobně při úpravách v roce 1905, v té době byly tyto prostory údajně mnohem větší. Mezi lety 1995 a 1996 byly opět opraveny fasády.\n\nV roce 2001 byly opraveny schody ke vchodu kostela. V roce 2011 proběhly opravy fary. V roce 2015 došlo k opravám teplovodu poblíž věze kostela sv. Martina, kdy zároveň došlo i k archeologickému průzkumu a nálezu dosud neznámé kostnice či pohřební kaple vyplněné kostmi. Pozůstatky stavby byly vystaveny vysokému žáru a zřejmě tak přes svým zánikem vyhořely. Rovněž byl nalezen 15 metrů dlouhý příkop, který byl zřejmě fortifikací či formálním ohrazením kostela.\n\n\n"}
{"id": "220333", "url": "https://cs.wikipedia.org/wiki?curid=220333", "title": "Jozef Pribilinec", "text": "Jozef Pribilinec\n\nJozef Pribilinec (* 6. července 1960 Kopernica, Slovensko) je československý sportovní chodec a olympijský vítěz slovenské národnosti, později též politik a podnikatel.\n\nVystudoval vysokou školu pedagogického směru. V roce 1977 začal v Banské Bystrici v Dukle ASVŠ s chodeckou přípravou. Po rok a půl trvajícím tréninku se stal juniorským rekordmanem na desetikilometrové trati a ještě v roce 1979 se stal v Bydhošti juniorským mistrem Evropy.\n\n\nPočátkem 90. let působil i v politice. Ve volbách roku 1990 kandidoval do Sněmovny lidu Federálního shromáždění (volební obvod Středoslovenský kraj) za Komunistickou stranu Slovenska, která v té době byla ještě slovenskou územní organizací celostátní Komunistické strany Československa (KSČ). Byl zvolen, ale již v červnu 1990 na mandát rezignoval a fakticky jej neuplatňoval.\n\n\n\n"}
{"id": "220334", "url": "https://cs.wikipedia.org/wiki?curid=220334", "title": "Chrám svatého Václava a svaté Ludmily", "text": "Chrám svatého Václava a svaté Ludmily\n\nChrám svatého Václava a svaté Ludmily je pravoslavný chrám v Třebíči v části Horka-Domky na adrese Gorazdovo náměstí 822/2, v sousedství starého hřbitova. \n\nTřebíčský pravoslavný chrám svatého Václava a svaté Ludmily u starého hřbitova byl postaven roku 1940 a je tak nejmladším chrámem ve městě. Protojerej Vsevolod Kolomackij, jenž byl zároveň projektantem chrámu, v něm sloužil jako první kněz. Také malované ikony na stěnách jsou jeho dílem. Báň chrámu je pokryta ryzím listovým zlatem.\n\nV roce 2014 po nepokojích na Ukrajině došlo k zasazení 140 křížů do zahrady před chrámem v souvislosti s počtem obětí protestů. Součástí akce byla i přednáška na téma „Ukrajinský mír“.\n\nDuchovním správcem chrámu je prot. Mgr. Jakub Rojek.\n\n"}
{"id": "220336", "url": "https://cs.wikipedia.org/wiki?curid=220336", "title": "Mieczysław Smorawiński", "text": "Mieczysław Smorawiński\n\nMieczysław Smorawiński (25. prosince 1893 – duben 1940) byl polský generál, v roce 1940 zavražděn v Katyni.\n\nNarodil se v prosinci 1893 v Kališi. V roce 1914 vstoupil do Polských legií a v listopadu 1918 do Polské armády. Velel praporu v 8. pěším pluku polských legií a od listopadu 1919 do 4. srpna 1920 velel 4. pěšímu pluku legií. Po uzavření Rižského míru v březnu 1921 se stal velitelem divizní pěchoty v 2. pěší divizi legií. Roku 1922 byl povýšen na plukovníka. Za květnového převratu v roce 1926 byl na straně Pilsudského. Od března 1927 velel 6. pěší divizi. V lednu 1928 dosáhl hodnosti brigádního generála. V roce 1939 byl zadržen, a v roce 1940 byl zavražděn NKVD v Katyni.\n"}
{"id": "220337", "url": "https://cs.wikipedia.org/wiki?curid=220337", "title": "1971 v letectví", "text": "1971 v letectví\n\nTento článek obsahuje seznam událostí souvisejících s letectvím, které proběhly roku 1971.\n\n\n\n\n\n\n\n\n\n"}
{"id": "220340", "url": "https://cs.wikipedia.org/wiki?curid=220340", "title": "Agaton", "text": "Agaton\n\nAgaton je mužské křestní jméno řeckého původu. Pochází z řeckého slova \"agathon\" a vykládá se jako „laskavý, dobrý“. Je to mužská obdoba jména Agáta.\n\nPodle slovenského kalendáře má svátek 5. února.\n\nAgate, Aga, Tóna\n\n\n"}
{"id": "220341", "url": "https://cs.wikipedia.org/wiki?curid=220341", "title": "Aglaja", "text": "Aglaja\n\nAglaja (nebo i Aglaia) je ženské křestní jméno řeckého původu. Pochází z řeckého slova \"aglaos\" a vykládá se jako „zářivá, krásná“.\n\nPodle maďarského kalendáře má svátek 14. května.\n\n\n"}
{"id": "220342", "url": "https://cs.wikipedia.org/wiki?curid=220342", "title": "Šumavské pláně", "text": "Šumavské pláně\n\nŠumavské pláně jsou geomorfologický podcelek ve střední části Šumavy. Rozprostírají se na ploše 670 km² (jsou tak nejrozsáhlejším geomorfologickým podcelkem Šumavy a zabírají 40 % její celkové rozlohy) a mají průměrnou nadmořskou výšku 980 m. Na západě sousedí s Železnorudskou hornatinou, na severu se Svatoborskou a Vimperskou vrchovinou, na východě s Boubínskou hornatinou, Vltavickou brázdou a Trojmezenskou hornatinou. Mají charakter ploché hornatiny – zarovnaný povrch zabírající plochu asi 450 km² se zde zachoval díky tomu, že sem dosud nepostoupila eroze vodních toků. Do neobvyklé výškové polohy (nad 1000 m n. m.) byl vysunut vrásno-zlomovými pohyby. Nad popsaný peneplén vyčnívají do výše přes 1200 m oblé vrcholky – suky, odlehlíky. Údolí jsou zde většinou mělká a otevřená, často vyplněná rašeliništi. Více rozčleněn je pouze severní okraj plání – především Svojšská hornatina, kterou rozčleňují kaňony Vydry a Křemelné. \n\nŠumavské pláně jsou tvořeny z injikovaných rul moldanubika s proniky granodioritů a žul moldanubického plutonu.\n\nPláně se člení na pět geomorfologických okrsků:\n\nPodrobné geomorfologické členění uvádí následující tabulka:\nCelkem je v tomto geomorfologickém podcelku 83 tisícovek, nejvíce ze všech v Česku. Nejvyššími vrcholy jednotlivých okrsků jsou:\nDalšími výraznými horami Šumavských plání jsou Křemelná, Poledník, Sokol (též Antýgl) nebo Stráž.\n\nŠumavské pláně odvodňují zdrojnice Otavy – Vydra a Křemelná, horní Volyňka a horní Vltava. Malou pohraniční část území odvodňují přítoky Řezné (Regen) do Dunaje.\n\n"}
{"id": "220344", "url": "https://cs.wikipedia.org/wiki?curid=220344", "title": "Lötschberský úpatní tunel", "text": "Lötschberský úpatní tunel\n\nLötschberský úpatní tunel (LBT) ( ) je železniční tunel ve Švýcarsku. Jeho stavba začala v roce 1999, zprovozněný byl v červnu 2007. S délkou 34,6 km jde o čtvrtý nejdelší tunel na světě. Úpatní v názvu tunelu znamená, že portály tunelu jsou umístěny na úpatí masivu, tedy trať nestoupá po úbočí k tunelu, jako je to v případě staršího Lötschberského železničního tunelu. Význam stavby spočívá v dopravním propojení jižní hornaté částí Švýcarska se středním Švýcarskem mezi kantony Wallis a Bern.\n\nTunel je dvoutubusový, kompletní je však jen východní tubus. Západní tubus je vyražen ze 3/4 a jen částečně osazen kolejemi. Jednokolejný úsek tunelu je 21 km dlouhý. Důvodem omezení stavby byla finanční situace, která nastala při stavbě Gotthardského úpatního tunelu, který byl rozhodnutím Spolkové rady Švýcarska ze dne 24. dubna 1996 finančně upřednostněn.\n\nKoncepce výstavby železničních tratí ve Švýcarsku pochází z roku 1992, kdy byl přijat návrh na vybudování nové železniční Alpské cesty (NEAT), a to i z důvodu, že se Švýcarsko zavázalo realizovat dohodnuté přepravní kapacity sjednané s Evropskou unií. Tento koncept obsahuje návrh na budování vysokorychlostní železniční sítě, jejíž součástí je i stavba tunelů pod Alpami, mezi které patří i Lötschberský úpatní tunel.\n\nJedná se o zrychlení dopravního spojení mezi jižním a středním Švýcarskem, navazujícího na Simplonský tunel a železniční síť v Itálii.\n\nVyužití současného Lötschberského železničního koridoru a modernizovaného Simplonského tunelu vytváří ve Švýcarsku jednu z větví ve směru sever–jih ve Švýcarsku přes Alpy tak, aby byla propojena hospodářská centra Německa na severu a severní Itálie na jihu. Lötschberská linie v západní části Švýcarska přes Alpy poskytuje možnosti různých forem kombinované dopravy zboží, včetně těžkých nákladních vozidel s výškou až 4 m. LBT je navržen tak, že by v budoucnu mohl plnit následující funkce:\n\nProzatím je LBT určen pro osobní dopravu a přepravu zboží uložených ve vagonech. Tranzitní dopravě s vagónováním zatím slouží stávající Lötschberský železniční tunel, položený výše v Alpách. Vzhledem ke změnám financování v průběhu stavby Gotthardského úpatního tunelu byl plán rychlého spojení centrální části kantonu Wallis odložen a tunelová odbočka v jižní části k portálu Steg zůstala nedokončena.\n\nLBT je navržen jako dvoutubusový, jednokolejný v každém tubusu. Vzdálenost mezi tubusy se pohybuje v rozmezí 40 až 60 m podle typu horniny proráženého masivu. Tubusy jsou vzájemně propojeny příčnými galeriemi v rozestupu 300 m a mají světlou výšku 4 m, a to podle předpisu Evropského průjezdního profilu EBV4. Sekční průměr pro ražbu tunelu pomocí důlního kombajnu (TBM) je 9,43 m. Při použití rubání metodou tryskání byla tato plocha o velikosti 62 až 78 m².\n\nSeverní portál Tellenfeld u Frutigen se nachází ve výšce 780 m n.m., a jižní portál u Raronu, ve výšce 660 m n.m. Tunel se od severu zvedá se sklonem 3‰ až do svého vrcholu v horách mezi kantony Bern a Wallis a klesá přibližně se sklonem 13‰ k jižnímu konci. Tunel má pět portálů, Frutigen, Raron a mezilehlých únikových míst směrem na Ferden (portál u nádraží Goppenstein), Steg (portál Niedergesteln) a Mitholz.\n\nRealizace stavby a zprovoznění byla z ekonomických důvodů rozdělena do tří fází. V první fázi bude od severního portálu dokončen pouze jeden tubus od Frutigenu k bezpečnostní stanici v Mitholz. Zde již byla dokončena ražba paralelního tubusu ke Kandertalu a tento úsek bez kolejí slouží jako nouzový únikový prostor. Od Mitholzu až k jižnímu portálu Raron jsou již oba tubusy dokončeny. V první fázi realizace byla technická infrastruktura instalována v úseku pouze mezi Ferdenem a Raronem. Jižní boční tubus směrem na Steg byl vyrubán s požadovaným profilem EBV4 a čeká na dovybavení infrastrukturou. Boční servisní štoly byly vyrubány směrem na Mitholz v délce 1,5 km a směrem na Ferden v délce 4,2 km. Tyto štoly mají sklon přibližně 12 %. Ve druhé fázi realizace a dostavby bude technická železniční infrastruktura instalována i v úseku mezi Mitholzem a Ferdenem.\nVe třetí fázi realizaci bude zprovozněn druhý tubus v úseku mezi Mitholzem a Frutigenem, a jako poslední část bude dokončena jižní odbočka do centrální oblasti Wallisu přes Steg.\n\nBezpečnost provozu se zohledněním možných rizik byla kritériem pro zajištění bezpečnosti, zejména cestujících. S ohledem na zajištění bezpečnosti byly tedy do projektu zasazeny dvě bezpečnostní stanice, jedna u Mitholz a další v blízkosti obce Ferden, asi 700 m pod úrovní terénu v Lötschentalském údolí. Nouzové bezpečnostní hlásky jsou určeny k spuštění systému pro záchranu cestujících z vlaku. Jako únikové prostory jsou v souběhu s dopravními tubusy vyraženy boční štoly pro únik cestujících, odsávání spalin a přívod čerstvého vzduchu do únikových prostor. V tubusech, spojovacích přejezdech, východech a na dalších místech je osazeno celkem 173 posuvných vrat, která umožňují rozdělení tunelového prostoru do jednotlivých sekcí, což má význam pro izolování např. požáru, regulaci výměny vzduchu ale i v případě údržby v prostorách tunelu.\n\nFerden je stanice pro nouzové zastavení souprav v obou tubusech a opuštění prostoru nouzovou únikovou štolou. Tato je větrána čerstvým vzduchem a z prostoru stanice jsou zároveň odsávány škodlivé plyny. Prostor stanice je monitorován videosystémem, vybaven komunikačním zařízením a z psychologického hlediska přesvětlen.\n\nMitholz je stanice se stejnou funkcí zajištění bezpečnosti pro cestující jako Ferden, navíc však plní i funkci servisní stanice tunelu.\n\nPro zajištění bezpečnosti a provozu samotného je celý tunel rozdělen do úseků a vybaven celkem 12 dohledovými a bezpečnostními monitorovacími centry. Z hlediska bezpečnosti jsou centra vybudována v páru, samostatně pro východní a západní tubus s na sobě nezávislým provozem. Centra obsahují potřebnou technologii železniční infrastruktury, ventilace a zabezpečení. Centra pracují bezobslužně a jsou sledovány z řídícího centra ve Spiezu pomocí dvou místních center v Frutigenu a Raronu.\n\nStavba LBT byla rozdělena do dílčích sekcí z důvodu optimalizace technologického postupu ražby. Nejprve byly vyrubány štoly Mitholz, Ferden a Steg jako přístupové tunely a slouží jako mezilehlá přístupová místa k jádru tunelu. Z těchto vnitřních bodů, stejně jako od portálů byla vedena ražba tubusů rozdělená do 11 sekcí. Tato koncepce stavby umožnila rozdělení celé délky tunelu na kratší úseky o maximální délce 10,2 km. Z jihu postupovaly dva důlní kombajny (TBM) určené pro rubání tubusu ve tvrdé skále. Jednalo se o postup od portálu Steg, tunelové odbočky, a od portálu Raron v délce 10 km východního tubusu. Ve všech dalších sekcích byla použita tradiční metoda tryskání pro ražbu v měkčích částech horniny masivu.\n\nCelá organizace stavby byla zaměřena na krátkou dobu výstavby a brzké uvedení do provozu v roce 2007, alespoň části tunelu. Podle harmonogramu byla ražba dokončena koncem roku 2004 posledním průlomem v sekci mezi Mitholzem a Ferdenem. Větší část vnitřní stavby byla provedena v průběhu let 2004 a 2005. Železniční infrastruktura byla instalována v letech 2005 a 2006.\n\nPři trasování LBT tunelu byl proveden důkladný geologický průzkum. Důvodem byly nejen standardní postupy před zahájením prací v trase tunelu, ale i situace, která nastala při ražbě staršího Lötschberského železničního tunelu. Hloubková sondáž byla ražena ze severu v délce 9,4 km od Frutigenu z okresu Kandersteg v letech 1994 až 1996. Mimo této průzkumné štoly byla provedena celá řada dalších sondáží a průzkumných vrtů, které poskytly důležité geologické informace o Lötschberském masivu. Výsledkem průzkumu bylo zmapování tektoniky a geologie vrstev masivu v místech, kudy LBT prochází. Směrem od portálu Frutigen se v délce 3,5 km nachází flysové pásmo složené z takzvaného taveyannazu, vrstvy tvrdých vulkanických pískovců a deskových útvarů. Následně LBT prochází skrz nižší vrstvy Wildhornské desky. Toto je extrémně drobně šupinatá oblast téměř horizontální nebo mírně šikmo k jihu se svažující oblast. Většina geologických přesmyků a záhybů vrstev nebyla problematická vzhledem ke stavbě tunelu. Doldenhornský příkrov má jiný typ struktury, jednotlivé vrstvy jsou sice uspořádány pod velkým úhlem, ale na rozdíl od Wildhornské desky nejsou šupinaté. V některých místech byly nalezeny silné vrstvy malmu a bílé křídy, které mají tendenci tvořit krasové oblasti a principiálně mohou stahovat vodu na úroveň raženého tunelu. Vzhledem k tomu, že oblast Kandertal zasahuje až pod úroveň LBT, byla trasa odkloněna tak, aby se vyhnula vodou nasyceným horninám, které vznikly působením ledovce. Na jih od Kanderstegu se nachází Doldenhornský příkrov s primárním sedimentem pokrývající masiv Aar. Tato sekce prochází přes rozdrobené skály („Kakirite“) a měkké, plastické a šupinovité sedimenty. Tunel dosahuje masivu Aar zhruba 14,5 km od portálu Frutigen, kde masiv obsahuje žulu a granodiority, které vzhledem k vysokému nadloží mají tendenci k náhlému praskání. Na jihu se nachází příkře uložené staré krystalické vrstvy ruly, břidlice a v některých místech i amfibolity. V Jungfrau Wedge ukázaly průzkumy příkrovy základní Helvetické zóny severně od masivu Aar, početné, a v některých případech extrémně silné vrstvy fylitů, stejně tak uhlíkové koryto, které je možná uhelné ložisko vzniklé stlačením v těchto skalách. Poslední 2 km před portálem Raron jsou z velké části tvořeny jižními původními sedimenty masivu Aar, ve kterých se nachází vápenec, pískovec a v některých případech slídová břidlice. Těsně před portálem Raron protíná tunel starou krystalickou rulu v délce přibližně 500 m.\n\nHistorie LBT není tak obsáhlá jako u Gotthardského úpatního tunelu, přesto je mezi nimi úzká souvislost vzhledem k budování rychlostní železnice ve Švýcarsku.\n\n• 1906 byla založena alpská drážní společnost Bern-Lötschberg-Simplon (BLS) se záměrem vybudování přímého železničního spojení Bern-Wallis-Itálie • 1913 otevření Lötschberské dráhy • 1915 BLS otevírá Grenchenskou dráhu spojující Itálii skrz Simplonský tunel přes Bern s Francií • 1960 se objevují první návrhy na stavbu úpatního tunelu mezi kantony Bern a Wallis.\n\n• 1983 Spolková rada Švýcarska se staví kladně ke stavbě nové železnice přes Alpy, více-méně je však projekt hodnocen jako předčasný • 1986 zahajuje NRLA (NEAT) plánování nového projektu spojení pod Alpami (Švýcarská konfederace, SBB a BLS) a zvažuje 5 variant realizace: Lötschberský úpatní tunel-Simplon, Gotthardský úpatní tunel, Ypsilon (Gotthard), Splügen 1 a Splügen 2 • 6. prosince 1987 se v referendu vyjadřuje 57% občanů pro projekt „Železnice 2000“.\n\n• 4. listopadu 1991 je Švýcarskou radou rozhodnuto o stavbě nového železničního spojení • 8. května 1992 je dokončeno rozšíření původní Lötschberské tratě na dvoukolejnou trať • 27. září 1992 je v referendu 63,5% odsouhlaseno tzv. „Alpské referendum“ ohledně tranzitní dopravy v Alpách • 16. prosince 1992 schvaluje parlament tranzitní smlouvu s Evropským společenstvím (EU) • 8. června 1993 je založena BLS AG AlpTransit; 100% vlastněná dceřinou společností BLS • 20. února 1994 byla doplněna švýcarská ústava (schváleno 52%) o ochraně Alp • 12. dubna 1994 je zahájen geologický průzkum v Kandertalu ražbou průzkumného tunelu • 24. dubna 1996 Spolková rada schvaluje výstavbu Lötschberského úpatního tunelu • 29. listopadu 1998 je v referendu schváleno financování veřejné dopravní infrastruktury • 5. července 1999 je proveden první odstřel tunelu u Mitholzu\n\n• 11. června 2001 se rozbíhá realizace koridoru „Železniční dálnice“ mezi Německem a Itálií přes Lötschberg • 6. prosince 2004 je zahájena instalace tratě v západním tubusu • 28. dubna 2005 je učiněn poslední průlom ve východním tubusu • 6. června 2006 je zahájen zkušební provoz na elektrifikované jižní části tunelu • 24. července 2006 je zatlučen „zlatý hřeb“, tedy trasa byla kolejově propojena • Od prosince 2006 probíhají elektrické zkušební jízdy rychlostí až 280 km/h • 15. června 2007 je slavnostně otevřena nová lötschberská trať předáním stavby do provozu pod provozovatele BLS • 16. června až 12. srpna 2007 probíhá zvyšování provozní zátěže s komerčními vlaky • 9. prosince 2007 je tunel uveden do úplného provozu\n\n\n"}
{"id": "220346", "url": "https://cs.wikipedia.org/wiki?curid=220346", "title": "Achil", "text": "Achil\n\nAchileas je mužské křestní jméno řeckého původu. Význam jména není přesně znám. Někdy bývá vykládáno z řeckého \"Achilleus\" jako \"můj bratr\". Jindy z řeckého \"ochejlos\" jako \"bez ryb, bez rtů\". Vykládá se také jako \"syn hada\". Případně se také spojuje s řekou Achélóos u Tróje. Další varianty jména jsou Achiles, Achilles, Achilleas, Achil.\n\nPodle maďarského kalendáře má svátek 2. listopadu.\n\nAchilek, Lešek\n\n\n"}
{"id": "220348", "url": "https://cs.wikipedia.org/wiki?curid=220348", "title": "1972 v letectví", "text": "1972 v letectví\n\nTento článek obsahuje seznam událostí souvisejících s letectvím, které proběhly roku 1972.\n\n\n\n\n\n\n<---===Duben===\n\n\n\n\n\n\n"}
{"id": "220349", "url": "https://cs.wikipedia.org/wiki?curid=220349", "title": "Pes hyenový", "text": "Pes hyenový\n\nPes hyenový, možno také hyenovitý (\"Lycaon pictus\") je nápadně zbarvená psovitá šelma, obývající větší část subsaharské Afriky. Žije ve smečkách majících složitou hierarchii. Jsou to velmi úspěšní lovci, schopní ve smečce ulovit několikanásobně větší kořist, než jsou sami.\n\nPes hyenovitý je rozšířen roztroušeně po celé východní a Jižní Africe. Jeho přirozeným biotopem jsou savany a polopouště, ale také hory až do výšky 3000 m n. m. Byli pozorování i na vrcholu Kilimandžára.\n\nPes hyenovitý je nápadně zbarvená šelma s černým, hnědým, bílým a žlutým zbarvením srsti. Má dlouhé nohy, poměrně malou hlavu, štíhlé tělo a krátký a velice masivní čenich a tlamu. Na všech nohou má jen čtyři prsty, což je mezi psovitými šelmami poměrně neobvyklé. Tělo je 80 - 110 cm dlouhé, ocas je 30 – 40 cm dlouhý a hmotnost se pohybuje od 17 do 36 kg.\n\nStejně jako ostatní psovití je i pes hyenovitý vysoce společenské zvíře, které žije ve smečkách tvořených 6, někdy až 90 jedinci, z nichž se však zpravidla rozmnožuje pouze jeden dominantní pár. Ve smečkách se členové dorozumívají pomocí různých postojů, jako je olizování tlamy výše postaveným jedincům těmi podřízenými, ale také hlasových projevů. Zvláště komplikované a důležité jsou zdravící rituály, které se odehrávají před začátkem lovu a slouží k upevnění sociálních rolí ve smečce. Psi hyenoví jsou toulaví a při hledání kořisti urazí značné vzdálenosti; pouze v době, kdy jsou mláďata ještě malá, zůstávají delší dobu na jednom místě v blízkosti nor. Po většinu dne psi hyenovití odpočívají ve stínu a čistí si srst podobně jako kočky. Na lov se vydávají hlavně brzo ráno a večer nebo za měsíčných nocí.\nPes hyenovitý je jediná psovitá šelma, která je výhradně masožravá. Po setmění, když se odbydou zdravící rituály, vyráží smečka pátrat po kořisti. Živí se především velkými africkými kopytníky. Mohou jí být gazely, impaly, pakoně, buvolci, prasata bradavičnatá i zebry. Jakmile psi spatří stádo, chvíli je zvolna následují, vybírají si vhodnou oběť a pak zahájí honičku. Mohou se od začátku soustředit jen na jednu oběť nebo sledovat více zvířat, z nichž si vyberou obvykle to nejslabší nebo nejpomalejší. Při vlastním lovu se však smečka, zřejmě na základě hlasových signálů, \"domluví\" a společně zaměří na jedno zvíře. Když zvíře dostihnou, snaží se do něj zakousnout. Menší kořist (gazela, impala) uchopí za krk a strhnou, větším (zebra, pakůň) se zakusují do zadních končetin a ocasu, aby je zastavili. Buďto se pokusí zvíře povalit, nebo mu ještě ve stoje roztrhnou břicho a hrdlo. Přitom jeden ze psů často drží kořist (hlavně zebru) za čenich, aby se nemohla bránit. Jakmile psi rozsápou břicho, na kořist se navalí celá smečka a všichni psi hned začnou žrát, často dříve, než je kořist zcela mrtvá. Na úlovku si pochutnávají všichni bez vzájemné nevraživosti. Ve chvíli, když je zvíře mrtvé, dospělí psi uvolní místo pro mláďata, aby se nasytila nejdřív. Opozdilcům často nasycení psi maso vyvrhnou.\nNěkteří členové smečky se vrátí do pelechu a vyvrhnou potravu dospělým, kteří hlídali malá mláďata. Díky dokonalé souhře a velmi složité taktice dokáží psi hyenoví s úspěchem ulovit kořist i mnohem větší, než jsou sami, jako například zebru nebo dokonce buvola.\n\nPsi hyenoví mají velmi početné vrhy. Samice rodí obvykle 10 až 11 mláďat (výjimečně až 21), doba březosti je 69 až 73 dny. Mláďata se skrývají v noře opuštěné například hrabáčem nebo prasetem bradavičnatým. Mláďata po narození nevidí, ale ve dvou týdnech se jim otevřou oči a brzy se vydávají ven z nory. Sají asi 3 měsíce a již od 2 týdnů se přikrmují natrávenou potravou, kterou jim členové smečky vyvrhnou. O mláďata se stará celá smečka a dokrmí i mláďata, která přišla o matku. V 6 měsících se mladí psi začínají učit lovu a doprovázejí smečku.\n\nPsi hyenovití jsou skvělí běžci. Dokáží vyvinout rychlost okolo 65 km/h (některé zdroje udávají i přes 70 km/h), což je řadí na špičku mezi psovitými šelmami (spolu s chrty, vlky, liškami šedými a kojoty). Touto nebo mírně nižší rychlostí jsou schopni běžet i několik kilometrů (udává se 3-5). Smečka navíc při honičce vzorně spolupracuje, psi si dokážou kořist vzájemně nahánět a střídat se ve vedení. Není proto divu, že úspěšnost jejich lovu dosahuje okolo 80 %, čímž se řadí mezi nejúspěšnější šelmy světa.\n\nPro člověka, který lov pozoruje, působí trhání ještě živé kořisti velmi drasticky. Proto měl pes hyenovitý pověst kruté a nebezpečné šelmy, která nebyla dlouhou dobu vůbec chráněna. V současné době je pes hyenovitý v celé Africe přísně chráněn, jako druh ohrožený vyhubením. Kromě lovu ho ohrožuje zejména nákaza psinky, šířená toulavými domácími psy, další infekční choroby a fragmentace životního prostředí. Odhaduje se, že v současné době (2012) žije ve volné přírodě asi 6 600 psů, přičemž jen 1 400 jsou plně dospělí jedinci.\n\nPsi hyenovití jsou v Česku chováni pouze v ZOO Dvůr Králové. Od srpna 2019 také v ZOO Dvorec. Jejich první odchov na českém území se však podařil v roce 1957 v Zoo Praha.\n\n\n\n\n"}
{"id": "220351", "url": "https://cs.wikipedia.org/wiki?curid=220351", "title": "Aida (jméno)", "text": "Aida (jméno)\n\nAida je ženské rodné jméno, které poprvé použil a snad i vytvořil francouzský egyptolog A. Mariette v příběhu, z něhož vznikla slavná opera Giuseppe Verdiho z roku 1871. Hrdinka Aida je zde habešskou princeznou a Mariette tvrdil, že jméno pochází ze starého Egypta, což se nepodařilo prokázat. Jako poměrně běžné rodné jméno se začalo dávat až pod vlivem Verdiho opery počátkem 20. století.\n\nPodobně znějící jméno se vyskytuje v arabštině, kde se vyslovuje s přízvukem na „i“ a snad znamená „návštěvníka“ či „odměnu“, v japonštině a v dalších mimoevropských jazycích.\n\nJmeniny se slaví v Itálii 31. srpna, v Polsku 2. ledna nebo 28. června.\n"}
{"id": "220356", "url": "https://cs.wikipedia.org/wiki?curid=220356", "title": "Ba'al (Hvězdná brána)", "text": "Ba'al (Hvězdná brána)\n\nBa'al (představitel - jihoafrický herec Cliff Simon) je smyšlená postava ze sci-fi seriálu Stargate SG-1. Poprvé se objevil v páté sérii jako jeden z vládců soustavy, od osmé série se stává jednou z hlavních postav. Posléze se stává jediným přeživším Goua'uldem. Kromě jiného je Ba'al jednou z ústředních postav ve druhém filmu .\n\nBa'al je inteligentní a prohnaný vládce soustavy. Na setkání vládců soustavy hlasoval Ba'al pro přijetí Anubise zpět do řad vládců. V epizodě \"Kobka\" zajal Jacka O'Neilla a mučil jej, aby z něj získal informace. Ba'al se nakonec obrátí proti Anubisovi spolu s ostatními Vládci soustavy. Přebírá velení jejich společné flotily a ničí Anubisovu mateřskou loď na Langaře . V epizodě \"Mstitel\" pomocí počítačového viru Avenger, úpravou původního programu a pomocí automatické aktualizace protokolu brány rozšířil nový virus a sabotoval celou síť hvězdných bran.\n\nPo té co je Anubisova flotila zničena v epizodě \"Ztracené město\", najde Ba'al Tartarus a získá kontrolu nad Kull bojovníky. Během invaze replikátorů, Ba'al kontaktuje SGC, aby prozradil Anubisův plán použít zbraň na planetě Dakara a zničit veškerý život v galaxii. Pomáhá Carterové a Jacobovi/Selmak při kalibraci zbraně pro zničení replikátorů. Poskytuje také prostředky pro vytočení všech hvězdných brán v galaxii současně.\n\nV epizodě \"Návrat vysloužilého boha\" pošle Ba'al do SGC videozáznam. Na záznamu oznámil, že chce pouze podnikat a žít na Zemi v míru. Slibuje, že nezpůsobí žádné potíže. Ale pokud někdo z lidí nebo Jaffů na něj znovu zaútočí, odpálí naquadahovou bombu někde ve Spojených státech. V přestrojení za podnikatele, hrdě oznamuje převzetí velké korporace Hammel Technologies. Gerakovým Jaffům se podaří Ba'ala zajmout a Gerak jej zabije. Carterová však zjistí, že Ba'al experimentoval s technologii klonování a že Ba'al, který byl zabit Gerakem je pouze jedním z mnoha jeho klonů.\n\nPo té, co si Ba'al uvědomí hrozbu, kterou představují Oriové, začne vymývat mozky Jaffům z Vysoké rady a tvrdí, že pouze pod jeho velením dokáží se Jaffové ubránit Oriům. Teal'c a Bra'tac odhalí Ba'alovo spiknutí a Ba'alův klon je zabit týmem SG-1. Ba'al se také snažil vybudovat si své vlastní impérium tím, že kradl hvězdné brány. SGC s pomocí Neruse najde další klon Ba'ala a jeho Ha'tak je zničen Luciánskou aliancí po té co loď \"Odyssey\" zízká zpět všechny hvězdné brány.\n\nV epizodě \"Ba'alovy klony\" navrhuje opětovné spojenectví jako při zničení replikátorů. Chce pomoci týmu SG-1 s hledáním zbraně proti povzneseným bytostem výměnou za to, že SG-1 zničí všechny jeho klony, kteří se proti němu prý spikli. Chtěli totiž použít zbraň antiků na Dakaře k zabití všech živých bytostí v galaxii. SG-1 pomocí přijímače v Ba'alově Al'keshi najde všechny Ba'alovy klony, avšak těm se nakonec podaří z SGC uniknout.\n\nSG-1 se setkává s dalším Ba'alovým klonem při hledání Merlinovy zbraně. Ba'al spolu s Adrií, jsou nuceni pracovat s SG-1 překonat různé překážky Morgany Le Fay chránící Merlinovo místo posledního odpočinku.\n\nV epizodě \"Panství\" zajme Ba'al SG-1 a Adrii. Implantuje Adrii jednoho ze svých naklonovaných symbiontů. Tok'rové se pokouší symbionta z Adrie vyjmout, avšak ten uvolňuje do jejího těla toxin, který nakonec donutí Adrii k povznesení.\n\nVe filmu \"Hvězdná brána: Návrat\", je zajat poslední Ba'alův klon a skutečný Ba'al změní historii tím, že cestuje zpět v čase, aby vymazal program hvězdné brány z historie. V alternativní časové linii byl zrazen a zabit jeho královnou Qetesh. SG-1 opraví časovou osu pomocí Ba'alova stroje času a Tok'rové vyjmou symbionta z posledního Ba'al klonu.\n"}
{"id": "220357", "url": "https://cs.wikipedia.org/wiki?curid=220357", "title": "Integrated Truss Structure", "text": "Integrated Truss Structure\n\nIntegrated Truss Structure je téměř 100 m dlouhý nosník, který tvoří strukturální páteř Mezinárodní vesmírné stanice. Jsou k němu připevněny celkem čtyři páry solárních panelů o celkovém výkonu 110 kW, radiátory termoregulačního systému, nepřetlakové plošiny pro experimenty a další zařízení.\n\nV počátečních plánech pro stanici Freedom bylo použito mnoho různých návrhů pro hlavní nosník, všechny však byly zamýšleny jako samostatně vynášené díly, na které by astronauti namontovali zařízení až při výstupech do vesmíru. Po přehodnocení návrhů v roce 1991 NASA zvolila kratší prefabrikované kusy, jejichž instalace je jednodušší.\n\nPrvní část nosníku Z1 byla vynesena při misi STS-92 v říjnu 2000. Používala se jako dočasná ukotvovací pozice pro nosník P6 a solární panely, které byly připojeny při následující misi STS-97. Přestože část Z1 není součástí hlavního nosníku, stala se první trvalou konstrukční částí ISS. Velmi podobná trámu byla dobrým základem pro budoucí rozšíření o hlavní nosník a kostru stanice. Obsahuje agregát silového gyroskopu (' - CMG), elektrické vedení, komunikační zařízení a dva plazmové kontaktory navržené na neutralizaci statické elektrické energie stanice. Nosník Z1 je nepřetlakový, ale obsahuje dvě přípojná místa spojovacího uzlu CBM (') pro lehká připojení a datovou komunikaci. Na jedno místo je připojen modul \"Unity\", na druhé byl dočasně připojen PMA-3. V říjnu 2007 byla část P6 přesunuta na svou konečnou pozici hned za P5 a nosník Z1 v současné době nespojuje žádné elementy. Jsou na něm nainstalovány pouze gyroskopy, komunikační zařízení a plazmové kontaktory.\n\nNosník S0 (označován též jako \") formuje centrální páteřní část Mezinárodní vesmírné stanice. Byl připevněn na vrchol laboratorního modulu Destiny při misi STS-110 v dubnu 2002. S0 přivádí energii k přetlakovým modulům stanice a odvádí teplo z modulů k nosníkům S1 a P1. Nosník S0 není připevněn přímo ke stanici, ale je spojen čtyřmi moduly k nosníkové konstrukci stanice.\n\nNosníky P1 a S1 (\") jsou připojeny k nosníku S0 a mají na sobě umístěny vozíky na přenos Canadarm2 a astronautů k pracovním místům kolem vesmírné stanice. Na každém nosníku jsou připevněny tři radiátory termoregulačního systému, přes které protéká 290 kg amoniaku. Nosník S1 byl vynesen při letu STS-112 v říjnu 2002 a nosník P1 při letu STS-113 v listopadu 2002. Podrobný návrh, testy a výroba obou nosníků byla přidělena firmě McDonnell Douglas (nyní Boeing) v Huntington Beach, Kalifornie. První části byly vyrobeny v roce 1996. Za tři roky byl dodán první nosník.\n\nNosníky P2 a S2 byly v původním plánu stanice Freedom plánovány pro uložení raketových motorů. Jelikož ruské části stanice také poskytují tuto funkci, místo pro motory nebylo nutné a tak bylo z plánů Mezinárodní vesmírné stanice vypuštěno. Části P2 a S2 byly tedy zrušeny.\n\nNosníky P3/P4 byly připojeny na nosník P1 při misi STS-115 raketoplánu Atlantis, který odstartoval 9. září 2006. P3 a P4 obsahují pár solárních panelů, termoregulační radiátor, rotační mechanismus, který dovoluje pohybovat solárními panely a spojuje oba nosníky. Po instalaci přes tento mechanismus neprocházela energie, takže vygenerovaná elektřina ze solárních panelů byla použita pouze v segmentu P4 a ne pro zbytek stanice. Následně v prosinci 2006 byly při misi STS-116 provedeny změny v zapojení kabelů stanice, aby bylo možno využít i tuto energii. Nosníky S3/S4 - zrcadlový obraz nosníků P3/P4 - byly vyneseny 11. června 2007 při letu STS-117 také raketoplánem Atlantis a byly připojeny k nosníku S1.\n\nHlavní podsystémy částí P3 a S3 obsahují spojovací systémy SSAS ('), rotační spoj SARJ (') a otevřené úložné plošiny UCCAS (\"). Primární funkce P3:\nZákladní strukturu nosníků P3/S3 tvoří šestiúhelníkové hliníkové dílce, čtyři příčky a šest dlouhých nosníků rámu. Nosník S3 má také místa pro EXPRESS Logistics Carriers, prvý byl vynesen v roce 2009.\n\nHlavní podsystémy částí fotovoltaických modulů P4 a S4 (PVM):\n\nSpojovací nosníky P5 a S5 nastavují nosníky P6 resp. S6. Délka nosníků P3/P4 a S3/S4 byla omezena délkou nákladového prostoru raketoplánu, takže tyto krátké části byly potřeba na prodloužení nosníku. P5 byl nainstalován 12. prosince 2006 při prvním výstupu do otevřeného vesmíru za mise STS-116. S5 byl na oběžnou dráhu vynesen misí STS-118 a instalován 11. srpna 2007.\n\nNosník P6 byl druhým segmentem, který byl nainstalován na ISS, protože jsou na něm velké solární panely (SAW), které generují podstatnou část elektrické energie pro stanici. Byl rozvinutý dříve než SAW na nosníku P4. Původně byl připojen k nosníku Z1 a své panely rozvinul při misi STS-97, ale později byly panely nadvakrát srolovány nazpět, aby se uvolnilo místo pro solární panely na nosnících P4 a S4, a to při misích STS-116 a STS-117. Během letu STS-120 byl P6 odpojen od Z1, přesunut na nosník P5. Byly znovu zprovozněny fotovoltaické radiátory a rozvinuty solární panely. Jeden z panelů (2B) byl rozvinut úspěšně, avšak druhý (4B) se při roztahování roztrhl a operace musela být přerušena, když byl rozvinut asi na 80 %. Po opravě byl roztažen na plnou délku. Mise STS-119 připojila nosník S6 na nosník S5 a rozvinula čtvrtý a poslední pár solárních panelů a radiátorů.\n\nHlavním zdrojem energie pro Mezinárodní vesmírnou stanici jsou tři ze čtyř velkých amerických fotovoltaických panelů, které se v současnosti na stanici nacházejí (někdy označovány jako \" SAW). První pár je připojen k nosníkovému segmentu P6, který byl připojen k nosníku Z1 v roce 2000 během mise STS-97. V listopadu 2007 při misi STS-120 byl přesunut na svou konečnou pozici na nosníku P5. Druhý pár byl vynesen a instalován v září 2006 (mise STS-115), ale neposkytoval energii, dokud posádka mise STS-116 v prosinci 2006 nepřepojila elektrické vedení na stanici. Třetí pár byl nainstalován misí STS-117 v červnu 2007. Vynesení a instalace posledního páru proběhlo při misi STS-119 v březnu 2009. Další solární panely měly být nainstalovány na ruské části stanice, ale ty byly zrušeny.\n\nKaždý solární panel je 34 m dlouhý a 12 m široký a je schopen generovat skoro 32,8 kW elektrické energie. Je rozdělen na dvě fotovoltaické plochy s instalačním stožárem uprostřed. Každá plocha obsahuje 16 400 křemíkových fotovoltaických článků, seskupených do 82 aktivních panelů, každý s 200 články. Každý článek má plochu 8 cm², na které je 4 100 diod.\nKaždý panel byl při vynesení složen. Na oběžné dráze se panely pomocí stožáru uprostřed rozvinuly do plné délky. K otáčení panelů za Sluncem se používá zařízení známé jako \" (BGA).\n\nSolar Alpha Rotary Joint (SARJ) je hlavní rotační zařízení, které umožňuje solárním panelům sledovat Slunce. V normálním provozu se zařízení během jednoho oběhu otočí o 360°. Jeden SARJ je umístěn mezi nosníky P3 a P4 a druhý mezi nosníky S3 a S4. Když jsou v provozu, tak se pomalu otáčejí, čímž umožňují solárním panelům být stále natočené na Slunce. Každý SARJ má průměr přibližně 3 m, hmotnost 1130 kg a může se nepřerušovaně otáčet pomocí ložiska a servomotoru. Pomocí elektrického převáděcího zařízení \" (UTA), které se nachází uvnitř SARJ, proudí veškerá vygenerovaná elektrická energie z panelů. SARJ byl navržen, zkonstruován a testován firmou Lockheed Martin a jejími dodavateli.\n\nJednotka \" (SSU) slouží na regulaci sebrané energie ze solárních panelů během insolace - času, když na sluneční panely dopadá sluneční světlo. Svazek 82 vodičů vede od solárních panelů přímo do SSU. Řízení výstupů každého kabelu reguluje množství přenesené energie. Nastavení výstupního napětí je řízeno počítačem a v normálních podmínkách je nastaveno na 140 V. SSU má přepěťovou ochranu udržující výstupní napětí pod 200 V, což je maximum pro všechny operační podmínky. Rozměry SSU jsou 81,3 × 50,8 × 30,5 cm a hmotnost 84 kg.\n\nSystém na uskladnění elektrické energie se skládá z dobíjecí a vybíjecí jednotky (BCDU) a dvou bateriových bloků (ORU). BCDU má dvě funkce. Nabíjí bateriové bloky během insolace a odvádí energii z bateriového bloku (přes DCSU) během noci. BCDU má kapacitu nabíjení 8,4 kW a vybíjení 6,6 kW. Také monitoruje stav baterií a chrání před výpadky energie.\n\nKaždý bateriový blok (ORU) je složen z 38 lehkých Ni-H článků a přidruženého mechanického a elektrického zařízení. Má kapacitu 81 Ah a 4 kWh. Tato energie je vedena do zařízení stanice přes BCDU resp. DCSU. Baterie mají plánovanou životnost 6,5 roku a vydrží 38 000 cyklů nabití/vybití s 35 % ztrátou výkonu. Každý bateriový blok má rozměry 101 × 91,4 × 45,7 cm a hmotnost 170 kg. Po dokončení stanice jich bude v energetickém systému zapojeno celkem 48.\n\n\n"}
{"id": "220359", "url": "https://cs.wikipedia.org/wiki?curid=220359", "title": "Zonnebeke", "text": "Zonnebeke\n\nZonnebeke je obec v belgické provincii Západní Flandry ve Vlámském regionu.\n\n"}
{"id": "220360", "url": "https://cs.wikipedia.org/wiki?curid=220360", "title": "1975 v letectví", "text": "1975 v letectví\n\nTento článek obsahuje seznam událostí souvisejících s letectvím, které proběhly roku 1975.\n\n\n\n\n\n\n\n\n\n\n\n\n"}
{"id": "220361", "url": "https://cs.wikipedia.org/wiki?curid=220361", "title": "Hodža", "text": "Hodža\n\nZnámí nositelé příjmení Hodža:\n\n\nJméno Hodža se také může vztahovat k:\n"}
{"id": "220362", "url": "https://cs.wikipedia.org/wiki?curid=220362", "title": "Větrné mlýny", "text": "Větrné mlýny\n\nVětrné mlýny je název druhého alba skupiny Klíč. Nahráno bylo v červenci a srpnu 1995 ve studiu Largo. Vydalo ho nakladatelství Venkow v roce 1995. Tvoří jej celkem 14 skladeb. Album získalo zlatou desku.\n\n"}
{"id": "220364", "url": "https://cs.wikipedia.org/wiki?curid=220364", "title": "1974 v letectví", "text": "1974 v letectví\n\nTento článek obsahuje seznam událostí souvisejících s letectvím, které proběhly roku 1974.\n\n\n\n\n\n\n\n\n\n\n\n"}
{"id": "220365", "url": "https://cs.wikipedia.org/wiki?curid=220365", "title": "Karneval Canzonett", "text": "Karneval Canzonett\n\nKarneval Canzonett je název třetího alba skupiny Klíč. Nahráno bylo v červnu a červenci 1997 ve studiu Largo. Vydala ho nakladatelství Venkow a PolyGram v roce 1997. Tvoří jej celkem 15 skladeb.\n\n"}
{"id": "220370", "url": "https://cs.wikipedia.org/wiki?curid=220370", "title": "Koňaboj", "text": "Koňaboj\n\nKoňaboj je moravská hudební skupina na pomezí folk-rocku a world music. Založena byla v roce 2002 ve Vyškově a od svého vzniku hraje moravské a slovenské lidové písně v rockovém podání. \n\nV roce 2003 zvítězila na folkovém festivalu Zahrada v Náměšti na Hané. Ještě v témže roce skupina Koňaboj zamířila do hudebního studia (AV studio ve Vyšším Brodě) a v roce 2004 jí vyšlo u Indies Records (v současné době již Indies Scope) debutové album \"Já sa koňa bojím\". Na natáčení alba se podílela i cimbálová muzika Zádruha z Dolních Bojanovic. Album obsahuje celkem 15 písní a najdete mezi nimi např. \"Dojdi ty, šohajku\", \"Padalo jabĺčko\" nebo \"Dvanasta hodyna\". \n\nV únoru 2006 vydala skupina u Indies Records v pořadí již své druhé album s názvem \"Omalovánky\". Deska byla natočena ve studiu Tritón v Horních Černůtkách a závěrečné míchání a mastrování probíhalo pod patronací Miroslava Hrona. Tentokrát si Koňaboj jako hosty k nahrávání dvou písniček přizval hráče na dechové nástroje, se kterými se představil už na festivalu Zahrada 2005. Na albu najdete např. skladby \"Ej, lásko, lásko\", \"Ej, ňechodce parobci\" či \"Dej mně, Bože, ten dar\".\n\nNa začátku roku 2009 skupina oznámila ukončení činnosti, ale už v červnu se opět vrací ke koncertování v pozměněné sestavě. V té době rovněž započala příprava skladeb pro třetí studiové album, které však spatřilo světlo světa až v roce 2011. Album nese název \"Zdálo sa ně, zdálo\" a opět vyšlo u Indies Scope. Kromě stejnojmenné titulní skladby najdete na albu dále např. skladby \"Slavíček zpívá\", \"V zeleném hájíčku\" nebo \"Od Poľany tichý vetrík povievá\", kterou nazpívala slovenská zpěvačka lidových a duchovních písní Anna Servická. \n\nV letech 2013-2016 skupina Koňaboj opět přerušila koncertní i tvůrčí činnost, avšak v roce 2017 již vydala singl \"Hradišťu, Hradišťu\" a v téměř původní sestavě se opět vrátila na pódia.\n\n\n\n\n\n\n\n"}
{"id": "220371", "url": "https://cs.wikipedia.org/wiki?curid=220371", "title": "Thumbcuffs", "text": "Thumbcuffs\n\nPouta na palce (anglicky „Thumbcuffs“; „thumb“ je palec na ruce, „cuffs“ jsou pouta) jsou kovové omezující zařízení, které uzamkne palce ve vzájemné blízkosti.\n\nSkládají se ze dvou silných snýtovaných plechů, mezi kterými je ponechána mezera pro dva otočné segmenty. Plechy jsou opatřeny půlobloukovými hrubě ozubenými otvory, do kterých se uloží palce a ty se přitisknou shora oběma segmenty, které jsou mezi plechy otočně uloženy. Segmenty mají na vnější straně ozuby, které tvoří součást uzamykacího zařízení. To je uloženo v úzkém prostoru mezi snýtovanými plechy.\n\nPouta na palce bývají opatřena pojistkou proti zaklapnutí, která zamezí dalšímu utažení pout. Pojistka se ovládá výčnělkem na konci klíčku, který se zatlačí do otvoru na spodní straně pout, posune část vnitřního mechanismu. Tím jsou pouta zajištěna a chrání tak spoutané palce proti možnému poranění.\n\nPalce se spoutají tak, že se vloží do otevřených pout, přiklopí se otočnými segmenty, ty se zaklapnou a poměrně silně dotlačí. Tím dojde k pevnému obemknutí palců pouty, které zamezí převlečení pout přes klouby palců. Současně se do svaloviny palců vtlačí zuby na spodní straně pout, které jednak bodově zmenší vnitřní průměr pout a sníží tak možnost vyvlečení se z nich, jednak účinně zamezí možnosti protočení palců v poutech. To vede k dalšímu omezení možnosti používat spoutané ruce nebo nohy běžným způsobem.\n\nNěkteré osoby nemají na palcích rukou dostatečně velké klouby a nelze je těmito pouty spoutat; nejsou-li pouta velmi pevně a velmi bolestivě dotažena, palce z nich vždy vyvlečou.\n\nTato pouta mohou být také použita jako toecuffs (pouta na palce u nohou; „toe“ je prst na noze, „big toe“ je palec na noze) uzamknutím palců na nohou ve vzájemné blízkosti. Spoutání palců na nohou těmito pouty je velmi účinné, spoutaná osoba nemůže používat chodidla ani k drobné chůzi, nedokáže bez bolesti a nebezpečí poranění skákat a na spoutaná chodidla se dokáže postavit jen s obtížemi a na krátkou dobu. Dokonce nemůže ani ležet na boku, protože si nemůže opřít chodidla o sebe. Nevýhodou takového spoutání je, že pouta lze nasadit pouze na bosá chodidla. Palce na nohou nelze z těchto pout nikdy vyvléct.\n\nPouta se odemykají klíčkem. Standardní univerzální klíč od pout (handcuff key) (jsou myšlena americká pouta; jediný výrobce českých pout Ralkem též používá nestandardní klíč) nedokáže tato pouta odemknout. Pouta na palce mají podobný, ale mnohem menší klíč.\n\nPřed odemknutím pout se musí napřed uvolnit pojistka, k čemuž slouží další otvor na klíč v blízkosti odemykacího. Klíč se napřed zasune do spodního otvoru a otočením odsune blokovací mechanismus uvnitř. Potom se vloží do horního otvoru a otočením na jednu a druhou stranu se uvolní přilehlé segmenty.\n\nPouta na palce jsou používána zřídka kvůli vyšší možnosti poranění nebo zaškrcení krevního oběhu spoutaných palců. Obvykle jsou místo nich užívána klasická pouta na zápěstí, protože obemykají končetiny větší plochou a dokážou tak lépe rozložit tlak, vznikající při pokusech spoutané osoby o osvobození. Ta jsou ovšem rozměrnější a těžší. Řetízková pouta Ralkem typ 9924 váží 356 g, pouta na palce pouze 97 g.\n\nV ČR je používají speciální jednotky jako je prezidentská ochranka a ve světě BDSM komunita.\n\nPouta na palce jsou zařazena do kategorie mučící zařízení.\n\nPřinejmenším 69 společností ve 12 zemích světa vyrábí, distribuuje nebo prodává pouta na nohy, okovy\nnebo pouta na palce. Patří mezi ně Čína, Česká republika, Jižní Afrika, Jižní Korea, Taiwan a USA.\n\nhttps://web.archive.org/web/20040113211125/http://web.amnesty.org/pages/ttt4-article_13-eng\n\n"}
{"id": "220373", "url": "https://cs.wikipedia.org/wiki?curid=220373", "title": "Grand Prix Kanady 2007", "text": "Grand Prix Kanady 2007\n\n\n\n Fernando Alonso- McLaren MP4/22- 1:16.367\n\n\n\n Lewis Hamilton- McLaren MP4/22- 1:15.707\n\n"}
{"id": "220375", "url": "https://cs.wikipedia.org/wiki?curid=220375", "title": "My Love", "text": "My Love\n\nMy Love \"(Má láska)\" je singl, který napsal Justin Timberlake, Timbaland, T.I. a Nate Hills. Píseň vyšla jako druhý singl z alba FutureSex/LoveSounds. Singl vyhrál cenu Grammy za rok 2007 v kategorii Nejlepší rapová spolupráce.\nNavzdory velkým komerčním úspěchům písně SexyBack, která vyšla v srpnu 2006 byla My Love očekávána ke konci roku 2006. Její vydání ale padlo na září, tedy měsíc po vydání SexyBack.\n\nAčkoli je v písni uveden T.I. jako host, můžeme slyšet hned v předehře písně Timbalanda. Recenze na píseň byly velmi pozitivní, mnoho fanoušků se vyjádřilo k větší oblibě My Love než SexyBack. Singl obdržel plných pět bodů v recenzi na \"Pitchfork Media\", kde My Love vyhlásili i jako nejlepší singl roku 2006.\n\nTimberlake se stal také prvním umělcem od roku 2004, který vedl nepřetržitě americký žebříček Billboard Hot 100 několik týdnů s dvěma různými singly.\nKlip režíroval Paul Hunter a premiéru měl 12. října 2006. Klip zahrnuje i předehru nazvanou \"Let Me Talk to You\", kde se objevuje s Timberlakem i producent písně Timbaland. Videoklip je vesměs černobílý s mnoha tanečníky a nemá daný děj. Existují ale tři verze klipu, které se od sebe liší. První verze zahrnuje celou předehru Let Me Talk to You. Druhá verze je bez předehry a v třetí verzi je předehra zkrácena.\n"}
{"id": "220381", "url": "https://cs.wikipedia.org/wiki?curid=220381", "title": "Zuzana Drhová", "text": "Zuzana Drhová\n\nZuzana Drhová (* 24. července 1963) je česká sociální ekoložka a pražská komunální politička za Stranu zelených.\n\nZuzana Drhová vystudovala Vysokou školu zemědělskou a absolvovala doktorandské studium na Fakultě sociálních věd Univerzity Karlovy. Od roku 1996 do roku 2005 působila v asociaci ekologických organizací Zelený kruh, kde se specializovala na zapojování veřejnosti do rozhodování o životním prostředí. Zabývala se také aplikací Aarhuské úmluvy v praxi. Poté působila v Centru pro sociální a ekonomické strategie Fakulty sociálních věd Univerzity Karlovy, kde se zaměřovala na politiku životního prostředí a udržitelný rozvoj. V současné době je zaměstnána na Úřadu vlády ČR v odboru pro sociální začleňování (Agentura), kde se zaměřuje na sociální aspekty regionální politiky. \n\nOd roku 2010 je členkou Zastupitelstva městské části Praha 13 a předsedkyní klubu Zelení a Piráti pro 13. V letech 2006–2010 byla členkou Zastupitelstva hl. m. Prahy. V letech 2009–2010 zastávala funkci členky předsednictva Strany zelených.\n\nV komunálních volbách v roce 2018 obhájila post zastupitelky městské části Praha 13, když kandidovala jako členka Zelených na kandidátce subjektu \"\"Zelení a Piráti pro 13\"\".\n\n"}
{"id": "220385", "url": "https://cs.wikipedia.org/wiki?curid=220385", "title": "Ateismus v Česku", "text": "Ateismus v Česku\n\nČeská republika bývá označována za jednu z nejateističtějších a nejsekularizovanějších zemí na světě, je považována za misijní území. \nVěra Haberlová ze STEM ku příkladu píše o přibližně 50 % zastoupení ateistů v české společnosti. Při tom však vychází z prostého dotazování na otázku „Věříte v Boha?“, což dále označuje za značně zjednodušující hodnocení, neboť velký podíl takto zařazených respondentů zároveň věří v nějakou jinou „vyšší moc“. Souhrnná skupina osob nevěřících v Boha měla podle zjišťování STEM v červnu 1996 zastoupení 48,8 % české populace a v červenci 1998 to bylo 47,6 %. V roce 1994 se podle společnosti STEM označovalo za ateisty 21,5 % osob starších 18 let a 20,3 % osob ve věku 15–17 let, zatímco dalších 38,2 %, resp. 40,8 % osob uvedlo, že nejsou nábožensky založení.\n\nPo krátkém výkyvu po sametové revoluci v roce 1989, kdy se k nějakému náboženskému vyznání přihlásilo podle sčítání lidu z roku 1991 43,9 % lidí, došlo ke stejně rychlému poklesu. V poměru k počtu občanů, kteří údaj uvedli, bylo bez víry 47,6 % lidí v roce 1991, v roce 2001 64,8 % a v roce 2011 62,4 %. V roce 2011 už se jako věřící deklarovalo pouhých 20,6 % lidí, pouze 13,9 % se hlásilo k nějaké oficiálně uznané církvi. Počet členů těchto velkých standardních církví má klesající tendenci. Podobný demografický vývoj, spojený se stárnutím obyvatelstva, globalizací a konzumním způsobem života, lze pozorovat ve většině vyspělých zemí světa. Některým menším církvím v České republice, jako je Církev bratrská, Apoštolská církev nebo Pravoslavná církev, ovšem počty členů rostou. Obecně se proto soudí, že Česká republika prochází společně s ostatními zeměmi vyspělého světa tzv. ateizací.\n\nPodle výsledků sčítání z roku 2001 podle pohlaví je mužů bez vyznání o 7 % více než žen. Při pohledu podle věku je nejvíce obyvatel bez vyznání (74 %) mezi lidmi mladými 0–30 let, naopak nejméně (28 %) mezi lidmi od 60 let. Při rozdělení podle vzdělání jsou mezi obyvateli bez vyznání nejvíc zastoupeni lidé s vyšším vzděláním. Je možné říci, že čím vyšší vzdělání, tím více je lidí bez náboženského vyznání.\nPři průzkumu Evropské komise Eurobarometr na počátku roku 2005 uvedlo jako konstatování nejbližší svému přesvědčení 19 % obyvatel Česka, že věří, že Bůh je. To je po Estonsku (16 %) druhá nejnižší hodnota z 25 zemí EU při průměrné hodnotě 35 %.\nDále 50 % uvedlo, že věří, že je nějaký druh duchů nebo životní síly, což je naopak po Estonsku (54 %) a Švédsku (53 %) třetí nejvyšší hodnota při průměru 27 %.\nZato 30 % uvedlo, že nevěří, že by cokoli z toho bylo. To je druhá nejvyšší hodnota po Francii (33 %) při průměru 18 %. Ve Francii přitom odpovědělo víc respondentů kladně na otázku, jestli věří, že Bůh je (34 %).\nNakonec 1 % uvedlo, že neví, při průměru 3 %.\nPrůzkumu se za ČR zúčastnilo 1037 lidí, celkem 32 897 lidí. Zpráva se důsledně vyhýbá označení některé skupiny jako ateisty.\n\nPodle sčítání lidu v roce 2011 se v Česku 34,5 % obyvatel (včetně dětí) k žádné víře nehlásí. Přičemž muži z 36 % (v českých krajích 39,5 % a v moravských krajích 30,4 % – tj. včetně Kraje Vysočina) a ženy z 33,1 % (37,4 % v Čechách a 26,6 % na Moravě). K nějaké konkrétní církvi se hlásí 14 % obyvatel (9,6 % v Čechách a 20,9 % na Moravě), 6,8 % se hlásí k víře bez konkrétní církve, ale plných 44,7 % lidí údaj nevyplnilo, což snižuje význam údajů. Avšak podle sociologů náboženství a religionistů to souvisí právě s obecnou nechutí k vyplňování údajů ve sčítání. Na příkladu Jihomoravského kraje je vidět, že údaje o víře neuvedlo především obyvatelstvo bez vzdělání, kdežto bez náboženské víry je procento mezi vysokoškolskými obyvateli o více než 13 % vyšší než u lidí bez vzdělání. Věřící se liší také podle pohlaví a věku (muži a ženy přibližně stejně ve věkové skupině do 15 let, ale ve věkové skupině nad 70 let muži tvoří jen 35 % věřících) či udané národnosti (česká 22,6 %, moravská 39,9 %, slezská 47,4 %). Nevěřící jsou méně v malých obcích.\n\nZpráva St Mary's University v Londýně publikovaná v roce 2018 ukazuje, že v České republice se 91 % osob ve věku 16-29 let nehlásí k žádnému náboženství.\n\nAteismus a bezvěrectví v Česku není důsledkem jen čtyřicetileté vlády komunistického režimu v druhé polovině 20. století. Na českou (ale i evropskou) religiozitu měly vliv především modernizační procesy 19. století (průmyslová revoluce).\n\nVelká francouzská revoluce (například kult Rozumu) a v Česku Toleranční patent je známkou postupné ztráty vlivu do té doby monopolní katolické církve. Rostoucí vzdělanost (povinná školní docházka) také přispěla k těmto tendencím. Okolo roku 1800 tzv. \"Atheismusstreit\" (Johann Gottlieb Fichte) měl vliv na německou filozofii (mladohegelovci). Ateismus v Česku je největší na severu a západě Čech. Tedy v oblastech sousedících s oblastí, kde bývala Německá demokratická republika, která je nyní také velmi ateistická. Už Durynsko a Sasko bylo centrem sekularizace v době Výmarské republiky. \n\nHeslo „Pryč od Říma“ vzniklo původně v roce 1897 a zahájilo masové přestupy Němců i Čechů k evangelickým církvím. Jeho masarykovská verze z počátků první republiky vedla ke vzniku Československé církve husitské, zformované převážně z katolických kněží, kteří svou mateřskou církev opustili. Část bývalých katolických věřících přešla k církvím protestantským, část k církvi husitské a část se stala bezkonfesijními.\n\nPo 1. světové válce byl v Praze stržen Mariánský sloup. Výnos z roku 1918 zdobrovolnil účast žáků na náboženských úkonech. Roku 1919 byl zaveden fakultativní občanský sňatek (původní návrh, který měl naplňovat odluku státu a církve, že manželství je smlouvou občanskou, byl pod pohrůžkou lidovecké strany přepracován).\n\nPo převzetí moci komunisty v únoru 1948 začalo masivní pronásledování církví, které se v polovině padesátých let proměnilo v systematickou, obtížnou šikanu. Církve byly podřízeny státnímu dozoru, církevní činnost podléhala tzv. státnímu souhlasu. Část římskokatolických kněží se stala členy kolaborující organizace Pacem in Terris. Ačkoliv vládnoucí ideologie marxismu-leninismu byla otevřeně protináboženská, nemůže toto být jedinou příčinou českého národního odklonu od náboženství vůbec. V jiných komunistických zemích, jako je Polsko, nebo federální republika tehdejšího soustátí, Slovensko, totiž zůstala míra religiozity velmi vysoká.\n\nOrganizovanou skupinu ateistů v ČR představuje \"Občanské sdružení ateistů České republiky\", člen mezinárodní organizace ateistů \"Atheist Alliance International\" (AAI).\n\n\n"}
{"id": "220396", "url": "https://cs.wikipedia.org/wiki?curid=220396", "title": "Maybach Exelero", "text": "Maybach Exelero\n\nMaybach Exelero je vysoce výkonné supersportovní dvoumístné kupé, postavené na podvozku luxusní limuzíny Maybach 57, navržený a vyrobený německou automobilkou Maybach v jediném exempláři pro testování nové generace širokých vysokorychlostních pneumatik firmy Fulda (\"Fulda Carat Exelero\") byl představen v květnu 2005. \n\nSpolupráce Maybachu, Fuldy a karosářské firmy Dörr & Schreck začala už ve třicátých letech 20. století, šlo o projekt velmi rychlého vozu s označením SW38. Ten měl překonat v té době magickou hranici 200 kilometrů za hodinu a zároveň měl sloužit k testům vysokorychlostních pneumatik, což mělo přinést Fuldě obchodní úspěch na německém i světovém trhu. Vůz sice požadované rychlosti dosáhl a testy byly úspěšné, ale nikdy se sériově nevyráběl; projekt skončil se začátkem druhé světové války.\n\nDesignem Exelera byla pověřena vysoká škola ve Pforzheimu, karoserie prototypu byla vyrobena turínskou firmou \"Stola\" ve spolupráci s návrháři DaimlerChrysler AG. Zvýšení objemu motoru, nastavení turbodmychadel provedli specialisté z \"Mercedes Car Group\" v Untertürkheimu.\n\nS vozem Exelero s pneumatikami 315/25 ZR 23 dosáhl německý automobilový závodník Klaus Ludwig na zkušebním okruhu v severoitalském Nardo světového rekordu 351,45 km/h v kategorii limuzín na sériově vyráběných pneumatikách (test probíhal podle specifikací FIA). Automobil si zahrál v německém seriálu Kobra 11.\n\n\n\n"}
{"id": "220397", "url": "https://cs.wikipedia.org/wiki?curid=220397", "title": "Alban (jméno)", "text": "Alban (jméno)\n\nAlban je mužské křestní jméno latinského původu. Je odvozeno od latinského slova \"albus\" a vykládá se jako „bílý“. Podle jiného výkladu jméno označuje člověka pocházejícího z města \"Alba Longa\" (nyní \"Castel Gondolfo\") nacházejícího se jihovýchodně od Říma.\n\nPodle českého kalendáře má svátek 1. března.\n\nAlbík, Al, Alba\n\n\n"}
{"id": "220400", "url": "https://cs.wikipedia.org/wiki?curid=220400", "title": "Stroj času (román)", "text": "Stroj času (román)\n\nStroj času (\"The Time Machine\") je vědecko-fantastický román anglického spisovatele Herberta George Wellse z roku 1895.\n\nPoutník v čase se pomocí svého neobyčejného vynálezu dostane až do osmistého třetího tisíciletí, kdy se lidský rod ve svém vývoji změnil k nepoznání. V té době existují dvě velmi odlišné lidské větve: něžní, bezbranní a naivní eloiové a krutí ale pracovití morlokové.\n\nPoutník v čase, vědec zabývající se hledáním čtvrté dimenze v prostoru, se díky svému vynálezu neobyčejného stroje přenáší do daleké budoucnosti, do roku 802 701. Lidstvo v průběhu svého vývoje dosáhlo splnění některých svých tužeb – krásní človíčci eloiové žijí ve zdánlivě spravedlivém společenství na nohách zašlé kultury, ale zároveň postrádají některé přirozené obranné schopnosti, například přizpůsobivost vůči měnícím se životním podmínkám. To může být samozřejmě pro cizince z jiné doby a jiného světa klíčem k pochopení dalších záhad, na něž nenachází jednoznačnou odpověď: kdo jsou to morlokové a jak je uspořádán jejich život pod zemí, co určilo vývoj jejich druhu a kam se bude ubírat život dál. Protože nejvzdálenější budoucnost lidstva na Zemi ozařované vychládajícím sluncem je líčena v soumračném, nikoliv radostném a zjednodušeném optimistickém duchu, Wellsův román nebyl několik desetiletí v češtině publikován, nejspíš pro podobnosti ani zdaleka ne náhodné.\n\n\n"}
{"id": "220401", "url": "https://cs.wikipedia.org/wiki?curid=220401", "title": "Sigrid Heuck", "text": "Sigrid Heuck\n\nSigrid Heuck (11. května 1932 v Kolíně nad Rýnem − 3. října 2014) byla německá spisovatelka knih pro děti a mládež.\n\nAčkoliv se narodila Kolíně nad Rýnem, žije od roku 1949 v Bavorsku pod Alpami. Po studiu módního návrhářství navštěvovala Akademii výtvarných umění v Mnichově. Poté pracovala jako samostatná ilustrátorka a takto se dostala od ilustrací k psaní. Sigrid Heuck žila na statku poblíž obce Geretsried nedaleko Bad Tölz, kde chovala koně. Kniha \"Colleen – die Geschichte eines Pferdes\" (\"Coleen – životní příběh koně\") pojednává o jednom z nich. \n\nSigrid Heuck psala knihy především pro věkovou skupinu desetiletých dětí a velice často se zabývala tématem koní. S nákladem přes jeden a půl miliónů výtisků zůstává jejím nejúspěšnějším dílem kniha \"Pony, Bär und Apfelbaum\" (\"Poník, medvěd a jabloň\").\n\nDíla spisovatelky Sigrid Heuck jsou překládány z němčiny do jiných jazyků a tyto překlady získávají podobně jako v Německu různá ocenění. Do češtiny však nebyla dosud přeložena žádná její kniha.\n\n\n\n"}
{"id": "220402", "url": "https://cs.wikipedia.org/wiki?curid=220402", "title": "1973 v letectví", "text": "1973 v letectví\n\nTento článek obsahuje seznam událostí souvisejících s letectvím, které proběhly roku 1973.\n\n\n\n\n\n\n\n\n\n\n\n"}
{"id": "220403", "url": "https://cs.wikipedia.org/wiki?curid=220403", "title": "1956 v letectví", "text": "1956 v letectví\n\nTento článek obsahuje seznam událostí souvisejících s letectvím, které proběhly roku 1956.\n\n\n\n\n\n\n\n\n\n\n"}
{"id": "220404", "url": "https://cs.wikipedia.org/wiki?curid=220404", "title": "Centrální evidence sbírek", "text": "Centrální evidence sbírek\n\nCentrální evidence sbírek muzejní povahy (CES) je veřejně přístupným seznamem muzejních sbírek a virtuální expozicí, kterou od roku 2002 vede Ministerstvo kultury ČR.\n\nCentrální evidence sbírek vznikla podle zákona č. 122/2000 Sb., o ochraně sbírek muzejní povahy. Byla zprovozněna v roce 2002 a spadá pod Odbor ochrany movitého kulturního dědictví, muzeí a galerií. Povinně byly do seznamu zaneseny sbírky ve vlastnictví státu, krajů a obcí, o další zápisy mohly požádat různé jiné právnické i fyzické osoby. CES je veřejnosti bezplatně otevřený registr, přístupný na internetu.\n\nZápisy v CES obsahují následující údaje o sbírkách:\n\nPodsbírkou se rozumí samostatně vedená část sbírky. O nich CES shromažďuje:\nZvláštní pozornost je věnována kulturním památkám nebo významným archiváliím, jejichž případné uložení v určité podsbírce je rovněž zaznamenáno, případně včetně fotografie a popisu.\n\n\nV roce 2010 obsahoval CES údaje o 366 sbírkách a 2529 podsbírkách. V nich je nyní uloženo na 60 milionů spravovaných předmětů. Zpracovány byly např. fondy největších českých muzeí (Národního muzea, Moravského zemského muzea, Slezského zemského muzea), ale také malé soukromé sbírky. \nSystém byl navržen pracovníky informatiky Moravského zemského muzea v Brně (nyní Centrum pro informační technologie v muzejnictví – CITeM) podle požadavků odboru movitého kulturního dědictví, muzeí a galerií Ministerstva kultury. Na zakázku byl pak vytvořen jednoduchý systém se dvěma částmi. Uzavřená část slouží referentům ministerstva pro udržení přehledu při aktualizaci sbírek ze zákona (správci sbírek musí hlásit změnu stavu oproti původnímu zápisu, např. nové předměty ve sbírce – celkem je v systému nahlášeno cca 18 000 000 evidenčních čísel) a část prezentační, bez problémů dostupnou každému uživateli internetu v běžných internetových prohlížečích. Obě části CES běží na serveru Ministerstva kultury s tím, že databáze je zrcadlena na server Moravského zemského muzea v Brně. \n\nDatový obsah, jeho textová i obrazová část, je dodán správci sbírek, kteří také ručí za jeho relevantnost. Publikaci na internet zajišťuje pracoviště ministerstva. To také zajišťuje jazykové překlady.\n\nV roce 2006 byl systém rozšířen o obrazové charakteristiky. Popisy sbírek byly doplněny o snímky typických předmětů, jejich umístění v expozicích, ale i pohledy do depozitářů, na pracoviště konzervátorů a restaurátorů, odkazy na další dostupné prezentace sbírky (katalogy, virtuální galerie). Tím postupně vzniká \"„unikátní virtuální expozice českého muzejnictví, jaká zatím nemá ve světě obdoby“\".\n\nU sbírek však není uvedeno datum aktualizace záznamu, ani kontakt na odpovědnou osobu. V databázi jsou tedy chyby, za které se nikdo necítí být odpovědný. \n\nSbírky nejsou dobře lokalizovány. Tak třeba sbírka obrovských soch, která se nachází v plenéru obcí Stanovice a Žireč se najde tak, že se do pole Umístění zadá text \"Hradec Králové\" (vlastníkem sbírky je totiž krajský úřad). Stejně tak Kuks údajně žádnou sbírku nemá. Při hledání v podsbírkách pod slovem Kuks se najde jen jediná sbírka, a to Muzeum Chodska v Domažlicích, protože toto muzeum má z Kuksu zapůjčenou grafiku. (Pěkná ukázka nevhodného použití fultextu). V CES nejsou ani prostorové souřadnice sbírek.\n\nTo podstatné nabízí CES záložkou „Vyhledávání“. Ve dvou částech – buď ve „Sbírkách“ nebo v „Podsbírkách“, si může uživatel nechat „rozbalit“ přehled několika set evidovaných sbírek nebo jejich oborových částí, kterých je ovšem bezmála dva a půl tisíce. \n\nPro snadnější orientaci a sofistikovanější přístup je však vhodnější volit „podrobné vyhledávání“ a přejít do podsbírek. Jednotlivé položky zahrnují obor zčásti daný oficiálním číselníkem ministerstva. Je to snaha o jakési unifikování obsahu, a v neposlední řadě i vodítko pro muzejníky, jak přehledně rozčlenit sbírku. Je zde na třiadvacet jmenných „šuplíků“ plus další bez nálepky – kurátoři sbírek mají možnost si oborové části pojmenovat přesněji vzhledem k jejich obsahu sami. Takže zde mají své zastoupení typické přírodovědné a humanitní části – geologie, mineralogie, paleontologie, historická, etnografie, výtvarná, militaria, numismatická, atd., jejichž zastoupení ve sbírce je charakterizováno daným obdobím, územím kterého se daná sbírka týká, předměty, jež může obsahovat, zaškrtávací okénko (zda obsahuje archiválie dle archivního zákona) či kulturní památku (evidovanou v rejstříku památek). Výběr je možno rozšířit o vyhledání podsbírky s doplněnými obrázky.\n\nNa Slovensku vznikl projekt Centrální evidence muzejních sbírek (CEMUZ) v roce 2003. Jeho realizace probíhá pomaleji, i vinou finančních potíží. Z 90 slovenských muzeí se v roce 2007 smluvně zapojilo 44.\n\n\n"}
{"id": "220405", "url": "https://cs.wikipedia.org/wiki?curid=220405", "title": "CES", "text": "CES\n\nZkratka CES může znamenat:\n\n"}
{"id": "220407", "url": "https://cs.wikipedia.org/wiki?curid=220407", "title": "1957 v letectví", "text": "1957 v letectví\n\nTento článek obsahuje seznam událostí souvisejících s letectvím, které proběhly roku 1957.\n\n\n\n\n\n\n\n\n\n"}
{"id": "220413", "url": "https://cs.wikipedia.org/wiki?curid=220413", "title": "Manat", "text": "Manat\n\nManat je název pro dvě současné měny:\n\nZároveň slovo manat bylo v ázerbájdžánštině a turkmenštině pojmenováním pro sovětský rubl. \n\n\n"}
{"id": "220415", "url": "https://cs.wikipedia.org/wiki?curid=220415", "title": "Icky Thump", "text": "Icky Thump\n\nIcky Thump je šesté studiové album kapely The White Stripes. V Evropě vyšlo 18. června 2007. Album vychází také na 512 MB USB flash disku, který je vydán ve dvou verzích. Na první je zobrazen Jack White, na druhé Meg White. Počet kusů každé verze je omezen na 3'333. Skladby jsou ve formátu Apple Lossless.\n"}
{"id": "220416", "url": "https://cs.wikipedia.org/wiki?curid=220416", "title": "Get Behind Me Satan", "text": "Get Behind Me Satan\n\nGet Behind Me Satan je páté studiové album skupiny The White Stripes, které bylo vydáno v červnu 2005. Oproti předchozí desce \"Elephant\" ubylo syrovosti a tvrdých kytar. Je tu slyšet piáno a ve dvou skladbách dokonce marimba – \"The Nurse\" a \"Forever For Her (Is Over For Me)\". Časopis Rolling Stone označil tuto desku jako třetí nejlepší album roku 2005. Album také získalo cenu Grammy za „Nejlepší alternativní album“ roku 2006.\n\n"}
{"id": "220421", "url": "https://cs.wikipedia.org/wiki?curid=220421", "title": "Bertsdorf-Hörnitz", "text": "Bertsdorf-Hörnitz\n\nBertsdorf-Hörnitz je obec Německu, v Sasku, v Horní Lužici v zemském okrese Zhořelec, poblíž hranice s Českou republikou, 3 km východně od Žitavy, se kterou přímo sousedí. Skládá se ze dvou částí, Bertsdorfu a Hörnitz. Hörnitzem protéká řeka Mandava. Nedaleko leží vrch Široká hora. Obec má obyvatel.\n\nV roce 2005 byla vyhlášena nejhezčí vesnicí Saska a v roce 2003 dostala první cenu v soutěži \"Entente Florale Europa - Kvetoucí sídla\".\nObec má též nádraží Žitavské úzkorozchodné dráhy, které je ale od obce vzdálené 2 km.\n\nMezi významné občany patří běžkař René Sommerfeldt.\n\n"}
{"id": "220428", "url": "https://cs.wikipedia.org/wiki?curid=220428", "title": "Lindsay Davenportová", "text": "Lindsay Davenportová\n\nLindsay Davenportová (* 8. června 1976 Kalifornie, USA) je bývalá americká profesionální tenistka, olympijská vítězka ve dvouhře žen z LOH 1996 v Atlantě a bývalá světová jednička ve dvouhře i ve čtyřhře žen.\n\nV současné době má sídlo v Laguna Beach (USA). Davenportová měří 189 cm, váží 79 kg. S aktivní kariérou na okruhu WTA Tour začala v roce 1993, skončila v roce 2006. Za svou třináctiletou kariéru vyhrála 55 titulů ve dvouhře a 37 titulů ve čtyřhře. Za svou kariéru vydělala 22 144 735 dolarů. Čtyřikrát (1998, 2001, 2004, 2005) zakončila sezónu jako světová jednička.\n\nLindsay Davenportová se zúčastnila 20 zápasů týmového Poháru federace za tým USA s bilancí 26-3 ve dvouhře a 7-0 ve čtyřhře.\n\nJe vdaná a v červnu roku 2007 se jí narodil syn.\n\n"}
{"id": "220430", "url": "https://cs.wikipedia.org/wiki?curid=220430", "title": "Říčka (přítok Litavy)", "text": "Říčka (přítok Litavy)\n\nŘíčka (též Zlatý potok, německy Goldbach) je vodní tok v Moravském krasu, kde tvoří hlavní osu jižní části tohoto území, a v Dyjsko-svrateckém úvalu. Délka toku je 38,9 km, plocha povodí měří 144,3 km².\n\nŘíčka pramení jižně od obce Bukovinka a na horním toku protéká hustými lesy přírodního parku Říčky. Na pomezí horního a středního toku se zařezává hluboko do vápencového údolí, kde lze sledovat různé krasové jevy. Blízko Ochoze u Brna, u místa zvaného Hádek, se nachází periodický vývěr, který za vyšších vodních stavů slouží naopak jako ponor (tzv. estavela). Zde se také nachází první z nádrží na jejím toku, rybník Pod Hádkem.\n\nNedaleko tohoto místa se Říčka propadá do několika hlubokých šachtovitých otvorů a dále pokračuje pouze jako suché údolí v délce asi 1 km. Zde se nacházejí významné jeskyně této části Moravského krasu – Ochozská jeskyně, Pekárna, Netopýrka či Švédův stůl. Jeskyně Pekárna, Netopýrka a Švédův stůl jsou běžně přístupné všem návštěvníkům (bez průvodce). Zvláště Pekárna a Švédův stůl jsou světově významnými archeologickými nalezišti.\n\nZ hlediska délky a důležitosti systému je nejvýznamnější Ochozská jeskyně, která je svou dosud známou délkou okolo 1,7 km nejdelší v jižní části Moravského krasu. Jeskyně je zpřístupněna pouze několikrát do roka, a to za dohledu jeskyňářů. Přístupnost jeskyně je velmi závislá na stavech vody Hostěnického potoka, protékajícího po jejím dně. V případě nadměrného stavu vody potok zaplavuje spodní patra jeskyně a zcela znemožňuje její bezpečný průstup.\n\nPod Ochozskou jeskyní přijímá Říčka zprava Ochozský potok a vstupuje do svého středního toku, vedeného stále hluboko zaříznutým zalesněným údolím s několika výraznými meandry. Na toku se nachází několik mlýnů a nádrží (viz níže Vodohospodářství). Údolí je intenzivně využíváno obyvateli Brna pro příměstskou rekreaci. Jeho úsek přilehlý k brněnské části Líšeň se nazývá Mariánské údolí (dříve Gottwaldovo). Na hřebenu na pravém břehu leží rozlehlé hradiště Staré Zámky, osídlené prakticky nepřetržitě od mladší doby kamenné přes bronzovou po halštatskou.\n\nNa dolním toku Říčka vtéká do bezlesé zemědělské krajiny Dyjsko-svrateckého úvalu a je převážně vedena regulovaným korytem. Kvalitou vody se jedná o silně znečištěný tok. Protéká obcemi Podolí, Bedřichovice, Šlapanice, Kobylnice, Sokolnice (kde protéká i zámeckým parkem a oborou), Telnice a Měnín. Od soutoku s Rokytnicí u Ponětovic nese též jméno \"Zlatý potok\".\n\nŘíčka se u Měnína vlévá do řeky Litavy na jejím říčním kilometru 7,2.\n\nCelé údolí Říčky je velmi oblíbeným místem turistických a cykloturistických výletů. Navazuje těsně na východní okraj Brna a tvoří tak protipól okolí Brněnské přehrady na jeho západním okraji. Všechna významná místa jsou spojena značenou naučnou stezkou. Ve svém prameništi nedaleko obce Bukovinka je krajina chráněna prvním stupněm ochrany přírody jako Přírodní park Říčky. Na něj navazuje úsek vedoucí oblastí ponorů a jeskynních systémů v jižní části CHKO Moravský kras, s přírodními rezervacemi Údolí Říčky, Velký Hornek a U Staré Vápenice.\n\nMezi Ochozí a Líšní se na Říčce nachází kaskáda tří vodních nádrží: U Kadlecova mlýna, Pod hrádkem a Muchova bouda (někdy se nazývají pouze Horní, Prostřední a Dolní nádrž), přičemž na pahorku mezi nádržemi Pod hrádkem a Muchovou boudou se nachází zřícenina hradu Horákov.\n\nSprávcem toku je Povodí Moravy, s.p. – závod Dyje.\n\n\n"}
{"id": "220431", "url": "https://cs.wikipedia.org/wiki?curid=220431", "title": "Pustý žleb", "text": "Pustý žleb\n\nPustý žleb je asi 7,5 km dlouhý krasový kaňon v Moravském krasu. Údolí vede od obce Sloup k hotelu Skalní mlýn, který leží na spojnici Pustého žlebu, Suchého žlebu a Punkevního údolí. S výjimkou dolní části, kde vyvěrá říčka Punkva, je Pustý žleb bezvodý. Stěny kaňonu tvoří většinou strmé vápencové skály s velkým množstvím jeskyní (asi 450), které jsou většinou nepříliš dlouhé, ovšem nachází se zde i uměle proražený vchod do Amatérské jeskyně, největšího jeskynního systému ČR. Leží zde i známý přírodní výtvor Čertova branka. Horní část Pustého žlebu od hotelu Broušek k Punkevním jeskyním je dlouhá zhruba 6 km. Ve spodní části Pustého žlebu se nachází vchod do Punkevních jeskyní a vývěr Punkvy. Naproti Punkevním jeskyním na skále nad žlebem leží zřícenina hradu Blanseka. Částí Pustého žlebu probíhá naučná stezka Macocha.\n\nV Pustém žlebu je zákaz provozu motorových vozidel. Vede zde stará silnice, která slouží jako cyklotrasa i jako turistická stezka. Od Skalního mlýna k Punkevním jeskyním je možná doprava ekovláčkem, od Punkevních jeskyní k Macoše je v provozu Lanová dráha Punkevní jeskyně - Macocha. K propasti Macocha je možno vystoupit též po Salmově stezce, která je zčásti vytesána ve skále.\n\n\n\n"}
{"id": "220432", "url": "https://cs.wikipedia.org/wiki?curid=220432", "title": "Nathalie Tauziatová", "text": "Nathalie Tauziatová\n\nNathalie Tauziatová (* 17. října 1967 Bangui, Středoafrická republika) je bývalá tenistka. V současné době má sídlo ve městě Anglet ve Francii. Měří 165 cm, váží 63 kg. S profesionální kariérou začala v roce 1984, skončila v roce 2002. Jde o držitelku osmi titulů ve dvouhře a 25 ve čtyřhře a za svou kariéru si vydělala 6 650 093 dolarů. Má dceru, která se narodila v roce 2005.\n\nJejím největším úspěchem bylo finále Wimbledonu v roce 1998, kde podlehla Janě Novotné 4:6 6:7(2).\n\n\nV roce 1999 se dostala do semifinále dvouhry na WTA Tour Championships a v roce 1997 a 1998 spolu s Fusaiovou prohrály finále tohoto turnaje ve čtyřhře.\n"}
{"id": "220437", "url": "https://cs.wikipedia.org/wiki?curid=220437", "title": "Ara arakanga", "text": "Ara arakanga\n\nAra arakanga (Ara macao, Linné 1758) je pestře zbarvený pták z čeledi papouškovití. Je jedním z největších a nejnápadnějších ve své čeledi. Ve volné přířodě žije v Mexiku, Střední Americe a na severu Jižní Ameriky po Brazílii. Jeho přirozeným biotopem jsou tropické deštné lesy, savany a plantáže.\n\nVe volné přírodě se ary arakangy vyskytují v jižním Mexiku, Střední Americe a samozřejmě také v severní části Jižní Ameriky (Bolívie, Peru, Paraguay, Brazílie a deštné pralesy v okolí Amazonky). V některých oblastech svého původního výskytu byl však již vyhuben. Tito ptáci mají v oblibě vlhké nížiny subtropických a deštných pralesů, kde vyhledávají především otevřená prostranství v okolí řek. Žijí také v savanách Střední a Jižní Ameriky.\n\nAra arakanga dosahuje délky necelého metru (okolo 80-90 cm), z čehož více než polovinu představuje jeho dlouhý ocas typický pro všechny ary. Průměrná hmotnost se pohybuje okolo jednoho kilogramu. V jeho opeření výrazně převažuje jasně červená barva. Velká křídelní a ramenní pera jsou červená přecházející ve zlatožlutou se zelenými konci a koncové letky jsou pak jasně modré. Stejně tak okrajová ocasní a nadocasní pera mají modrou barvu. Líce a okolí oka až po zobák má ara Macao bílé a oproti ostatním arům holé bez drobných pírek. Horní část zobáku je mohutnější a má světlou rohovinovou barvu. Sporní menší část je pak černá. Vydávají velice hlasitý hluboký křik, který se nese až několik kilometrů do okolí. Pohlaví je u Ary Macao podle vnějších znaků nerozlišitelné, určení pohlaví je možné pomocí testů DNA či chirurgickým zákrokem zvaným endoskopie. Mladého ptáka rozeznáme podle tmavého oka, jehož duhovka se v dospělosti stává žlutou.\n\nAra žije v trvalém páru a pohybuje se obvykle v párech nebo rodinných skupinách až do 20 ptáků. Samec a samice se sdružují u svých hnízd a létají v jejich okolí vždy společně. Vzájemnou náklonnost si mezi sebou prokazují především probíráním peří. Mají čistě monogamní vztah, který trvá po celý život. Jakmile se dva jedinci spárují, je už velmi obtížné spatřit je samostatně, samozřejmě kromě období, kdy samice musí sedět na snůšce. Vzájemná náklonnost těchto ptáků v páru je podivuhodně veliká. Jsou známy případy, kdy po úhynu jednoho ptáka z páru brzy umírá také jeho partner. Papoušek se v zajetí může dožít až 75 let. Ve volné přírodě se jeho typická délka života pohybuje okolo 40 až 50 let.\n\nAra arakanga zahnízdí nejčastěji jednou do roka, občas jen jednou za dva roky. Snůška čítá od 2 do 4 bílých vajec s inkubační dobou 24 až 28 dní. Na vejcích sedí převážně samice (jsou však známy případy, kdy se u papoušků oba partneři v sezení na vejcích rovnocenně střídají). Samec pak krmí mláďata natrávenou kašovitou potravou. Další snůšku arové nezačnou, dokud se mláďata úplně neosamostatní. Mladí ptáci totiž zůstávají s rodiči až do jednoho či dvou let svého života. Pohlavní dospělosti dosahují ve věku tří až čtyř let. Jeden pár hnízdí obvykle v jednom hnízdě po celý život. Hnízdí v dutinách stromů deštných pralesů, kde jsou chráněni hustou zelení a jsou tak méně dostupní pro predátory, jako jsou opice, tukani, hadi a někteří větší stromoví savci. Pokud je ara v hnízdě něčím vyrušen, opatrně vykukuje ven a tiše kontroluje situaci, dokud není nebezpečí zažehnáno. Pokud je hnízdo přímo ohroženo, ara jej co nejrychleji tiše opustí a skryje se do jiného. Predátorům ale dokáže zdárně odolávat především díky své velikosti a rychlému letu.\n\nBěhem celodenního přeletování z místa ke spaní pro potravu létají ary v párech, přičemž se takřka dotýkají křídly. Vysoko v korunách stromů hledají semena, plody, ořechy, bobule a jinou rostlinnou stravu. Potravu vyhledávají a přijímají mlčky, beze zvuku, ale když jsou vyrušeny a vzlétnou, ozývají se hlasitým křikem. Ara arakanga se živí převážně ovocem a semeny, včetně ořechů. Příležitostně si doplňuje stravu nektarem či některými rostlinami. Jsou známí také tím, že konzumují ovoce před tím, než uzraje. Nezralé ovoce má tvrdší slupku a je obtížnější se k němu dostat. Arové však mají natolik silné zobáky, že jim to nečiní problémy. Tím získávají v přírodě obrovskou výhodu, protože nemusí mít strach, že přijdou o potravu kvůli jiným druhům zvířat. Z této skutečnosti plyne pro většinu papoušků typické marnotratné chování při přijímání potravy. Často nekonzumují celé plody, ale vybírají si pouze oblíbenou část a zbytek ignorují. Potravu si často přidržují nohou. Pro zlepšení trávení občas doplní svůj jídelníček o jílovitou hlínu, kterou hledají na březích řek. V zajetí pak přijímají semena a zrniny jako slunečnici, kukuřici, oves, pšenici a samozřejmě také ovoce, ořechy a zeleninu. Nejvhodnějším krmivem v zajetí jsou kvalitní granule obsahující všechny potřebné látky, které pták z jednostranné potravy nezíská. Granule mísíme se zrninami a dbáme na denní přísun čisté nechlorované vody. Stravu je vhodné doplňovat minerálním pískem, který napomáhá snadnějšímu trávení. Samozřejmostí je denní přísun čerstvého ovoce a zeleniny. Občas podáváme naklíčená semena a zelenou potravu.\n\nTento ara je pro chovatele velice atraktivní, avšak náklady na jeho pořízení a péči o něj jsou obrovské. Navíc patří mezi náročnější papoušky a je extrémně hlasitý a hlučný, což nejednoho chovatele odradí. Oblíbení jsou především pro svoje krásné zbarvení a také pro jejich vděčný přístup k majiteli a vysokou inteligenci, kterou tito ptáci projevují.\n\nChov ary vyžaduje dostatek prostoru, takže klec, pro jednoho aru musí být podle možností co největší. Platí pravidlo, že ara by měl být schopný roztáhnout v kleci křídla, aniž by se dotýkal jejích stěn. Vhodné rozměry by měly být 150 × 150 × 200cm. Čím je klec větší, tím samozřejmě lépe. Mříže klece by neměly mít rozestupy větší než 2,5 cm a měly by být zhotoveny z odolného kovu. Neměly by obsahovat části z olova nebo zinku (jsou pro papoušky jedovaté), stejně tak jako by neměly být natřené barvou. Klec by neměla být umístěna přímo na podlaze a měla by být na dobře osvětleném a teplém místě. Ara arakanga a všichni arové obecně jsou totiž náchylní na chlad. Pro zdraví jejich opeření je nutné kropení rozprašovačem s vlažnou vodou. Pokud je jim nabídnuta větší nádoba s vodou, rádi se sami koupou. Nejvhodnější umístění klece je na klidném místě, které není během dne příliš frekventované (jako např. chodba či schodiště), aby nebyl pták neustále stresován a vyrušován během odpočinku. Místo by však nemělo být ani úplně opuštěné, aby byl pták co nejčastěji v kontaktu se svým chovatelem. Pokud chováme ptáka jednotlivě, je vhodná místnost, ve které trávíme nejvíce času, jako je např. pracovna. Naprosto nevhodná je kuchyně (výpary vznikající při vaření mohou ptákům škodit).\n\nNáročnost jejich chovu spočívá především ve velké potřebě lásky a péče. Měli by s majiteli přicházet pravidelně do styku, přičemž je vhodné časté vypouštění z klece, což napomáhá jejich socializaci. Snadno přilnou ke svému majiteli, avšak poznávání cizích lidí je pro ně obtížnější a zabere více času. Pokud má pták na výběr mezi více rodinnými příslušníky, vybírá si sám svého oblíbence, ke kterému přilne velmi intenzivně a pokud je chován samostatně, při nepřítomnosti svého lidského druha velmi psychicky trpí a strádá. Ztráta takového člověka pro ně může být smrtelná a pokud přežijí, postihuje je tato skutečnost po zbytek jejich života. Jelikož se tito ptáci v zajetí dožívají velmi vysokého věku, měl by se budoucí majitel zamyslet nejen nad svými finančními možnostmi, ale především si ujasnit, zda bude mít možnost věnovat se ptákovi také v příštích letech. Pokud jsme více zaměstnáni a obáváme se, že by byl pták často sám, je vhodnější chovat je v páru či skupinkách ve voliérách. Pokud mají příležitost najít si ptačího partnera, nejsou na člověka natolik citově vázáni.\n\nArové jsou stejně jako všichni velcí papoušci a většina středních velice inteligentní tvorové. Jejich inteligenci je proto potřeba rozvíjet různými nabízenými činnostmi a poskytnout jim zábavu. Arové jsou přirozeně zvědaví a hraví. Potřebují spousty hraček ke zkoumání a okusování, které je vhodné často obměňovat. Nejvhodnější k okusování jsou dřevěné hračky, které zároveň zabraňují přerůstání jejich zobáků, ale ocení také různé barevné hračky z odolnějších plastů či akrylátu, které koupíme ve specializovaných prodejnách s potřebami pro zvířata. Oblíbí si také různé provazy, po kterých zdatně šplhají a věnují se jejich překusování, včetně zajímavých předmětů, které najdou v domácnosti. Zásobovat je musíme také čerstvými větvičkami. Arové, kterým není věnována dostatečná péče, často trpí poruchami chování jako například vytrháváním peří, mohou sami sebe zraňovat a v neposlední řadě je možné, že začnou trpět depresemi, které často vyústí v jejich agresivitu.\n\nStejně jako jiní papoušci jsou arové nadáni schopností imitovat lidskou řeč a zvuky a naučit se různým slovům, která poté používají při daných příležitostech. Jsou například schopni říct si o oblíbený pamlsek, zdraví svého oblíbeného lidského druha při příchodu do místnosti a podobně. Je možné naučit je různým pokynům a trikům, které poté velice rádi předvádějí. Milují, když jsou svým lidským partnerem chváleni a odměňováni. Učení se novým dovednostem je pro většinu papoušků zábavou, která zároveň rozvíjí jejich kognitivní schopnosti a upevňuje jejich vztah k člověku.\nV české republice je chován v těchto Zoo :\n\nNa Slovensku je chován v Zoo Bojnice a Zoo Košice.\n\nPokud chceme chovat ary v páru ve venkovní voliéře, měli bychom jim připravit prostory o rozměrech 2,5 metru na výšku a na šířku. Minimální délka je 6,5 metrů, ale ideálních je 8 metrů. Bohatá výbava zelení je samozřejmostí. S výběrem vhodné budky pro hnízdění bývají obecně u arů problémy. Nejvhodnější je umístit do voliéry více budek o různých rozměrech na různá místa a nechat pár, aby si sám vybral. Jakmile začne Ara arakanga jednu budku navštěvovat, můžeme ostatní bez starostí z voliéry odstranit, protože je jisté, že i v příštích letech zahnízdí ve stejné. Doporučuje se vertikální budka o výšce od 80 cm do 100 cm, u které je vhodné namontovat z vnitřní strany pod vletový otvor pomocný žebřík z pletiva, aby ji mohli ptáci snadněji opouštět. Arové, však jsou schopni zahnízdit i v budce horizontální. Vletový otvor by měl mít průměr od 15cm do 22,5cm a kontrolní otvor u dna budky by měl být zhruba 10 cm až 15 cm velký. Umístění je individuální, ale kvůli možným teplotním problémům se nedoporučuje budku zavěšovat ihned pod strop voliéry, protože především v horkých letních měsících může hrozit přehřívání. Ve venkovní voliéře ara nasedne na snůšku nejčastěji během jara nebo léta. Ve vnitřních voliérách záleží na přizpůsobení teplotních podmínek, takže jsou schopni zahnízdit v jakémkoliv období. Během hnízdění bývají tito papoušci velice teritoriální a agresivní. Do kontrolního otvoru u budky bychom tedy měli mít přístup nejlépe z vnějšku voliéry. Na vajíčkách sedí samice 24 až 28 dní a mláďata opouštějí budku po zhruba 10 až 14 týdnech.\n\nAra arakanga je zapsán na seznamu CITES I, což znamená, že nesmí být volně odchycen z přírody do zajetí bez patřičných povolení. Vlády několika zemí bojují proti černému obchodování s nimi, avšak je jisté, že mnoha obchodníkům se podaří nejeden kus bez povolení prodat. S papoušky na černém trhu není příliš dobře zacházeno, a proto při transportu často uhynou v důsledku stresu. Odchycený pták velmi trpí stresem a ztrátou svého partnera a je většinou nemožné ho ochočit. Člověk pro něj bude vždy tím, kdo jej odebral z jeho přirozeného prostředí a jakékoliv nešetrné zacházení si papoušci velmi dobře pamatují a neodpouštějí. Proto je vždy lepší nákup mláděte přímo od ověřeného chovatele a nedoporučuje se kupovat ptáky na trzích a v obchodech se zvířaty, kde není prodávající schopen či ochoten informovat budoucího majitele o původu ptáka. Ara, se kterým se špatně zacházelo se místo domácím miláčkem často stane nesnesitelným agresorem a zklamaný nezkušený chovatel na ptáka zanevře a ponechá jej na pospas osudu uzavřeného v kleci, čímž pták trpí ještě více. Ručně dokrmená mláďata jsou již od útlého věku zcela krotká a snadno si zvykají. Cena ary Macao na legálním trhu se pohybuje okolo 80-100 tisíc Kč za kus. Svému majiteli je však oddaným společníkem a díky vysokému věku, kterého se může dožít, dokáže být člověku celoživotním přítelem.\n\n"}
{"id": "220439", "url": "https://cs.wikipedia.org/wiki?curid=220439", "title": "CMS", "text": "CMS\n\nCMS může znamenat:\n\n\n"}
{"id": "220444", "url": "https://cs.wikipedia.org/wiki?curid=220444", "title": "Izoenzym", "text": "Izoenzym\n\nIzoenzymy (též izozymy) jsou enzymy z jednoho organismu, které katalyzují stejnou reakci, ale mají odlišnou strukturu. Jednotlivé izoenzymy se od sebe dají rozlišit různými separačními metodami (např. elektroforézou), imunochemickými metodami nebo za použití některých dalších technik.\n\nIzoenzymy sice katalyzují tutéž reakci, mohou se však lišit v reakční kinetice. Možná odlišná struktura izoenzymů se projeví i v rozdílné citlivosti jednotlivých izoenzymů k podmínkám - např. teplota, pH, iontová síla, citlivost k denaturaci, odolnost vůči katalytickým jedům.\n\nV medicíně mají velký význam především ty enzymy, jejichž izoenzymy jsou orgánově, tkáňově či subcelulárně specifické. Stanovení katalytické aktivity příslušného izoenzymu např. v krvi (resp. s plazmě) lze usuzovat na poškození nebo poruchu konkrétní části těla.\n\nOd roku 1966, kdy byla zjištěna vnitropopulační variabilita isoenzymů, se stala elektroforetická analýza též nástrojem ke studiu populační genetiky.\n\nGlukokináza je enzym počínající glykolýzu tím, že jednu molekulu glukózy fosforyluje jedním fosfátem z ATP za vzniku glukóza-6-fosfátu. Vyskytuje se převážně v játrech a v pankreatu a funguje především jako receptor pro glukózu. Mutace glukokinázy může způsobovat jednu z méně častých forem diabetu (tzv. MODY 2). Izoenzym hexokináza začíná glykolýzu ve všech tkáních těla.\n\nLaktátdehydrogenáza je tetramerní enzym skládaný z podjednotek M a H. Podle počtu M a H podjednotek (nezáleží na pořadí) lze získat celkem 5 izoenzymů laktátdehydrogenázy. Laktátdehydrogenáza je cytoplazmatický enzym, podílí se především na přeměně pyruvátu na laktát při anaerobní glykolýze.\nTkáňová distribuce izoenzymů není příliš specifická, proto se již LD prakticky opouští při diagnostice poruch srdce a jater a nadále se používá především při sledování rozsahu hemolytických anémií a nádorových onemocnění.\n\nKreatinkináza je dimerní enzym skládaný ze dvou podjednotek B a M:\nFunkcí kreatinkinázy je tvorba a zpětná mobilizace energetických zásob v kreatinfosfátu do ATP. Prakticky se používá jen stanovení izoenzymu MB při diagnostice infarktu myokardu - CK-MB; obvykle se stanovuje hmotnost izoenzymu (CK-MBmass).\n\nAlkalická fosfatáza je membránově vázaný enzym vyskytující se ve formě několika izoenzymů:\nZměny ALP mohou odpovídat poměrně širokému spektru onemocnění.\n\nIzoenzymy rozlišitelné na základě gelové elektroforézy se staly prvními molekulárními markery využitelnými v populační genetice a fylogenetice.\n\nVlastní analýza probíhá na gelu ze syntetického polymeru, škrobu nebo agaru. Homogenát biologického materiálu je umístěn do jamky v gelu, načež je napříč gelem vytvořeno elektrické pole. Molekuly proteinů se během putování ke kladně nebo záporně nabité elektrodě oddělují na základě své velikosti a elektrického náboje. Pro vizualizaci konkrétních enzymů se pak používá reakce se specifickým substrátem, při jehož štěpení dojde k barevné změně míst, kam v gelu enzymy domigrovaly - ta jsou pak patrná jako proužky. Na základě vzniklého vzoru, tzv. zymogramu, lze pak rozlišit homozygoty a heterozygoty. Počet proužků se dále odvíjí od počtu lokusů, kterými jsou enzymy kódovány. Jsou-li enzymy kódovány různými alelami jednoho lokusu, hovoříme o nich jako o allozymech - homozygoti v takovém případě mají jeden polypeptidový proužek, heterozygoti různé dvojice proužků. Složitější vzory se objevují, jsou-li enzymy kódovány více lokusy, případně u polyploidních rostlin, které obsahují několik genomů.\n"}
{"id": "220451", "url": "https://cs.wikipedia.org/wiki?curid=220451", "title": "Papoušek mniší", "text": "Papoušek mniší\n\nPapoušek mniší nebo mníšek šedý (\"Myiopsitta monachus\", Boddaeart 1783) patří mezi středně velké ptáky ve své čeledi – dorůstá kolem 29 cm. Žije v Jižní Americe: od střední Bolívie po jižní Brazílii, střední Argentinu, je vysazen v Puerto Ricu a na severovýchodě USA. Ptáci uniklí z chovů vytvořili místy v Evropě (v Belgii, v Itálii, ve Španělsku) životaschopné populace.V těchto státech je mníšek šedý označován za invazní druh a pro jeho chov platí určitá omezení. Podle některých zdrojů měla být hnízdní kolonie i v Česku, ale jinými byla zpráva označena za smyšlenou. Jeho přirozený biotop jsou řídce zalesněné oblasti, palmové háje, kulturní krajina a eukalyptové plantáže.\n\nPapoušek mniší se vyskytuje poměrně hojně, je to papoušek střední velikosti, má dlouhá ocasní pera a mohutný zobák. Je to oblíbený klecový pták. V přírodě se snadno přizpůsobuje a rád pobývá v blízkosti člověka v ovocných zahradách nebo se pase na obilných polích, zvláště když jsou lidská obydlí nedaleko. Papoušek mniší je velmi společenský pták, který žije v hejnech 10 až 100 ptáků. Buduje si společné hnízdo ohromných rozměrů, což je u papoušků zvyk zcela neobvyklý.\n\nHnízdo ptáci používají jako místo k odpočinku nebo ke hnízdění, je obýváno po celý rok. Bývá umístěno uprostřed areálu veškeré činnosti, ptáci tu čile poletují a hlasitě se ozývají. Papoušci mniší opouštějí své hnízdo společně a odlétají na pole nebo jinam hledat potravu. Několik ptáků přitom zůstává v okolí na stromech a hlídají, při nejmenším náznaku nebezpečí spustí varovný křik a celé hejno se vrací.\nPapoušek mniší se živí semeny, plody, bobulemi, ořechy, květy, listy, hmyzem a larvami, často žere i zemědělské plodiny a ovoce a může způsobit velké škody.\n\nHnízdo je používané celý rok, a tak na začátku hnízdní sezony papoušci rozšiřují prostor a opravují škody. Hnízdo je velmi stabilní a obvykle je umístěno na vrcholu stromu. Je stavěno z trnitých větví, což odrazuje dravce. Na začátku je tvořeno jen z několika komor, v průběhu se rozšiřuje až na 20. Každá komůrka je obývána jedním párem papoušků. Stavba bývá tak pevná, že na ní hnízdí i jiní papoušci.\n\nSamice klade 5–8 vajec, ale protože není snadné nahlížet do hnízdních komor, není příliš mnoho známo o hnízdním chování a výchově mláďat, která asi po 6 týdnech hnízdo opustí.\n\nPapoušek mniší je chován ve více než 120 evropských zoo. Z toho ve třech českých zoo:\n\n\nPrvní papoušek mniší byl do Zoo Praha dovezen v roce 1991. Odchovy začaly o dva roky později, tedy v roce 1993. V průběhu roku 2018 se podařilo odchovat 6 mláďat. Na konci roku 2018 zoo chovala 22 jedinců. V červnu 2019 se narodila dvě mláďata.\n\nTento druh je od 28. září 2019 k vidění v novém Rákosově pavilonu pro exotické ptáky.\n"}
{"id": "220453", "url": "https://cs.wikipedia.org/wiki?curid=220453", "title": "Evangelický kostel (Bludovice)", "text": "Evangelický kostel (Bludovice)\n\nEvangelický kostel v Dolních Bludovicích je jedním z luterských tolerančních kostelů na Těšínsku. Kostel je chráněn jako kulturní památka.\n\nEvangelická modlitebna v Dolních Bludovicích byla vystavěna v letech 1782–1784 v klasicistním stylu. Pozemek na stavbu věnoval svobodný pán Johann Tobias von Seeger (1728–1793). Interiér stavby s kruchtou a patrovou pavlačí po obou stranách lodi má plochý strop s bohatou ilusivní malbou, představující nebeský Jeruzalém. Tato stropní malba pochází z dvacátých let 20. století. K modlitebně byla v letech 1850–1852 přistavěna věž, která byla posvěcena 24. srpna 1852. Na věži byly zavěšeny dva, od roku 1895 pak tři zvony. Původní varhany byly roku 1873 prodány a umístěny v evangelickém kostele ve Stříteži nad Bečvou. V kostele nyní stojí varhany firmy Rieger (opus 2883) z roku 1939, které jsou umístěny ve starší varhanní skříni. Varhany obsahují přes 1000 píšťal, jedná se o jediné varhany v Havířově, na nichž lze interpretovat rozličné druhy varhanní hudby. Kostel je dnes využíván jako místo mnoha koncertů.\n\n\n"}
{"id": "220455", "url": "https://cs.wikipedia.org/wiki?curid=220455", "title": "1958 v letectví", "text": "1958 v letectví\n\na této stránce naleznete seznam událostí souvisejících s letectvím, které proběhly roku 1958.\n\n\n\n\n\n\n"}
{"id": "220456", "url": "https://cs.wikipedia.org/wiki?curid=220456", "title": "Seznam systémů pro správu obsahu", "text": "Seznam systémů pro správu obsahu\n\nToto je seznam významných systémů pro správu obsahu.\n\n"}
{"id": "220460", "url": "https://cs.wikipedia.org/wiki?curid=220460", "title": "Závod GP2 Monako 2007", "text": "Závod GP2 Monako 2007\n\nJezdci\n\nTým\n"}
{"id": "220464", "url": "https://cs.wikipedia.org/wiki?curid=220464", "title": "1959 v letectví", "text": "1959 v letectví\n\nNa této stránce naleznete seznam událostí souvisejících s letectvím, které proběhly roku 1959.\n\n3. února – Při nehodě lehkého letounu Beechcraft Bonanza (imatrikulace N3794N) nedaleko města Clear Lake v Iowě zahynuli rokenroloví zpěváci Buddy Holly, Jiles Perry \"The Big Bopper\" Richardson a Ritchie Valens, spolu s pilotem pronajmutého letadla Rogerem Petersonem.\n\n\n\n\n\n\n\n\n\n\n\n"}
{"id": "220466", "url": "https://cs.wikipedia.org/wiki?curid=220466", "title": "Kaguja (sonda)", "text": "Kaguja (sonda)\n\nKaguja ( かぐや (赫映) - podle mýtické postavy princezny 赫映姫 Kagujahime z báje 竹取物語 (Taketorimonogatari), dříve známá jako SELENE) byla lunární mise japonské agentury JAXA. Šlo o nejkomplexnější misi na průzkum našeho přirozeného satelitu od dob projektu Apollo. Primární mise byla plánována na jeden rok a během něj sonda velmi přesně zmapovala povrch Měsíce, získala podrobná topografická i gravitační měření a studovala podpovrchovou strukturu stejně tak jako možnou tenkou atmosféru našeho satelitu. Součástí sondy byly i dva malé subsatelity \"Okina\" a \"Óna\", které s hlavní sondou prováděly výzkumy lunárního magnetického a gravitačního pole a působily jako retranslační stanice.\n\nČinnost sondy byla ukončena dopadem na povrch Měsíce 10. června 2009.\n\nSonda byla až do června 2007 oficiálně označována jako \"SELENE\" (zkratka z \"SELenological and ENgeneering Explorer\", Lunární a inženýrský průzkumník) tedy jménem řecké bohyně Měsíce. Spolu s přesným určením data startu však byla přejmenována na Kaguja, což je jméno japonské pohádkové princezny, která přišla na Zemi z Měsíce. Podobné přejmenování proběhlo po úspěšném vypuštění subsatelitů \"Okina\" (翁) (původně \"RSTAR\") a \"Óna\" (嫗) (\"VRAD\"), \"stařeček\" a \"stařenka\", podle pohádkových postav, které princeznu Kaguju (赫映) adoptovali a vychovali.\n\nSonda byla vypuštěna 14. září 2007 v 01:31:01 UT pomocí nosné rakety H-IIA z kosmodromu Tanegašima. Krátce po vypuštění byla korekčním manévrem umístěna na přechodnou dráhu s perigeem ve výši 956 km a apogeem v 232 960 km. Na oběžné dráze kolem Země došlo k rozložení solárních panelů a k vysunutí vysokoziskové antény. Bylo provedeno několik korekčních motorických manévrů, které měly sondu po 2,5 oběhu kolem Země navést na dráhu k Měsíci.\n\nDne 3. října 2007 sonda dosáhla výchozí\nselenocentrické polární dráhy s periseleniem ve výši 120 km a aposeleniem ve 13 000 km. 9. října v 00:36 UT došlo k oddělení retranslačního submodulu Okina a jeho umístění na dráhu 115 × 2 400 km. Subsatelit má za úkol kromě retranslace vysílání také měřit magnetické pole a spolu s druhou subdružicí Óna sledovat gravitační pole Měsíce.\n\nK oddělení subdružice Óna (původně \"VRAD – Very Long Baseline Interferometry Radio\") došlo 12. října v 04:28 UT. Zařízení určené pro měření vlastností lunární ionosféry bylo umístěno na dráze 127 × 895 km. Oddělení obou subsatelitů sledovala palubní kamera sondy.\n\nPo dalších dvou korekcích byla 19. října vlastní sonda úspěšně navedena na kruhovou dráhu ve výši 100 km nad měsíčním povrchem. Do konce října byly rozvinuty antény lunárního magnetometru a radaru a vysunuta kamera pro pozorování svrchní atmosféry a plazmatu – zbytek systémů měl být zprovozněn do konce roku 2007. Předpokládalo se, že sonda bude plnit svůj vědecký program minimálně po dobu jednoho roku.\n\nPrvní pozorování povrchu bylo uskutečněno pomocí HDTV kamery s vysokým rozlišením 31. října 2007 v oblasti severního pólu a Oceanus Procellarum. Získaná data byla zpracována do krátkého videa a tří fotografií, které především díky dobrému rozlišení neměly do té doby v historii průzkumu Měsíce obdoby.\n\nSvoji činnost sonda ukončila 10. června 2009 18:25 UTC dopadem na měsíční povrch.\n\n\nKromě vědeckých přístrojů umístila JAXA na palubu sondy tabulku se jmény a vzkazy, které v rámci kampaně „Přání na Měsíc“ (\"„“\") mohli zájemci poslat se sondou.\nBylo sebráno 412 627 jmen a zpráv, které byly vytištěny na desku o rozměrech 280 mm x 160 mm, o velikosti písma 70 µm na znak. Deska byla namontována pod solární panely a chladicí panely sondy.\n\n"}
{"id": "220473", "url": "https://cs.wikipedia.org/wiki?curid=220473", "title": "Mittelherwigsdorf", "text": "Mittelherwigsdorf\n\nMittelherwigsdorf je obec Německu, v Sasku, v Horní Lužici v zemském okrese Zhořelec. Obcí protéká řeka Mandava, poblíž hranic s Českou republikou severozápadně od města Žitava. Obcí prochází spolková silnice B96 a železniční trať 089 Varnsdorf-Žitava-Liberec. Má obyvatel.\n\nObec se skládá z částí Eckartsberg (951 obyvatel), Mittelherwigsdorf (1884 obyvatel), Oberseifersdorf (1173 obyvatel) a Radgendorf (127 obyvatel).\n\n"}
{"id": "220474", "url": "https://cs.wikipedia.org/wiki?curid=220474", "title": "Cydonia Mensae", "text": "Cydonia Mensae\n\nCydonia Mensae je název jedné z pojmenovaných oblastí na planetě Mars. Leží na sever od rovníku v přechodné zóně mezi jižními vysočinami (polokoulí s vyšší topografií, silně posetou krátery) a severními nížinami (relativně plochou oblastí planin na severu) v oblasti Acidalia Planitia. Cydonia je pokryta četnými pahorky a v dávné minulosti mohla touto oblastí procházet pobřežní zóna, pokud severní nížiny v minulosti vyplňoval oceán. Nachází se zde také i velmi známá „Tvář na Marsu“, skalní útvar připomínající lidskou tvář.\n\nJeden z cydonijských pahorků, situovaný 40°45' severní šířky a 9°26' západní délky, na fotografii pořízené Vikingem 1 25. července 1976 vzdáleně připomíná humanoidní tvář. Tato fotografie byla dlouho zdrojem kontroverze a konspiračních teorií týkající se možných známek inteligentního života na Marsu a jejich zamlčování vedením NASA. K Marsu se skoro 20 let nedostala úspěšně žádná sonda a tak teprve od roku 1998 jsou pořizovány novější snímky s lepším rozlišením prostřednictvím sond Mars Global Surveyor, Mars Odyssey, Mars Express a Mars Reconnaissance Orbiter, které oblast důkladně mapují.\n\nV počítačové hře z roku 1993 byla oblast Cydonia Mensae vybrána jako základna cizáků (ufonů). Cílem hry je sestrojit na Zemi vesmírné plavidlo schopné cesty k Cydonii, dopravit tam lidskou posádku, dostat se do tamní základny a zneškodnit ústřední mozek řídící cizácké operace na Zemi.\n\nOblast se objevuje také v názvu písně kapely Muse Knights of Cydonia.\n\n\n"}
{"id": "220477", "url": "https://cs.wikipedia.org/wiki?curid=220477", "title": "Pivovar Radegast", "text": "Pivovar Radegast\n\nPivovar Radegast je pivovar založený 3. prosince 1970 v Nošovicích, jehož vlastníkem je Plzeňský Prazdroj a.s. s majoritním akcionářem, společností Asahi. Do Pivovaru Radegast vede železniční vlečka z vlakového nádraží Dobrá u Frýdku-Místku na trati 322.\n\n\n"}
{"id": "220480", "url": "https://cs.wikipedia.org/wiki?curid=220480", "title": "I. sbor Armády Spojených států amerických", "text": "I. sbor Armády Spojených států amerických\n\nI. sbor (anglicky: I Corps /First Corps), přezdívaný America's Corps je sbor amerických pozemních sil. Sídlí ve Fort Lewis.\n\nSbor se účastnil první světové války, aktivován byl v lednu 1918.\nJeho vojáci bojovali v druhé bitvě na Marně. Dne 25. března 1919 byl sbor demobilizován. V roce 1940 byl sbor aktivován v Columbii ve státě Jižní Karolína. Za druhé světové války bojoval proti Japoncům. I. sbor se účastnil osvobození Filipín, a poté na okupaci Japonska. Na konci března 1950 byl sbor demobilizován. V srpnu 1950 byl sbor znovu aktivován ve Fort Bragg v Severní Karolíně. Následně byl odeslán do Koreje.\n"}
{"id": "220484", "url": "https://cs.wikipedia.org/wiki?curid=220484", "title": "Obercunnersdorf", "text": "Obercunnersdorf\n\nObercunnersdorf je dřívější obec v Německu, v Sasku, v Horní Lužici v zemském okrese Zhořelec, poblíž na hranicí s Českou republikou, severozápadně od hory Kottmar, mezi Löbau a Žitavou.\n\nV Obecunnersdorfu je 250 velice zachovalých podstávkových domů.\n\nV roce 2001 obec vyhrála evropskou soutěž „\"Entente florale\"“ — Kvetoucí sídla.\n\n"}
{"id": "220486", "url": "https://cs.wikipedia.org/wiki?curid=220486", "title": "Chrysler Crossfire", "text": "Chrysler Crossfire\n\nChrysler Crossfire je sportovní kupé americké automobilky Chrysler. \n\nVůz byl představen veřejnosti jako concept car a vyrábět se začal v roce 2003. Autorem návrhu byl Eric Stoddard. Crossfire byl vyráběn v továrně německé společnosti Karmann v Osnabrücku. Crossfire nahradil vozy Plymouth/Chrysler Prowler a byl předchůdcem modelu Dodge Demon. \n\nCrossfire je postaven na bázi vozu Mercedes-Benz R170 a využívá i 39 % komponentů z vozů Mercedes. Původně byly představeny verze kupé a roadster, o rok později byl do výroby uveden i kabriolet s motorem přeplňovaným kompresorem s označením \"SRT-6\".\n\n\n\n\nVýroba vozů Crossfire v jednotlivých letech:\n\n"}
{"id": "220487", "url": "https://cs.wikipedia.org/wiki?curid=220487", "title": "1960 v letectví", "text": "1960 v letectví\n\na této stránce naleznete seznam událostí souvisejících s letectvím, které proběhly roku 1960.\n\n\n\n\n\n\n\n\n\n\n\n\n"}
{"id": "220498", "url": "https://cs.wikipedia.org/wiki?curid=220498", "title": "The Game", "text": "The Game\n\nThe Game má několik významů.\n"}
{"id": "220500", "url": "https://cs.wikipedia.org/wiki?curid=220500", "title": "Istar", "text": "Istar\n\nIstar (H. 130) je balet o třech jednáních s hudbou Bohuslava Martinů z roku 1921, poprvé uveden v roce 1924. Jeho námět pochází ze sumerské mytologie.\n\nV roce 1919 uvedl Martinů \"Českou rapsodii\" a díky jejímu úspěchu byl záhy přijat do řad uznávaných skladatelů (stal se členem Ochranného sdružení spisovatelů, skladatelů a nakladatelů hudebních děl). Už v té době ale podle dokladů pracoval na partituře Istar. Pro své první závažné jevištní dílo si vybral námět ze sumerské mytologie, které před tím literárně zpracoval Julius Zeyer. Při přípravě libreta spolupracoval s historikem Jaromírem Boreckým.\n\nI. jednání: Smrt Tammuze. Královna podsvětí Irkalla uloupila královně Istar jejího milence Tammuze. Istar ho po dlouhém hledání nalezne, ale v zápase s Irkallou a její družinou ho znovu ztrácí. Přesto se nevzdává a rozhodne se vyrazit za ním do podsvětí.\n\nII. jednání: Láska královny Istar. Istar prošla třemi branami až před Irkallu bez ozdob, které musela nechat u bran. Vyzve ji k zápasu a za její tanec lásky jí bohové přisoudil vítězství. Tammuz a Istar se vracejí na zem.\n\nIII. jednání: Znovuzrození jara. Země po odchodu Istar smutnila a propadla se do zimy. S jejím návratem ale nastává jaro. Istar děkuje bohům za záchranu a ti ji na oplátku i s Tammuzem činí nesmrtelnými a vynáší je do nebe.\n\nMartinů zadal Istar Národnímu divadlu, které již před tím odmítlo jeho \"Stín\" a \"Noc\". V tomto případě ale nyní už známější skladatel uspěl, smlouvu podepsal v červenci 1923. Balet byl poprvé uveden 11. září 1924 na scéně Národního divadla v choreografii Remislava Remislavského. Hlavní roli tančila Jelizaveta Nikolská. Remislavský sáhl po modernějších prostředcích, nechal se vzhledem kostýmů inspirovat Isadorou Duncanovou, ale choreografie byla statická a nenápaditá.\n\nNikolská v roce 1933 pravděpodobně hudbu z baletu využila při svém sólovém vystoupení s užitím básně Březinovy básně \"Ruce\", stalo se tak bez skladatelova vědomí.\n\nV roce 1948 Martinů jednal se Sašou Machovem o znovuuvedení ve zkrácené verzi, na scénu Národního divadla se ale \"Istar\" vrátila až v roce 1964 v choreografii Jiřího Blažka. Balet se ve stejném roce hrál také v Liberci a o tři roky později v Plzni.\n\n\n"}
{"id": "220502", "url": "https://cs.wikipedia.org/wiki?curid=220502", "title": "1961 v letectví", "text": "1961 v letectví\n\nTento článek obsahuje seznam událostí souvisejících s letectvím, které proběhly roku 1961.\n\n\n\n\n\n\n\n\n"}
{"id": "220505", "url": "https://cs.wikipedia.org/wiki?curid=220505", "title": "Gennaro Rubino", "text": "Gennaro Rubino\n\nGennaro Rubino (23. listopadu 1859 – 14. března 1918) byl italský anarchista, který se neúspěšně pokusil o vraždu krále Leopolda II. z Belgie.\n\nRubino se narodil v Bitontu v jižní Itálii.\n\nV průběhu služby u italské armády byl odsouzen na pět let vězení za psaní rozvratných novinových článků. V roce 1893 se opět dostal do křížku se zákonem, když byl zatčen za loupeže v Miláně a odsouzen na dlouhou dobu ve vězení. Aby nebyl opět odsouzen, radši opustil zemi. Nejprve sídli v Glasgow, ve Skotsku a poté odjel do Londýna. Nemohl zde najít práci, i přes ústavičné nabídky pracovních míst od Italské Ambasády. Nakonec byl zaměstnán Italskou Tajnou Službou, aby sledoval anarchistické organizace v Londýně. Nakonec byl však propuštěn, jelikož pracovníci ambasády zjistili, že s nimi sympatizuje.\n\nV květnu roku 1902 byl Rubinův pracovní poměr s Italskou Tajnou Službou odhalen a Gennaro byl mezinárodním anarchistickým tiskem obžalován ze špionství. Skleslý a zahořklý z tohoto projevu, rozhodl se Rubino spáchat atentát na objednávku, aby dokázal svou oddanost anarchismu. Podle pozdějších policejních výslechů měl spáchat atentát na krále Eduarda VII., ale ten měl u tehdejších Britů značnou oblibu. Místo něj si vybral belgického krále Leopolda II.\n\nKe konci října roku 1902 se přestěhoval do Bruselu. V dopoledním čase 15. listopadu 1902 se král vracel z obřadu, kde vzpomínal na svou nedávno zesnulou manželku, Marii Henriettovou. Rubino si vzal revolver a čekal na králův průvod v davu na Rue Royale před Bank of Brussels. Potom co Leopoldův kočár přejel, Rubino tasil zbraň a vyslal na krále tři střely. Všechny minuly, i když jedna kulka rozbila okno u kočáru.\n\nRubino byl nato davem napaden, nakonec však policií zachráněn a vzat do taxi. Ale rozvášněný dav vozidlo obklíčil a napadl noži a holemi. Policie měla opravdové potíže protáhnout se davem, který střídavě křičel \"Zabijte ho!\" a \"Dlouhá léta králi!\"\n\nNa policejní stanici byl Rubino prohledán a byl u něj nalezen balíček nábojů, ale také obrázkové pohlednice, na kterých byly portréty krále Leopolda, prince Alberta a princezny Alžběty. Rubino řekl, že si pořídil obrázky, aby poznal členy královské rodiny. Také řekl, že svého činu nelituje a že by vystřelil „na italského krále stejně jako na krále belgického, protože králové jsou jenom tyrani co jen způsobují neštěstí svých lidí.“ Prohlásil, že neměl žádného komplice. Přesto několik lidí, kteří byli blízko Rubina když střílel, prohlásilo, že byl v doprovodu jiného muže, který se v davu ztratil.\n\nZa zpackaný pokus, odsoudili anarchisté Rubina jako agenta provokatéra. Hlásali, že celá akce byla objednána kvůli zámince následných policejních zátahů proti evropským anarchistům. Tyto spekulace byly opodstatňovány předčasnými zprávami o slepých nábojích v Rubinově revolveru, které nebyly vystřeleny. To později bylo popřeno zprávami, že Rubinův revolver se nikdy nenašel.\n\nRubino stanul před soudem v Bruselu v únoru roku 1903. Choval se zatvrzele a vychloubačně. Vypovídal, že doufal, že zabije krále a prince a pár dalších duchovních. V průběhu soudního líčení často vykládal anarchistické doktríny, které, jak říkal, neuznávaly žádné zákony, nebo soudy. Rubino byl shledán vinným a odsouzen na doživotí. Zemřel 14. března 1918 v \"Leuven Centraal\", hlavní věznici v Lovani.\n\n"}
{"id": "220508", "url": "https://cs.wikipedia.org/wiki?curid=220508", "title": "Vilém Heckel", "text": "Vilém Heckel\n\nVilém Heckel (21. května 1918 Plzeň – 31. května 1970 Huascarán) byl český fotograf a horolezec. Věnoval se propagační a krajinářské fotografii, zejména fotografování hor.\n\nVilém Heckel se narodil v Plzni. Jeho otec Adolf Heckel byl jeřábníkem v plzeňské Škodovce. Otcovy koníčky byly turistika a fotografie, oběma zásadně ovlivnil i svého syna. Vilém se vyučil portrétním fotografem v Plzni v roce 1936. Pracoval nejprve v menších fotografických ateliérech. Počátky své kariéry spojil s reklamní fotografií. Od roku 1937 byl zaměstnán u pražské firmy \"Indusfoto\", brzy však svůj zájem obrátil směrem k divadelní fotografii a následně k reportáži. Působil v několika ateliérech, než se usadil jako průmyslový fotograf ve Zbrojovce Brno a u Československé obchodní komory v Praze. Zde strávil patnáct let. V roce 1949 byl přijat do fotografické sekce \"Svazu československých výtvarných umělců\".\n\nOd roku 1953 se věnoval rovněž horolezectví. V roce 1956 se stal volným fotografem. Poprvé vystavoval v roce 1960 v Praze soubor fotografií z expedice na Kavkaz, které se zúčastnil v roce 1958. V roce 1962 se zúčastnil podruhé horolezecké výpravy na Kavkaz a v roce 1965 byl členem první československé expedice do Hindúkuše v Afghánistánu. V roce 1967 se zúčastnil horolezecké výpravy do Pákistánu a v roce 1970 československé expedice do Peru, kde zemřel se všemi dalšími členy výpravy při zemětřesení pod lavinou, která zavalila jejich tábor pod horou Huascarán.\n\n\n\n\n\n\n"}
{"id": "220511", "url": "https://cs.wikipedia.org/wiki?curid=220511", "title": "1962 v letectví", "text": "1962 v letectví\n\nTento článek obsahuje seznam událostí souvisejících s letectvím, které proběhly roku 1962.\n\n\n\n\n\n\n\n\n"}
{"id": "220516", "url": "https://cs.wikipedia.org/wiki?curid=220516", "title": "1963 v letectví", "text": "1963 v letectví\n\nTento článek obsahuje seznam událostí souvisejících s letectvím, které proběhly roku 1963.\n\n\n\n\n\n\n\n"}
{"id": "220518", "url": "https://cs.wikipedia.org/wiki?curid=220518", "title": "Bitva u Kutné Hory", "text": "Bitva u Kutné Hory\n\nBitva u Kutné Hory se odehrála ve dnech 21.–22. prosince 1421 mezi Kutnou Horou a úpatím vrchu Kaňk a 6. ledna 1422 v okolí vesnice Nebovidy. Vojska druhé křížové výpravy, v čele s králem Zikmundem Lucemburským, zde byla poražena husitskými svazy pod velením slepého hejtmana Jana Žižky, jenž byl v první fázi střetnutí nucen prorazit z křižáckého obklíčení, v druhé pak překvapil rozptýlené protivníkovy oddíly a přinutil je ustoupit směrem k Německému Brodu. Vítězství husitů prakticky znamenalo konec kruciáty, neboť po střetnutí u Nebovid křižáci ztratili iniciativu a každý jejich další pokus o soustředěný odpor skončil panickým útěkem.\n\n8. dubna 1421 ustanovil papež Martin V. nového papežského legáta pro římskoněmeckou říši, jímž se stal římský kardinál Branda Castilione. Ten bezprostředně po svém jmenování obdržel buly, které mu propůjčovaly nejvyšší moc vyhlásit plnomocné odpustky a kříž proti kacířským Čechám (13. duben). Za své přechodné sídlo si zvolil Kolín nad Rýnem, odkud celou kampaň organizoval a rozesílal pokyny jednotlivým velmožům i městům. Nejdůležitějším panovníkem, který se měl výpravy účastnit, byl římskoněmecký, uherský a český král Zikmund Lucemburský, který na sebe přivolal ostrou kritiku za rozpad prvního křížového tažení v létě předchozího roku a od nějž se očekávalo, že tuto porážku odčiní. Ve věci konání kruciáty se 25. května ve Weselu sešel i říšský sněm, kde porýnští kurfiřti vyšli kardinálovi vstříc a na 23. srpna svolali do Chebu shromáždění účastníků z německých zemí. Strategie tažení předpokládala, že do Čech vpadnou dva útočné proudy. Jeden ze severu, druhý pak z východu přes Moravu. Pohyby obou vojsk však byly naprosto nekoordinované, a tak zatímco 28. srpna němečtí křižáci překročili hranice severozápadních Čech, vojsko Zikmunda Lucemburského se teprve shromažďovalo ve výchozích pozicích v Uhrách a na Moravě. Na severní frontě zatím německé oddíly způsobily velké škody, nicméně po neúspěšném obležení chatrně opevněného Žatce ustoupily zpět na říšské území (2. září).\n\nKrál Zikmund měl pro zdržení v Uhrách své důvody, neboť při pobytu v Prešpurku uzavřel dalekosáhlé úmluvy s Albrechtem Rakouským, kterého učinil svým zetěm a ustanovil dědicem svých království. Rakouský vévoda se mu za to protislužbou zavázal poskytnout finanční a vojenskou pomoc při znovuzískání Českého království. Posléze trvalo další měsíc, než Albrechtovy vojenské kontingenty dorazily na Moravu, odkud účastníci kruciáty na konci listopadu vyrazili ve dvou proudech přes Jihlavu a Litomyšl ke Kutné Hoře. Zde mělo dojít k předpokládanému srazu s vojskem shromážděným ve Slezsku, Lužici a Kladsku.\n\nPo zkušenostech z předchozího roku nemínili pražští husité připustit, aby se křižáci dostali až k metropoli a rozhodli se s nimi střetnout v čáslavské nebo kutnohorské oblasti. První výprava pod velením Jana Hvězdy z Vícemilic, která do míst předpokládaného střetnutí vyrazila na konci října, však nedosáhla výraznějšího úspěchu a 25. listopadu se stáhla zpět do Prahy. Sem 1. prosince dorazil i slepý hejtman Jan Žižka s táborským vojskem. Několik dalších dní jednal s pražany a 8. prosince vytáhl do prostoru, jenž před nedávnem pražské oddíly opustily. Pražané Žižku následovali s jednodenním zpožděním. Podle \"Kroniky velmi pěkné o Janu Žižkovi\" operace u Kutné Hory, která se husitům bez odporu poddala, řídil osobně slepý táborský hejtman, avšak není zcela jisté, zda formálně převzal velení všech shromážděných husitských vojsk. Středověcí kronikáři se blíže Žižkovým postavením v rámci husitské vojenské hierarchie nezabývali, z jejich záznamů však lze získat povědomí o jeho dalších operacích. Nespokojil se s pasivním vyčkáváním v obsazené Kutné Hoře a záhy opustil její hradby. Je pravděpodobné, že jedním z důvodů, proč se rozhodl nevyčkávat příchodu křižáků ve městě, byli kutnohorští měšťané, kteří se mohli v jeho zádech stát nebezpečnou pátou kolonou. První Žižkova cesta vedla k Čáslavi, kde posílil místní posádku, a kde se k němu připojili Viktorin Boček z Kunštátu, Hašek z Valdštejna a Václav ze Strážnice. Patrně tento manévr přiměl štáb krále Zikmunda postupovat z Německého Brodu do centra Čech přes Ledeč nad Sázavou. Žižka se záhy vrátil ke Kutné Hoře, kde vyčkal příchodu nepřátel, kteří cestou \"vypalovali vesnice, městečka a hrady, a znásilňujíce panny a ženy až do vydechnutí duše, potom je usmrcovali\"...\n\nPřestože o událostech u Kutné hory z přelomu let 1421 a 1422 informuje poměrně dostatečné množství českých i zahraničních písemných pramenů, jsou tyto informace poměrně povrchní, díky čemuž zůstávají dohady o přesném průběhu bitvy pouze v rovině teoretické. Nicméně středověcí kronikáři zanechali dostatek informací, podle nichž lze stanovit alespoň základní taktické manévry obou vojsk. Jeden z nejautentičtějších zápisů pochází z pera literáta, mistra artistické fakulty pražské university a přímého účastníka husitských válek, Vavřince z Březové. Vyprávění jeho \"Husitské kroniky\" však není úplné, neboť celá jeho práce končí právě uprostřed líčení bitvy u Kutné Hory. Povrchně, se o kutnohorském střetnutí zmiňuje i anonymní autor tzv. \"Kroniky starého pražského kolegiáta\", jenž byl stejně jako Vavřinec z Březové přímým aktérem husitských válek. Další, poměrně obsáhlý, popis bitvy se zachoval v souboru drobných kronik, psaných od sklonku bojovného husitství, jež historik František Palacký jako první soustředil do jediného díla pod názvem \"Staré letopisy české\". Poměrně obsáhlý text, jenž se vztahoval zejména k osobě slepého táborského hejtmana, se dochoval v dalším anonymním díle s názvem \"Kronika velmi pěkná o Janu Žižkovi\", sepsaném patrně v druhé polovině 15. století. \n\nKe Kutné Hoře se křižácké oddíly přibližovaly od západu, husité jim proto vyrazili v ústrety Kouřimskou branou. Údajně postoupili \"na dva hony\" od hradeb, což by mohlo odpovídat asi čtyřem stům metrům, tedy čtvrt hodině cesty. Lze předpokládat, že se neprodleně obklopili vozovou hradbou a připravili se k boji. Po splnění těchto úkonů si pozvedli morálku společnou modlitbou a povýšením několika vybraných bojovníků do důstojenství rytířského. Zanedlouho na vozový šik zaútočili křižáci, kteří před sebou hnali velké stádo skotu. Snad se tak snažili získat ochranu před palnými zbraněmi, potažmo bylo jejich záměrem navýšit údernou sílu útočící formace. Nicméně i přes toto opatření se husitům útoky Uhrů dařilo až do setmění odrážet. Celá úvodní epizoda střetnutí je však značně nejasná, neboť není zřejmé, zda mělo jít o útok masového rozsahu, nebo šlo jen o \"harce\", o nichž hovoří Vavřinec z Březové, které byly jen jakousi předehrou k bitvě samotné.\n\nMezitím, co probíhalo před Kutnou Horou oboustranné zápolení, utrpěli husité těžkou ztrátu. Kutnohorští měšťané, mezi nimiž měli převahu němečtí katolíci, vpustili do města Kolínskou branou oddíl křižáckého vojska. Okamžitě došlo k masakru místního husitského obyvatelstva, před nímž byli uchráněni jen ti, kteří znali předem dohodnutá ochranná znamení. Z taktického hlediska převedla ztráta města husity do těžké situace. Dostali se do celkového obklíčení a navíc zůstali odříznutí od zásobovací základny. Za těchto okolností se Jan Žižka rozhodl pro taktický ústup. Patrně po celou noc připravoval vojsko k výpadu, který se uskutečnil v pět hodin ráno následujícího dne. Křižáci nebyli v podmínkách nočního boje schopni adekvátně reagovat a husitům se podařilo bez větších problémů obklíčení prorazit. Urychleně se přesunuli k další výhodné pozici pod vrchem Kaňk, stojícímu severně od Kutné Hory. Zde se opět obklopili vozovou hradbou a vyčkávali útoku nepřítele. Vzhledem k protivníkově nečinnosti zřejmě v průběhu nastávajícího podvečera nebo noci opustili i toto postavení a přesunuli se ke Kolínu, jenž byl nejbližší přístupnou městskou základnou husitů v okolí. Křižáci tento ústup považovali za své vítězství. Husitské oddíly důrazněji nepronásledovali a král Zikmund povolil vojákům, aby si před mrazy vyhledali úkryty v širokém okolí.\n\nŽižka mezitím využil protivníkovy pasivity a urychleně shromažďoval další posily. Je známo, že značný počet bojovníků se k jeho vojsku přidal zejména z Jičínska a Turnovska. Krátce po Novém roce pak vytáhl opět ke Kutné Hoře a 6. ledna 1422 se objevil asi 6–7 km od města u vesnice Nebovidy. Zaskočení příslušníci královského předvoje se urychleně shromáždil na výšině jižně od vsi a zde se pokusili svést s protivníkem bitvu. Tento střet, při němž zahynulo množství Uhrů, však vyzněl jednoznačně ve prospěch husitů. Král Zikmund si patrně ihned po obdržení zprávy o nečekaném útoku uvědomil, že nemá smysl shromažďovat rozptýlené oddíly ani dál organizovat odpor. Většina jeho jednotek byla bez vzájemného spojení a případný pokus o obranu města by jej vystavil riziku, že padne do rukou husitů. Po poradě s válečnou radou proto dal bezodkladný rozkaz k ústupu, přičemž přikázal odvést z Kutné Hory všechny horníky, aby místní hutě přišly o kvalifikované pracovní síly. V noci z 6. na 7. ledna prchající křižáci město zapálili a společně se všemi zbylými kutnohorskými obyvateli se začali neorganizovaně stahovat zpět k Německému Brodu.\n\nAčkoli se mohly demoralizované protivníkovy síly stát Žižkovou snadnou kořistí, první jeho snahou byla likvidace požáru v Kutné Hoře. Teprve po úspěšném zvládnutí tohoto úkolu vyrazil rychlým pochodem ve stopách křižáckého vojska a již 8. ledna ho dostihl u Habrů. Pokus o soustředěný odpor, jenž patrně organizoval italský vojevůdce Filippo Scollari, však skončil panickým útěkem všech zúčastněných křižáků (bitva u Habrů). Tentokrát husité protivníka pronásledovali se značným důrazem a ještě téhož dne dorazili k branám Německého Brodu. Zde se zahraniční oddíly patrně ještě jednou neúspěšně střetly s Žižkou v otevřené bitvě a další stovky křižáků zahynuly při útěku přes Sázavu. Bez ohledu na tuto tragickou epizodu kruciáty zůstala mezi hradbami města část velitelů, kteří byli odhodlaní alespoň dočasně udržet svou pozici, aby poskytli krytí prchajícím vojskům. České oddíly se pokusily město dobýt útokem již následujícího dne, avšak jejich pokus ztroskotal na celodenním houževnatém odporu obránců. Město se jim podařilo ovládnout teprve dne následujícího, když při rozhovorech o kapitulaci posádky vnikla skupina husitských vojáků bez Žižkova vědomí do ulic a zmasakrovala velkou část vojáků i místních obyvatel.\n\nZávěrem tedy lze konstatovat, že bitva u Kutné Hory se stala rozhodujícím faktorem druhé kruciáty, neboť po událostech u Nebovid ztratil král Zikmund iniciativu a byl nucen vyklidit české území. Pokud jde o vypočtení ztrát v okolí Kutné Hory, soudobí kronikáři žádná čísla nezanechali. Zmiňují pouze počet mrtvých, kteří zahynuli při ústupových akcích k Německému Brodu. \"Staré letopisy české\" hovoří o 12 000, k nimž dále přičítají 548 utonulých \"oděnců\", kteří zemřeli pod sázavským ledem. Z materiálu pak do rukou husitů prý padlo šest či sedm korouhví a \"540 vozů vrchovatě naložených nejrůznějšími věcmi, i klenoty, peníze a různá roucha, truhlice, různé knihy židovské i křesťanské, kterých bylo tolik, že by je na tři velké vozy nepobral\".\n\n\n"}
{"id": "220522", "url": "https://cs.wikipedia.org/wiki?curid=220522", "title": "Makedonie (království)", "text": "Makedonie (království)\n\nMakedonie (řecky Μακεδονία, \"Makedonía\") byla staré řecké království ležící na severu moderního Řecka. Sousedy Makedonského království (řecky Μακεδονικό Βασίλειο) byly na západě království Épeiros a menší státní útvary Ilýrie, zatímco na východě hraničila s ještě více nejednotnou Thrákií. Poté, co si Alexandr Veliký podrobil Perskou říši (čímž započala epocha helénismu v řeckých dějinách), představovala Makedonie po určitou dobu nejmocnější stát starověkého světa. Proto se někdy užívá také termínu Makedonská říše.\n\nÚzemí starověké Makedonie bylo osídleno již v období eneolitu. Podle řeckých pramenů vstoupili Makedonci do této země společně s Dóry někdy kolem roku 1200 př. n. l. Někteří historikové označují Makedonce za potomky několika různých národů – Frygů, Thráků a Ilyrů – nemajících žádné vazby na Řeky. Avšak většina moderních vědců se kloní k názoru, že Makedonce je třeba považovat za jeden z řeckých kmenů, jenž se však kvůli úzkým kontaktům se sousedními barbarskými kmeny od ostatních Řeků silně odlišoval.\n\nTeorie makedonské spřízněnosti s Řeky nachází svou oporu taktéž v mytologii. Ve výčtu řeckých kmenů a trójských spojenců v Homérově Iliadě nejsou Makedonci vůbec zmiňováni. Nejstarší doklad o nich byl nalezen v Hésiodově Seznamu žen, kde se uvádí, že Deukaliónova dcera Thyia porodila Diovi dva chlapce, Magnéta a Makedona, kteří se usadili na území rozkládajícím se kolem Olympu a na sever odsud. Jelikož za Deukaliónova syna bývá pokládán praotec Řeků Hellén, jsou Makedonci podle této mytologické konstrukce blízkými příbuznými Řeků.\n\nPrvní státní útvar, jemuž vládli králové z dynastie Argeovců, vytvořili Makedonci někdy na přelomu 8. a 7. století př. n. l. Prvním prokázaným panovníkem byl Perdikkás I. (ačkoliv jsou rovněž uváděna jména dřívějších, pololegendárních vládců), který si vybudoval své sídlo Aigy nedaleko dnešního severořeckého města Veria.\n\nMakedonie zůstávala po mnoho staletí na periferii řeckého světa. V horských regionech země se lidé, živící se pastevectvím skotu, přidržovali ještě v poměrně pozdních dobách nomádského způsobu života. Klasického vzdělání se dostávalo přinejlepším úzkému okruhu vládnoucích vrstev. Z archaického období se tudíž dochovalo jen velmi málo psaných dokumentů, s výjimkou soukromých textů, zatímco v ostatním Řecku představovala znalost písma nástroj fungování městských států (\"poleis\").\n\nTeprve koncem 6. století př. n. l. se společenské a ekonomické poměry změnily v důsledku vzniku stálých sídel a intenzivního rozvoje hospodářských a kulturních styků s Helény, což přispělo k rozšíření používání písma, především kvůli diplomatickým účelům. Již před začátkem 4. století př. n. l. vzrůstaly helenizační tendence podporované samotnými králi, třebaže mnozí význační Helénové pokládali Makedonce za hrubý, neotesaný a barbarský národ.\n\nMístní jazyk (starověká makedonština) zřejmě náležel ke skupině severozápadních řeckých dialektů. Pozdější rozmach kultury a vzdělání vedl patrně v druhé polovině 4. století př. n. l. k postupnému nahrazení makedonského jazyka, takřka nepoužívaného v písemném styku, klasickou attičtinou. V důsledku toho makedonština (s výjimkou osobních jmen) pravděpodobně už někdy na počátku našeho letopočtu zcela vymizela.\n\nPočáteční dějiny Makedonie se vyznačovaly neustálými boji s Ilyry a Thráky. Zřejmě od roku 512 př. n. l., kdy vojevůdce Dareios I. Megabazos, obdržel tribut od krále Amynta I. (547-498 př. n. l.), se Makedonie nacházela v dočasném područí Peršanů. V achaimenovských královských nápisech z oné doby je Makedonie zmiňována jako jedna ze zemí poddaných perské říši.\n\nPo krátkém období perské nadvlády získala Makedonie opět nezávislost za Alexandra I. (498–454 př. n. l.), za něhož bylo dovršeno konstituování jádra království v oblasti Dolní Makedonie (území zhruba mezi řekami Haliakmon a Strýmón). Díky organizačním a administrativním schopnostem tohoto prvního velkého vládce, který poskytl Řekům informace o síle perských vojsk, čímž přispěl k Mardoniově porážce v bitvě u Platají, Makedonci rozšířili svůj vliv do okolních oblastí \"Elymiotis\", \"Orestis\" a \"Lynkestis\" v Horní Makedonii. Tato drobná, nezávislá knížectví na západě a severu země byla poprvé sjednocena a podrobena ústřední autoritě a uznala tak suverenitu králů z argeovské dynastie. Souběžně s územním růstem nastal také ekonomický rozmach v důsledku těžby stříbra. Nadšenému helénofilovi Alexandrovi I. bylo rovněž jako prvnímu makedonskému králi dovoleno zúčastnit se soutěží na olympijských hrách a tím byl fakticky uznán za rovna Helénům.\nPerdikkás II., syn Alexandra I., který panoval více než 40 let (454–413 př. n. l.), musel čelit dynastickým svárům, ale především mnoha mocným zahraničním nepřátelům. Trvalé nebezpečí pro Makedonii tehdy představovaly jednak neklidné thrácké kmeny, jednak odbojné šlechtické rody Horní Makedonie. Současně se ale Perdikkás musel vyrovnávat s chaosem, do nějž celé starověké Řecko uvrhla peloponéská válka na konci 5. století př. n. l. Athénské a spartské armády několikrát pronikly do srdce Makedonie. Perdikkás se přitom osvědčil jako schopný a úskočný diplomat, obratně lavírující mezi oběma válčícími stranami pružným měněním aliancí. Touto obojakou politikou se mu podařilo v oněch nejistých dobách zachovat územní integritu království.\n\nZajištění Makedonie před vnějšími zásahy a její vnitřní konsolidaci dovršil Perdikkův nástupce, Archeláos (413-399 př. n. l.), který byl podle antických autorů i moderních historiků velice prozíravý a inteligentní vládce, jehož panování se vyznačovalo rozsáhlými reformami ve státní administrativě, armádě a obchodu. Byla zásadně reorganizována obrana země, dále byly posíleny čilé kulturní kontakty s Řeckem a položeny základy silniční sítě. Krále bavila v jeho královském paláci ve městě Pella, kam přesunul sídlo vlády z Aig, řada básníků a herců, včetně velkého Eurípida. Makedonie se stala za Archeláa domovem mnoha výjimečných umělců a malířů, v této souvislosti je taktéž zmiňováno jméno Zeuxida. Ve městech Dión a v makedonské Olympii byly pořádány náboženské slavnosti a atletické závody na počet Dia. V době Archeláova zavraždění, v roce 399 př. n. l., tak Makedonie představovala jeden z nejmocnějších řeckých států.\n\nV následujících čtyřiceti letech se však země zmítala ve víru zmatků a konfliktů, přičemž se stala předmětem sporů mezi mnoha krátkodobě vládnoucími králi. Království bylo pustošeno vpády Ilyrů, útoky Řeků z obcí na poloostrově Chalkidiké a po určitý čas bylo dokonce poplatné Athéňanům. Přesto za vlády krále Amynta III. (kolem 393-370 př. n. l.) zřejmě došlo k trvalému sjednocení země, nicméně příkrý rozdíl mezi relativně bohatými nížinnými oblastmi, oplývajícími městy budovanými podle řeckého vzoru, a divokými horskými kraji nadále přetrvával. Amyntás měl tři syny. První dva, Alexandr II. a Perdikkás III., vládli jen krátce. Slibný počátek vlády druhého jmenovaného byl ukončen invazí Ilyrů, při níž Perdikkás III. přišel o život. Skutečný rozmach Makedonie proto nastal až za vlády Amyntova třetího syna, Filipa II.\n\nStrategický génius a diplomatické schopnosti Filipa II. (359-336 př. n. l.) přispěly rozhodujícím způsobem k proměně Makedonie z bezvýznamného a okrajového státu v největší mocnost starověkého Řecka a připravily tak prostor pro expanzi Makedonie na východ za vlády jeho syna Alexandra. Filip reorganizoval makedonskou armádu v pružné a úžasně efektivní vojenské těleso. Díky athénské zaneprázdněnosti válkou se spojenci Filip rychle dobyl řecká města na pobřeží a otevřel tak Makedonii přístup k moři. Současně zpacifikoval barbarské Ilyry a Thráky.\n\nV dalších letech rozšířil svůj vliv obratnou kombinací diplomacie a vojenské síly do Thesálie. Makedonská převaha nad všemi řeckými poleis pak byla stvrzena vítězstvím nad spojenými silami Helénů v bitvě u Chairóneie v roce 338 př. n. l. Nato byl Filip ustaven hegemonem korintského spolku, jenž sdružoval všechny řecké obce a který si vytkl za cíl válku proti Persii. Jeho neočekávaná násilná smrt o dva roky později už nemohla změnit nic na faktu, že Makedonie se ujala vůdčí role v Řecku.\nZa Filipova syna Alexandra Velikého (356-323 př. n. l.) dosáhla Makedonie vrcholu své moci a svého největšího územního rozsahu. Pod záminkou odvetného tažení za perský vpád do Řecka před 170 lety se Alexandr vypravil v čele spojeného makedonského a řeckého vojska do Asie. Zde dosáhl nad Peršany, jímž vládl Dareios III., tří drtivých vítězství: v bitvách u Gráníku (334 př. n. l.), u Issu (333 př. n. l.) a u Gaugamél (331 př. n. l.). Přitom si podmanil Malou Asii, Sýrii, Egypt, Babylónii, Írán a hranice své říše posunul až do střední Asie a za řeku Indus. Tímto unikátním vojenským tažením vstoupil Alexandr do dějin jako jeden z největších vojevůdců. Zároveň tím započala nová historická etapa řeckých a vůbec světových dějin – helénismus. Řecká kultura pronikla díky Alexandrovým výbojům do nejzazších koutů tehdy známého světa.\n\nPo Alexandrově smrti v Babylóně v roce 323 př. n. l. vypukly mezi jednotlivými makedonskými vojevůdci – diadochy – několik desetiletí trvající války. Diadochové si rozdělili Alexandrovu říši a na jejich troskách založili vlastní království, z nichž největší byly seleukovská a ptolemaiovská říše. Po dobu Alexandrovy nepřítomnosti spravoval záležitosti v Makedonii a v Řecku Antipatros, který jen s vypětím sil porazil v roce 322 př. n. l. povstalé Helény v lamijské válce.\nPo Antipatrovi se moci v Makedonii domohl jeho syn Kassandros (317-297 př. n. l.), který odstranil poslední členy Alexandrovy rodiny a ukončil tak panování argeovské dynastie. Kassandros se projevil jako schopný, třebaže výjimečně krutý král, jenž zajistil Makedonii relativní stabilitu. Jeho potomci si však nedokázali udržet kontrolu nad Makedonií, kterou v roce 294 př. n. l. ovládl Kassandrův úhlavní nepřítel Démétrios I. Poliorkétés z dynastie Antigonovců. Kvůli všeobecné nespokojenosti s jeho despotickými způsoby a v souvislosti s vpádem Pyrrha a Lýsimacha, byl Démétrios již po šesti letech nucen zemi opustit. V dalších chaotických letech se v Makedonii vystřídalo několik vládců. Teprve Démétriův syn, Antigonos II. Gonatás (276-239 př. n. l.), vypudil keltské Galaty, kteří vpadli na počátku 70. let 3. století do Řecka, a obnovil pořádek a prosperitu, čímž položil základy nové vládnoucí dynastie.\n\nTřebaže etapa velkých konfliktů skončila, vedl Antigonos prakticky po celou dobu své vlády nepřetržité boje s četnými nepřáteli: nejprve s Pyrrhem a později s Helény, usilujícími zbavit se s podporou Ptolemaiovců makedonské hegemonie. V Chrémonidově válce sice Antigonos zlomil odpor Athén a Sparty, avšak poradit si s nově vznikajícími federacemi městských států, jako byly aitólský či achajský spolek, bylo nad jeho síly. Teprve Antigonos III. Dósón (229-221 př. n. l.) mohl využít obtíží achajského spolku, ohrožovaného spartským králem Kleomenem III., k potvrzení vedoucí pozice Makedonie v Řecku vítězstvím v bitvě u Sellasie.\n\nDósónův nástupce, Filip V. (221-179 př. n. l.), učinil i přes slibný počátek vlády osudovou chybu, neboť se v roce 215 př. n. l. spojil s kartaginským vojevůdcem Hannibalem Barkou proti Římanům. Během první římsko-makedonské války, jež trvala deset let nedosáhla ani jedna válčící strana přesvědčivého vítězství. Ovšem po porážce Hannibala se Římané toužící po pomstě obrátili proti Makedonii. V následné druhé římsko-makedonské válce pak římské legie vedené Titem Quinctiem Flamininem v roce 197 př. n. l. rozhodně porazili makedonskou falangu v bitvě u Kynoskefal. Makedonie si sice udržela svoji nezávislost, její hegemonní postavení v Řecku však bylo nenávratně ztraceno.\n\nFilipův syn Perseus (179-168 př. n. l.) si získal podporu v Řecku, čemuž ale Římané přihlíželi jen s nelibostí. V roce 171 př. n. l. proto rozpoutali třetí římsko-makedonskou válku, v níž Lucius Aemilius Paullus zvítězil nad Perseem v bitvě u Pydny. Výsledkem bylo sesazení Antigonovců v roce 168 př. n. l. a konečný zánik makedonského království rozděleného Římany do čtyř republik. Jistý Andriskos, vydávající se za Perseova syna, se prohlásil v roce 149 př. n. l. králem, avšak již v následujícím roce byl Římany snadno poražen, což vedlo ke zřízení římské provincie Makedonie.\n\nPolitická a správní struktura makedonského království se skládala ze tří úrovní: na jejím vrcholu stál král spolu se šlechtou, dále byly distrikty (oblasti) a nakonec města a obce. Epigrafickému bádání vděčíme za nové poznatky, které nám umožnily lépe pochopit údaje o jednotlivých makedonských institucích získané z literárních děl Livia a Polybia. Makedonské královské instituce byly až nápadně podobné těm, jimiž disponovaly řecké spolkové státy – aitólský či achajský spolek.\n\nŘecky \"basileús\" byl hlavou státní správy. V jeho královském paláci v hlavním městě Pella byly uschovávány státní listiny a dokumenty. Ve výkonu jeho činnosti mu byl nápomocen jednak královský sekretář (\"basilikós grammateús\"), což byl de facto první ministr, jednak královská rada. Král zaujímal postavení velitele vojska a nejvyššího kněze a rozhodoval o některých diplomatických záležitostech. Pouze on směl uzavírat mezinárodní smlouvy a až do vlády Filipa V. mu náleželo výhradní právo razit mince. Počet královských úředníků byl zanedbatelný, neboť králové zemi obvykle řídili převážně nepřímo, prostřednictvím místních správců, s kterými byli v nepřetržitém kontaktu.\n\nKrálovská vláda v Makedonii byla dědičná, přičemž byl obecně respektován princip primogenitury. Svou úlohu však sehrával do určité míry i volební princip: když král umíral, ustanovil nejstaršího syna svým nástupcem (což ovšem nebylo pravidlem), který nejprve musel být schválen královskou radou a poté předveden před shromáždění, jež mu mělo přísahat věrnost a přijmout ho tím za krále.\n\nV makedonské historii existuje řada příkladů, jež potvrzují, že nástupnictví nejstaršího syna nebylo zcela automatické, tím spíš, že mnoho makedonských králů zemřelo násilnou smrtí, aniž by přitom stihli určit svého následníka, případně zajistit, aby jejich rozhodnutí o nástupnictví bylo Makedonci respektováno. Tak se stalo třeba v případě Perdikka III., jenž padl v boji s Ilyry, Filipa II. zavražděného Pausaniem z Orestidy, Alexandra Velikého, který náhle a neočekávaně podlehl nemoci atd. Nástupnické krize se proto v makedonských dějinách objevovaly velmi často, obzvláště do 4. století př. n. l. do kdy mocné šlechtické rody z Horní Makedonie usilovaly o svržení argeovské dynastie a uchopení královského trůnu.\n\nFormálně vystupoval král jako jediný správce makedonského státního pokladu, který byl společně s královskými příjmy (\"basiliká\") majetkem všech Makedonců. Taktéž tribut placený v rámci smluv s poraženými kmeny patřil makedonskému lidu, nikoli pouze králi.\n\nZ Livia a Polybia víme, že basiliká zahrnovala následující zdroje příjmu:\n\nNejobvyklejším způsobem získávání příjmů, a nejen u půdy, byl pronájem. Amyntás III. prý s pomocí Athéňana Kallistrata zdvojnásobil zisky z přístavních poplatků, čehož dosáhl tím, že každoročně propůjčoval vybírání cla soukromým osobám, které mu předložily nejvyšší nabídku. Obdobně nás Livius informuje o tom, že Filip V. pronajímal lesy a doly za pevně stanovený každoroční poplatek, a zdá se, že stejně bylo s těmito statky nakládáno i za vlády Argeovců. Z Makedonie se systém pronájmu zřejmě později rozšířil do ptolemaiovského Egypta.\n\nS výjimkou královského majetku, byla půda v Makedonii osvobozena od daní: Makedonci tedy neplatili žádné pozemkové daně. Dokonce neexistovaly ani žádné mimořádné válečné daně, jaké vybírali Athéňané. Ba ani v období nadmíru zvýšených státních výdajů, jako třeba za Alexandra v roce 334 př. n. l. nebo Persea v roce 168 př. n. l., neuvaloval král na své poddané žádné daně. Místo toho získával finanční prostředky půjčkami, především od příslušníků královské družiny, anebo zvýšením ceny pronájmu. Král měl právo udělovat \"atelíe\" – osvobození od placení poplatků. Alexandr tak učinil například po bitvě u Gráníku, kdy makedonským rodinám, jež ztratily v boji svého člena, odpustil placení nájmu a obchodních poplatků.\n\nMimořádný příjem státní kasy pocházel z válečné kořisti, která byla rozdělována mezi krále a jeho muže. V dobách Filipa II. a Alexandra šlo v podstatě o nejdůležitější zdroj financí. Velká část zlatých a stříbrných předmětů ukořistěných v průběhu vojenských tažení v Evropě a v Asii byla roztavena a přeměněna na ingoty, které pak byly odeslány do mincoven v Pelle a v Amfipoli. Podle odhadů znalců bylo v amfipolské mincovně jen za vlády Alexandra Velikého vyraženo kolem 13 milionu stříbrných tetradrachem.\n\nVšichni branně schopní a plnoprávní obyvatelé království se scházeli na shromáždění, které se konalo nejméně dvakrát do roka, na jaře a na podzim, tzn. na počátku a na konci té části roku, v níž mohla být podnikána válečná tažení.\n\nShromáždění (\"koiné ekklésia\" případně \"koinon makedonon\") bylo svoláváno králem, přičemž hrálo klíčovou roli při aklamaci nového krále. Také rozhodovalo o trestu smrti a vysílání diplomatů do zahraničí. Král se na něm mohl radit (nikoli ale závazně) o zahraniční politice (vyhlášení války, uzavírání smluv) a o ustavování státních hodnostářů. Ve většině případů se shromáždění nezabývalo ničím jiným, než co mu předložila ke schválení královská rada. Konání shromáždění bylo zakázáno teprve Římany v době jejich reorganizace Makedonie po roce 168 př. n. l., čímž se mělo podle Livia zabránit demagogům v pobuřování proti vládnoucím (prořímským) autoritám.\n\nByla malá skupina lidí tvořená nejprominentnějšími Makedonci a vybraná králem, která mu pomáhala spravovat království. Jako taková tedy nepředstavovala reprezentativní orgán, ačkoli mohla být při určitých příležitostech doplněna o zástupce měst a členy městských rad.\n\nMezi příslušníky královské rady (\"synedroi\") náleželi:\nVe skutečnosti měl král menší vliv na výběr členů synedria, než by se na první pohled mohlo zdát, neboť mnoho nejvýznamnějších makedonských šlechticů právo na členství v královské radě jednoduše zdědilo po svých předcích.\n\nKrálovská rada připravovala a předkládala zákony a rozhodnutí, o nichž diskutovalo a hlasovalo shromáždění. Do její kompetence náleželo navrhování ustanovení krále nebo regenta, stejně jako některých vysokých úředníků a vyhlášení války. Současně byla první a poslední instancí u těch zločinů, v nichž nemohl být uplatněn trest smrti. Scházela se velmi často a tvořila hlavní výkonný orgán království. Jakékoli důležité královo rozhodnutí bylo nejprve podrobeno projednání v synedriu, při němž se uplatňovaly demokratické principy \"isegoria\" (rovnost hlasů) a \"parrhesia\" (volnost projevu), které se vztahovaly jak na krále, tak i na ostatní členy. Po sesazení antigonovské dynastie Římany v roce 168 př. n. l. bylo fungování synedria na rozdíl od shromáždění zřejmě nadále zachováno a sloužilo tak jako jediný společný orgán Makedonie, rozdělené tehdy do čtyř republik.\n\nZásluha na vytvoření těchto územních administrativních celků mezi ústřední vládou a městy je připisována Filipovi II., který chtěl touto reformou patrně přizpůsobit stávající královské instituce územnímu růstu Makedonie v době jeho panování. Důvodem jejich zrodu byly přílišné technické obtíže při shromažďování všech Makedonců na jednom všeobecném sněmu. Reakcí na tento problém byl tudíž vznik čtyř regionálních distriktů, opatřených vlastním místním shromážděním. Toto územní rozdělení nevycházelo z dřívějšího historického rozdělení, místo toho se jednalo o čistě umělé správní členění. Nicméně je třeba dodat, že existence těchto distriktů není před počátkem 2. století př. n. l. zcela bezpečně prokázána.\n\n\n\n"}
{"id": "220525", "url": "https://cs.wikipedia.org/wiki?curid=220525", "title": "1964 v letectví", "text": "1964 v letectví\n\nTento článek obsahuje seznam událostí souvisejících s letectvím, které proběhly roku 1964.\n\n\n\n\n\n\n\n\n\n"}
{"id": "220528", "url": "https://cs.wikipedia.org/wiki?curid=220528", "title": "Tři přání (Martinů)", "text": "Tři přání (Martinů)\n\nTři přání aneb Vrtkavosti života (: Les Trois Souhaits ou les Vicissitudes de la vie), H. 175, je opera-film o třech dějstvích s prologem a epilogem Bohuslava Martinů dokončená roku 1929 na libreto Georgese Ribemonta-Dessaignese. Rozvíjí pohádkový motiv tří splněných přání, která vedou ke špatným koncům.\n\nBohuslav Martinů se seznámil s francouzským spisovatelem, malířem a také příležitostným skladatelem, jedním z vůdčích činitelů hnutí dada Ribemontem-Dessaignesem v roce 1928. Tehdy za svého pobytu v Paříži, začal zhudebňovat jeho dadaistickou divadelní hru \"Slzy nože\". Opera tehdy byla zamýšlena pro hudební festival v Baden-Badenu, kde ji ale nepřijali a neuvedli.\n\nBrzy poté ale dostal Martinů objednávku z Osvobozeného divadla a v srpnu 1928 dostal od Ribemonta libreto, které později zamýšlel uvést v pařížském divadle Bériza. Martinů s libretistou dlouho jednal o úpravách, které by jeho\n\nPoužití filmu jako nového média (analogické například Bergově opeře Lulu) bylo převratnou událostí, která ale zvyšovala náklady a mohla spolupůsobit při potížích Martinů s uplatněním díla v nějakém divadle. Opera byla dokončena v polovině roku 1929, ale Martinů neuspěl se snahou o její uvedení v Berlíně.\n\nMartinů se provedení opery nedožil a poslední společné dílo s Ribemontem-Dessaignesem, rozpracovanou operu \"Týden dobročinnosti\" na námět Ilji Erenburga, už nedokončil.\n\nProlog: Ve filmových ateliérech se připravuje natáčení. Představují se herci Juste a jeho žena Indolenda (manželskou dvojici mají hrát i ve filmu), která flirtuje s jedním z dalších herců, jenž bude hrát postavu Adolfa. Povel režiséra „Točíme!“ startuje první jednání.\n\nI. jednání: Zatímco se filmová Indolenda nudí, její filmový manžel odchází za svou mysliveckou zábavou. V lese najde krásnou vílu a odnese ji domů. Indolenda, která se snažila zabavit sváděním Adolfa, na vílu žárlí, ale ráda využije její nabídku tří přání. Nejprve si přeje bohatství – dům se promění v palác, mezi hosty je tam i Eblouie Barbichette, která je vílou představena jako Adolfova snoubenka. Víla věnuje snoubencům zlatý zámek na Zlatém ostrově, kam celá společnost vyráží.\n\nII. jednání: Déšť, který v bouři zasáhne loď, je zlatý, mění všechno v drahý kov. Loď těžkne a potápí se. Trosečníci se zachrání na pustém ostrově. Juste si uvědomuje pomýlenost prvního přání a přeje si, aby byla jeho žena mladší. Ta zkrásní, ale hned přestává mít o Justa zájem a uteče za Adolfem. Juste nevydrží pohled na jejich lásku a vysloví poslední přání – být také milován. Jenže první ženou, která o něj projeví zájem, je zlá žebračka (Eblouie). Ze žárlivosti ho udeří holí a Juste umíraje vzdychá: „Jak těžké je žít!“ Víla je osvobozena. Končí natáčení filmu a režisér zve všechny herce na premiéru.\n\nIII. jednání: Premiéra filmu, na kterou přicházejí herci i diváci, je promítán známý děj. Milenecká dvojice Indolenda a herec, který hrál Adolfa, si o přestávce dohodla útěk do Ameriky.\n\nEpilog: Film skončil a na filmovém plátně se odehrává jiný – skutečný příběh, scéna Odjezd. Za tónů orchestrální mezihry znázorňuje cestu evropskými velkoměsty a končí v New Yorku. V rohu kavárny tam vidíme opuštěného Justa, který v jejím středu a lesku sleduje svou manželku s milencem. Kolem se pohybují tanečníci včetně někdejší představitelky víly Lilian Nevermore, kteří si z něj tropí posměšky. Děj celé opery končí stejnou smutnou poznámkou: „Ach, jak těžké je žít!“\n\nK premiéře v Berlíně, kterou vyjednával Martinů prostřednictvím rady československého velvyslanectví v Německu Camilla Hoffmanna, nedošlo. Světová premiéra tak proběhla v Státním divadle v Brně v roce 1971, kde operu nastudoval dirigent Václav Nosek a inscenaci režíroval včetně filmu Evald Schorm.\n\nV Německu byla poprvé uvedena v roce 1995 v Augsburgu, v roce 2007 uvedl ve spolupráci s Národním divadlem operu Volkstheater Rostock.\n\n\n"}
{"id": "220531", "url": "https://cs.wikipedia.org/wiki?curid=220531", "title": "Dny lidí dobré vůle", "text": "Dny lidí dobré vůle\n\nDny lidí dobré vůle jsou oslavy státního svátku Dne slovanských věrozvěstů a připomínka odkazu sv. Cyrila a Metoděje, konané od roku 2000 každoročně ve dnech 3.–5. července na poutním místě Velehrad nedaleko Uherského Hradiště. Ústředním bodem akce je Národní pouť na Velehradě – jedna z nejvýznamnějších poutí v Česku, pořádaná v den svátku těchto světců 5. července již od roku 1863.\n\nDny lidí dobré vůle se na Velehradě konaly poprvé v roce 2000, tehdy ještě pod názvem Slavnostní koncert, který se uskutečnil 4. července na prostranství před bazilikou Nanebevzetí Panny Marie. Inspirací pro vznik koncertu byl obdobný projekt papeže Jana Pavla II. Na prvním velehradském koncertě vystoupili: Spirituál kvintet, Jana Kirschner, Jiří Pavlica a Hradišťan, Daniel Hůlka, Marta Kubišová, Petr Malásek, Eva Dřízgová a Jaroslav Svěcený. Oslavy zakončila 5. července slavnostní mše, které se, stejně jako koncertu, zúčastnili představitelé vlády, zástupci Parlamentu ČR, velvyslanci evropských zemí a na dvacet tisíc poutníků.\n\nV tomto roce byl Slavnostní koncert opět přejmenován; nový název Koncert lidí dobré vůle je platný do poslední editace této stránky. V předvečer státního svátku Dne slovanských věrozvěstů se na Velehrad sjeli také vozíčkáři nejen z České republiky, ale i ze zahraničí. Součástí velehradských oslav se totiž roku 2001 stalo Mezinárodní setkání vozíčkářů, které pořádá Maltézská pomoc a České velkopřevorství Suverénního řádu maltézských rytířů. Na Koncertu lidí dobré vůle, jímž všechny přítomné provedl převor břevnovského kláštera Prokop Siostrzonek, zazpívali: Jožo Ráž, Jiří Pavlica a Hradišťan, Daniel Hůlka, Sestry Steinovy či Eva Dřízgová. Živý hudební doprovod zajistila zlínská Filharmonie Bohuslava Martinů. Mezi hosty tohoto ročníku byli velvyslanec Itálie Paolo Faiolo, ministři Petr Lachnitt, Jaromír Schling, Jan Fencl, a senátor Jan Ruml. Oslavy státního svátku vyvrcholily 5. července mší svatou, jíž se zúčastnilo asi dvacet tisíc věřících.\n\nDne 4. července se na Velehradě setkali čeští a zahraniční vozíčkáři, pro které byla připravena nejen beseda s Jaromírem Jágrem a Janem Železným, ale zároveň i třetí ročník Koncertu lidí dobré vůle. Na koncertě vystoupili: Roman Dragoun, skupina Kryštof, Marie Rottrová, Jiří Pavlica s Hradišťanem, Pavel Žalman Lohonka nebo sbor Schola Gregoriana Pragensis Davida Ebena. Pozvání arcibiskupa Graubnera na koncert přijali např. premiér Vladimír Špidla, ministři Cyril Svoboda, Bohuslav Sobotka, Libor Ambrozek, Jiří Lobkowicz. Během koncertu představil moderátor Prokop Siostrzonek dva charitativní projekty: Centrum pro rodinu a Adopce na dálku. Koncert dovysílal v přímém přenosu Český rozhlas 1 – Radiožurnál, Česká televize odvysílala 6. července záznam.\n\nV rámci velehradských oslav se konala mezinárodní konference na téma \"Naděje Evropy\", jíž se zúčastnili představitelé šesti evropských států: České republiky, Maďarska, Polska, Rakouska, Slovenska a Slovinska. Součástí oslav bylo Mezinárodní setkání vozíčkářů a Koncert lidí dobré vůle, na němž vystoupili zpěváci z účastnických evropských zemí: Petr Muk, Jiří Pavlica a Hradišťan (ČR), No Name (Slovensko), Eva Ferencz (Maďarsko), Marta Maslowska (Polsko), Matjaž Robavs a Tomaž Plahutnik (Slovinsko). Besedy s vozíčkáři se zúčastnili Monika Žídková, Jaromír Jágr a Cyril Svoboda.\n\nDosud jednodenní oslavy byly rozšířeny na několik dní. Současně byl změněn i název oslav na dodnes platné Dny lidí dobré vůle. Slavnosti byly zahájeny 2. července setkáním \"Film ve znaku ryby\". Hlavní část programu, zahrnující setkání vozíčkářů, ekologické a prorodinné aktivity či Koncert lidí dobré vůle, připadla na 4. červenec. Na charitativním koncertě vystoupili např. Miroslav Žbirka, Jiří Pavlica a Hradišťan, Lenka Filipová, Peter Dvorský nebo Lewron Orchestra.\n\nTento ročník Dnů lidí dobré vůle rozšířil dosavadní program o soutěž ve fotbalových dovednostech, ruční přepisování Bible a mezinárodní konferenci na téma \"Společenská odpovědnost podniků v současné Evropě\". Na Koncertu lidí dobré vůle vystoupili Jiří Pavlica s Hradišťanem, skupina No Name, Věra Martinová, Vašo Patejdl, Hana Hegerová a další. Slavnostní mše celebroval Miloslav Vlk a společně s českými, moravskými a slezskými biskupy.\n\nZa hlavního celebranta poutní mše svaté byl určen vatikánský prelát, prefekt kongregace kardinál Marc Ouellet. Připravovalo se množství výstav a sportovních i ekologických aktivit. Očekávalo se mezinárodní setkání vozíčkářů a byl přichystán i speciální seminář na téma proměny rodiny jako instituce; pozvání naň přijal filozof Jan Sokol. Na tradičním koncertu Večera lidí dobré vůle měl vystoupit např. Hradišťan s Jiřím Pavlicou, Marie Rottrová, Slza či Filharmonie Bohuslava Martinů ze Zlína.\n2000\n\n2001\n\n2002\n\n2003\n\n2004\n\n2005\n\n2006\n\n2007 \n\n2008\n\n"}
{"id": "220536", "url": "https://cs.wikipedia.org/wiki?curid=220536", "title": "1965 v letectví", "text": "1965 v letectví\n\nTento článek obsahuje seznam událostí souvisejících s letectvím, které proběhly roku 1965.\n\n\n\n\n\n"}
{"id": "220540", "url": "https://cs.wikipedia.org/wiki?curid=220540", "title": "Palackého náměstí", "text": "Palackého náměstí\n\nPalackého náměstí se nachází v mnoha městech a obcích, například:\n\n"}
{"id": "220543", "url": "https://cs.wikipedia.org/wiki?curid=220543", "title": "Palackého náměstí (Praha)", "text": "Palackého náměstí (Praha)\n\nPalackého náměstí (hovorově \"Palačák\") je náměstí na Novém Městě v Praze 2.\n\nPalackého náměstí se rozkládá na severním předmostí Palackého mostu, na nějž po severním okraji náměstí navazuje směrem na západ ulice Na Moráni.\n\nZápadním okrajem náměstí prochází severojižním směrem podél pravého břehu Vltavy frekventované Rašínovo nábřeží.\n\nZ jižní strany na náměstí plynule navazují Zítkovy sady, které tak s náměstím funkčně tvoří jeden celek, třebaže jsou oproti náměstí i nábřeží umístěny v nižší niveletě. Východním směrem na Zítkovy sady navazuje náměstí Pod Emauzy a Emauzský klášter.\n\nPlocha samotného náměstí je osazena parkovým stromořadím a skupinou laviček, východní straně náměstí výrazně dominuje budova ministerstva zdravotnictví České republiky. Výrazným výtvarným prvkem, jenž vévodí celému prostoru, je velké sousoší Františka Palackého umístěné uprostřed náměstí.\n\nProstranství, přes které v minulosti vedla hlavní pobřežní cesta tehdejší osady Podskalí zhruba v linii dnešního východního okraje náměstí a Podskalské a Gorazdovy ulice, se původně označovalo například Podskalský přívoz. Fakticky zde náměstí vzniklo nasypáním a rozšířením prostranství v roce 1896, téhož roku dostalo i název Palackého náměstí. V té době bylo původní Podskalí asanováno a v oblasti začala vnikat nová, moderní zástavba. V letech 1942–1945 se jmenovalo Rudolfovo náměstí podle císaře a krále Rudolfa II. Habsburského.\n\nPalackého most byl postaven roku 1878, od roku 1883 po něm jezdila koněspřežná tramvaj.\n\nZvýšené nábřeží bylo při západním okraji dnešního náměstí vybudováno někdy na přelomu 19. a 20. století (navazující úsek severně od Palackého náměstí byl zregulován již v 70. letech 19. století). Od roku 1919 se nábřeží při dnešním náměstí jmenovalo Podskalské nábřeží, od roku 1924 Rašínovo nábřeží, v letech 1941–1945 nábřeží Karla Lažnovského, po válce opět Rašínovo nábřeží, od roku 1951 nábřeží Bedřicha Engelse a od roku 1990 opět Rašínovo nábřeží.\n\nV červnu 1883 začala jednokolejným obloukem mezi dnešním Jiráskovým náměstím a Palackého mostem jezdit třetí, „žlutá“ linka pražské koňky z Nového Města na Smíchov. V letech 1897–1898 tudy krátce jezdila i linka z Malé Strany na Nové Město, označená svislým tmavým pruhem. 18. prosince 1900 byl tento úsek zprovozněn pro elektrickou tramvaj. Trať z Palackého náměstí do Podolí je v provozu od 31. července 1910.\n\nUlicí Na Moráni vedla trať od Karlova náměstí na Palackého náměstí od 8. září 1898, provoz z cestujícími byl po ní však byl 6. ledna 1900 zrušen. 18. prosince 1900 v rámci elektrifikace byla původní trať koňky s elektrickou tratí z ulice Na Moráni propojena. V roce 1909 byla trať zrušena, znovu pak byla zprovozněna od 29. července 1968. Při výstavbě metra byla v roce 1985 byla trať vychýlena k severnímu okraji náměstí, takže na most od té doby nepokračuje přímo, ale esovitým dvojobloukem přes křižovatku.\n\nOd roku 1985 je pod náměstím v provozu jižní vestibul stanice stanice metra Karlovo náměstí na třetí (žluté) lince, B. Při její výstavbě byla podoba náměstí zásadně změněna.\n\nPři severním i západním okraji náměstí jsou tramvajové tratě a zastávky tramvají, kříží se zde mnoho linek vedoucích jak podél Vltavy v severojižním směru od Jiráskova náměstí k Výtoni, dále také linky vedoucí ulicí Na Moráni z východu od Karlova náměstí buď dále po Palackého mostu západním směrem na Smíchov Lidickou ulicí ke křižovatce U Anděla, nebo na jih k Výtoni, jedna z linek spojuje i Anděl s Výtoní.\n\nPři rekonstrukci tramvajových tratí a vozovek náměstí 18. července až 31. října 2007 byly vybudovány i dosud chybějící obousměrné kolejové oblouky ve směru od Moráně k Jiráskovu náměstí a z Palackého mostu k Jiráskovu náměstí. Vzhledem k mimořádně nízkému poloměru prvního ze jmenovaných oblouků a ke komplikacím při řízení provozu světelnou signalizací však tyto oblouky nesmí Dopravní podnik hl. m. Prahy a. s. využívat k pravidelnému provozu a jejich mimořádné využití při odklonech podléhá speciálnímu souhlasu policejního útvaru řízení dopravy. Po rekonstrukci zastavuje na náměstí v jednom směru i autobusová linka 176 z Karlova náměstí směrem na Strahov.\n\nNáměstí je označováno jako „pražský Hyde Park“, protože podle § 4 odst. 3 zákona č. 84/1990 Sb., o právu shromažďovacím, rada města toto náměstí prohlásila 26. října 2004 nařízením hl. m. Prahy č. 19/2004 Sb. HMP za místo, kde se mohou od 17. listopadu 2004 konat denně v době mezi 10:00 až 20:00 hod. veřejná shromáždění bez ohlášení. Místo je nařízením vymezeno na Palackého náměstí na východě pomníkem Františka Palackého, na severu výstupem z podchodu od stanice metra Karlovo náměstí, na západní straně pásem zeleně a na jižní straně kamenným zábradlím zvýšeného parteru. Údajně jde o první a jediné místo v republice, kde tato možnost byla radou obce využita.\n\nZačátkem roku 2008 proběhly médii úvahy radních, zda kvůli občas se vyskytujícím problémům, tedy jak potyčkám demonstrujících, tak kolizím s běžným provozem tramvají, silniční dopravy i chodců, toto nařízení zrušit. Městský radní a primátorův náměstek Rudolf Blažek označil za problém též to, že demonstranti se mísí s běžnými chodci, což policii ztěžuje zákroky, a zneucťování a poškozování Palackého pomníku demonstranty, kteří na něj často lezou. Blažek prosazoval (a téměř předběžně oznamoval) přesun této výjimky na dostatečně rozsáhlé místo vzdálené od zástavby i dopravní sítě, například na plochy, které by k tomu účelu byly ohraničeny na Letné nebo na Vypichu. Rada města však krátce nato médiím sdělila, že tyto Blažkovy náměty nebude realizovat, ale že hodlá ohlašovací povinnost na Palackého náměstí rozšířit kromě noční doby i na 1. května, 28. září, 28. října a 17. listopadu.\n\nO zrušení této výjimky usiluje, jak se 28. května 2008 vyjádřil místostarosta Jiří Paluska, městská část Praha 2, na jejímž území se náměstí nachází. Podle nich je místo využíváno k demonstracím extremistických skupin.\n\n"}
{"id": "220545", "url": "https://cs.wikipedia.org/wiki?curid=220545", "title": "Oxid rubidný", "text": "Oxid rubidný\n\nOxid rubidný je chemická sloučenina s vzorcem RbO. Oxid rubidný reaguje velmi prudce s vodou, proto se v přírodě nevyskytuje. Obsah rubidia v minerálech se často vyjadřuje v ekvivalentech RbO.\n\nOxid rubidný je žlutá pevná látka. Stejně jako většina oxidů alkalických kovů má antifluoritovou strukturu. Je to anhydrid hydroxidu rubidného.\n\nRbO „má rád“ ostatní alkalické oxidy kovů, je silně zásaditý. Exotermně reaguje s vodou za vzniku hydroxidu rubidného:\n\nTakže RbO je hygroskopický a ochotně reaguje s vodou. Při žíhání RbO reaguje s vodíkem za vzniku hydroxidu rubidného a hydridu rubidného :\n"}
{"id": "220547", "url": "https://cs.wikipedia.org/wiki?curid=220547", "title": "1966 v letectví", "text": "1966 v letectví\n\nTento článek obsahuje seznam událostí souvisejících s letectvím, které proběhly roku 1966.\n\n\n\n\n\n\n\n\n\n\n\n"}
{"id": "220553", "url": "https://cs.wikipedia.org/wiki?curid=220553", "title": "1967 v letectví", "text": "1967 v letectví\n\nTento článek obsahuje seznam událostí souvisejících s letectvím, které proběhly roku 1967.\n\n\n\n\n\n\n\n\n\n\n\n\n\n"}
{"id": "220560", "url": "https://cs.wikipedia.org/wiki?curid=220560", "title": "Gaius Cassius Longinus", "text": "Gaius Cassius Longinus\n\nGaius Cassius Longinus (3. října 85 př. n. l. – 3. října 42 př. n. l.) byl římský politik, jeden z Caesarových vrahů. Během občanské války byl Pompeiovým spojencem, po Pompeiově porážce a Caesarových amnestiích se ale s Caesarem usmířil. Pořád ale viděl v Caesarovi nepřítele republiky, a tak se později stal jedním z vůdců spiklenců, kteří Caesara zavraždili. Po prohrané bitvě u Filipp spáchal sebevraždu.\n"}
{"id": "220561", "url": "https://cs.wikipedia.org/wiki?curid=220561", "title": "Bryan Adams", "text": "Bryan Adams\n\nBryan Guy Adams (* 5. listopadu 1959, Kingston, Kanada) je rockový zpěvák, kytarista, autor hudebních textů a fotograf. Mezi jeho nejznámější alba patří \"Reckless\", \"18 til I Die\" a \"Waking Up the Neighbours\".\n\nAdams byl oceněn Řádem Kanady (Order of Canada) a Řádem Britské Kolumbie (Order of British Columbia) za svůj příspěvek na poli populární hudby a za dobročinné akce. V dubnu roku 2006 byl uveden do hudební síně slávy při předávání kanadských hudebních cen Juno. Od roku 1998 má také svou hvězdu na Kanadském chodníku slávy. Byl nominován na tři Ceny akademie a pětkrát nominován na Zlatý glóbus (naposled za hudbu k filmu Bobby). Bryan Adams je vegan.\n\nBryan Adams se narodil anglickým rodičům v Kingstonu v provincii Ontario. Protože jeho rodiče byli diplomaté, strávil mládí v mnoha cizích zemích, například v Anglii, Izraeli, Portugalsku a Rakousku. Když se vrátili zpět do Kanady, žili krátce v Ottawě. Po rozvodu svých rodičů se s matkou a mladším bratrem Brucem přestěhovali natrvalo do Vancouveru. Adams v patnácti ukončil školu a začal se naplno věnovat hudební kariéře.\n\nZačínal jako zpěvák v kapelách Shock a Sweeney Todd, se kterými vydal první album If Wishes Were Horses. Vydělával si mytím nádobí, jako prodavač ve zverimexu nebo v obchodu s hudbou. Zde se také jednoho dne potkal s bubeníkem Jimem Vallancem a začala tak zatím nepřerušená spolupráce. V roce 1978, ve věku osmnácti let, poslal Adams několik svých demo nahrávek do nahrávacího studia A&M Records v Torontu a zanedlouho poté dostal první smlouvu na jeden dolar. Od té doby zde vydal už více jak čtrnáct alb.\n\nPrvní album nazvané Bryan Adams vydal v únoru roku 1980. S výjimkou skladeb Remember a Wastin’ Time bylo celé album natočeno od 29. října do 29. listopadu 1979 v Manta Studios v Torontu a producenty byli Adams a Vallance. Album se však stalo zlatým teprve v roce 1986.\n\nNa začátku osmdesátých let spolupracovali Adams a Vallance na řadě písní pro Vallencovu kapelu Prism. Mezi jinými napsali například píseň Don’t Let Him Know, která byla jediným hitem této kapely a dostala se do Top 40. Pro Adamse to však byla první z mnoha.\n\nAdamsovo druhé album You Want It You Got It bylo natočeno v New Yorku během pouhých dvou týdnů a bylo prvním albem, na kterém spolupracoval s producentem Bobem Clearmountainem. Bylo vydáno v roce 1981 a obsahovalo rádiový hit Lonely Nights. Avšak až s třetím albem Cuts Like a Knife vydaným v únoru roku 1983 přišel dlouho očekávaný komerční úspěch. Toto album skončilo na osmém místě v žebříčku prodeje alb a v hitparádě se dostalo na přední příčky hned se čtyřmi skladbami, z nichž tou nejznámější je pilotní singl Cuts Like a Knife. Tato píseň zůstala jednou z nejoblíbenějších a nejznámějších Adamsových písní dodnes.\n\nAlbum Reckless bylo vydáno v den Bryanových 25. narozenin, 5. listopadu 1984. Dostalo se na první místo v prodeji alb. Mezi největší hity patří Run to You, Summer of ’69 a první Adamsova píseň, která se vyhoupla v žebříčku až na samý vrchol - Heaven. Za toto album dostal Bryan v USA již pět platinových ocenění.\n\nVe stejném roce také natočil duet s Tinou Turnerovou It’s Only Love. Kromě toho, že se tato píseň stala hlavní znělkou mnoha rádií a MTV, byla také nominována na cenu Grammy za nejlepší rockový duet.\n\nV roce 1987 vydává již páté album nazvané Into the Fire. Toto album dostalo také platinovou desku a bylo posledním albem, které kompletně celé napsala dvojice Adams - Vallance.\n\nV roce 1989 vychází album Live! Live! Live!, které je nahrávkou koncertu ve Werchteru v Belgii z 3. července 1988. Koncert byl vysílán na CBS a MTV po celém světě.\n\nAsi nejznámějším Adamsovým albem je Waking up the Neighbours, které produkoval spolu s Robertem „Muttem“ Langem. Bylo vydáno v září roku 1991 a obsahovalo největší hit všech dob (Everything I Do) I Do It for You. Je to ústřední píseň z filmu s Kevinem Costnerem a Alanem Rickmanem. Vysloužila si i zápis do Guinessovy knihy rekordů díky neuvěřitelným šestnácti týdnům stráveným na první příčce hitparády ve Velké Británii a sedmnácti týdnům v USA. Jak album tak singl se dostaly na první příčky v mnoha zemích světa. Jenom v USA se prodalo více jak tři milióny kopií této písně.\n\nDalším albem vydaným v roce 1993 byl výběr největších Adamsových hitů So Far So Good. Objevila se zde i jedna nová píseň Please Forgive Me, která se ihned po vydání stala hitem. Album obdrželo jen v USA pět platinových desek.\n\nPozději téhož roku natočil Bryan společně se Stingem a Rodem Stewartem singl All for Love k filmu Tři mušketýři. Hit All for Love v roce 1994 zazpíval společně s Lucianem Pavarotti & Friends.\n\nV roce 1995 vydal Bryan svou první knihu nazvanou Bryan Adams.\n\nV letech 1996 – 1999 vydal Bryan Adams každý rok jedno album. V létě roku 1996 18 til I Die, kde se objevil hit Have You Ever Really Loved a Woman z filmu Don Juan DeMarco s Johnym Deppem a Marlonem Brando. Tato píseň mu vynesla již druhou nominaci na Oscara. Alba se prodalo jen v USA více jak jeden milión kopií. Album Bryan Adams MTV Unplugged bylo vydáno v zimě 1997, album On a Day Like Today na podzim roku 1998 a již druhý výběr největších hitů The Best of Me v roce 1999. Během této doby natočil Bryan tři duety – Rock Steady s Bonnie Raittovou, I finally Found Someone s Barbrou Streisandovou (tato píseň mu přinesla již třetí nominaci na Oscara) a When You’re Gone s Melanii C, bývalou členkou dívčí skupiny Spice Girls.\n\nV roce 2000 nazpíval Adams vokály k písni Don’t Give Up od britského producenta Nicka Bracegirdlea alias Chicane. Tato píseň se dostala na první místo v hitparádě ve Velké Británii.\n\nV roce 2001 vydává první DVD Live at Slane Castle ze svého živého koncertu z Irska. Později v témže roce vydává Live at Budokan, záznam koncertu z Tokia.\n\nV květnu roku 2002 vydává soundtrack ke stenjojmennému kreslenému filmu, v němž se objevují pouze jeho písně, za které v USA získal zlatou desku. V České republice nebyl snímek bohužel uveden.\n\nV roce 2004 vychází po šesti letech první studiové album Room Service. Album se dostalo na čtvrtou příčku ve Velké Británii a jen během prvního týdne se ho prodalo 440 000 kopií.\n\nV roce 2005 vychází již třetí kolekce největších hitů nazvaná Anthology. Album obsahuje dva disky a dokumentuje Adamsovu pětadvacetiletou kariéru se všemi velkými hity. Ve stejném roce vydává i třetí DVD Live in Lisbon.\n\nK filmu The Guardian s Kevinem Costnerem a Ashtonem Kutcherem v hlavních rolích napsal a natočil píseň Never Let Go. Také se stal spoluautorem písně Never Gonna Break My Faith k filmu Bobby, kterou zpívají Aretha Franklin a Mary J Blige. Za tuto píseň dostal v roce 2007 nominaci na Zlatý glóbus. Vytvořil také hudbu k filmu Colour Me Kubrick.\n\nV roce 2008 vyšlo album nazvané Bryan Adams 11, v roce 2010 album Bare Bones, v roce 2014 album Track Of My Years.\n\nV České republice má Bryan Adams poměrně početnou skupinu příznivců a obdivovatelů. Vystoupil zde již osmkrát a pokaždé s velkým úspěchem. Poprvé v roce 1999 na festivalu v kempu Džbán, podruhé v roce 2003 v pražské T-mobile aréně, potřetí v roce 2006 v Sazka Aréně, počtvrté v O aréně v Praze 19. 6. 2011, popáté 27. 7. 2012 v rámci festivalu Benátská noc, dále 18. 6. 2014 v Brněnském Velodromu, v pražské O Aréně 5. 10. 2016, 19. 11. 2017 opět v Brně, tentokrát v DRFG Aréně a naposledy 29.11.2018 v Ostravě v Ostravar aréně.\n\nOproti jiným sólovým umělcům nestřídá Adams členy svého hudebního doprovodu. Má skupinku hudebníků, kteří s ním vystupují i nahrávají většinu jeho kariéry. Z tohoto důvodu je Bryan Adams často vnímán spíše jako kapela než sólový umělec.\n\n\nScott a Curry spolupracují s Adamsem od začátku osmdesátých let, ale Fisher a Breit se ke kapele připojili teprve na začátku roku 2000. Do té doby hrál na klávesy Tommy Mandel a na basu Dave Taylor, oba působili v kapele už od začátku osmdesátých let.\n\n\n"}
{"id": "220562", "url": "https://cs.wikipedia.org/wiki?curid=220562", "title": "Pompeius", "text": "Pompeius\n\nGnaeus Pompeius Magnus (29. září 106 př. n. l. – 28. září 48 př. n. l.), někdy zmiňován jako Pompeius Veliký, byl význačný vojevůdce a méně obratný politik na sklonku existence římské republiky. Ačkoli pocházel z italského venkova, jeho vojenské úspěchy, za něž mu diktátor Lucius Cornelius Sulla udělil cognomen \"Magnus\" – Veliký, mu zajistily místo mezi římskou nobilitou.\n\nPompeius vystupoval jako úhlavní soupeř Marca Licinia Crassa a spojenec Gaia Julia Caesara. Tito tři muži ovládli politickou scénu v době pozdní římské republiky, když spolu uzavřeli tzv. první triumvirát. Po Crassově smrti se vzájemný vztah mezi Pompeiem a Caesarem změnil v nepřátelství, které posléze přerostlo v občanskou válku, v níž se utkali o vládu nad římským státem. Pompeius, podporovaný optimáty, konzervativní a tradicionalistickou frakcí v římském senátu, nakonec Caesarovi podlehl. Nato uprchl do Egypta, kde však byl úkladně zákeřně zavražděn.\n\nPompeiův otec Pompeius Strabo byl neobyčejně bohatý muž, jenž pocházel z italského regionu Picenum. Nenáležel tedy ke starobylým římským rodům, které dominovaly římské politice, i přes tuto nevýhodu však dokázal vystoupat po jednotlivých stupních kariéry římského politika (\"cursus honorum\"). V roce 104 př. n. l. zastával quaesturu, v roce 92 př. n. l. působil jako praetor a v roce 89 př. n. l. vykonával úřad konzula. Právě v této době krátce poté, co dokončil své vzdělávání, byl mladý Pompeius povolán ke službě ve spojenecké válce. Ve věku sedmnácti let se po otcově boku zúčastnil bojů proti povstalým Italům a plně se zapojil do otcových politických a vojenských záležitostí, v čemž pokračoval až do Strabonovy smrti o dva roky později. Podle Plútarcha, který projevoval vůči Pompeiovi jisté sympatie, byl velmi populární a svým vzhledem prý připomínal Alexandra Velikého.\n\nNa počátku konfliktu mezi Gaiem Mariem a Luciem Corneliem Sullou zemřel Pompeiův otec, který tak mladíkovi přenechal kontrolu nad rodinným majetkem. Mariovci ovládali po několik dalších let Itálii, takže Pompeiovi, který patřil k aristokratické straně, nezbylo než se stáhnout do pozadí. Když se pokusil vrátit do Říma, byl ihned obžalován ze zpronevěry válečné kořisti, avšak byl zproštěn obvinění. K jeho osvobození patrně přispěla skutečnost, že byl zasnouben s Antistií, dcerou soudce. Když se v roce 84 př. n. l. roznesla zpráva, že Sulla je na cestě zpět do Itálie, Pompeius se okamžitě odebral do Picena a odvedl zde vojsko o síle tří legií z veteránů, kteří sloužili pod jeho otcem. Po Sullově příchodu o rok později se Pompeius přidal na jeho stranu. Sullovi bylo zřejmé, že o vládu nad Římem bude muset svést boj s mariovci, jimž stál v čele Gnaeus Papirius Carbo. Tři Pompeiovy legie se za této situace jevily jako vítaná posila. Teprve třiadvacetiletý Pompeius (který prokázal své vojenské schopnosti, když prakticky obklíčen čelil mariovcům) se úspěšně připojil se svými muži k Sullovi, takže mu Sulla vzdal úctu přiznáním titulu \"imperator\". Toto spojenectví výrazně urychlilo Pompeiovu budoucí politickou kariéru, neboť Sulla se zanedlouho chopil absolutní moci v římském státě dosažením hodnosti diktátora. Pompeia poté přesvědčil, aby se rozvedl, načež ho oženil se svojí nevlastní dcerou Aemilií Scaurou (třebaže byla těhotná se svým stávajícím manželem), čímž si chtěl svého mladého spojence více připoutat.\n\nPřestože kvůli svému mladému věku zatím nevykonával žádný veřejný úřad (takový občan se nazýval \"privatus\"), byl Pompeius velice bohatý muž a talentovaný generál, který toužil po slávě a moci. Během pokračujících bojů v Itálii se Pompeius vyznamenal jako jeden z nejschopnějších Sullových velitelů. Proto když se válka v Itálii chýlila ke konci, vyslal Sulla Pompeia na Sicílii a do Afriky, jež doposud ovládali mariovci. Pompeius snadno opanoval Sicílii v roce 82 př. n. l. Tento ostrov byl strategicky velmi významný, jelikož představoval hlavní zdroj obilí pro Řím. Bez kontroly Sicílie hrozilo městskému obyvatelstvu hladovění, což by mělo zřejmě za následek lidové bouře. Pompeius se s odporem na ostrově vypořádal se značnou tvrdostí, když nechal popravit Gnaea Papiria Carbona a mnohé jeho stoupence. Když si tamější občané stěžovali na jeho způsoby, pronesl Pompeius jeden ze svých nejslavnějších výroků: \"„Necitujte nám zákony, když třímáme meče v rukou!“\" Pompeius rychle rozdrtil mariovské síly na Sicílii a v roce 81 př. n. l. se vypravil do Afriky, kde porazil Gnaea Domitia Ahenobarba a numidského náčelníka Hiarba.\n\nPo této nepřetržité sérii vítězství byl Pompeius svými vojáky prohlášen imperatorem. V této době obdržel také přezdívku \"adulescentulus carnifex\" („mladistvý zabiják“) kvůli nelítostnosti, s níž zacházel se svými nepřáteli. V témže roce se vrátil zpět do Říma, kde byl nadšeně uvítán lidem, načež ho Sulla obdařil přízviskem Magnus („Veliký“). Většina římských historiků ovšem Sullu podezírala, že tento přídomek myslel čistě ironicky.\nPompeiova ctižádostivost však nebyla plně uspokojena poctami, jichž se mu dostalo, a za svá africká vítězství požadoval triumf. Sulla nejprve odmítal. Když se ale Pompeius zdráhal rozpustit své legie a navíc se přiblížil k hradbám Říma, Sulla ustoupil Pompeiově neodbytnosti a dopřál mu, oč žádal. Aby však srazil Pompeiovu domýšlivost, uspořádal nejdříve vlastní triumf, po němž byla poskytnuta stejná výsada i Metellu Piovi. Pompeius tak oslavil svůj triumf až jako třetí v pořadí, přičemž Římané byli častým pořádáním těchto velkolepých slavností již poněkud znuděni. Pompeius se prý pokusil vstoupit do města na voze vlečeném slonem, nicméně toto velké zvíře nemohlo projít bránou, což spolu s dalšími komplikacemi Pompeia značně roztrpčilo.\n\nPompeiova reputace zdatného vojevůdce byla ještě utužena po potlačení Lepidova povstání (kterého původně podporoval jako uchazeče o konzulát, navzdory Sullovu odporu). Třebaže dosud nebyl zvolen konzulem, domáhal se nyní Pompeius prokonzulského imperia, neboť chtěl válčit s posledním mariovským generálem Sertoriem, který nalezl útočiště v Hispánii. Aristokraté v senátu se však začali obávat rostoucí moci tohoto mladého a úspěšného velitele a zdráhali se ho vybavit příslušnou pravomocí. Pompeius na to ale odpověděl, že nepropustí své legionáře, dokud mu nebude svěřeno velení. Kromě toho Sertorius již tři roky úspěšně odolával Quintu Caeciliu Metellu Piovi, jednomu z nejschopnějších Sullových generálů, a bylo tudíž nezbytné odeslat do Hispánie posily. Senát se po velkém váhání a bez nejmenšího nadšení rozhodl vyslat Pompeia v hodnosti prokonzula proti Sertoriovi.\n\nPompeius strávil v Hispánii dalších pět nebo šest let (76 až 71 př. n. l.), avšak ani on, ani Metellus nedokázali nad Sertoriem dosáhnout jasného vítězství či rozhodné převahy na bojišti. Válka skončila teprve, když Sertoria jeden z jeho vlastních důstojníků Marcus Perperna v roce 72 př. n. l. zrádně zavraždil. Perperna byl následně Pompeiem poražen v první bitvě, v níž se střetli. Celá Hispánie byla podrobena na počátku roku 71 př. n. l. V měsících po Sertoriově smrti prokázal Pompeius veliký talent při organizaci správy dobyté provincie. Svým spravedlivým a velkorysým zacházením si zjednal přízeň provinciálů v celé Hispánii.\n\nKoncem roku 71 př. n. l., zatímco se Crassus vypořádával s povstáním otroků, vedených Spartakem, přibyl Pompeius se svojí armádou do Itálie. Při svém pochodu k Římu narazil na zbytky Spartakova vojska a zajal kolem 5000 otroků, kteří přežili rozhodující bitvu s Crassem na řece \"Silarus\". Pompeius tyto uprchlíky pobil do jednoho, pročež si nárokoval zásluhu na konečném potlačení povstání. Tento jeho čin ale rozlítil Crassa, který byl skutečným vítězem nad Spartakem. Pompeiovi nespokojení rivalové, především Crassus, prohlašovali, že si Pompeius zcela neoprávněné přisvojil zásluhu na vítězství, ačkoli se na bojišti objevil prakticky až po skončení války. Rostoucí nepřátelství mezi Crassem a Pompeiem mělo přetrvat celé další desetiletí. Jejich vzájemná řevnivost zneklidňovala Římany, zvláště když oba přitáhli v čele svých vojsk k Římu, neboť mnozí si dobře vzpomínali na strašlivé boje mezi Mariem a Sullou.\n\nPřestože Pompeius dosud nezastával quaesturu ani praeturu a nedosáhl ani zákonného věku (dokonce ani nebyl přítomen v Římě), ucházel se po příchodu do Itálie o úřad konzula. Jeho vojenská sláva mu zajistila popularitu mezi lidmi a jeho obdivovatelé v něm viděli nejlepšího velitele své doby. Jelikož bylo známo, že optimáti pohlížejí na Pompeia s velikou nevraživostí, mnoho lidí ho přestalo pokládat za příslušníka této strany, přičemž doufali, že se díky němu dočkají navrácení práv a výsad, o něž byli připraveni Sullou. 31. prosince 71 př. n. l. vstoupil Pompeius do Říma v triumfálním voze a oslavil tak již svůj druhý triumf, tentokrát za vítězství v Hispánii. Ještě předtím byl ve věku třiceti pěti let poprvé zvolen konzulem. Jeho úspěch mu zkalila jedině skutečnost, že za jeho kolegu v úřadě byl zvolen Crassus.\n\nBěhem svého konzulátu se Pompeius otevřeně rozešel s nobilitou a získal si tak ještě větší popularitu mezi prostými Římany. Pompeius byl od nynějška oblíbencem lidu, v důsledku čehož se optimáti stavěli velmi podezřívavě k jakémukoli jeho záměru. Pompeius navrhl a prosadil zákon navracející tribunům lidu jejich pravomoc, jíž jim odňal Sulla. Rovněž se svojí autoritou zasadil o přijetí zákona \"Lex Aurelia\", navrženého praetorem Luciem Aureliem Cottou, podle něhož bylo půjčování na úrok dovoleno senátorům, jezdcům a tribunům státní pokladny (\"aerarium\"), čímž byli senátoři zbaveni exkluzivity, kterou jim zajistil Sulla. Při uskutečňování obou těchto opatření získal Pompeius podporu Caesara, s nímž díky tomu navázal blízké kontakty. Po nadcházející dva roky (69 a 68 př. n. l.) setrval Pompeius v Římě. Jeho výjimečné postavení ve státě bylo ještě umocněno, když byl dvakrát po sobě mimořádně ustaven prokonzulem, což byl do té doby v římských dějinách jev nevídaný.\n\nV roce 67 př. n. l., dva roky po skončení jeho konzulátu, byl Pompeius jmenován velitelem námořních sil, s nimiž měl vést tažení proti pirátům, tehdy výrazně ohrožujícím plavbu ve Středozemním moři. Stejně jako u téměř kterékoli Pompeiovy úřední funkce i udělení tohoto velení předcházela vzrušená diskuze. Konzervativní frakce v senátu se obávala Pompeiova vlivu a podezírala ho z touhy po samovládě. Optimáti se proto za každou cenu snažili zamezit Pompeiovu jmenování. Proti nim stála hrstka senátorů spolu s Caesarem, která podporovala Pompeia. Za této situace navrhl tribun lidu Aulus Gabinius lidovému shromáždění zákon \"Lex Gabinia\", jenž přiznával Pompeiovi velení v boji proti pirátům. Za tímto účelem byl vybaven zvláštní pravomocí absolutní kontroly nad mořem a pobřežím až do hloubky 50 mil do vnitrozemí. Současně byl nadřazen všem vojenským velitelům na Východě. Senátoři proti návrhu vystupovali s krajní úporností, nakonec však byl díky enormnímu uplácení hlasujících schválen.\n\nPiráti byli v této době pány Středomoří, kteří nejenže vydrancovali četná města na pobřeží Řecka a Asie, ale dokonce se odvažovali podnikat nájezdy i na samotnou Itálii. Jakmile se Pompeius chopil velení, zahájil rozsáhlé válečné přípravy, jež byly během několika zimních měsíců rychle dokončeny. Jeho plán byl korunován rychlým a úplným úspěchem. Pompeius rozdělil celé Středomoří do třinácti oddělených zón a v každé z nich svěřil vedení námořních operací jednomu ze svých legátů. V pouhých čtyřiceti dnech byla celá západní polovina Středozemního moře vyčištěna od pirátů a námořní komunikace mezi Hispánií, Afrikou a Itálií byly obnoveny. Pompeius poté pronásledoval hlavní část pirátů k jejich pevnostem na pobřeží Kilíkie a po zničení jejich lodí, přiměl většinu z nich pod příslibem udělení milosti ke kapitulaci. Mnoho z nich bylo usídleno ve městě \"Soli\", které se od těch dob nazývalo \"Pompeiopolis\". Během třech krátkých měsíců v létě roku 66 př. n. l. tak Pompeius zbavil Středomoří hrozby, jež je sužovala po desetiletí. Přitom projevil výjimečnou disciplínu, důkladnost a organizační schopnosti. Rychlost, s níž se vypořádal s piráty, dokazovala, že Pompeius byl talentovaný generál na zemi i na moři, jehož operace byly výtečně logisticky zabezpečeny. Tento znamenitý Pompeiův počin přiměl Cicerona k sepsání oslavné panegyriky. Pompeius se tak v tomto okamžiku stal hrdinou římské republiky.\n\nVe zbytku roku 66 př. n. l. a na počátku následujícího se Pompeius věnoval navštěvováním měst v Kilíkii a v Pamfýlii, kde dohlížel na správu nově dobytých území. Během své nepřítomnosti v Římě byl Pompeius nominován za nástupce Lucia Licinia Luculla ve vedení války s pontským králem Mithridatem. Lucullus, jenž pocházel ze starobylého patricijského rodu, byl podrážděn představou, že bude nahrazen „novým člověkem“ (\"homo novus\"), jakým byl podle něho Pompeius. Ten pak nazval Luculla „Xerxem v tóze“. Lucullus oplatil Pompeiovi tuto urážku, když ho označil za „supa“ sytícího se z dovršeného díla druhých. Tím narážel na někdejší Pompeiovu účast ve válce proti Spartakovi. Návrh zákona propůjčujícího Pompeiovi vedení války na Východě byl předložen tribunem lidu Gaiem Maniliem. Podporu mu ve svém řečnickém projevu vyjádřil taktéž Cicero. Stejně jako v případě Gabiniova zákona i tentokrát se proti návrhu postavila konzervativní většina v senátu, i nyní byl však zákon navzdory odporu senátu schválen podplaceným lidovým shromážděním. Mithridatova vojenská moc byla zlomena předchozí sérií Lucullových vítězství, Pompeiovi tudíž připadla povinnost završit již vyhraný boj. Spíše než doražením poraženého nepřítele se Pompeius zabýval organizací podmaněných východních zemí a politickým uspořádáním celého východního Středomoří.\n\nPo Pompeiově příchodu se Mithridatés pokusil zastavit jeho postup, avšak pontské vojsko bylo Pompeiovými legionáři snadno rozdrceno. Mithridatés poté s malým doprovodem uprchl na východ do Arménie. Jelikož mu ale arménský král Tigranés Veliký odmítl poskytnout azyl, rozhodl se Mithridatés ustoupit do nitra Kolchidy, odkud prchal dále do svých držav při Kimmerském Bosporu. Pompeius nyní napřel své síly proti Tigranovi, ten se mu ale bez boje podrobil a uzavřel s ním mírovou smlouvu, čímž Římané získali vítaného spojence proti Parthům. V roce 65 př. n. l. se Pompeius vydal pronásledovat Mithridata, setkal se však s houževnatým odporem Iberů a obyvatel Albánie. Poté, co dorazil až k řece \"Fasis\" (dnešní Rioni v Gruzii), upustil od dalšího postupu a vydal se zpět do Pontu, kde přezimoval. Nedlouho po návratu ze vzdálených zemí při Kavkazu spojil Pompeius v roce 64 př. n. l. Pontus s Bithýnií v jednu provincii. Při podrobování místního obyvatelstva obratně využíval zdejších řeckých autorit. Koncem roku pronikl Pompeius do Sýrie, která byla formálně ovládána Seleukovci. Posledních šedesát let se však seleukovská říše nacházela v nepřetržité krizi, přičemž soupeřící členové královské dynastie ovládali jednotlivé části země. Obrovské bohatství Sýrie lákalo sousedící národy, především Parthy a Araby. Pompeius se proto rozhodl nastolit zde v zájmu Říma pořádek. Po menších peripetiích byla Sýrie anektována a přeměněna v římskou provincii. Pretendenti o královský trůn byli zbaveni moci a na místo nich byli dosazeni římští úředníci, neboť ustavení klientského království se nejevilo vzhledem ke zdejším poměrům jako spolehlivé řešení. Pompeius tak vytvořil nárazník, chránící nově získaná území v Malé Asii před potenciálními nepřáteli Římanů v Orientu.\nPo urovnání záležitostí v Sýrii postoupil v dalším roce hlouběji na jih, přičemž podrobil římské autoritě Fénicii, Koile Sýrii a Judsko. Ta byla v těchto časech zmítána občanskou válkou mezi dvěma bratry z dynastie Hasmonejců: Hyrkánem a Aristobúlem. Vnitřní nestabilita Judeje přímo vybízela k zásahu zvenčí, zvláště když se obě soupeřící strany ochotně ucházely o Pompeiovu pomoc. Bezelstný Hyrkános posléze obdržel Pompeiovu podporu, což podle všeho Aristobúlos akceptoval. Když však Pompeius podnikl menší tažení proti Nabatejcům, Aristobúlovi stoupenci obsadili Jeruzalém a odmítli uznat Hyrkánovu vládu. Římané, podporovaní Hyrkánovou frakcí, ihned nato sevřeli město obležením. Po třech měsících vstoupil Pompeius do Jeruzaléma a dosadil Hyrkána na trůn. Ačkoli si tedy Judea zachovala i nadále formální nezávislost, Hyrkános nyní vděčil za svou vládu Římanům, pročež se stal jejich vazalem podobně jako Tigranés. Při této příležitosti navštívil Pompeius jeruzalémský Chrám, neboť se chtěl přesvědčit o pravdivosti příběhů, jež slyšel o židovském náboženství. Kvůli ukojení své zvědavosti pátral v nejposvátnějším místě Židů po soše nebo obraze jejich Boha, jelikož bylo pro něho nepochopitelné, že by někdo mohl uctívat boha, který by nebyl žádným způsobem fyzicky zpodobněn. V Chrámu však nenalezl ani žádnou sochu, ani náboženský obraz, nýbrž pouze svitky tóry, což ho uvedlo do rozpaků.\n\nBěhem pobytu v Judeji se Pompeius doslechl o Mithridatově sebevraždě. Po Tigranově kapitulaci a Mithridatově smrti sahal systém římských protektorátů daleko na východ k Černému moři a ke Kavkazu. Množství kořisti a darů dopravených Pompeiem zpět do Říma bylo skutečně nezměrné. Podle Plútarcha přibylo ve státní pokladně 20 000 talentů zlata a stříbra. Pompeiova administrativní opatření na Východě byla natolik propracovaná, že přetrvala takřka beze změn ještě po celé další jedno století. V důsledku Pompeiových kampaní v letech 65 až 62 př. n. l. si Římané zajistili nadvládu nad velkou částí Asie. Jím ujednané smlouvy s východními králi a jím stanovená organizace nových východních provincií, které zohledňovaly geografické a politické zvláštnosti jednotlivých zemí, vedly k vytvoření nové a stabilní východní hranice římského státu.\n\nSvůj třetí triumf za vítězství nad piráty a na Východě oslavil Pompeius 29. září roku 61 př. n. l., v den svých 45. narozenin. Jednalo se prý o nezapomenutelnou a velkolepou událost, během níž bylo po dva dny předváděno ohromné bohatství získané v taženích, dále byli vedeni zajatci a předváděny výjevy znázorňující bitevní scény. Roční příjem Říma se v důsledku nezměrné kořisti a tributu vybíraného od východních králů skoro zdvojnásobil. Pompeius prý při triumfu obdaroval mnohé obyvatele Říma, čímž si ještě upevnil svoji již tak vysokou popularitu. Pompeius předešel obavám senátorů, že opředen gloriolou vítěze na Východě bude chtít uchopit moc v Římě jako diktátor a rozpustil svoje vojsko. Třebaže se nacházel na vrcholu moci, byl Pompeius téměř pět let mimo Řím a během této doby se v římské politice začala prosazovat řada nových jedinců. Zatímco byl zaměstnán válčením v Asii, v Římě se odehrálo Catilinovo spiknutí, při němž musel Caesar čelit podezření ze strany Cicerona a optimátů v čele s Catonem mladším. Caesara v jeho počínající slibné politické kariéře finančně podpořil Crassus, Pompeiův dávný kolega a nepřítel. Pompeius proto nyní hledal nové spojence, kteří by mu dopomohli zpět na výsluní v římské politice. Optimáti, kteří měli rozhodující vliv na chod senátu a republiky, zůstávali vůči Pompeiovi i přes jeho smířlivost lhostejní. Pompeiovo uspořádání poměrů na Východě nebylo prozatím akceptováno, stejně tak veřejná půda přislíbená veteránům tažení nebyla poskytnuta. Pompeiova frustrace z postupu optimátů jej přiměla, aby se ucházel o podporu jinde.\n\nTřebaže si Pompeius s Crassem vzájemně nedůvěřovali, jejich rozhořčení je nakonec vehnalo do aliance s Caesarem. Podobně jako nároky Pompeiových veteránů byly v této době zamítnuty i požadavky Crassových klientů. Crassus proto uzavřel spojenectví s Caesarem, jenž se právě vrátil z Hispánie a hodlal kandidovat na úřad konzula pro rok 59 př. n. l. Caesar následně usmířil Crassa s Pompeiem a ti pak společně dopomohli Caesarovi k vytouženému konzulátu. Obdařen touto hodností Caesar prosadil nároky obou. Neformální svazek těchto tří mužů se od té doby nazývá prvním triumvirátem. Plútarchos cituje ve svém díle Catona mladšího, podle něhož Pompeiova tragédie netkvěla v tom, že byl poraženým nepřítelem Caesara, nýbrž že byl po tak dlouhou dobu Caesarovým přítelem a stoupencem. Spojenectví s Caesarem nevyneslo Pompeiovi pouze půdu pro veterány a schválení jeho opatření na Východě, ale také novou manželku, jíž se stala Caesarova jediná dcera Julie. Pompeius záhy zcela propadl své krásné ženě. Když si Caesar zajistil velení v Galii získáním prokonzulského imperia, Pompeiovi byla udělena správa Vzdálenější Hispánie (kterou ovšem vykonával prostřednictvím svých zástupců), dále mu byl v hodnosti \"curator annonae\" svěřen dohled nad kritickou zásobovací situací Říma obilím. Ačkoli si v této funkci počínal výtečně, politicky mu spojení s Crassem a Caesarem mnoho prospěchu nepřineslo.\n\nNepřátelství optimátů k Pompeiovi ještě vzrostlo, když byl Cicero Caesarovým stoupencem Publiem Clodiem přinucen k odchodu do vyhnanství. Teprve když Clodius začal napadat samotného Pompeia, zasadil se Pompeius v roce 57 př. n. l. o povolání Cicerona zpět do Říma. Po svém návratu napřel vděčný Cicero své vyhlášené řečnické schopnosti k lichocení Pompeiovi, i přesto ale mnozí senátoři pohlíželi na Pompeia jako na zrádce pro jeho spolčení s Caesarem. Někteří jedinci se snažili Pompeia přesvědčit, že proti němu Crassus osnuje spiknutí. Objevovaly se též pověsti (zmiňované Plútarchem) o tom, že letitý dobyvatel ztratil zájem o veřejné záležitosti a raději dával přednost domácímu životu se svojí mladou manželkou. Pompeius byl v této době zaměstnán stavbou obří budovy, známé později jako Pompeiovo divadlo, jež se nacházela na Martově poli (\"Campus Martius\") a která byla prvním divadlem, jaké bylo v Římě postaveno.\n\nMezitím si Caesar svým vojenským géniem a velkolepými úspěchy v Galii vydobyl všeobecné uznání a slávu. Někdy kolem roku 56 př. n. l. se vzájemná pouta mezi triumviry oslabila. Caesar proto vyzval nejprve Crassa a po něm i Pompeia k tajnému setkání v severoitalském městě Lucca, kde triumvirové rozvážili svoji další strategii. Caesar už ovšem nevystupoval v roli podřízeného třetího partnera. V Lucce bylo sjednáno, že Pompeius a Crassus budou v roce 55 př. n. l. společně zastávat konzulát a Caesarovi bude prodlouženo jeho imperium o dalších pět let. Crassus měl po uplynutí funkčního období obdržet správu Sýrie (z níž hodlal vést válku proti parthské říši), kdežto Pompeius měl nadále působit jako místodržitel Hispánie. Při prosazování těchto plánů se ale proti triumvirům zvedla silná opozice, zajištění Pompeiova a Crassova zvolení si tudíž vyžádalo značné finanční prostředky při podplácení voličů. Příznivci triumvirů pak obdrželi většinu ostatních významných úřadů. Současně probíhající násilnosti mezi Clodiem a jinými frakcemi vedly k vážným občanským nepokojům.\n\nV roce 54 př. n. l. zemřela během porodu Pompeiova manželka Julie. Rok poté byl Crassus zabit v čele svého vojska Parthy v bitvě u Karrh. Spojenectví mezi Pompeiem a Caesarem navíc utrpělo několik dalších úderů. Římský lid považoval nyní Caesara za nejudatnějšího římského velitele, což Pompeia nepochybně hnětlo. Veřejný neklid v Římě vedl k úvahám, zda by Pompeius neměl být ustaven diktátorem k obnovení práva a pořádku. Tyto spekulace musely znepokojovat pro změnu Caesara. Po Juliině smrti se proto Caesar pokusil o obnovení manželské aliance s Pompeiem, když mu nabídl svoji praneteř Octavii (sestru Gaia Octavia, budoucího císaře Augusta). Pompeius však tentokrát odmítl. V roce 52 př. n. l. se místo toho oženil s Cornelií Metellou, dcerou Quinta Caecilia Metella Scipiona, jednoho z Caesarových nejzarytějších nepřátel. Touto událostí tak byla stvrzena prohlubující se roztržka mezi Pompeiem a Caesarem a Pompeiův pozvolný příklon k optimátům. Ti se rozhodli podporovat Pompeia, neboť ho považovali za menší ze dvou zel. V témže roce došlo k vraždě Publia Clodia a k požáru budovy římského senátu (\"Curia Hostilia\"), jíž podpálila rozvášněná římská lůza. Senátoři poté Pompeia požádali o obnovení klidu, přičemž si Pompeius počínal velice nemilosrdně. Během soudního líčení s Titem Anniem Milonem, který byl obviněn z vraždy Clodia, pronikli na Forum Pompeiovi vojáci, takže Cicero, který obhajoval Milona, nebyl schopen dokončit svoji řeč. Po nastolení pořádku však nedůvěřivý Cato mladší, obávající se poskytnout Pompeiovi diktátorskou pravomoc, vystoupil s návrhem ustavit Pompeia jediným konzulem (\"consul sine collega\"). Pompeiovi tak byly uděleny rozsáhlé, nikoli však neomezené kompetence.\n\nZatímco se Caesar potýkal v Galii s Vercingetorigem, Pompeius prosadil sérii zákonů, jimiž šel na ruku konzervativním senátorům nepřátelským vůči Caesarovi. V rámci pokračujícího zavádění legislativních a vojenských reforem předložil Pompeius rovněž návrh zákona, kterým by bylo možné zpětně stíhat uplácení při volbách – tento čin byl Caesarovými příznivci správně interpretován jako pokus o Caesarovo předvolání k soudu po skončení jeho imperia. Pompeius dále zabránil Caesarovi ucházet se o konzulát \"in absentia\", třebaže v minulosti byl takový postup mnohokrát připuštěn. Pokud by byl totiž Caesar zvolen, vyhnul by se takřka jisté obžalobě. Konečně v roce 51 př. n. l. Pompeius navrhl, aby Caesarovi nebyla dovolena účast na volbách, dokud nerozpustí svoji armádu. To by však Caesara ponechalo zcela bezbranného vůči jeho nepřátelům. Jak Cicero poznamenal, Pompeius se začal obávat Caesara. Konflikt mezi oběma muži byl od tohoto okamžiku neodvratný.\n\nPo vypuknutí nepřátelství Pompeius prohlašoval, že pouhým dupnutím shromáždí vojsko a zažene Caesara. Ten však všechny zaskočil svojí smělostí, když doprovázen jedinou legií překročil 10. ledna roku 49 př. n. l. pohraniční řeku Rubikon a vstoupil do Itálie. Nato Pompeius nařídil vyklidit Řím. Většina senátorů uprchla spolu s ním na jih do Brundisia, odkud Pompeius zamýšlel přesunout válku proti Caesarovi do Řecka, kde by zatím zkonsolidoval svoje síly. Caesar následoval Pompeia do Brundisia, ten mu však těsně unikl po moři na východ, načež se Caesar stal pánem Itálie. Při ústupu zanechali senátoři v Římě státní poklad, uložený v Saturnově chrámu. Zřejmě mylně předpokládali, že se Caesar na něj neodváží vztáhnout ruku.\n\nZatímco se Pompeius opevňoval v Řecku, konal přípravy k válce a cvičil své nezkušené muže, Caesar využil zaneprázdněnosti svého rivala k rychlému tažení do Hispánie, jež se stále nacházela v moci Pompeiova izolovaného vojska. Po Caesarově vítězství u Ilerdy v létě 49 př. n. l. byli pompeiovci vytlačeni z Pyrenejského poloostrova. V lednu dalšího roku se Caesar vylodil s menší armádou v Épeiru. V průběhu obléhání Dyrrhachia Pompeius znovu nabyl sebedůvěru, když nad Caesarem dosáhl jasného vítězství. Jelikož však v kritickém momentu upustil od pronásledování již poražených Caesarových vojáků, promarnil jedinečnou šanci Caesara zničit. Podle Plútarcha okomentoval sám Caesar tuto bitvu slovy: \"„Dnešního dne mohli nepřátelé skončit válku, kdyby jejich velitel uměl vítězit.“\" Caesar se pak s Pompeiem v patách vydal na dlouhý pochod směrem na jih. Konečné střetnutí svedli Pompeius a Caesar u Farsálu v Thesálii v srpnu 48 př. n. l. Pompeius, který disponoval takřka dvojnásobným vojskem, se pokusil o obchvat Caesarova pravého křídla, avšak byl odražen. Rozhořčený boj poté skončil přesvědčivým Caesarovým vítězstvím. Po této zničující porážce hledal Pompeius podobně jako většina ostatních senátorů záchranu v útěku. V Mytiléně se setkal se svojí ženou Cornelií a synem Sextem Pompeiem. Jeho původní záměr – uprchnout k Parthům – mu rozmluvili přátelé, kteří mu doporučili odejít do Egypta. Zde byl ale Pompeiův osud rozhodnut rádci mladého krále Ptolemaia XIII.\n\nZatímco Pompeius vyčkával po přistání v Egyptě na audienci u krále, radili se velitel vojska Achillas a správce státní pokladny Potheinos, jak se vůči poraženému Caesarovu nepříteli zachovat. Strachovali se, že pokud Pompeiovi poskytnou azyl, podnítí tím Caesara k výpravě do Egypta. Králův učitel Theodotos prý přišel s návrhem, aby Pompeia zavraždili, což bylo posléze schváleno. Pompeius byl vylákán na malou loďku, jež ho měla údajně dopravit ke králi. Pompeiovi se prý zdálo všechno podezřelé, zvlášť když během plavby rozpoznal v jednom ze svých průvodců římského vojáka, jenž bojoval pod jeho velením. Ten pak Pompeiovi jako první zasadil ránu dýkou, načež se přidali i ostatní. Po setnutí hlavy bylo jeho tělo zanecháno nestřežené a nahé na břehu, kde dal jeden z Pompeiových propuštěnců jménem Philipus postavit prostou pohřební hranici, na níž bylo Pompeiovo tělo spáleno. Nedlouho nato dorazil do Egypta Caesar. Jako dar na uvítanou mu byla předána v koši zabalená Pompeiova hlava, ovšem Caesar nebyl potěšen pohledem na svého rivala a někdejšího spojence, zavražděného zrádci. Plútarchos popisuje, že když otrok předložil Caesarovi Pompeiovu hlavu, odvrátil prý Caesar svůj zrak a poté, co mu byl předán Pompeiův prsten, měl propuknout v pláč. Brzy po této události byl Ptolemaios XIII. sesazen a Potheinos popraven. Pompeiův popel a prsten předal Caesar jeho manželce Cornelii, která je následně přepravila na své statky v Itálii.\n\nPompeius byl v mnoha ohledech výjimečný muž, který díky svému úsilí dosáhl mimořádných úspěchů, přesto pozbyl svoji moc i vliv a nakonec byl proradně zavražděn. Jeho život, tak jak je vykreslován římskými historiky, by byl však příliš dobrý na to, aby byl pravdivý. Pompeius byl po svém zavraždění idealizován jako tragický hrdina a obránce republiky, který jí umožnil naposledy se zaskvět v celé své slávě. Plútarchos ho v této souvislosti vylíčil jako římského Alexandra, ryzího srdce a mysli, zničeného cynickými ambicemi lidí, kteří ho obklopovali. Jak však poznamenal Appiános, \"„od svých třiadvaceti let do padesáti osmi měl nepřetržitě neomezenou moc, ačkoli chtěl v roli Caesarova protivníka budit zdání, že je zastáncem demokracie.“\"\n\n\n"}
{"id": "220569", "url": "https://cs.wikipedia.org/wiki?curid=220569", "title": "Marcus Licinius Crassus", "text": "Marcus Licinius Crassus\n\nMarcus Licinius Crassus (115 př. n. l. – 53 př. n. l.) byl římský politik, vojevůdce a největší boháč v období úpadku římské republiky. Svůj majetek získal především za Sullovy diktatury díky proskripcím. V roce 60 př. n. l. uzavřel se svým dřívějším rivalem Gnaeem Pompeiem a Juliem Caesarem první triumvirát. Po roce 55 př. n. l. se stal prokonzulem v Sýrii, kde bojoval hlavně proti Parthům. Přes počáteční úspěchy padl v bitvě u Karrh.\n\nMarcus Licinius Crassus se narodil jako prostřední ze tří synů Publia Licinia Crassa Diva, konzula z roku 97 př. n. l. a censora v roce 89 př. n. l. Jeho starší bratr Publius zemřel krátce před vypuknutím spojenecké války, jeho otec a mladší bratr Gaius spáchali sebevraždu, aby unikli zajetí a popravě za občanské války v Římě mezi Gaiem Mariem a optimáty v lednu 87 př. n. l.\n\nDědem Marka Crassa byl Marcus Licinius Crassus Agelastus, praetor v roce 126 př. n. l. a blízký politický spojenec římského vojevůdce a státníka Scipiona Africana. Pocházel z linie, která sahá ke konzulovi a censorovi Publiu Liciniu Crassu Divovi, který se v roce 205 př. n. l. stal konzulem a od roku 212 př. n. l. až do své smrti 183 př. n. l. zároveň zastával i úřad nejvyššího velekněze.\n\nMarcus Crassus a jeho bratři byli i přes rodinné bohatství a moc svého otce společně vychováváni v malém skromném domě. Podle zvyku žili dva starší bratři s rodiči a Markem Crassem i poté, co se oženili a měli děti.\n\nPo reformách a náhlé smrti Gaia Maria nechal jeho spolukonzul Lucius Cornelius Cinna (Caesarův tchán) prohlásit římské senátory, kteří podporovali Sullu při jeho pochodu na Řím v roce 88 př. n. l., za nepřátele státu. Cinnova nařízení donutila Crassa utéct do Hispánie. Po Cinnově smrti roku 84 př. n. l. se Crassus přesunul do římské provincie Afrika, kde se mezitím shromažďovali Sullovi vypovězení přívrženci. Když se Sulla po návratu z války s Mithridatem vylodil v jižní Itálii, připojil se k němu Crassus i s Metellem Piem, dalším spojencem Sully. Mariovi přívrženci podpoření pomocnými oddíly Samnitů se 1. listopadu 82 př. n. l. střetli se Sullou před hradbami Říma v bitvě u Collinské brány. Crassus velel levému křídlu armády, dobytím brány a zničením samnitských jednotek prakticky zajistil Sullovi vítězství.\n\nCrassus se snažil obnovit rodinné bohatství, které bylo zkonfiskováno během Mariových a Cinnových konzulátů. V tom mu značně pomohly Sullovy edikty, které nařizovaly vrátit Sullovým stoupencům jejich majetky na úkor Maria, Cinny a jejich přívrženců. Tato nařízení znamenala pro Sullovy politické nepřátele ztrátu majetku, a tedy i společenského postavení a vlivu. Například některým ženám bylo zakázáno se znovu vdát, aby byla zmařena naděje na obnovení bývalého postavení Sullových protivníků. Crassus získal část svého majetku zpět zabavováním majetku nepřátel, ale i lidí, které na konfiskační seznamy nechal zapsat čistě jen kvůli jejich bohatství.\n\nZbytek svého majetku nabyl běžným způsobem: obchodem s otroky, výnosem stříbrných dolů a chytře nakoupenými pozemky i domy. Vyhlášená byla jeho ochota kupovat hořící domy. Když se Crassus dozvěděl, že je nějaký dům v plamenech, koupil ještě hořící budovu a okolní domy za směšnou cenu, a potom rozkázal své malé armádě služebnictva o 500 členech, aby uhasili oheň, dřív než udělá ještě větší škody. Crassovo jmění zaznamenané historikem Pliniem činilo zhruba 200 milionů sesterciů.\n\nPo obnovení svého majetku se Crassus zaměřil na politiku. Jako stoupenec Sully, nejbohatší člověk v Římě a muž, jehož předkové byli konzulové a praetoři, měl Crassus ke své politické kariéře skvělé předpoklady. I přes svá vojenská vítězství však stál ve stínu Pompeia, který na diktátora Sullu neustálele naléhal, aby mu udělil pocty za vítězství v Africe nad skupinou zbylých Mariových přívrženců. Třebaže Pompeius tehdy nebyl ani praetor (ze stejného důvodu nebyly v roce 206 př. n. l. přiděleny vojenské pocty ani velkému vojevůdci Scipionovi Africanovi, který Římu získal celou provincii Hispánii), Sulla mu posléze triumf povolil.\n\nCrassus stoupal na politickém žebříčku velmi rychle díky dvěma válečným konfliktům – třetí válce s pontským králem Mithridem a Spartakově povstání, což byla organizovaná dvouletá válka (od léta 73 do jara 71 př. n. l.) římských otroků pod vedením Spartaka. V odpověď na první nebezpečí byl poslán zkušený římský vojevůdce Lucius Licinius Lucullus a konzul v roce 74 př. n. l. aby porazil Mithridata, krátce následován svým bratrem Varrem Lucullem, konzulem v roce 73 př. n. l. Mezitím Pompeius bojoval bez nějakých větších úspěchů v Hispánii proti Quintu Sertoriovi, poslednímu vojevůdci Gaia Maria, a uspěl teprve tehdy, když byl Sertorius jedním ze svých velitelů zákeřně zavražděn.\n\nSenát nebral povstání otroků vůbec vážně až do té doby, kdy bylo několik římských legií armádou otroků poraženo a jejich velitelé zabiti v bitvě či zajati, a kdy se v nebezpečí ocitl i samotný Řím. Crassus Senátu nabídl, že na své vlastní náklady vybaví, vycvičí a povede vlastní vojáky. Zpočátku měl problémy s předvídáním protivníkových kroků i se slabou morálkou vojska. Poté, co po jedné srážce část jeho armády utekla z bitvy a nechala za sebou své zbraně, nařídil u provinilých legií starý a v té době již nepoužívaný zvyk decimace – nechal popravit každého desátého muže. Zbytek armády musel tomuto potrestání přihlížet.\nPodle historika Appiána pak morálka a bojovný duch vojáků prudce stouply, neboť jim jejich velitel ukázal, že je nebezpečnější než nepřítel.\n\nSpartakus se ke konci roku 72 př. n. l. stáhl do Bruttia na jihozápadě Itálie, čehož Crassus využil a pokusil se ho odříznout 300 stadií dlouhým příkopem a palisádou v nejužším místě poloostrova od moře k moři. I přes tak mohutnou překážku se za jedné noci v prudké sněhové bouři podařilo Spartakovi i s armádou probít.\n\nPo nějakém čase byly římské armády (vedené Pompeiem a Varrem Lucullem) povolány zpět do Itálie na pomoc Crassovi. Spartakus se tedy rozhodl vyprovokovat rozhodující bitvu s Crassem co nejdříve, než aby byl později sevřen v obklíčení tří armád. V této poslední bitvě nad řekou Silarus dosáhl Crassus rozhodného vítězství, pobil 60 000 otroků a zajal jich více než 6 000. Během bojů se ho osobně Spartakus pokusil zabít, rozsévaje smrt cestou k němu, podařilo se mu ale zneškodnit pouze dva centuriony, kteří Crassa chránili. Je pravděpodobné, že Spartakus sám byl v bitvě zabit, ale jeho tělo se nikdy nenašlo. Všech 6 000 zajatých otroků bylo na Crassův rozkaz ukřižováno podél Via Appia. I poté, co zemřeli, byla jejich těla ponechána, aby hnila na křížích podél hlavní římské cesty na jih. Toto Crassovo gesto bylo zamýšleno jako výstraha každému, kdo by se chtěl v budoucnu vzbouřit proti římské nadvládě.\n\nCrassus definitivně ukončil Spartakovo povstání na jaře roku 71 př. n. l., jeho politický rival Pompeius mu ale přebral palmu vítězství dopisem, v němž Senátu oznámil, že Crassus stěží porazil jen nějaké otroky, zatímco on vyhrál válku se Sertoriem. Senát přiznal Crassovi jen ovaci, což byla nižší pocta než triumf, i přestože odvrácení hrozby Římu, jeho majetku a životům římských občanů zasluhovalo mnohem víc. Výsledkem této roztržky bylo Crassovo vzrůstající nepřátelství vůči Pompeiovi.\n\nNicméně Senát se obával moci obou vojevůdců, jejichž popularita a vliv značně vzrostly, a choval se k nim rezervovaně, což nakonec Crassa i Pompeia dovedlo k alespoň politickému spojenectví a oba se nechali roku 70 př. n. l. společně zvolit za konzuly. Aby si zvýšil svoji popularitu mezi lidem, využil Crassus své jmění a před volbami nakoupil a věnoval každé rodině dávku obilí, která postačila na 3 měsíce. Spolu s Pompeiem postupně odstranili konzervativní Sullovu ústavu – zákonem \"Lex Pompeia de tribunicia potestate\" plně restituovali tribunát (včetně práva veta), jehož moc Sulla potlačil k bezvýznamnosti, obnovili náplň úřadu censora a k obsazování soudních porot opět připustili jezdecký stav (\"equites\"). Tím značně omezili vliv Senátu.\n\nV roce 65 př. n. l. byl Crassus zvolen censorem zároveň s dalším konzervativcem Quintem Lutatiem Catulem Capitolinem (synem konzula stejného jména z roku 102 př. n. l.). Během této dekády byl Crassus patronem Caesara a sponzoroval jeho úspěšnou kampaň na úřad nejvyššího velekněze. Caesarova vyjednávání mezi Crassem a Pompeiem dala vzniknout v roce 60 př. n. l. koalici známé jako první triumvirát. Ten byl po pěti letech v roce 56 př. n. l. znovu upevněn na schůzce všech triumvirů v toskánské Luce a vydržel až do Crassovy smrti. Výsledkem jejich dohody byla Crassova a Pompeiova kandidatura na konzulát na rok 55 př. n. l. a prodloužení Caesarovy správy Galie o dalších pět let.\n\nPo dohodě triumvirů si Crassus nechal do správy přidělit provincii Sýrii s okolními zeměmi, protože měl v úmyslu zahájit válku s Parthií, o které se domníval, že bude snadná. Do Sýrie odcestoval na počátku roku 54 př. n. l. a již záhy v ní oloupil o poklady chrámy v Hierapoli Bambyké a v Jeruzalémě a od obyvatelstva začal vymáhat peněžní dávky. Klíčovým okamžikem Crassovy válečné kariéry bylo překročení hraniční řeky Eufratu a vpád do Parthské říše. Crassus nezaútočil na Parthii jen z důvodu jejího obrovského bohatství, ale také aby se vyrovnal vojenským úspěchům svých dvou největších rivalů, Pompeia a Julia Caesara. Arménský král Artavazdes II. nabídl Crassovi pomoc o síle zhruba 40 000 vojáků (10 000 katafraktů a 30 000 pěšáků), pokud povede svoji invazi přes Arménii. Crassus odmítl a zvolil mnohem přímější, a tudíž kratší cestu přes Eufrat. Mimo jiné spoléhal na podporu řeckých a polořeckých měst na Eufratu a Tigridu, které toužily svrhnout parthskou nadvládu a poddat se Římu. Jeho legie však byly 9. června 53 př. n. l. poraženy v bitvě u Karrh početně mnohonásobně slabším parthským vojskem. Sedm Crassových legií bylo víceméně složeno pouze z pěchoty, dále měl jen 4 000 jezdců a 4 000 prakovníků. Římské vojsko nebylo připraveno na nepřátelskou taktiku rychlých útoků jízdy a lučištníků, v nichž byly parthské jednotky velmi zběhlé, a kterou později s velkými úspěchy použil Čingischán. Parthové se na svých rychlých koních dostávali na dostřel, vystřelili déšť šípů na Crassovy vojáky, stáhli se a znovu zaútočili. Byli také schopni střílet, když se stahovali, což ještě zvyšovalo jejich efektivitu. Většina římských legionářů padla, aniž by se s partskými vojáky dostali do kontaktu, se zbylými si poradila lehká parthská jízda. Crassus zamítl plán svého quaestora Gaia Cassia Longina, aby Římané vytvořili bitevní linii a zůstali v želvích formacích, protože – mylně – předpokládal, že Parthům musí někdy dojít šípy.\n\nNaprosto deprimovaní Crassovi muži jej žádali, aby jednal s Parthy, kteří mu mezitím nabídli jednání o příměří. Crassus, který byl zdrcen smrtí svého syna Publia v bitvě, souhlasil, že se sejde s nejvyšším parthským vojevůdcem Surenem. Ale když Crassus nasedl na koně poslaného parthským králem, aby vyjel do nepřátelského tábora na jednání, jeho mladší důstojník Octavius předpokládal možnou past, vzal Crassova koně za uzdu, čímž vyprovokoval náhlou potyčku s Parthy, v níž padli všichni římští důstojníci včetně Crassa. Z celé Crassovy armády se zachránilo asi 10 000 vojáků, s kterými se Cassius Longinus statečně probil zpět do Sýrie a následující dva roky ji jako \"proquestor\" bránil proti parthským nájezdům.\n\nPlútarchův životopis Crassa uvádí příhodu po Crassově smrti, kdy byla během svatební hostiny Artavazdovy sestry a syna parthského krále a dědice Pakóra v Artašatu parthskému králi Oródovi II. přinesena Crassova uťatá hlava. Óródés právě sledoval představení Eurípidovy řecké tragédie \"Bakchantky\" a herec kočovné divadelní společnosti jménem Iásón z Trall v roli Agaué, která v šílenství rozsápala vlastního syna a nesla jeho hlavu na holi ovinutou břečťanem, použil jako rekvizitu Crassovu hlavu.\n\nAmerický sinolog Homer H. Dubs formuloval v roce 1941 hypotézu, že 17 let po porážce Crassových vojsk Parthy, byl Číňany zajat oddíl mužů, kteří používali typickou římskou vojenskou strategii. K jeho teorii se přiklonil i sovětský antropolog a etnolog Lev Gumiljov. Dubs si ve starých čínských kronikách všiml zmínky, že během bitvy u řeky Talas v roce 36 př. n. l. se armáda dynastie Chan vedená generálem Chen Tangem střetla s jednotkami Siungnuů, které používaly \"šupinovou\" formaci, což by hypoteticky mohlo znamenat římskou želví. Soudobý čínský historik Pan Ku tvrdil, že po boku jednotek Siungnuů bojovali běloši. Podle jeho popisu Číňané sice tyto vojáky zajali, ale byli tak ohromeni jejich odvahou a bojovými schopnostmi, že je začlenili do armády, aby bránili provincii Kan-su.\n\nV rámci zkoumání této hypotézy odebrali genetici vzorky DNA, aby zjistili zda lidé v provincii Liqian nemají evropské předky, i když přiznávali, že je tu jen malá šance zjistit, zda to byli předci pocházející z Crassových vojáků. Přestože se potvrdilo, že část DNA obsahuje některé prvky typické pro evropské populace, další průzkum nebyl vzhledem k nedostatku důkazů možný. DNA testy tedy nepotvrdily hypotézu, že obyvatelé Liqianu jsou příbuznými Římanů, místo toho autoři studie prohlásili, že dnešní Liqianská populace je spíše podskupinou čínské populační většiny Chanů. Zajímavostí je, že při vykopávkách v této oblasti byly nalezeny římské mince a římská přílba s nápisem v čínštině.\n\n"}
{"id": "220572", "url": "https://cs.wikipedia.org/wiki?curid=220572", "title": "Krak de Montréal", "text": "Krak de Montréal\n\nKrak de Montréal (francouzsky \"Crac de Montréal\", arabsky \"Šobak\") je křižácký hrad nacházející se v oblasti „Idumaea“ (Edóm) na východním břehu Mrtvého moře (dnes Ma'anský governorát v Jordánsku). \n\nHrad byl vystavěn jeruzalémským králem Balduinem I., kvůli zabezpečení oblasti po králově tažení v této oblasti (během kterého dobyl Akabu na pobřeží Rudého moře). Hrad byl pojmenován na počest krále Mont Royal a měl strategickou polohu na kopci v edomské planině na poutních a karavanních trasách ze Sýrie do Arábie. Balduin I. z hradu mohl v oblasti kontrolovat obchod, poutníky a obchodníky, kteří museli žádat povolení, pokud chtěli oblastí cestovat.\n\nHrad zůstával v majetku králů v Jeruzalémě až do roku 1142, kdy se stal součástí Panství Oultrejordain. V té době se také centrum panství přesunulo do Keraku, mocnější pevnosti na severu. Hradu velel Philippe de Milly a po něm Renauld de Chatillon, který se oženil se Stephanií de Milly. Renauld hrad použil ke svým útokům proti bohatým karavanám arabských obchodníků. Když Renauld viděl, že nepřišla žádná odveta ze strany muslimů, nechal vystavět flotilu lodí a nechal se přeplavit na druhý břeh Rudého moře, ovládaný fátimovským Egyptem, aby dál po souši zaútočil na Mekku. Tímto svým pokusem o ovládnutí nejsvatějšího místa všech muslimů si Renauld vysloužil nelibost zdejšího sultána Saladina, který na království jeruzalémské zaútočil v roce 1187. Rok po dobytí Jeruzaléma Saladinem byl obležen i Krak de Montréal. Během obléhání bylo obráncům řečeno, aby za jídlo prodali své ženy a děti do otroctví. Lidé v hradu začali postupně z nedostatku soli ztrácet zrak. Kvůli kopci Saladin nemohl použít své obléhací stroje, ale po téměř dvou letech obléhání hrad v květnu 1189 padl. Přeživším obráncům se pak navrátily jejich prodané rodiny.\n\nMamlúci poté Krak de Montréal přestavěli, tak, že z původního křižáckého opevnění zbylo jen velmi málo. Ačkoliv hrad nebyl nikdy plně dokončený, je známo, že hrad měl tři zdi, které se částečně zachovaly.\n\nV současné době v hradu pracuje italský archeologický tým z florentské univerzity.\n"}
{"id": "220580", "url": "https://cs.wikipedia.org/wiki?curid=220580", "title": "Hot kvintet", "text": "Hot kvintet\n\nHot kvintet byla amatérská swingová kapela působící v letech 1939 – 1940.\n\nSoubor se věnoval především improvizované hudbě což byl ve své době odvážný krok. V souboru působili Miroslav Vrba (bicí), Jan Hammer st. (kontrabas), Pavel Leden (akordeon), V. Novák (klarinet) a Emil Ludvík (klavír). Příležitostně spolupracoval i Fritz Weiss.\n\nZ kvintetu později vznikl orchestr Emila Ludvíka a v roce 1942 soubor Rytmus42.\n"}
{"id": "220583", "url": "https://cs.wikipedia.org/wiki?curid=220583", "title": "Kateřina Průšová", "text": "Kateřina Průšová\n\nKateřina Průšová (* 1. prosince 1983 Liberec, Československo) – je česká modelka, která se v roce 2002 stala Miss České republiky.\n\nPředtím, než se zúčastnila Miss České republiky, vybojovala na Miss Blond 2001 třetí místo. V únoru 2002 zvítězila v severočeském semifinále a postoupila do hlavní soutěže Miss České republiky. Poté 6. dubna 2002 v hlavní soutěži zvítězila.\n\nV červnu 2002 odmaturovala na Střední škole gastronomie a služeb v Liberci. \n\nKateřina je jednou z nejvýraznějších Miss v historii a věnuje se modelingu, moderování a pořádá vlastní soutěž pro malé talentované dívky ve věku 6-10 let pod názvem Sluníčko roku. \n\nKateřina Průšová je rozvedená. Od 14. června 2008 do roku 2011 byl jejím manželem podnikatel Vladimír Konvalinka.\n"}
{"id": "220585", "url": "https://cs.wikipedia.org/wiki?curid=220585", "title": "Blue Music", "text": "Blue Music\n\nBlue Music byl český jazzový soubor.\n\nSoubor vedl Jiří Verberger spolu s Janem Rychlíkem. V souboru působil i Karel Vlach a Arnošt Kavka.\nV roce 1937 došlo k jeho rozpadu a vznikly z něj dvě skupiny Blue Boys vedený Karlem Vlachem a Blue Music vedený Karlem Slavíkem. Se souborem krátce spolupracovala zpěvačka Inka Zemánková. V souboru účinkoval také Jiří Traxler. \n"}
{"id": "220594", "url": "https://cs.wikipedia.org/wiki?curid=220594", "title": "Ester Kočičková", "text": "Ester Kočičková\n\nEster Kočičková, vlastním jménem Renata Kozáková, rozená Divišová (* 13. ledna 1968, Klatovy), je česká zpěvačka, textařka a moderátorka.\n\nPseudonym Ester Kočičková získala v tvůrčí skupině ČRo Rádio Mama, kde účinkovala jako studentka v zábavném pořadu Kamenná školka. Tento improvizační základ pak rozvíjela jako moderátorka Rádia Limonádový Joe. Spolu s Oldřichem Kužílkem pravidelně vystupovala na rozhlasové stanici Radiožurnál v pořadu \"Ptá se Ester Kočičková/Olaf Lávka\" až do konce roku 2007, kdy byl zrušen. Do ČRo se občas vrací se svým Rádiem Ořechovka v rámci vltavského \"Kabaretu v éteru\". \n\nPro Českou televizi moderovala pořady \"Ženský hlas\" (2002), \"Dvojhlas\" (2003), \"Nejhorší vyhrává\" a \"Pavlač Ester Kočičkové\" (2008).\n\nJako zpěvačka intepretuje šansony s vlastními texty a s hudbou skladatele Lubomíra Nohavici, který ji také doprovází na klavír.\n\nV roce 2005 přirovnala komunisty k prasatům. Poté, co komunisté žádali omluvu a pohrozili trestním oznámením, se prasatům omluvila, že je urazila přirovnáním ke komunistům.\n\n"}
{"id": "220595", "url": "https://cs.wikipedia.org/wiki?curid=220595", "title": "Terej bílý", "text": "Terej bílý\n\nTerej bílý (\"Morus bassanus\", dříve \"Sula bassana\", Linné 1783) je mořský pták, z čeledi terejovitých, obývající severní Atlantik a Tichý oceán. Jeho přirozeným biotopem jsou především pobřežní vody.\n\nTerej bílý má hydrodynamické svalnaté tělo, silný krk, silné nohy a plovací blány. Více se zdržuje u pobřeží než na volné moři a je to zdatný letec. Proletuje pod hladinou vody několik metrů a hledá ryby nebo hlavonožce. Když spatří kořist, dokáže se vrhnout do vody i z výšky 30 metrů, uchopí ji a vynoří se nad hladinu.\n\nMá silný zobák a zvlášť utvářenou lebku s dutinami plněnými vzduchem, což umožňuje takový silný náraz z velké výšky. Další přizpůsobení doplňují jejich vlastnosti, typické pro vodní ptáky.\n\nNemají žádné vnější nozdry, otvory jsou zakryty kostěnými přepážkami, takže, když se pták potápí, nevnikne jim mořská voda do ústní dutiny. Kořen horní čelisti zobáku je vyhnutý nahoru, a tak může terej dýchat. Kromě toho má vyvinuté nadočnicové solné žlázy, které vylučují koncentrovaný solný roztok, který proniká vnitřními nozdrami do ústní dutiny a odkapává ze zobáku. Tím se tělo zbavuje soli. Proto může terej požírat slané ryby a pít mořskou vodu. Dorůstá 65–74 cm. Dle francouzských zdrojů (propagační materiály ptačí rezervace Sept illes) dospělí jedinci dosahují délky až 85–90 cm s rozpětím křídel až 165–180 cm; dosahují hmotnosti mezi 2,8 a 3,2 kg. Jedná se tedy o největšího mořského ptáka Evropy. Terej se v průměru dožívá 16 až 20 let.\nZa klidného počasí se terej bílý pohybuje pomocí mohutného a pravidelného mávání křídel, ale jakmile se zvedne silný vítr, začne využívat proudění vzduchu a plachtěním se nechá unášet větrem. Mláďata po 45 dnech postupně opouštějí hnízda a slézají do moře. Zde stráví ještě nějakou dobu plaváním na povrchu vody, učí se lovit ryby a posilují svalstvo. Jakmile dosáhnou dostatečné síly a vzrůstu, naučí se létat a to vzletem z povrchu moře. Mladí jedinci pak odlétají na několik let na volné moře podél pobřeží, kde se jako mořští ptáci živí lovem ryb a postupně mění barvu z hnědé na bílou. Jakmile dosáhnou pohlavní zralosti, vracejí se v době páření na původní hnízdiště, kde přišli na svět a vyberou si partnera na celý život.\n\nVelice dramatický je pohled na tereje, jak se ve výškách vznáší ve větru a pak jakmile uvidí kořist, neočekávaně se vrhne dolu a jako šíp vysokou rychlostí (kolem 60 až 90 km/h) vlétne do moře (má tak ostrý zrak, že rozliší hejno ryb z výšky až 40 metrů). Dopad tereje do vody způsobí rázovou vlnu, která je schopna usmrtit ryby v okolí. Terejovi stačí svou kořist jen spolykat, dřív než dosáhne vodní hladiny. Proto se z vody vrací vždy s prázdným zobákem. Je to jediný létavý pták na světě, který se dokáže ponořit do hloubky až 22 metrů. Od francouzských rybářů, kteří jej u Bretaňských břehů ve 30. letech 20. století jako první pozorovali, z tohoto důvodu dostal jméno „Fou do Bassan“ – čili „Blázen z Bassanu“. Ve vzduchu jsou velice šikovní letci s ohromnou výdrží, ale vzlet a přistání jim způsobuje problémy. Při hnízdění na pobřežních ostrovech si vybírají místa, odkud se mohou vrhat dolů ze skály a nabrat plachtěním rychlost, z vodního povrchu vzlétají ztěžka, dlouhodobým máváním křídel spojeným s plácáním do vody. Z rovného zemského povrchu by pták ani nemohl vzlétnout, zlomil by si při tom křídla. Jejich hlavní kořistí jsou hlavně malé ryby jako makrely, sledě, tresky, smaček neskvrněný a také olihně.\n\nTerej bílý je velmi společenský, sociální pták. Žije v koloniích na skalách a na malých ostrůvcích, kde se jich navzájem tísní tisíce. Je nutné uchovat jejich přibližný počet. V roce 1970 byla celková populace odhadována na 200 000 párů. Pokusy, při kterých se nechávali terejové hnízdit jen v malých skupinkách, selhaly, pravděpodobně hraje důležitou roli pro úspěšné vyvedení mláďat i sociální kontakt uvnitř kolonie mezi ptáky navzájem. Velmi společenský v době hnízdění, vytváří velmi husté kolonie. Na moři žijí ptáci v menších skupinkách. Na moři se chovají velmi tiše ale v době hnízdění tito ptáci spolu hodně komunikují pomocí hrdelních zvuků, vydávaných v pravidelných intervalech.\n\nOblast hnízdění tereje je omezena výhradně na oblast Atlantiku a Severního moře. V Severní Americe se nachází pouze 6 hnízdišť, a to na v zálivu Svatého Vavřince. Mezi nimi je na světě největší kolonie terejů s více než 60 000 páry na ostrově Bonaventure. Další kolonie se nacházejí britských ostrovech, na Islandu, v Norsku a ve Francii v Bretani na souostroví Sept-Îles (Côtes-d'Armor), na ostrově île Rouzic. Na poloostrově Saint-Kilda ve Skotsku hnízdí cca ptáků. V Bretani se odhaduje počet terejů na na ostrově Rouzic.\n\nPartnerský vztah zůstává trvalý po celý život. Každý pár „vlastní“ a obhajuje malé stanoviště. Hnízda leží tak blízko vedle sebe, že se hnízdící ptáci navzájem dotýkají, když se protahují. Snůška obsahuje jediné vejce, na kterém sedí oba rodiče 43 až 45 dnů. Zvláštností je jak ptáci „sedí“ na vejcích. K udržování dostatečné teploty používají své velké nohy, roztaženými plovacími blánami pták (jak samička tak samec) zakryje vejce i později potomka a chrání jej proti nepřízni počasí.\n\nHnízdění v hustě osídlených koloniích na pobřežních skaliskách nebo na skalnatých ostrovech. Doba hnízdění od dubna do července. Pár sameček-samička zůstává spolu po mnoho let, pravděpodobně na stálo. V průběhu obřadu páření se vzájemně uklánějí, třou se zobáky, natahují krky a křídla. Hnízdo tvoří zpočátku jednoduchá vrstva mořských řas, větviček a mechu, během let se hnízdo promění v opravdovou hromadu peří, odpadu z ryb a výkalů. Samice do hnízda snáší vždy pouze jedno vajíčko bílé barvy s namodralým nádechem. Zhruba po dobu 6 týdnů na vejci sedí střídavě samec i samička. Po vylíhnutí je mládě krmeno svými rodiči po dobu 90 dnů a ze své počáteční hmotnosti 70 gramů rychle přibírá, až dosáhne hmotnosti kolem 4 kilogramů.\n\nPo skončení doby hnízdění se ptáci vracejí na moře, odlétají směrem na jih a rozptýlí se podél několika mořských pobřeží (Mexický záliv, Středozemní moře).\n\nPůvodní vědecký název tereje bílého zní \"Sula bassana\", tak ho pojmenoval Carl Linné v roce 1783. Dnes se je znám pod vědeckým názvem \"Morus bassanus\".\n\n\n"}
{"id": "220600", "url": "https://cs.wikipedia.org/wiki?curid=220600", "title": "I²C", "text": "I²C\n\nI²C ( , čteme \"I-squared-C\", nesprávně \"I-two-C\") je multi-masterová počítačová sériová sběrnice vyvinutá firmou Philips, která je používána k připojování nízkorychlostních periferií k základní desce, vestavěnému systému nebo mobilnímu telefonu.\n\nPrakticky identická sběrnice se skrývá i pod zkratkou TWI (Two Wire Interface – dvoudrátové rozhraní), kterou používá firma Atmel a další výrobci namísto chráněné značky I2C.\n\nSběrnice rozděluje připojená zařízení na \"řídící\" (master – zahajuje a ukončuje komunikaci; generuje hodinový signál SCL) a \"řízené\" (slave – zařízení adresované masterem). Podle stavu k 1. říjnu 2006 nejsou vyžadovány žádné licenční poplatky pro implementaci, avšak zpoplatněné je přidělování adres pro slave zařízení.\n\nSběrnice I²C se hojně používá v různých zařízeních včetně IBM PC kompatibilních počítačů:\n\nUmožňuje propojení až 128 různých zařízení s pomocí pouze dvou obousměrných vodičů. Jeden tvoří hodinový signál SCL (Synchronous Clock) a druhý datový kanál SDA (Synchronous Data). Z elektrického hlediska jsou oba kanály zapojeny jako otevřený kolektor. Maximální délka vodičů je dána jejich nejvyšší přípustnou kapacitou 400 pF. Každý vodič musí být připojen jedním pull-up rezistorem ke kladnému napětí, což zajistí vysokou úroveň v klidovém stavu. Při probíhajícím přenosu jsou na SDA vysílány jednotlivé datové bity přičemž platí pravidlo, že logická úroveň na SDA se smí měnit pouze je-li SCL v úrovni L. Toto pravidlo je porušeno ve dvou speciálních případech. A to při vysílání podmínek START a STOP, které se používají k zahájení komunikace a k ukončení přenosu.\n\nMaximální frekvence signálu SCL je podle verze IC 100 kHz nebo 400 kHz. Pro obě frekvence je dána minimální povolená doba setrvání SCL v úrovni L a H. Při komunikaci i při přenosu dat si jednotlivé stanice synchronizují generátory hodin tak, že trvání úrovně H na SCL je odměřováno vnitřním časovačem každé stanice až od okamžiku, kdy SCL skutečně úrovně H dosáhne (protože je SCL typu otevřený kolektor, může být v úrovni L držen i v situaci kdy se daná stanice snaží nastavit úroveň H). Podobně je doba trvání úrovně L na SCL odměřována od sestupné hrany. Tento mechanismus umožňuje některé ze stanic zpomalit přenos: pomalá stanice může podržet po určitou dobu signál SCL v úrovni L a tím zabránit vysílající stanici ve vyslání dalšího bitu. Sběrnice IC neumožňuje duplexní přenos, v jednom okamžiku vysílá jen jedno zařízení. Všechna zařízení připojená na sběrnici musí mít individuální adresu o délce 7 nebo 10 bitů a implementovaný mechanizmus komunikace pomocí I²C sběrnice.\n\nPřenos dat se zahajuje START bitem (S), když je SDA nízká, zatímco SCL zůstává vysoká. Pak, SDA nastaví přenášený bit zatímco SCL je nízká (modrá) a jsou odebrány vzorky dat (přijaté) při SCL stoupá (zelená). Když je přenos dokončen, je poslaný STOP bit (P) pro uvolnění datové linky, změnou SDA na vysokou, zatímco SCL je trvale vysoký. Aby se zabránilo falešně detekci, je úroveň na SDA změněn na negativní hraně a je zachycen na kladné hrany SCL.\n\nKaždému přenosu předchází vyslání podmínky START. Potom je vysílána 7 bitová adresa příjemce a jeden bit R/W, který indikuje požadovanou operaci (čtení/zápis). Další bit ACK je vysílán s úrovní H a je určen k potvrzení přijímací stanice o připravenosti přijímat. Dále jsou přenášena data ve směru určeném předchozím bitem R/W. Každý byte je následován jedním bitem ACK. Po ukončení přenosu je vyslána podmínka STOP.\n\nPro řízení komunikace se na IC používá metoda s detekcí kolize. Každá ze stanic může zahájit vysílání, je-li předtím sběrnice v klidovém stavu. Během vysílání musí neustále porovnávat vysílané bity se skutečným stavem SDA. Je-li zjištěn rozdíl mezi očekávaným a skutečným stavem linky SDA, je to indikace kolize mezi několika stanicemi. Vzhledem k charakteru sběrnice (otevřené kolektory) může k této situaci dojít, pokud určitá stanice vysílá úroveň H, zatímco jiná stanice vysílá úroveň L. Stanice, která na lince zjistí úroveň L zatímco sama vysílá H musí vysílání okamžitě ukončit .\nK řízení komunikace většinou dochází během vyslání několika prvních bitů, kdy je vysílána adresa přijímací stanice. Pokud by se např. dvě stanice současně pokusily o zápis do stejného obvodu, nastane kolize až při přenosu vlastních zapisovaných dat. V krajním případě, kdy několik stanic současně zapisuje stejná data na stejnou adresu, nemusí být kolize vůbec detekována.\n\nKaždá stanice připojená na IC má přidělenou 7 bitovou adresu. Po zachycení podmínky START, porovnávají všechny obvody svou adresu s adresou, která je vysílána na sběrnici. Zjistí-li některý z obvodů shodu, je vysílání určeno právě jemu a musí přijetí adresy potvrdit bitem ACK. Potom přijímá nebo vysílá další data. Několik adres je na IC vyhrazeno pro speciální účely. Například adresa 0000000 je určena pro vysílání broadcast adresy 0000011, 00001XX a 11111XX jsou rezervovány pro další účely.\n\nKaždý vysílaný byte a vyslaná adresa je následována vysláním jednoho bitu\nACK. Vysílající stanice jej vysílá v úrovni H. Přijímající stanice potvrzuje přijetí tím, že\nv době vysílání ACK připojí SDA na úroveň L. Pokud vysílající stanice nedostane potvrzení příjmu, ukončí vysílání podmínkou STOP.\n"}
{"id": "220613", "url": "https://cs.wikipedia.org/wiki?curid=220613", "title": "ChristNet.cz", "text": "ChristNet.cz\n\nChristnet patří mezi největší nezávislé křesťanské portály a nejčtenější křesťanské internetové stránky v českém jazyce. Vykazuje okolo 2500 unikátních návštěv denně. Portál je ekumenicky orientován a provozuje jej spolek Christnet. Současným výkonným vedoucím magazínu je Jan Kirschner, další editoři a dopisovatelé jsou uvedeni na redakční stránce portálu. Od 1. 12. 2016 se projekt přesunul na doménu www.christnet.eu.\n\nChristnet funguje jako nezávislý portál o křesťanství a náboženských souvislostech na českém (a částečně i slovenském) internetu. Jeho nejdůležitější části jsou Magazín, orientovaný na publicistiku a podrobné zpravodajství z náboženského světa i z dění ve společnosti (nejnavštěvovanější část). Součástí portálu byla populární samostatná sekce Diskuze. Diskusní stránky byly i samotným provozovatelem považovány za problematickou část projektu, proto je dnes diskuze částečně moderované. Hlavní stížnosti směřují k neochotě některých účastníků diskutovat neútočně a neanonymně. Provozovatel v úvodu do diskuzí jasně deklaruje, že za příspěvky jsou odpovědní především sami diskutující. V současnosti se vývoj diskuzí na internetu, zejména díky rozvoji sociálních sítích, změnil a samostatná diskuzní sekce již neexistuje. Diskutovat ale lze pod články nebo na facebookovém profilu magazínu Christnet. Do roku 2013 byla součástí portálu také sekce Odkazy (představující rozcestník mezi křesťanskými stránkami v ČR a částečně i SR) a Akce (kalendář křesťanských akcí v České republice). Dnes je naopak součástí portálu Seznamka, její provoz a obsah ale redakce Christnetu nespravuje, ani nijak neovlivňuje.\n\nProjekt není závislý na žádné existující církvi a je financován především z příspěvků čtenářů a reklamy. Někdy se na jeho stránkách objevují žádosti o příspěvek, které upozorňují čtenáře, že projekt nemá na svém otevřeném účtu dostatek peněz na provoz. Měsíční provozní náklady vyčísluje na cca 10 000 Kč.\n\nChristnet.cz spoluzaložil na přelomu let 1999 a 2000 Robert Němec sloučením dvou internetových projektů založených v roce 1996 Davidem Petrlou. Šlo o \"Getsemany\" (internetový křesťanský magazín) a ChristNet (tehdy pouze rozcestník mezi křesťanskými stránkami). Akce byla částečně vynucena tím, že \"Getsemany\" se musely přejmenovat, neboť se tak jmenuje mnohem starší tištěný měsíčník. Robert Němec ze Sdružení ChristNet.cz odešel v roce 2003. Dnes už se nikdo ze zakladatelů portálu na jeho fungování nepodílí. Od roku 2013 běží zcela nová grafická podoba stránek. Portál je dnes provozován spolkem Christnet.\n\n"}
{"id": "220616", "url": "https://cs.wikipedia.org/wiki?curid=220616", "title": "Richard Bolla", "text": "Richard Bolla\n\nRichard Bolla, vlastním jménem Robert Kerman (16, prosince 1947 New York – 27, prosince 2018), byl americký herec. Pod jménem Richard Bolla se objevil ve více než stovce pornografických filmů. V 80. letech hrál pod svým jménem v několika italských hororových filmech, například \"Kanibalové\" režiséra Ruggera Deodata a \"Cannibal Ferox\", který režíroval Umberto Lenzi. Účinkoval i ve filmu Sama Raimiho \"Spider-Man\".\n\n"}
{"id": "220619", "url": "https://cs.wikipedia.org/wiki?curid=220619", "title": "Hugo Gunckel Lüer", "text": "Hugo Gunckel Lüer\n\nHugo Gunckel Lüer ( 10. srpna 1901, Valdivia - 17. července 1997, Santiago de Chile) byl chilský botanik a farmaceut.\n"}
{"id": "220621", "url": "https://cs.wikipedia.org/wiki?curid=220621", "title": "ChristNet", "text": "ChristNet\n\nChristNet je název řady křesťanských internetových stránek. Zde jsou některé z nich:\n\n"}
{"id": "220627", "url": "https://cs.wikipedia.org/wiki?curid=220627", "title": "Arthur Evans", "text": "Arthur Evans\n\nSir Arthur John Evans (8. července 1851 Nash Mills (Anglie) – 11. července 1941) byl britský archeolog, který je známý především svými vykopávkami paláce v Knóssu na řeckém ostrově Kréta. Svá studijní léta strávil na Harrow School a Brasenose College.\n\nPředtím, než Evans začal s výzkumy paláce Knóssos, archeolog Minos Kalokairinos odkryl roku 1894 dvě skladovací místnosti, ale turecká vláda přerušila jeho práce dřív, než je mohl dokončit. Evans se v té době snažil rozluštit písmo na pečetních kamenech. Když ostrov Kréta roku 1900 vyhlásil nezávislost, začal s výzkumy paláce. Během nich objevil více než 3000 hliněných tabulek a zároveň i začal s pokusy o jejich rozluštění. Později zjistil, že krétský jazyk využíval dvou typů písem (lineární písmo typu A a lineární písmo typu B) a dospěl k závěru, že na Krétě existovala vyspělá civilizace dlouho předtím, než na řecké pevnině vznikla homérovská mykénská civilizace.\nV březnu 1900 zakoupil celou lokalitu a začal s rozsáhlým odkrýváním paláce na ploše o rozloze 2 hektarů. Charakter paláce s mnoha místnostmi a chodbami mu připomněl řecký mýtus o králi Mínoovi. Z toho důvodu pojmenoval nalezenou civilizaci mínojskou. Výzkumy byly dokončeny roku 1903.\n\nRoku 1911 byl za své služby archeologii pasován na rytíře. Kromě vykopávek v Knóssu se podílel také na významném rozšíření archeologických sbírek Ashmoleova muzea (\"Ashmolean museum\") v Oxfordu o řeckou a mínojskou keramiku a založil Starožitnickou společnost (\"Society of Antiquaries\").\n\nPřes své zásluhy je však kritizován za iracionální neústupné krétocentrické názory, které vedly k jeho sporům s archeology zabývajícími se řeckou pevninou, jako byli Carl Blegen nebo Alan Wace. Evans trval na jedné časové linii vývoje, vrcholu a úpadku civilizací doby bronzové, která se posléze ukázala jako nesprávná.\n"}
{"id": "220632", "url": "https://cs.wikipedia.org/wiki?curid=220632", "title": "Damnatio memoriae", "text": "Damnatio memoriae\n\nDamnatio memoriae (latinsky zatracení památky) znamenalo ve starověkém Římě odsouzení památky osoby. Byla vyhlašována například po smrti císařů, kteří se nějak provinili, většinou jejich nástupci. Následně byla odstraněna jejich jména ze všech nápisů a portréty ze všech veřejných památníků. Často se stávalo, že bývaly přetesány obličeje jejich soch nebo přemalovány jejich malířské portréty.\nTakto byli po své smrti potrestáni například císařové Domitianus nebo Geta.\n\n\n"}
{"id": "220636", "url": "https://cs.wikipedia.org/wiki?curid=220636", "title": "Železnorudská hornatina", "text": "Železnorudská hornatina\n\nŽeleznorudská hornatina je geomorfologický podcelek v severozápadní části Šumavy. Rozprostírá se na ploše 200 km² a má průměrnou nadmořskou výšku 893 m. Ze všech podcelků Šumavy má nejstrmější svahy – střední sklon dosahuje téměř 12°. Na západě sousedí s Jezvineckou vrchovinou, na severu s Klatovskou kotlinou, Strážovskou a Svatoborskou vrchovinou, na východě s Šumavskými pláněmi. Hornatina je na šumavské poměry značně členitá, rozdělená širokým podélným údolím Úhlavy na dva zhruba rovnoběžné hřbety, které se na jihovýchodě spojují. Je vrásno-zlomového původu, ve vrcholových partiích jsou menší zbytky zarovnaného povrchu a četné skalní útvary glaciální a periglaciální modelace (Černé a Čertovo jezero, Ostrý, Špičák).\n\nŽeleznorudská hornatina je tvořena z biotitických a svorových rul a svorů moldanubika. V jihozápadní části je moldanubikum prostoupeno menšími útržky granodioritového masívu moldanubického plutonu.\n\nCelkem je v tomto geomorfologickém podcelku 27 tisícovek. Nejvyššími vrcholy jednotlivých okrsků jsou:\n\nPláně se člení na tři geomorfologické okrsky:\n\nPodrobné geomorfologické členění uvádí následující tabulka:\nV Železnorudské hornatině pramení Úhlava a Křemelná (zdrojnice Otavy) a Řezná (Regen, přítok Dunaje). Pozůstatkem ledovců jsou Černé a Čertovo jezero.\n\n"}
{"id": "220639", "url": "https://cs.wikipedia.org/wiki?curid=220639", "title": "Pavel Bobek", "text": "Pavel Bobek\n\nPavel Bobek (16. září 1937 Praha – 20. listopadu 2013 Praha) byl český architekt a zpěvák.\n\nPavel Bobek trávil své dětství na pražském Břevnově. Jeho otec Václav (1901–1955) byl stavebním inženýrem a měl také hudební nadání (hrál na piano a působil coby kapelník místní břevnovské kapely). Matka, Božena zpívala například s kapelou svého manžela. Pavel Bobek měl o pět let staršího bratra Václava a o jedenáct let mladší sestru Alenu. Ke zpěvu, ani ke hře na klavír, k níž ho rodiče přihlásili, však malý Pavel zpočátku příliš vztah neměl. Bližší mu byla technika, a sice letectví a tramvaje. První pěvecké pokusy se odbývaly v betonovém bazénku na zahradě u domova, jenž se zakrýval dřevěným víkem. Malý Pavel si do bazénu vlezl, zakryl jej víkem a prozpěvoval si, domnívaje se, že jej nikdo neslyší.\nRoku 1952 začal studovat gymnázium na Hládkově (pozdější Gymnázium Jana Keplera). Spolu s ním do této školy nastoupil jeho pozdější celoživotní přítel Jiří Laurent, se kterým se znal již od šesté třídy základní školy. Během školních let také společně muzicírovali, když Bobek hrál na piáno a zpíval a Laurent k tomu hrál na kytaru gibsonku. Vystupovali především se skladbami zachycenými z vysílání západoevropských rozhlasových stanic. K dalším jeho spolužákům patřil také architekt Jan Kaplický.\n\nKdyž byl ve třetím ročníku gymnázia, objevil se u jeho otce zhoubný nádor na mozku. Povedlo se jej sice úspěšně odoperovat, nicméně po operaci se otec již úplně nevzpamatoval a po roce a půl, v době, kdy se Pavel připravoval k maturitě, ve věku 53 let zemřel.\n\nPo úspěšně složené maturitě se všichni tři kamarádi hlásili na vysokou školu, konkrétně na České vysoké učení technické v Praze (ČVUT), kde chtěli studovat architekturu. Bobek u zkoušek uspěl, ale Kaplický nikoliv. Během univerzitních studií vystupoval Pavel Bobek spolu se spolužákem Laurentem na fakultních večírcích a předváděli spolustudentům písně nacvičené z poslechu zahraničních rozhlasových stanic. A právě dvě ze spolužákyň jej požádaly, zda by se s nimi v roce 1957 nezúčastnil pěvecké soutěže Hledáme nové talenty. Pavel Bobek souhlasil, leč jak se ukázalo, dívky na něj vše nastražily – samy účast v soutěži neplánovaly, ale jeho do soutěže bez jeho vědomí přihlásily a domluvily mu vystoupení s písní \"\" od Guye Mitchella. Píseň v jeho podání sklidila úspěch a poslala jej do finálového kola této soutěže. Karel Krautgartner, jenž vedl kapelu, která Bobka na soutěži doprovázela, zpěváka chválil a plánoval, jak k písničce doplní český text a následně s ní objedou celé Československo. Protože však Pavel Bobek s překladem písně do češtiny nesouhlasil, neuskutečnil se ani výlet po celé republice, ani nebyl pozván na finále.\n\nZe soutěže se vrátil zpět na fakultu a vystupoval v uskupení pojmenovaném FAPS, což byla zkratka od \"orchestr Fakulty architektury a pozemního stavitelství\". Kapelu vedl Jiří Brabec, pozdější šéf Country Beatu, a Bobek v ní zpíval a jeho kamarád Laurent hrál na kytaru.\n\nBěhem vysokoškolských studií koncertovali Bobek společně s Laurentem prvně za honorář. V roce 1959 byli osloveni pracovníky Divadla Paravan, jež sídlilo v pozdější Redutě, aby zpříjemňovali večery po představeních hudbou v místním divadelním klubu. Vystupovali pod pojmenováním PARALAX a Bobek hrál na piáno a zpíval.\n\nVysokou školu úspěšně dokončil roku 1961 a získal akademický titul inženýr architekt (Ing. arch.). Po ní dostal umístěnku do Ústí nad Labem. Tam ovšem neodešel a přihlásil se k výstavbě pražského sídliště Petřiny. Na stavbě se seznámil s Petrem Spáleným, který tam také pracoval. Když se blížila zima roku 1961, rozhodl stavbyvedoucí Petřin, že je Bobka na stavbu škoda a poslal ho Sdružení velkovýkrmen, kde se setkal například s Miroslavem Černým či s Petrem Nárožným. Na přelomu let 1961 a 1962 absolvoval půlroční povinnou vojenskou službu.\n\nPo škole a vojenské službě začal zkoušet s Pavlem Sedláčkem a Studijní skupinou Big Beatu. V tomto tělese nejen zpíval, ale občas také hrál na klavír. V roce 1963 kontaktoval Bobka hudebník Pete Kaplan, který s Miloslavem Růžkem a Pavlem Chrastinou založili skupinu Olympic. Protože Kaplan odcházel na základní vojenskou službu, hledal za sebe do kapely náhradu. Tu našel v Bobkovi a jeho příteli Laurentovi. Oba se tak stali členy kapely ještě před příchodem jejího pozdějšího frontmana Petra Jandy. Během roku 1965 se rozhodl změnit zaměstnání a přešel do Ústředí vědeckých, technických a ekonomických informací (ÚVTEI). Zde vydržel až do roku 1980.\n\nJiž ale roku 1963 se mezi kytaristou Olympicu Petrem Jandou a začínajícím textařem Jiřím Štaidlem začala rodit idea vystupování kapely na jevišti divadla Semafor. Ve spolupráci se skladatelem Karlem Marešem (autor duetu \"Tam za vodou v rákosí\" pro Evu Pilarovou a Waldemara Matušku) se podařilo pro myšlenku přesvědčit také Jiřího Suchého. Štaidl s Marešem připravili pro kapelu představení \"Ondráš podotýká\", v němž vedle Bobka pěvecky vystupovali Miki Volek, Josef Laufer, Yvonne Přenosilová, Naďa Urbánková či Věra Křesadlová. Premiéra představení se uskutečnila 11. listopadu 1963 a po ní následovalo dalších 52 repríz. Kritika z pera Jiřího Černého či Jaroslava Přikryla Bobkův výkon v představení oceňovala. Od této doby se také datuje přátelství mezi Bobkem a Přenosilovou.\n\nV reakci na úspěch divadelního představení natočila v roce 1964 monopolní vydavatelská společnost Supraphon pět desek (na čtyřech byly písně Olympicu a na jedné Mefista), které distribuovala mezi čtenáře časopisu Mladý svět. Téhož roku emigroval Pavlu Bobkovi bratr Václav do Západního Německa, kde působil jako stavební inženýr v Mnichově (stavěl například tamní letiště). Olympic se roku 1964 stal profesionálním hudebním tělesem, ale Pavel Bobek se chtěl i nadále věnovat svému původnímu zaměstnání architekta.\n\nV letech 1963–1965 byl zpěvákem skupiny Olympic, od roku 1966 vystupoval nejčastěji s Country Beatem Jiřího Brabce. S ním se v roce 1967 stal stálým členem divadla Semafor, v němž působil až do roku 1990.\n\nV roce 1978 se v rezidenci amerického velvyslanectví setkal s americkým country zpěvákem na jeho koncertě Johnnym Cashem, se kterým si i zazpíval.\n\nRoku 1980 byl oceněn ziskem Zlaté porty za zásluhy a rozvoj country music.\n\nV roce 1996 neúspěšně kandidoval za ODA na Svitavsku do senátu.\nV roce 2007 prodělal mozkovou mrtvici. V posledních letech před smrtí vystupoval se skupinou Malinaband v čele s Lubošem Malinou. S Robertem Křesťanem nazpíval ceněnou píseň \"Ještě není tma\" na albu jeho Druhé trávy Dylanovky. V roce 2012 byl Akademií populární hudby zvolen do Síně slávy. O několik měsíců později zemřel.\n\nSestra Alena v sedmdesátých letech úspěšně dokončila studia na Filozofické fakultě UK. Také se provdala (stala se z ní paní Svobodová) a nyní působí jako archivářka festivalu Pražské jaro.\n\nJeho nejznámější písně a největší hity jsou písně:\n\n\n\n\n"}
{"id": "220643", "url": "https://cs.wikipedia.org/wiki?curid=220643", "title": "Marlon Brando", "text": "Marlon Brando\n\nMarlon Brando, Jr. (3. dubna 1924, Omaha, Nebraska, USA – 1. července 2004, Los Angeles, Kalifornie, USA) byl americký herec, filmový režisér a politický aktivista. V současné době je považován za jednoho z prvních tvůrců, kteří do filmování vnesli realismus a zpopularizoval i tzv. systém Stanislavského. Je známý i díky množství filmových ocenění, která za svého života získal, a mezi jedny z nejznámějších filmů, ve kterých se objevil, patří \"Kmotr\" (1972), \"V přístavu\" (1954), \"Tramvaj do stanice Touha\" (1951), \"Apokalypsa\" (1979), \"Poslední tango v Paříži\" (1972) nebo \"Sayonara\" (1957). Účastnil se též různých aktivistických akcí, například afroamerického hnutí za občanská práva, jehož závěrem bylo zrovnoprávnění Afroameričanů a bělochů.\n\nKdyž mu bylo 6 let rodina se přestěhovala do Illinois, Jeho otec Marlon Brando Sr. (1895 - 1965), pracoval ve výrobě chemických krmiv a pesticidů, jeho matka Dorothy Brando (1897 - 1954) byla herečka. Marlon měl dvě starší sestry Jocelyn Brando (1919–2005) a Frances (1922–1994). Prožíval nešťastné dětství na které mělo velkou roli to, že oba jeho rodiče byli alkoholici kteří se nikdy nestarali o své děti patřičným způsobem.Jeho otec měl tendenci říkat malému Marlonovi, že nikdy v životě ničeho nedosáhne.\n\nPrvních výrazných úspěchů dosáhl díky snímku \"Tramvaj do stanice Touha\", původně vytvořeného jako divadelní hra Tennessee Williamse, kde ztvárnil postavu Stanleye Kowalskiho, díky čemuž byl nominován na Cenu akademie pro nejlepšího herce v hlavní roli. Skvělé ohlasy mu též vynesla role Terryho Malloye ve filmu \"V přístavu\", za kterou nakonec získal Oscara pro nejlepší mužský výkon. Tuto cenu získal i za roli Emiliana Zapata ve snímku \"Viva Zapata!\" a za roli Marca Antonia v adaptaci Shakespearovy hry Julius Caesar, vytvořené v roce 1953 Josephem L. Mankiewiczem. Roku 1957 byl na základě novely Jamese A. Michenera natočen film \"Sayonara\", za který též získal Oscara pro nejlepšího herce v hlavní roli.\n\nMéně úspěšné období přišlo v podobě šedesátých let. Nejdříve režíroval a hrál ve westernu \"Křivák\", který skončil jako kulturní i finanční fiasko. Následně ztvárnil hlavní roli ve filmu \"Vzpoura na Bounty\", vytvořeném podle stejnojmenné knižní předlohy od Jamese Normana Halla a Charlese Nordhoffa. Ani tento film nebyl úspěšný a zbytek desetiletí nebyl o nic lepší: neobjevil se tehdy v žádném dobře hodnoceném filmu. Změnu přinesl rok 1972, kdy si zahrál postavu Vita Corleona v \"Kmotrovi\" a získal Oscara. Tato jeho role bývá kritiky považována za jeho nejlepší. Společně s další nominací na Cenu Akademie za \"Poslední tango v Paříži\" se Brando znovu dostal na vrchol své slávy a v letech 1972 a 1973 se umístil na šestém a desátém místě na seznamu nejvýdělečnějších hvězd.\n\nAmerický filmový institut označil Branda jako čtvrtou největší filmovou hvězdu z řad mužů s debutovým rokem 1950 a déle. Společně s dalšími herci, Charliem Chaplinem a Marilyn Monroe, byl roku 1999 magazínem \"Time\" označen za jednoho za sta nejdůležitějších osob 20. století. V červenci 2004, jako osmdesátiletý, zemřel na respirační selhání.\n\nProslul především rolemi ve filmech režiséra Elia Kazana z padesátých let \"Tramvaj do stanice Touha\" a \"V přístavu\". Je taktéž dvojnásobným držitelem cen americké filmové akademie za hlavní role ve snímcích \"Kmotr\" a \"V přístavu\".\n\nVyjma herectví a režie se věnoval podpoře mnoha politických organizací (afroamerické hnutí za občanská práva a různá hnutí amerických indiánů) i jiným pol. záležitostem (boj za ustanovení státu Izrael či pomoc obětem holokaustu). Stal se taktéž vyslancem Dětského fondu OSN.\n\nMá hvězdu na Hollywoodském chodníku slávy.\n\nV jednom z jeho úspěšnějších filmů, \"Poslední tango v Paříži\" (1973), účinkoval po boku herečky Mariy Schneider. Film obsahuje scénu znásilnění. V rozhovoru z roku 2013 přiznal režisér tohoto filmu, Bernardo Bertolucci, že se s Marlonem předem domluvil na podrobnostech scény a herečku na tyto podrobnosti neupozornil, protože \"chtěl vidět její reakci jako dívky, ne jako herečky\". Maria Schneider v roce 1974 prohlásila, že je bisexuální orientace a odmítla natáčet další nahé scény. Později se stala drogově závislou a pokusila se o sebevraždu.\n\nJeho herecký styl inspiroval celou hereckou generaci 50. a 60. let 20. století včetně Jamese Deana, Paula Newmana, Roberta De Niro, Al Pacina, Jacka Nicholsona a dalších, přičemž je mu připisován, jak významný vliv na samotné filmové herectví, tak i fakt, že se stal tím nejlepším příkladem tzv. Stanislavského herecké metody, která zdůrazňuje propojení psychických procesů a fyzického jednání, které herci umožňuje propracovat se k ovládnutí a opětovnému navození emocionálních pocitů své postavy i k racionální kontrole celistvého hereckého výkonu.\n\n"}
{"id": "220644", "url": "https://cs.wikipedia.org/wiki?curid=220644", "title": "Kostel svatého Jana Nepomuckého na Skalce", "text": "Kostel svatého Jana Nepomuckého na Skalce\n\nKostel svatého Jana Nepomuckého na Skalce je římskokatolický kostel v Praze, na Novém Městě, ve Vyšehradské ulici (pod Karlovým náměstím nedaleko Albertova). Kostel byl postaven ve 30. letech 18. století pražským architektem Kiliánem Ignácem Dientzenhoferem a je významnou památkou českého dynamického baroka. Od 3. května 1958 je kostel zapsanou kulturní památkou pod číslem 40104/1-1224.\n\nPůvodně zde na své vinici nechal v roce 1691 postavit Kristián Florián Höger dřevěnou kapli, zasvěcenou Janu Nepomuckému. Stalo se tak 30 let před světcovým blahořečením. Stavbu povolil pražský arcibiskup Jan Bedřich z Valdštejna a posvětil tehdejší svatovítský kanovník Tobiáš Jan Becker, který byl později v letech 1701–1710 královéhradeckým biskupem. Větší písař královské berně Kristián Florián Höger byl později obviněn ze zpronevěry. Císař Leopold I. mu údajně s přihlédnutím k jeho péči o kapli Jana Nepomuckého udělil milost a změnil hrdelní trest na trest doživotního vězení. Höger ale záhy ve vězení v Novoměstské radnici zemřel. Byl pohřben v této kapli.\n\nJeho majetek byl zabaven. Kaple ale dále sloužila veřejnosti. V roce 1706 zde bylo založeno \"Bratrstvo pod ochranou Panny Marie ku cti Jana Nepomuckého\". Bratrstvo mělo 1 100 členů, z toho 500 kněží, 300 žen a 300 mužů - laiků. Členkou bratrstva byla například i císařovna Marie Ludovika Španělská. V roce 1709 měla dřevěnou kapli nahradit zděná stavba podle projektu Pavla Ignáce Bayera. Stavba byla ale arcibiskoupskou konzistoří zastavena.\n\nV roce 1730 byl položen základní kámen ke stavbě nového kostela podle projektu Kiliána Ignáce Dientzenhofera. Protože část pozemků věnoval Josef Václav Seddeler až v roce 1731, předpokládá se, že vlastní stavba začala až v tomto roce. Dientzenhoferovo autorství dokládají zápisy Guntera Jakoba, archiváře kláštera sv. Mikuláše na Starém Městě. Kostel byl dokončen pravděpodobně v roce 1738.\n\nV roce 1749 zde byl ustanoven první administrátor, Jan Václav Steydl z Greifenwehru, který zde v roce 1774 zemřel. V roce 1769 věnoval arcibiskupský kancléř Benedikt Stöber obnos 9 000 zlatých na zakoupení části domu pro obydlí administrátorovo.\n\nOd roku 2016 je farním kostelem německojazyčné personální farnosti.\n\nJedná se o barokní kostel, který byl vystavěn mezi lety 1730–1738 podle projektu Kiliána Ignáce Dientzenhofera. Významnou a nepřehlédnutelnou součástí stavby jsou dvě věže, které svým natočením dotvářejí dynamicky působící vrcholně barokní průčelí. Do kostela vede schodiště, které vzniklo ve velmi stísněném prostoru před kostelem v roce 1776, sochy k němu byly umístěny o čtyři roky později.\n\nInteriéru vévodí nástropní freska Apoteóza svatého Jana Nepomuckého z roku 1738 od Františka Antonína Müllera. Na hlavním oltáři z dílny Františka Ignáce Platzera je od roku 1819 umístěn pozlacený dřevěný model pro bronzovou sochu sv. Jana Nepomuckého na Karlově mostě od Jana Brokoffa z roku 1682. Z Platzerovy dílny pochází i menší oltář sv. Josefa v presbytáři, dále boční oltář Neposkvrněného početí Panny Marie v lodi s obrazem sv. Josefa od Antonína Müllera a taky kazatelna na jižním pilíři. Druhý oltář v lodi je zasvěcený Nejsvětějšímu srdci Páně a dekorují ho plastiky Jana Antonína Quitainera a visí na něm kopie obrazu Karla Škréty - sv. Lukáš maluje Madonu. Na posledním drobném oltáři u jižní stěny je umístěna kopie Staroboleslavského paladia a přítomní andílci jsou rovněž dílem Quitainerovým.\n\n\n"}
{"id": "220649", "url": "https://cs.wikipedia.org/wiki?curid=220649", "title": "Swing Rhythm", "text": "Swing Rhythm\n\nSwing Rhythm byl český swingový orchestr.\n\nSoubor vedl Milan Halla. V souboru vedle sebe působili čeští, němečtí i židovští muzikanti. S růstem nacismu se jeho další existence ukázala jako nemožná a soubor se v roce 1939 rozpadl. \nV souboru působili např. Fritz Weiss (trumpeta), Mirek Vrba (bicí), H. G. Gaspari (kontrabas), Václav Novák (tenorsaxofon)\n, Hugo Bayer (saxofon), Hans Ebert (saxofon).\n"}
{"id": "220654", "url": "https://cs.wikipedia.org/wiki?curid=220654", "title": "Gustav Pfleger Moravský", "text": "Gustav Pfleger Moravský\n\nGustav Pfleger Moravský (27. července 1833 Karasín – 20. září 1875 Praha) byl prozaik, básník a dramatik moravského původu.\n\nNarodil se 27. července 1833 v Karasíně u Bystřice nad Pernštejnem. Jeho otec Matyáš Pfleger tu sloužil jako hraběcí nadlesní. V Karasíně začal chodit do školy. Dětství trávil na různých místech Moravy, v Bystřici nad Perštýnem, Kojetíně a ve dvoře „Na Skalách“ u Lhoty. Navštěvoval školu ve Vitochově, Bystřici, Rozsochách i ve Lhotě. Otec mu však záhy zemřel (1843) a matka Johanna Pflegerová (roz. Hendrichová, *1797) odešla s celou rodinou do Prahy. \n\nV Praze Gustav chodil zprvu do německé školy u karmelitánů na Malé Straně; z počátku měl pro neznalost němčiny studijní problémy a musel opakovat jednu třídu. Od roku 1845 navštěvoval německé malostranské gymnázium v dnešní Hellichově ulici, kde svou němčinu zdokonalil tak, že se v ní vyjadřoval lépe než v češtině. Na jeho národnostní uvědomění zapůsobil revoluční rok 1848. Roku 1851 přešel na české Akademické gymnázium, která sídlilo ve Štěpánské ulici. Zde působil jako profesor Václav Kliment Klicpera a Gustavovým spolužákem byli Jan Neruda a Ferdinand Schulz. Gustav Pfleger v té době zanechal básnických pokusů v němčině a přešel na češtinu. Plicní choroba ho přinutila studium v roce 1852 přerušit a později ukončit; vzdělával se sám, především četbou v šesti cizích jazycích.\n\nRoku 1854 začal pracovat v České spořitelně jako úředník. Poklidný život úředníka jej však neuspokojoval, a tak v roce 1856 podnikl cestu do severního Německa, navštívil Drážďany, Berlín a Hamburk, a roku 1858 ještě Pruské Slezsko a Sasko. Po nějakou dobu pracoval jako dramaturg a později se stal se novinářem. Zabýval se též překládáním poezie z francouzštiny a v roce 1853 mu v časopisu Krasořečník vyšel překlad básně Victora Huga. V 50. letech 19. stol. byly potlačovány všechny projevy české kultury i veřejného života. Pfleger v té době, roku 1857, zveřejnil svoji sbírku prvních veršů \"Dumky\" v jediném českém beletristickém časopisu té doby, v Lumíru. Sbírka nezaznamenala žádný zvláštní úspěch ani u čtenářů, ani u kritiky. V roce 1861 vyšla druhá sbírka jeho poezie \"Cypřiše\" již pod přijatým jménem Moravský. Verše z této sbírky zhudebnil Antonín Dvořák a vytvořil tak písňový cyklus stejného jména. Tento cyklus pak ovlivnil další Dvořákovu tvorbu. Zhudebněno bylo celkem 18 básní. Téhož roku mu vyšel i veršovaný román \"Pan Vyšinský,\" který vznikl pod vlivem ruských básníků – Puškina a Lermontova. V románu Pfleger zobrazil stav české mladé generace, její bezradnost, a vyzval ji k práci pro národ.\n\nPo otevření Novoměstského divadla se v roce 1861 stal na krátký čas jeho dramaturgem. Pro něj napsal i veselohry \"Telegram\", \"„Ona mne miluje\" a \"Kapitola I., II. a III.\" Zajímal se o francouzskou poezii a literaturu té doby, překládal a psal divadelní kritiky do německého časopisu \"Politik\" a do českého \"Národního pokroku\", kde se stal redaktorem. Prozatímní divadlo uvedlo jeho truchlohru \"„Svatopluk, zhoubce Vršovců“\" z roku 1861, která se ale nedochovala. Ve stejném roce napsal ještě další hry – \"Boleslav Ryšavý\" a \"Poslední Rožmberk\" – tato hra se zachovala přepracována jako \"Della Rosa\". Podle Rukopisu královédvorského napsal libreto ke zpěvohře \"Záboj, zpěvohra o třech jednáních\", ale nenašel se nikdo, kdo by dílo zhudebnil.\n\nV roce 1863 vydal Pfleger významný román \"Ztracený život.\" Tento román se odehrává roku 1848 a následující roky po potlačení povstání a líčí osudy revolucionáře Josefa Václava Friče, který skončil nakonec v žaláři a později v emigraci a jeho národ ho nakonec nepochopil. V roce 1864 vydal Pfleger román \"Z malého světa.\" Tento román byl prvním románem z dělnického prostředí v české literatuře. Děj se odehrává mezi smíchovskými textilními dělníky, ukazuje na konflikty sociální, ale i národnostní. Ukazuje též na vztahy šlechty a nové podnikatelské buržoazie. Líčí první dělnickou vzpouru roku 1844. Další román z roku 1873 \"Paní fabrikantová\" je zasazen do prostředí lázní Sedmihorky, které autor dobře znal, neboť se tu léčil. Hlavní postava – manželka továrníka, která vyšla z dělnického prostředí, se zamiluje do šlechtice a k uhájení cti své rodiny spáchá sebevraždu utopením. Z dalších literárních děl se dochovaly jen jejich názvy: \"Před březnem“, \"Starý dům\", \"Švýcarský hotel\". Poslední autorovo nedokončené dílo je alegoricko-vlastenecká báseň \"Královna noci\" z roku 1875.\n\nZemřel na tuberkulózu 20. září 1875 a byl pohřben na Malostranském hřbitově v Praze (dnes deska ve zdi)\n\nGustav Pfleger Moravský bývá uváděn obvykle společně s Májovci, ale s jejich programem se nikdy zcela neztotožnil a nebyl členem skupiny Máj. Jan Neruda (přední člen Májovců) ocenil kvality jeho díla v Národních listech posmrtným fejetonem.\n\nI když Pflegerovo dílo působí na dnešního čtenáře silně naivně, jeho zásluhou je poznání, že jako první autor si začal všímat nových problémů sociálních a revolučních, popsal prostředí dělníků a nově vznikající buržoasie. Román \"Z malého světa\" je průkopnickým prvním románem u nás, který zobrazuje dělnické prostředí. \n\n\n\n\n\n\n\n"}
{"id": "220655", "url": "https://cs.wikipedia.org/wiki?curid=220655", "title": "Ekonomika Srbska", "text": "Ekonomika Srbska\n\nSrbská ekonomika je založena na různých odvětvích služeb, průmyslu a zemědělství. Na přelomu 80. a 90. let 20. století, na začátku ekonomické transformace, byl stav příznivý, avšak na hospodářství měly velmi negativní dopad ekonomické sankce OSN z let 1992 – 1995, poničení infrastruktury a průmyslu během leteckých útoků NATO v roce 1999, ale také ztráta obchodních vazeb z bývalé Jugoslávie a RVHP. Hlavní problémy ekonomiky jsou vysoká nezaměstnanost (20 % v roce 2005) a stále nedostačující ekonomické reformy.\n\nPo svrhnutí bývalého jugoslávského federálního prezidenta Slobodana Miloševiće v říjnu 2000 zažila země zrychlení ekonomického růstu (k roku 2006 byl meziroční nárůst ekonomiky 6,3  %), a začala se připravovat na členství v Evropské unii, která je jejím nejdůležitějším obchodním partnerem. Srbsko trpí příliš vysokým exportním deficitem a nemalým státním dluhem. Je však očekáváno několik důležitých ekonomických impulsů, které by měly rychlost růstu hospodářství znatelně zlepšit již v několika následujících letech. Srbsku se také někdy říká „Balkánský tygr“ (odvozeno od asijských tygrů), díky jeho nedávnému rychlému růstu. To však nemění nic na tom, že absolutní hodnoty HDP jsou stále mnohem nižší než v 90. letech.\n\nOčekávaný HDP pro rok 2006 byl $ 50 688 miliard, což je $ 6771 na obyvatele. Růst v roce 2005 byl 6.3 % v roce 2006 pouze 5,8 %.\n\nZdroj: https://web.archive.org/web/20100413003231/http://webrzs.stat.gov.rs/axd/en/drugastrana.php?Sifra=0018&izbor=odel&tab=152\n\n\n\n\n\nMěnou země je Srbský dinár = 0,0125 Euro; 0,0167 USD. V Kosovu se však používá Euro. Centrální bankou je Národní banka Srbska.\n\nSrbsko je jedinou evropskou zemí, která má podepsané smlouvy o volném obchodu jak s Evropskou unií tak i s Ruskou federací.\n\n\n"}
{"id": "220656", "url": "https://cs.wikipedia.org/wiki?curid=220656", "title": "Albín", "text": "Albín\n\nAlbín je mužské křestní jméno latinského původu. Vzniklo z latinského slova \"albus\" a vykládá se jako „bílý, bělavý“. Ženskou variantou jména je Albína. Je to také příjmení.\n\nPodle českého kalendáře měl svátek 1. března.\n\nAl, Albínek, Albík, Alba, Albi\n\n\n\n"}
{"id": "220657", "url": "https://cs.wikipedia.org/wiki?curid=220657", "title": "Emmanuel Joseph Sieyès", "text": "Emmanuel Joseph Sieyès\n\nEmmanuel-Joseph Sieyès (3. května 1748, Fréjus, departement Var, jihovýchodní Francie – 20. června 1836, Paříž) byl francouzský duchovní, spisovatel, ústavní expert a jeden z hlavních politiků francouzské revoluce v období Direktoria.\n\nSieyès byl synem berního úředníka a poštmistra. Rozhodl se pro studium teologie a studoval v semináři Saint-Sulpice v Paříži. Byl také posluchačem přednášek na Sorbonně, na kterých se seznámil s učením Johna Locka, Condillaca a jiných politických myslitelů. Teologii přitom zanedbával. Přesto byl roku 1774 vysvěcen a stal se katolickým farářem. Pro svou vzdělanost, pohotovost i ostrovtip stoupal rychle v církevním žebříčku, až se stal generálním vikářem a kancléřem chartreské diecéze. V roce 1789 během období příprav zasedání Generálních stavů jej Jacques Necker vyzval, aby představil své názory na složení stavů. Sieyès následně uveřejnil svůj spis \"”Qu'est-ce que le tiers etat?“\" (Co je třetí stav?).\n\nTen začíná nezapomenutelnými otázkami a odpověďmi:\n\nSpis vzbudil velkou pozornost a autora okamžitě proslavil. Sieyès byl na poslední chvíli zvolen jako jeden z 20 pařížských poslanců do zasedání Generálních stavů. Přestože nebyl dobrým řečníkem, vydobyl si značný respekt. Energicky navrhl přeměnu zasedání Generálních stavů v permanentní shromáždění bezstavovských národních zástupců (17. června 1789). Zavrhl však zrušení desátků a konfiskaci církevního majetku. Byl autorem přísahy v míčovně. V komisi pro vypracování ústavy, kam byl zvolen, zavrhl absolutní veto pro krále, což Mirabeau vehementně, ale neúspěšně prosazoval.\n\nMluvil jen zřídka, obvykle si své mínění nechával pro sebe, a když promluvil, pak extrémně krátce a často nejasně. Jeho výroky pak bylo ex post možno vykládat i tak, že vše předvídal již dávno, a proto mu zajistily bezbřehý obdiv. Často používal svůj univerzální výrok \"„všechno špatně“\". V sále zasedal uprostřed mezi girondisty a montagnardy. Byl členem tzv. Bažiny. Měl velký podíl na zavedení systému departementů, ale na jaře 1790 byl ze skupiny předních politických činitelů odstraněn. Jen jednou byl zvolen dvoutýdenním předsedou Národního shromáždění. Z Ústavodárného shromáždění byl na základě nařízení, které navrhl Robespierre, vyřazen a vynořil se opět až v dalším shromáždění, které neslo název Národní konvent (IX/1792 – IX/1795). V něm byla jeho introvertnost ještě nápadnější, částečně díky jeho povýšenosti, částečně i bázni. V lednu 1793 hlasoval pro smrt krále Ludvíka XVI.\n\nPo pádu hrůzovlády v roce 1794 charakterizoval svou činnost v Konventu v době teroru jako obvykle stručně: \"„J'ai vecu“\" (zažil jsem). Je sice známo, že s mnohými výnosy vlády teroru nesouhlasil, ale neudělal nic pro jejich změnu. V roce 1795 se vypravil na diplomatickou misi do Den Haagu a podílel se na smlouvě mezi Francií a Batavskou republikou. V lednu 1798 odjel s diplomatickým posláním jako zplnomocněnec Direktoria k berlínskému dvoru. Jeho cílem bylo přimět Prusko ke společnému postupu proti druhé koalici. Jednání byla z jeho strany vedena velmi chytře, ale v hlavním problému byla neúspěšná. Jeho prestiž však dále stoupala a vedla k tomu, že v květnu 1799 byl Sieyès zvolen direktorem (po Reubellovi). Zasadil se o uzavření jakobínského klubu.\n\nUtkal hustou síť intrik s cílem svržení Direktoria a zvažoval všechny alternativy nové vlády Francie, nevyjímaje neuvěřitelné varianty, např. v čele s arcivévodou Karlem či vévodou z Braunschweigu. Nakonec se mu jevil jako nejperspektivnější plán postavit do čela Francie populární, silnou osobnost s výraznými zásluhami o stát a inicioval tajná jednání s generálem Barthelemy Joubertem. K rámcové dohodě došlo, ale generál, aby si mohl zvýšit svou prestiž, byl jmenován vrchním velitelem italské armády a 15. srpna 1799 padl v bitvě u Novi. Návrat nejpopulárnější osobnosti tehdejší Francie generála Bonaparta z Egypta mu pak umožnil dohodu a společný postup s ním. Po převratu 18. brumaire (9. listopadu 1799) vypracoval Sieyès novou ústavu (měl ji už dlouho připravenou), Napoleon Bonaparte ji ale rozsáhle modifikoval. Sieyès byl jedním z třech provizorních konzulů prvního konzulátu (spolu s Bonapartem a Ducosem). Poté byl jmenován senátorem a dokonce jeho prezidentem.\n\nDo špičkových funkcí se však již nevrátil. Během prvního císařství se téměř stáhl z veřejného života, za zásluhy dostal vysokou apanáž a k trvalému obývání rozsáhlé panství Crosne. V roce 1808 byl poctěn titulem hrabě císařství. Po návratu Napoleona z Elby byl jmenován pairem. Během bourbonské restaurace byl nucen opustit Francii (jako královrah) a žil v Bruselu. Po červencové revoluci roku 1830 se vrátil do vlasti a tam také roku 1836 zemřel, je pohřben na hřbitově Père-Lachaise.\n\nSieyès byl roku 1803 zvolen členem Francouzské akademie. Z této instituce byl však 21. března 1816 jako královrah vyškrtnut.\n\n"}
{"id": "220660", "url": "https://cs.wikipedia.org/wiki?curid=220660", "title": "Hry o Marii", "text": "Hry o Marii\n\nHry o Marii, H. 236, je opera skladatele Bohuslava Martinů z roku 1934.\n\nNa začátku 30. let 20. století se Martinů, prodlužující si svůj pobyt v Paříži, odvrátil od francouzské avantgardy a začal komponovat pro české scény jevištní díla na národní témata. Po Špalíčku začal zpracovávat různé mariánské a v širší rovině náboženské příběhy do cyklu, který příznačně nazval \"opera-špalíček\".\n\nVe Francii se v té době dočkala velkého zájmu historická divadelní věda, např. práce teoretika Gastona Batyho, které za prvotní začátky evropského divadla označovaly hry ze středověku. Jeho znalcem byl i režisér a divadelník Jindřich Honzl, se kterým Martinů své záměry neustále konzultoval při komponování v letech 1933–1934.\n\nOpera nakonec obsahuje čtyři příběhy, každý pocházející z jiné literární oblasti a každý také jinak zpracovaný. Rozdělena je do dvou dílů, z nichž každý má ještě kratší prolog a tzv. velkou hru (\"mirákl\").\n\nPanny moudré a panny pošetilé Liturgickou hru z 12. století přeložil, nebo spíš na její náměty nově zpracoval Vítězslav Nezval. Příběh o deseti pannách (Mt 25,1-13), které očekávají příchod Pána. Pošetilé ale vezmou s sebou málo oleje do svých lamp. Když Pán přijde, jejich lampy nehoří. Pošetilé panny shánějí olej a mezi tím ty prozíravé i s hořícími lampami vejdou s Pánem na hostinu a dveře se zavřou.\n\nMariken z Nimégue Vlámský námět z 15. století zpracoval Martinů původně podle francouzského překladu belgického spisovatele a dramatika Henriho Ghéona, až později dostal překlad Viléma Závady a na něj hotovou partituru upravil. Krásná Mariken se nechá ve městě svést ďáblem na cestu zla. V malém městečku ale vidí hru o Maškaronovi a Panně Marii a dává se na pokání, za což je její duše vykoupena.\n\nNarození Páně Montáž z nejrůznějších lidových textů řady vánočních her.\n\nSestra Paskalina V této části zpracoval Martinů legendu o sestře Paskalině, přeloženou Juliem Zeyerem, ale doplnil ji z různých dalších zdrojů - o komentující texty z latinské liturgie, ale i z moravské lidové poezie. Paskalina, která odešla z kláštera pro světskou lásku, je za nespáchanou vraždu svého milého odsouzena k upálení na hranici, odkud ji ale zachraňuje milost Panny Marie.\n\nMartinů původně plánoval věnovat operu k dirigování Václavu Talichovi, ale ten v té době ještě nebyl ve vedení Národního divadla a tamní přípravy se tím mírně zdržely. To Hrám nečekaně pomohlo, protože o v té době velmi vyhledávaného skladatele projevili zájem i v Brně a premiéry se chystaly na obou scénách. V Národním divadle ale k ní nakonec nedošlo.\n\nSvětová premiéra opery proběhla 23. února 1935 bez přítomnosti Martinů v brněnském divadle v režii Rudolfa Waltera a za řízení dirigenta Antonína Balatky se Zorou Šemberovou v hlavních tanečních rolích. Výpravu vytvořil za úzké skladatelovy součinnosti František Muzika. V témže roce obdržel Martinů za svou operu státní cenu. Díky úspěchu se opera později hrála i na řadě jiných scén.\n\n\n"}
{"id": "220662", "url": "https://cs.wikipedia.org/wiki?curid=220662", "title": "Renault 12", "text": "Renault 12\n\nRenault 12 je automobil nižší střední třídy, který se začal vyrábět v roce 1969. Existoval ve dvou základních provedeních karoserii, a to jako čtyřdveřový sedan a jako pětidveřové kombi. V Československu byl R 12 poprvé představen v roce 1970 na výstavě Člověk a automobil, kde si jej mohli návštěvníci prohlédnout nejen v celku, ale i částečném řezu. Na podvozku R 12 se stavěla od roku 1971 dvoudveřová kupé R 15 a 17. V roce 1969 byla v Rumunsku zahájena výroba licenčního Renaultu 12 pod označením Dacia 1300, která ve výrobě nahradila Dacii 1100 (Renault-8). Rumunský R-12 se vyráběl i v dvoudveřovém provedení Sport. Ve verzi Gordini se do R-12 montoval motor z Renaultu 16.\n\nRozměry\n\nVýkony\n\nMotor\n\nCena\nDo roku 1975 se v ČSSR prodalo R-12 přes 1 500 ks.\n"}
{"id": "220663", "url": "https://cs.wikipedia.org/wiki?curid=220663", "title": "Julietta (opera)", "text": "Julietta (opera)\n\nJulietta aneb Snář ( Juliette ou la Clé des songes), H. 253, je jedna z vrcholných oper Bohuslava Martinů. Skladatel ji zkomponoval v Paříži na vlastní libreto podle divadelní hry Georgese Neveuxe v letech 1936–1937. Premiéru měla v Praze 16. března 1938.\n\nPo roce 1935, kdy uspěl se svými lidovými tóny prodchnutými scénickými díly (\"Špalíčkem\", \"Hrami o Marii\" a \"Divadlem za bránou\") hledá Martinů látku k závažnější opeře. Uvažuje o \"Snu noci svatojánské\", Gogolových \"Večerech na dědince nedaleko Dikaňky\" i o hře \"Dybuk\", ale nakonec se rozhoduje pro \"Juliettu\". Neveux, se kterým se osobně seznámil, kvůli zájmu Martinů odmítl i nabídku na zhudebnění od Kurta Weilla\n\nMartinů do původního textu Neveuxe zasáhl – zkrátil ho o polovinu a změnil závěr, který tak v opeře vyznívá jako návrat na začátek opery. I s Juliettou se obrací na tým spolupracovníků, které znal už od \"Her o Marii\" (režisér Jindřich Honzl, scénograf František Muzika), a podobně se obrací i na Václava Talicha, který tentokrát má možnost zapojit se do příprav a diriguje premiéru.\n\nCestující s knihami Michel hledá v malém přístavním městě Juliettu, na jejíž hlas stále vzpomíná. Setkává se ale se zvláštním chováním zdejších obyvatel, které se vysvětluje až tím, že všichni trpí ztrátou vzpomínek. Michel se svými vzpomínkami všechny obyvatele fascinuje. Když se setkává s Juliettou, ta ho vítá jako ztracenou lásku, ale není jisté, zda si Michela skutečně pamatuje, nebo zda jen další vyprávění přejímá za svou vzpomínku.\n\nMichel se po řadě zvláštních událostí setkává s Juliettou v lese. Střet Michelových realistických vzpomínek a Juliettiných fantastických představ končí odchodem Julietty, po které Michel vystřelil, aniž by bylo jasné, zda ji trefil. Počáteční pozdvižení je brzy zapomenuto, Michel sám již si není jist, proč přijel, a je připraven na odplutí z města, když znovu slyší Juliettin hlas.\n\nMichel je najednou v ústřední kanceláři pro sny, kde jsou přidělovány sny těm, kteří usínají – trestanci před popravou, nočnímu hlídači atd. Michel se chce vrátit do svého snu, i když ho úředník upozorňuje, aby se vrátil a nezapojil se mezi šedé postavy, které odmítly ze snu odejít. Michel ale slyší hlas Julietty a nakonec se vrhá zpět do svého snu, aby se znovu objevil na začátku děje, v přístavním městě, kde hledá Juliettu.\n\nVysoké nároky a snad i nemoc Václava Talicha oddálily premiéru, ale nezabránily uvedení \"Julietty\" na scéně Národního divadla. Světová premiéra 16. března 1938 s Otou Horákovou jako Juliettou a Jaroslavem Gleichem jako Michelem přinesla skladateli obrovský úspěch, za který byl Martinů Talichovi neskonale vděčný. \"Julietta\" se stala jeho nejhranější operou v Česku i za hranicemi, i když na další uvedení čekala dlouhá léta.\n\nNa scéně Národního divadla byla uvedena znovu čtřikrát, v roce 1963 (dirigent Jaroslav Krombholc, režisér Václav Kašlík, Marie Tauberová jako Julietta a Ivo Žídek jako Michel), v roce 1989, ve spolupráci s North Opera v Leedsu v roce 2000 a v roce 2016.\n\nNa základě audiozáznamu inscenace z roku 1963 byl natočen Kašlíkův televizní film z roku 1969, zfilmována byla ale Julietta i ve Francii v roce 1950 s Gérardem Philipem v hlavní roli a s využitím hudby Martinů.\n\nAž do konce svého života Martinů pracoval na drobných úpravách opery. Po dvaceti letech od premiéry připravoval její vlastní francouzskou verzi, kterou už ale nedokončil.\n\n"}
{"id": "220664", "url": "https://cs.wikipedia.org/wiki?curid=220664", "title": "Lávka v Kolíně", "text": "Lávka v Kolíně\n\nLávka pro pěší a cyklisty v Kolíně spojuje Kmochův ostrov s pravým břehem Labe. Navazuje na ocelovou lávku z konce 19. století vedoucí přes kanál mezi levým břehem Labe a Kmochovým ostrovem. Spolu tak vytvářejí úplné přemostění Labe. Stavba lávky byla zahájena v listopadu 2004 a stála 46 mil. Kč. Otevřena byla 2. prosince 2005 slavnostním ohňostrojem.\n\nVisutou lávku rozdělují dva ocelové pylony na tři pole v délkách 30, 99 a 30 metrů. Mostovka je skládaná ze železobetonových segmentů dlouhých 3 metry. Komunikace je v případě potřeby vyhřívána topnými kabely, vytápění se spouští automaticky na základě výstupů teplotně vlhkostních čidel. Spodní úroveň mostovky nad maximální plavební hladinou je 6 metrů. Zátěžová zkouška byla provedena osmi nákladními automobily o celkové hmotnosti 76 tun.\n\n"}
{"id": "220668", "url": "https://cs.wikipedia.org/wiki?curid=220668", "title": "Rivaldo", "text": "Rivaldo\n\nRivaldo Vítor Borba Ferreira známý jako Rivaldo (* 19. duben 1972, Paulista) je bývalý brazilský fotbalový útočník a reprezentant. Dříve hrál za špičkové kluby v Evropě. Je to vynikající technik s míčem. Pelé ho roku 2004 zařadil mezi 125 nejlepších žijících fotbalistů.\n\nZúčastnil se Letních olympijských her 1996 v Atlantě, kde Brazílie obsadila ve fotbalovém turnaji třetí místo po výhře 5:0 nad Portugalskem a získala bronzové medaile. V roce 2008 koupil brazilský klub Mogi Mirim EC.\n\nAktivní kariéru ukončil v březnu 2014 ve věku 41 let. V červenci 2015 ve svých 43 letech ohlásil comeback a vrátil se do sestavy svého klubu Mogi Mirim EC.\n\n\n\n\n"}
{"id": "220669", "url": "https://cs.wikipedia.org/wiki?curid=220669", "title": "Markomanské války", "text": "Markomanské války\n\nMarkomanské války představovaly sérii válek, které proběhly v době vlády římského císaře Marka Aurelia mezi lety 166 až 180, kdy ze severu vpadly do římské říše početné kmeny Sarmatů, po nichž následovali germánští Markomani a Kvádové. Těmto kmenům se podařilo rozprášit římské legie v provincii Pannonia (dnešní Maďarsko), vtrhly až do severní Itálie a oblehly město Aquileia. Marcus Aurelius je zahnal zpět za Dunaj a v roce 172 zahájil mohutnou ofenzívu (\"expeditio Germanica prima\"). U Carnunta v severozápadní části provincie Pannonia (dnešní Rakousko) postavil pontonový most přes Dunaj a zahájil trestnou výpravu proti Germánům. Tato výprava pronikla hluboko do jejich území. Ve velké bitvě se Římanům podařilo porazit početnou převahu Sarmatů a Kvádů a roku 175 s nimi uzavřeli mírovou smlouvu, která vnutila Germánům těžké podmínky.\n\nO dva roky později konflikt propukl znovu a Římané Germány znovu porazili (\"expeditio Germanica secunda\"). Na původně germánském území zůstala okupační armáda o síle 40 000 mužů a dokonce se uvažovalo o vzniku nových dvou provincií Marcomannia a Sarmatia na území dnešní České republiky a Slovenska. Císař Marcus Aurelius ale roku 180 zemřel a jeho nástupce, syn Commodus, boje ukončil a uzavřel s germánskými kmeny mírovou smlouvu, která dočasně omezila samostatnost jednotlivých kmenů.\n\nMarkomanské války lze z hlediska chronologického rozdělit na několik fází:\n\n1. fáze (165/6-171/172) – útok barbarských kmenů na Římskou říši – konflikty se odehrávaly převážně na území říše\n\n2. fáze (171/172-174) – obrat situace – ofenziva římské armády na nejsilnější kmeny (Kvády, Markomany a sarmatské Jazygy)\n\n3. fáze (175-179/180) – po krátké přestávce opětovné boje, po smrti Marka Aurelia uzavřel s Germány mír jeho syn a nástupce Commodus\nPrvní dvě fáze bývají také označovány jako první markomanská válka, třetí fáze jako druhá markomanská válka. Příčiny vzniku těchto válek nejsou zcela jasné. Někteří autoři uvádějí, že byly výsledkem tlaku severních kmenů (Gótů), jiní zase, že byly důsledkem primitivního zemědělství a tím i nedostatku půdy. V úvahu však připadá také konflikt zájmů mezi stále se rozvíjejícími Germány a římskou říší, která se snažila zasahovat i do záležitostí v oblastech, které nebyly přímo pod její vládou. Těsně před začátkem markomanských válek byly z oblasti středního Podunají poslány některé legie na východ, aby posílily jednotky bojující v té době s Parthy. Obrana však pravděpodobně nebyla nějak výrazně oslabena.\n\nZa počátek markomanských válek se považuje útok asi 6 tisíc Langobardů, Obiů a patrně i jiných kmenů (mezi nimi i Markomanů) na území římské říše v roce 165 nebo 166. Tento útok směřoval údolím řeky Moravy nebo údolím Váhu. Germáni byli odraženi a tak poslali svého zástupce s žádostí o mír k místodržiteli Horní Pannonie (v té době Marcus Iallius Bassus).\n\nTento útok však nebyl ojedinělý. V létě roku 166 zaútočily barbarské kmeny také v oblasti Dácie a pravděpodobně také na Noricum a Raetii. I když nedosáhly žádného výraznějšího úspěchu a Římanům se podařilo situaci uklidnit, zanedlouho vytáhly do boje znovu. Nejdůrazněji si počínaly kmeny se středního Podunají (Markomani, Kvádové a Jazygové), kterým se podařilo přes Pannonii a Noricum dostat letech 169-170 až do severní Itálie, kde vypálily město Opitergium a oblehly Aquileiu. Současně způsobily v Pannonii, Noricu a Raetii velké hmotné škody. Poničeny byly mimo jiné také důležité římské vojenské opěrné body Vindobona a Carnuntum. Přibližně ve stejné době také plenili Kostobokové Thrákii a dvě vandalské skupiny (Hasdingové a Lakringové) pronikaly do severní Dácie.\n\nSoučasně došlo i k útoku v jiných částech Dunaje a celkem se této ofenzivy zúčastnilo více než 20 kmenů (někteří autoři se domnívají, že mezi nimi mohly být i kmeny slovanské, což lze ovšem jen stěží prokázat).\n\nŘímané se museli zmobilizovat a posílit svou obranyschopnost. Kvůli nedostatku financí musel dokonce Marcus Aurelius uspořádat dražbu vlastního majetku. Byly sestaveny dvě nové legie z obyvatel Itálie (ti již v té době do legií normálně zařazováni nebyli). Pohraniční vojenské tábory byly posilovány čerstvě odvedenými vojáky. Vážnost situace dokumentuje také fakt, že do armády byli odváděni i otroci (což se předtím stalo pouze v době, kdy Hannibal vkročil se svými vojsky do Itálie) a gladiátoři. Kromě posílení hranic museli Římané přistoupit také k budování opevnění měst ve vnitrozemí. Války s Germány v Podunají se zúčastnily legie a pomocné sbory z nejrůznějších částí říše (např. jeruzalémská X. legie či africká III. legie).\n\nŘímanům se nakonec podařilo zmobilizovat všechny prostředky a také využít nepřátelství a rozpory, jež panovaly mezi jednotlivými barbarskými kmeny a přejít do protiútoku. K tomu došlo v roce 172, kdy římská vojska poprvé překročila Dunaj. Zaútočila na Kvády a pravděpodobně ještě téhož roku je donutila uzavřít mír. V příštím roce porazili Římané Markomany. Než se však stačili obrátit proti Jazygům, Kvádové sesadili krále, kterého jim dosadil Marcus Aurelius a spojili se s Jazygy proti Římanům. Těm se však i přesto podařilo oba sjednocené kmeny porazit a Kvádové tak museli přijmout mnohem tvrdší podmínky kapitulace než tomu bylo v prvním případě. Římané donutili barbary, aby opustili území bezprostředně u Dunaje, přijali na svá území vojenské posádky a vydali zpět zajatce a přeběhlíky.\n\nVzápětí poté však přišla zpráva z východu o vzpouře syrského místodržitele (Avidius Cassius) a tak se musel Marcus Aurelius vydat na tažení na Blízký východ. Spolu s ním musela i část vojsk nedávno poražených kmenů (Markomanů, Kvádů, Naristů).\n\nTeprve po zajištění situace na východě se mohl Marcus Aurelius vrátit do Říma a oslavit své vítězství nad kmeny ze severu. Tato radost však netrvala dlouho. Už v roce 177 začaly boje nanovo.\n\nŘímané nejprve ujednali nový mír s Jazygy, který byl pro ně výhodnější, než ten starý. Proti ostatním však museli bojovat hluboko v jejich území. Z té doby pochází proslulý nápis z Trenčína, který pochází ze zimy 179/180. Avšak než byly všechny boje zakončeny, zemřel 17. března roku 180 Marcus Aurelius. Místo něj nastoupil jeho syn Commodus. Ten však neměl příliš velký zájem na bojích s kmeny za Dunajem a tak nedlouho po otcově smrti s nimi uzavřel mír. Názory na to, proč tomu tak bylo se různí. Antičtí autoři to dávali za vinu Commodovi. Dnešní historikové se spíše domnívají, že šlo o vysílení obou stran dlouhými boji. Uzavřené mírové podmínky však nijak nenaznačovaly, že by barbarské kmeny byly v poslední fázi války pouze v defenzivě, a ani po tomto míru nenastal na hranicích klid. Commodus začal hranici na Dunaji opevňovat a dokonce platil některým kmenům za dodržování příměří.\n\nPravděpodobně pak byla ještě za vlády Commoda vedena jedna válka proti Germánům sousedícím s Horní Pannonií. Tato výprava nejspíše proběhla v roce 188 nebo 189.\n\n\n\n"}
{"id": "220671", "url": "https://cs.wikipedia.org/wiki?curid=220671", "title": "Peisistratos", "text": "Peisistratos\n\nPeisistratos (řecky Πεισίστρατος, latinsky Peisistratus) byl athénský samovládce (tzv. tyran), který zde vládl mezi lety 546 př. n. l. až 527 př. n. l.. Přes svůj šlechtický původ se mu povedlo získat podporu chudého athénského lidu proti svým odpůrcům z řad bohatých lidí a šlechty a zmocnit se vlády. Athénské úřady obsadil svými přívrženci a uvalil daně na ty, kteří vlastnili pozemky. Tím se mu také povedlo alespoň částečně vyřešit společenské rozpory.\n\nObdobí jeho vlády bylo rozkvětem města po stránce politické, hospodářské i kulturní. Byla rozšířena jejich politická převaha v celém Řecku. Díky bohatství ze stříbrných dolů v Attice dal rozšířit stavby na akropoli, dal razit vlastní mince se sovou a bohyní Athénou. Rozvíjel se obchod, a to především export attické keramiky, vína a oleje do celého Středomoří.\n\nDle římského řečníka Cicerona nechal jako první písemně zaznamenat Homérovo dílo, které do té doby existovalo jen v ústním podání. Kromě toho podporoval také rozvoj literatury, divadla a umění.\n\nPo Peisistratově smrti se ujali vlády jeho synové Hipparchos a Hippiás.\n"}
{"id": "220673", "url": "https://cs.wikipedia.org/wiki?curid=220673", "title": "Michael Radford", "text": "Michael Radford\n\nMichael Radford (* 24. února 1946 Nové Dillí, Indie) je britský režisér a scenárista. Vystudoval Oxfordskou univerzitu v Anglii. Krátce pracoval jako učitel. S filmovou tvorbou začal jako dokumentarista. Má syna Felixe a mluví plynně španělsky.\n\nZa film \"Pošťák\" byl nominován na dva Oscary (nejlepší režie, nejlepší adaptovaný scénář). Mimo to dostal 13 cen a 4 nominace.\n\n"}
{"id": "220674", "url": "https://cs.wikipedia.org/wiki?curid=220674", "title": "John Hurt", "text": "John Hurt\n\nSir John Vincent Hurt, CBE (22. ledna 1940 Chesterfield, Derbyshire – 25. ledna 2017 Cromer, Norfolk) byl anglický filmový a divadelní herec.\n\nJeho otec byl matematik a pastor Arnold Hurt. Od mládí se věnoval malování a divadlu. Vystudoval výtvarné umění na St. Martin's School of Art v Londýně a později divadelní Královskou akademii dramatického umění (RADA). Ve filmu a v divadle debutoval v roce 1962. Působil u Royal Shakespeare Company a na Broadwayi.\n\nPopularitu získal rolí císaře Caliguly v televizním zpracování románu Roberta Gravese Já, Claudius. Další významnou rolí byl narkoman Max v dramatu Alana Parkera \"Půlnoční expres\" nebo účinkování ve filmu Davida Lynche \"Sloní muž\". V dnes již legendárním vědeckofantastickém filmu Vetřelec režiséra Ridleyho Scotta si Hurt zahrál první oběť mimozemského tvora. Po celém světě je také znám svou rolí výrobce kouzelnických hůlek Ollivandera ve filmech o Harry Potterovi.\n\nByl čtyřikrát ženatý a měl dvě děti. Jeho první ženou byla Annette Robertsonová, britská filmová a televizní herečka, kterou si vzal roku 1962 a o dva roky později se s ní rozvedl. O dvacet let později, roku 1984, si vzal Donnu Peacockovou. Pár se roku 1990, po šesti letech vztahu, rozvedl a ještě toho roku se Hurt oženil s Joan Daltonovou. I tento vztah vydržel šest let a pár byl roku 1996 rozveden. Roku 2005 si vzal Anwen Rees-Myersovou, která mu byla manželkou až do jeho smrti.\n\nJohn Hurt zemřel 27. ledna 2017.\n\n\n"}
{"id": "220677", "url": "https://cs.wikipedia.org/wiki?curid=220677", "title": "Richard Burton", "text": "Richard Burton\n\nRichard Burton, rozený jako Richard Walter Jenkins (10. listopadu 1925 Pontrhydyfen, Wales, Spojené království – 5. srpna 1984 Céligny, Švýcarsko), byl známý britský (velšský) divadelní a filmový herec. Také se věnoval například recitaci či audionahrávkám. Sedmkrát byl nominován na Oscara, ale ani jednou ho nezískal.\n\nJeho život byl velice bouřlivý. Narodil se jako dvanácté ze třinácti dětí havíře hlubinného dolu, Velšana Richarda Waltera Jenkinse seniora, a barmanky Cecilie, která zemřela krátce po porodu třináctého dítěte, když byly Richardovi 2 roky. Otce Richard popsal jako notorického alkoholika. Vyrostl v Port Talbotu v péči své nejstarší sestry Cecilie (zvané Cis) a staršího bratra, havíře Elfeda. V dětství se věnoval sportům, hlavně atletice, ragby a tenisu. Jako jediný z rodiny dostal možnost vystudovat střední školu a očekávalo se, že půjde v Oxfordu na univerzitu, místo ní tam vystudoval herectví. \nNa divadelních prknech se objevil poprvé na začátku 40. let 20. století.Miloval Shakespearovy hry, v letech 1949-1956 hrál v Londýně mj. s Lawrencem Olivierem.\n\nNa konci 50. let se stal uznávaným hercem nové vlny. Zahrál si po boku Elizabeth Taylorové v tehdy vůbec nejdražším filmu \"Kleopatra\". Poté se jeho kariéra i alkoholismus rozjely naplno. V roce 1974 se dokonce téměř upil k smrti. Jeho posledním filmem se stala adaptace knihy George Orwella \"1984\", v témže roce zemřel.\n\nByl pětkrát ženatý, z toho dvakrát s Taylorovou, toto manželství však bylo bezdětné, zatímco s manželkou Sibyl měl dvě dcery a třetí dceru adoptoval.\n\nByl silný kuřák, denně vykouřil 60 až 100 cigaret. Trpěl chronickou nespavostí, cirhózou jater a hemofilií. Aby pomohl ostatním nemocným s touto vzácnou chorobou, založil se svou ženou fond, jenž nesl jeho jméno. Stejně jako jeho otec byl alkoholik, jeho životopisec Melwyn Bragg uvádí, že počátkem sedmdesátých let vypil tři láhve destilátu denně, a proto se neudržel na nohou a mnohé filmové scény se s ním musely natočit vsedě nebo vleže. Roku 1974 prošel neúspěšně šestitýdenním protialkoholním léčením v Santa Monice v Kalifornii. Ve svých osmapadesáti letech v opilosti zemřel na závažné krvácení do mozku.\n\nJiž roku 1951 dostal za svou roli v divadelní hře \"Dáma není k pálení\" Světovou divadelní cenu. Roku 1952 dostal za hlavní roli ve filmu \"Sestřednice Ráchel\" Zlatý globus pro filmový objev roku. Oceněn byl také za divadelní roli Hamleta v Shakespearově dramatu, inscenovaném na Broadwayi. Vícekrát byl na filmových festivalech oceněn Cenou akademiků pro nejlepšího filmového herce. Sedmkrát byl nominován na Oscara.\nDne 1. března 2013 mu byla posmrtně odhalena bronzová hvězda na hollywoodském Chodníku slávy. Jeho hvězda leží v blízkosti hvězdy jeho bývalé manželky Elizabeth Taylorové.\n\n\n"}
{"id": "220683", "url": "https://cs.wikipedia.org/wiki?curid=220683", "title": "Suzanna Hamilton", "text": "Suzanna Hamilton\n\nSuzanna Hamilton (* 8. února 1960 Londýn, Anglie) je britská televizní herečka. Její první velký film byl \"Tess\" z roku 1979 od Romana Polanského, v kterém hlavní roli ztvárnila Nastassja Kinski.\n\nPoprvé ve filmu hrála už ve 14 letech. Zajímavou roli ztvárnila v adaptaci utopického románu George Orwella \"1984\", uvedeném v témže roce, kde si zahrála Julii po boku Johna Hurta. Rok 1985 byl pro ni velice rušný. V tomto roce například hrála ve filmu \"Vzpomínky na Afriku\", který režíroval Sydney Pollack. Od tohoto filmu hrála už jen v televizních filmech.\n"}
{"id": "220688", "url": "https://cs.wikipedia.org/wiki?curid=220688", "title": "Cyril Cusack", "text": "Cyril Cusack\n\nCyril Cusack (26. listopadu 1910, Durban, Natal, Jihoafrická republika – 7. října 1993 Londýn) byl irský herec, šlo o dětskou hvězdu irského divadla.\n\nI když se narodil v Jihoafrické republice, vychováván byl v Irsku. Poprvé vystoupil již v sedmi letech. Objížděl Irsko se svou divadelní společností.\n\nByl dvakrát ženatý a měl 6 dětí. Stal se tchánem známého herce Jeremy Ironse, který si vzal jeho dceru Sinéad Cusackovou.\n"}
{"id": "220699", "url": "https://cs.wikipedia.org/wiki?curid=220699", "title": "Altbier", "text": "Altbier\n\nAlt je svrchně kvašené pivo vyráběné převážně v Německu. Alt znamená starý. Tato piva jsou svrchně kvašená a musí 3–8 týdnů dozrát studeným zráním. Barva bývá většinou dosti tmavá až bronzová, ale nebývá to pravidlem. Pivo je chuťově dosti jemné, mírně nahořklé, s mírnou chutí lehce praženého sladu. Toto pivo se nejčastěji nachází v německém Düsseldorfu.\n\nBavorský Reinheitsgebot (zákon o čistotě piva; doslova „záruka čistoty“) z roku 1516 byl vypracován k tomu, aby zajistil produkci kvalitního piva; ať tak nebo onak, tento výnos neovlivnil sládky z Porýní. Pivovarnictví se v tomto regionu vyvíjelo mírně jinak. Například v Bavorsku bylo vaření během léta zakázáno, ale chladnější klima Porýní dovolilo sládkům v této oblasti vařit po celý rok a experimentovat s uskladněním kvašeného piva v chladných jeskyních a sklepech.\n\nJméno „altbier“ se poprvé objevilo v 19. století, aby se odlišilo od düsseldorfskeho nového světlého ležáku, který získával v Německu na oblibě. Sládci v Düsseldorfu používali světlé slady typické pro nový typ světlých ležáků, ale zachovali starou („alt“) metodu ohřívání kvasných procesů.\nPrvní pivovar, který termín Alt v názvu piva použil, byl Schumacher, založený v roce 1838 Mathiasem Schumacherem. Zde umožnili pivu, aby zrálo v chladných podmínkách ve dřevěných sudech po dobu delší, než bylo u ležáku běžné a položili tak základ modernímu pivu typu alt: tmavšímu, svrchně kvašenému ležáku. Výsledkem je pivo, které kombinuje některé rysy, především mírnou nahořklost, klasického německého ležáku s ovocnými tóny světlého anglického ale.\n\n"}
{"id": "220701", "url": "https://cs.wikipedia.org/wiki?curid=220701", "title": "Filozofická fakulta Univerzity Palackého", "text": "Filozofická fakulta Univerzity Palackého\n\nFilozofická fakulta Univerzity Palackého v Olomouci (FF UP) je jednou z osmi fakult této vysoké školy. Svou činnost obnovila v zimním semestru roku 1946. Na svých katedrách a dalších odborných pracovištích poskytuje studentům a uchazečům více než šest set kombinací filologických, humanitních, sociálních a uměnovědných oborů.\n\nFilozofická fakulta je se svými 21 katedrami a téměř šesti tisíci studenty největší z osmi fakult Univerzity Palackého v Olomouci. Funguje na samosprávném principu, každý třetí rok akademičtí pracovníci a studenti volí akademický senát, v jehož kompetencích je pak dále volba děkana fakulty na čtyřleté období působení. Současným děkanem je slavista prof. PhDr. Zdeněk Pechal, CSc., jenž byl zvolen Akademickým senátem FF UP dne 11. října 2017 a do úřadu byl jmenován 1. února 2018, kdy nahradil historika Jiřího Lacha.\n\nVýuku na filosofické fakultě zahájil 3. října 1576 Angličan George Warr přednáškou z logiky. V minulosti byla filozofie chápána šířeji než dnes, ve smyslu věda, láska k moudrosti, a tak mezi známými osobnostmi spjatými s fakultou nenajdeme jen filosofy (Josef Likavec, Franz Samuel Karpe), ale také z dnešního pohledu vědce v oborech matematiky, fyziky a astronomie (viz Významné osobnosti Olomoucké univerzity).\n\nV tradičním smyslu se jednalo o fakultu svobodných umění, na které se vyučoval úplný kurz tzv. sedmi svobodných umění, a to ve dvou stupních:\nJak po bakalářském, tak po magisterském stupni se mohl zapsat ke studiu na některé ze tří odborných fakult středověké univerzity.\n\nV roce 1626 se výuka rozšířila, když k logice, metafyzice a matematice přibyla i katedra fyziky.\n\nPo přestěhování univerzity do Brna v roce 1778 měla fakulta jen čtyři profesory, přičemž jeden vyučoval politické vědy (tato katedra se roku 1780 přesunula na právnickou fakultu). K tomu profesor Gärtler vyučoval arabštinu, sýrštinu a aramejštinu, profesor Karpe vyučoval pedagogiku a profesor Dürnbacher vyučoval přírodní dějiny.\n\nUniverzita se vrátila zpátky do Olomouce v roce 1782 degradována na akademické lyceum. Od roku 1783 nebylo možné na filosofické fakultě udělovat doktorské a magisterské tituly (právo udělovat tituly bakalářské bylo odebráno v roce 1821).\n\nV roce 1805 došlo k reorganizaci studia. Filosofické studium stále plnilo funkci předstupně studia na specializovaných fakultách (teologie, právo, medicína). Na univerzitách trvalo tři roky, na lyceích pak dva roky. V Olomouci byla ustavena nová katedra světových dějin. Jako vedlejší k dějinám byly vyučovány diplomatika, heraldika a numismatika. Kromě toho zde byly také katedra estetiky, vyšší matematiky, fyziky a astronomie; katedra přírodních dějin zahrnující také zemědělství a lesní hospodářství, a katedra dějin filosofie, pedagogiky a řecké filologie. V roce 1808 byla pak ustavena katedra ekonomie. Kromě toho univerzita disponovala také minerálním kabinetem, kabinetem fyziky, chemickou laboratoří a botanickou zahradou.\n\nV roce 1816 bylo studium filosofie prodlouženo na tři roky, přičemž o deset let později bylo zkráceno zpět na dva.\n\nPo účasti studentů na revoluci roku 1848 došlo v roce 1851 k uzavření fakulty a rozpuštění jejich šesti profesorů. Uzavření však přečkaly katedry historie a filosofie, které byly přičleněny k právnické fakultě, která sama byla uzavřena v roce 1855.\n\nČinnost fakulty byla datum obnovení až na podzim roku 1946, kdy začala postupně vytvářet mnoho individuálních kateder: filozofie, sociologie, historie, psychologie, umění, historie umění a estetiky, filologie a Českou katedru západních jazyků a slavistiky. Šedesátá léta byla ve znamení liberalizace komunistického režimu, která měla dobrý vliv na rozvoj fakulty. V rámci normalizačních let 1969-1989 však podlehla FF UP masovým personálním čistkám mezi učiteli a zaměstnanci. Mnoho profesorů bylo z fakulty vypovězeno, dostali zákaz publikování i vyučování studentů. Toto období bylo jedno z nejhorších, kterými fakulta prošla.\n\nVelké změny pak nastaly po sametové revoluci v roce 1989, kdy se velký počet dřívějších vyučujících vrátil na fakultu. Po roce 1990 bylo založeno mnoho nových kateder: politická a evropská studia, žurnalistika, klasická filologie, katedra asijských studií nebo nederlandistiky. Fakulta umožnila studovat obory na těchto katedrách v bakalářském, magisterském i doktorském stupni.\n\nMezi symboly Filozofické fakulty UP patří:\n\nBarvou olomoucké filozofické fakulty je modrá.\n\nFilozofická fakulta UP poskytuje studia humanitních, filologických a uměnovědných disciplín. V rámci přirozeného vývoje fakulty se postupně proměňují studijní programy tradičních oborů a tradičních kateder ve prospěch volitelnosti a variability. Studenti mají možnost modifikovat své studijní programy, včetně volby kombinace dvouoborového studia. Studium na Filozofické fakultě je pojato jako odborné, s možností získat učitelskou způsobilost pro výuku na středních školách, a má modulovanou bakalářsko-magisterskou podobu. Většina oborů je akreditována i pro doktorské studijní programy. Existuje i možnost studia prakticky zaměřených bakalářských programů. Studovat na Filozofické fakultě lze prezenční i kombinovanou formou. Kombinované studium zabezpečuje v rámci Filozofické fakulty Institut celoživotního vzdělávání.\n\nNa Filozofické fakultě působí specializovaná vědecká a odborná pracoviště: Arbeitsstelle für deutschmährische Literatur, Centrum judaistických studií Kurta a Ursuly Schubertových, Centrum pro československá exilová studia, Centrum pro jazyk a kulturu v Nizozemí a Vlámska „Erasmianum“, Dokumentační centrum dramatických umění, Kabinet interkulturních studií, Kabinet obecné lingvistiky, Kabinet pro výzkum uměleckohistorických památek, Kabinet regionálních dějin, Kabinet pro studium dějin filozofie středověku a renesance, Psychologické poradenské centrum.\n\nFakulta má 21 kateder:\n\nZahrnuti jsou i děkani společenskovědní větve pedagogické fakulty (1947–1953) a děkani fakulty společenských věd Vysoké školy pedagogické v Olomouci (1953–1957).\n\n\nFilozofická fakulta svou činnost z velké části zaměřuje na vědu a výzkum. Vědeckou činností se zabývají pedagogové a vědečtí pracovníci všech kateder fakulty. Na deseti z nich jsou specializovaná výzkumná pracoviště. Významných vědeckých výsledků dosáhly v posledních letech zejména katedry s vyhraněným vědeckým profilem, zázemím významných vědeckých osobností a dobře zajištěnou výchovou vědeckého dorostu.\n\nMezi filologickými katedrami zajišťuje Katedra anglistiky a amerikanistiky ve spolupráci s badateli šesti dalších kateder FF řešení výzkumného záměru Pluralita kultury a demokracie. Katedra germanistiky rozvíjí rozsáhlý výzkum německy píšících autorů na Moravě v Arbeitsstelle für deutschmährische Literatur a judaistický výzkum v Centru judaistických studií Kurta a Ursuly Schubertových podporovaný řadou zahraničních i domácích grantů. Katedra asijských studií se podílí na činnosti Konfuciovy akademie. Katedra bohemistiky zahájila v roce 2009 vydávání recenzovaného časopisu \"Bohemica Olomucensia\" a také každoročně zajišťuje pro FF soutěž Student a věda. Katedra romanistiky vydává odborný časopis \"Romanica Olomucensia\". Katedra slavistiky pravidelně pořádá mezinárodní konferenci „Olomoucké dny rusistů“. Katedra nederlandistiky soustřeďuje svou vědeckou činnost v Centru pro jazyk a kulturu Nizozemí a Vlámska – Erasmianum a od roku 2009 se účastní evropského projektu NIFLAR.\n\nKatedra historie v roce 2009 ukončila dlouhodobý projekt Akademické dějiny Olomouce. Je zde řešen grant GA ČR Soupis písemných památek městského dějepisectví Čech, Moravy a (rakouského) Slezska do roku 1800, jehož první etapa začala v roce 2009. Katedra dějin umění ve spolupráci s Katedrou muzikologie, Katedrou divadelních, filmových a mediálních studií, Katedrou germanistiky, Katedrou historie a Katedrou bohemistiky řeší výzkumný záměr Morava a svět: Umění v otevřeném multikulturním prostoru, částečně realizovaný v Centru italských studií v umění a kultuře, které pod Katedru dějin umění spadá. Katedra filozofie je zapojena do výzkumného záměru „Centrum pro práci s patristickými, středověkými a renesančními texty“, který je řešený převážně na CMTF UP.\n\nMezi společenskými vědami se Katedra politologie a evropských studií zabývá výzkumem v oblastech politického stranictví a voleb, politických systémů, Evropské unie se zaměřením na institucionální reformu, regionální a environmentální politiku, rozšiřování a externí vztahy EU. Katedra žurnalistiky rozvinula svou činnost především v souvislosti s nově realizovanými studijními programy (mediální studia, kulturální studia a komunikační studia). V roce 2009 bylo založeno výzkumné Centrum kulturálních, mediálních a komunikačních studií s novou publikační platformou, recenzovaným periodikem Kultura - média - komunikace. Katedra psychologie pořádá ve spolupráci s příbuznými pracovišti Univerzity Karlovy pravidelně česko-slovenskou konferenci „Kvalitativní přístup a metody ve vědách o člověku“, v roce 2009 proběhl již 8. ročník na téma Kvalitativní přístup pro praxi. Katedra aplikované ekonomie se soustřeďuje na problematiku Second Life vzdělávání ve virtuálním světě.\n\nDalšími aktivními vědeckými pracovišti jsou Kabinet pro studium dějin filozofie středověku a renesance, Dokumentační centrum dramatických umění, Kabinet regionálních dějin, Kabinet interkulturních studií a Centrum pro československá exilová studia.\n\nNa půdě Filozofické fakulty UP funguje více než desítka studentských spolků. Tyto spolky buď přímo pracují pod záštitou a za podpory Filozofické fakulty nebo jsou na fakultu vázány personálně. Zaměření spolků je různé, některé se věnují realizaci kulturního programu v prostorách Uměleckého centra Univerzity Palackého, jako je občanské sdružení Pastiche filmz nebo Divadlo Konvikt.\n\nStudenti FF UP ale i jeho absolventi se pak starají o chod nezávislého olomouckého Divadla Tramtarie, studenti divadelní vědy vytvořili dva studentské divadelní soubory – Divadlo na cucky a Ansámbl OZ. Studenti filmové vědy před několika roky založili internetový studentský filmový časopis \"25fps\". V oblasti filmu je největší doménou FF UP organizace Mezinárodního festivalu populárně-vědeckého a dokumentárního filmu Academia film Olomouc, na jehož organizaci se podílí jak učitelé tak každoročně přibližně sto studentů. Popularizaci Japonska i jeho kultury se věnuje Japonský klub Olomouc. Kulturní, sportovní a společenské akce pro studenty Katedry historie a jiné zájemce pořádá Cech invalidů středoevropské historiografie. Aktivita s názvem \"Pomáháme pomáhat\" se snaží podporovat dárcovství krve a rozšíření znalostí základů první pomoci. Rozvojem spolupráce kateder psychologie a zlepšením podmínek studia se ve spolupráci s profesionálními psychologickými organizacemi zabývá Česká asociace studentů psychologie. Na FF UP také vzniklo občanské sdružení Studenti UP, které se snaží podporovat a rozvíjet aktivity studentů. Již nedílnou součástí dnešního univerzitního prostředí je existence olomouckých poboček Erasmus Student Network a AIESEC.\n\n"}
{"id": "220708", "url": "https://cs.wikipedia.org/wiki?curid=220708", "title": "Vira.cz", "text": "Vira.cz\n\nAbeceda víry pro každého - www.vira.cz je český katolický web. Provozuje jej od 1. června 1998 Pastorační středisko pražské arcidiecéze. Vira.cz je dlouhodobě nejnavštěvovanějším náboženským webem. V roce 2006 měl podle statistik Navrcholu téměř 900 000 návštěv, během roku 2007 přes milion návštěv. Obsahuje soubory článků na různá křesťanská a katolická témata, elektronickou knihovnu, rubriku otázek a odpovědí (poskytují odpovědi v souladu s věroukou katolické církve), online rozhovory, zasílání různých informací mailem (např. biblický citát na každý den), odkazy na zajímavé stránky s křesťanskou a katolickou tematikou, linku důvěry aj. S vira.cz jsou úzce spojeny i další internetové projekty Pastoračního střediska arcidiecéze: Pastorace.cz (shromažďuje materiály použitelné pro pastoraci a poskytuje je veřejnosti), Krestanstvi.cz a Maria.cz. Spolupracuje též s internetovými projekty Karmelitánského nakladatelství.\n\n"}
{"id": "220710", "url": "https://cs.wikipedia.org/wiki?curid=220710", "title": "Umaru Yar'Adua", "text": "Umaru Yar'Adua\n\nUmaru Musa Yar’Adua (16. srpna 1951 Katsina – 5. května 2010 Abuja) byl prezidentem Nigérie. Dříve zastával úřad guvernéra federálního státu Katsina (29. května 1999 – 28. května 2007). Byl členem vládnoucí Lidové demokratické strany.\n\nUmaru Yar’Adua se narodil do fulbské šlechtické rodiny. Po otci zdědil titul strážce pokladny Emirátu Katsina. V letech 1972 až 1975 absolvoval bakalářský studijní obor pedagogika a chemie na Univerzitě Ahmuda Bella, kde následně získal i titul magistra analytické chemie.\n\nOd 23. listopadu 2008 byl hospitalizován s onemocněním srdce a léčil se v Saúdské Arábii.\n9. února 2010 se oficiálně ujal jeho pravomocí viceprezident země Goodluck Jonathan.\n\n"}
{"id": "220712", "url": "https://cs.wikipedia.org/wiki?curid=220712", "title": "Gregor Fisher", "text": "Gregor Fisher\n\nGregor Fisher (* 22. prosince 1953 Glasgow, Skotsko) je skotský komik a herec. Poprvé na sebe upozornil v roce 1978 v televizním seriálu \"Scotch & Wry\". Hrál i ve známých filmech \"Jak zabít kněze\", \"Láska nebeská\", \"Kupec benátský\" nebo \"Lassie\".\n\nJe ženatý a má tři děti.\n\n"}
{"id": "220722", "url": "https://cs.wikipedia.org/wiki?curid=220722", "title": "James Cameron", "text": "James Cameron\n\nJames Francis Cameron (* 16. srpna 1954, Ontario, Kanada) je filmový režisér, producent, scenárista a trojnásobný držitel Oscara. Režíruje většinou akční nebo sci-fi filmy, tématem bývají vztahy mezi člověkem a technologiemi. Je režisérem a tvůrcem scénáře dvou nejvýdělečnějších filmů historie kinematografie, Avatara a Titanicu. Také vytvořil sérii filmů o Terminátorovi.\n\nV roli šéfproducenta natočil dokument Ztracený Ježíšův hrob (The Lost Tomb of Jesus), který odvysílal Discovery Channel 4. března 2007.\n\nPo úspěchu Titaniku se od filmu na dvanáct let odmlčel, místo toho se pustil do objevných podmořských expedicí. V roce 2009 se na filmová plátna opět vrací se sci-fi snímkem Avatar.\n\nV roce 2012 se stal třetím člověkem na světě, který se ponořil na dno Marianského příkopu. Nejdříve se několikrát ponořil do osmikilometrové hloubky u pobřeží Papuy-Nové Guiney a 26. března 2012 pak pokořil hloubku 10 898 m v Marianském příkopu. Ve všech případech použil batyskaf Deepsea Challenger a během pobytu pod hladinou pomocí dvojice stereoskopických kamer na výložnících natáčel unikátní záběry pro své další dokumentární i hrané filmy.\n\n"}
{"id": "220729", "url": "https://cs.wikipedia.org/wiki?curid=220729", "title": "Carlsberg", "text": "Carlsberg\n\nCarlsberg je dánská pivovarnická společnost, v roce 2015 čtyřka na světovém pivovarnickém trhu, Její prémiovou značkou je Carlsberg Beer, které se vyrábí v pivovaru Carlsberg v hlavním městě Kodani.\n\nHistorie piva Carlsberg sahá do počátku 19. století, kdy v Kodani založil pivovar Jacob Christian Jacobson.\n\n"}
{"id": "220730", "url": "https://cs.wikipedia.org/wiki?curid=220730", "title": "Oxid stříbrný", "text": "Oxid stříbrný\n\nOxid stříbrný je chemická sloučenina s chemickým vzorcem AgO. Je to hnědočerný prášek, který bývá často používán pro přípravu ostatních sloučenin stříbra. Připravuje se nejsnadněji srážením roztoku dusičnanu stříbrného hydroxidem, kdy se vznikající hydroxid stříbrný okamžitě rozpadá za vzniku oxidu.\n\nPřipravit ho lze jednoduše smísením roztoku dusičnanu stříbrného a libovolného rozpustného hydroxidu. Z roztoku se nevylučuje hydroxid stříbrný, jelikož se jedná o nestabilní látku, která se okamžitě rozpadá za uvolnění vody a vzniku oxidu stříbrného.\n\nStejně jako mnoho binárních oxidů je AgO třírozměrný polymer s kovovou-oxidovou vazbou. Proto je velmi málo rozpustný. Může se mírně rozpouštět ve vodných roztocích, protože dochází ke vzniku iontu Ag(OH) a dalších produktů hydrolýzy. Oxid stříbrný hydrolyzuje ve vodě pouze mírně (1 molekula ze 40 000). Rozpouští se i v hydroxidu amonném, kde poskytuje rozpustné deriváty.\n\nOxid stříbrný ochotně reaguje s kyselinami,\n\npřičemž HX = kyselina fluorovodíková, kyselina chlorovodíková, kyselina bromovodíková nebo kyselina jodovodíková, kyselina trifluoroctová (CFCOOH). Také reaguje se chloridy alkalických kovů za vzniku chloridu stříbrného.\n\nStejně jako mnoho ostatních stříbrných sloučenin je oxid stříbrný fotosenzitivní. Rozkládá se při teplotách kolem 300 °C.\n\n"}
{"id": "220732", "url": "https://cs.wikipedia.org/wiki?curid=220732", "title": "Ekonomika Německa", "text": "Ekonomika Německa\n\nNěmecká ekonomika je se svým HDP o výši 2 307,20 mld. eur největší ekonomikou v Evropě a čtvrtá největší na světě. Německo patří k světově nejrozvinutějším a nejtechnologičtějším hospodářstvím, což je mj. důležitý předpoklad pro dobrou pozici na mezinárodním trhu zboží a služeb.\n\nProtože je v SRN relativně málo surovinových nalezišť, zaměřuje se hospodářství především na sekundární a terciární sektor. Velká část země je zemědělsky využita, zároveň však v zemědělství pracují pouze 2 – 3 % zaměstnanců.\n\nV posledních letech však byl hospodářský růst země v mezinárodním porovnání podprůměrný. K tomu přispěly nejen trvající problémy s integrací spolkových zemí bývalého východního bloku (NDR).\n\nPo druhé světové válce bylo Německo ekonomicky a sociálně na dně. Navíc rozdělení na okupační zóny, kde v západních začal být obnovován svobodný trh a ve východní sovětské vznikal socialistický systém, oslabilo dlouholeté vnitroněmecké hospodářské vztahy. Po měnové reformě v západních sektorech roku 1948 se podařilo nastartovat ekonomickou přestavbu, tzv. Wirtschaftswunder, současně ale byli občané sociálně zajištěni. Tehdejší západní Německo se stalo exportní zemí, strojírenská výroba a její kvalita získaly opět dobrou pověst. Například v automobilovém průmyslu se podařilo Západu proniknout i na zavedené trhy do USA. Naopak obnova Východu postupovala pomalu a s menší zahraniční pomocí ostatních socialistických zemí.\n\nVývoj hospodářství v Německu po druhé světové válce resp. po konstituování dvou německých států) byl poznamenán skutečností, že tři tradiční průmyslové oblasti dřívějšího Německa, a sice Horní Slezsko, Sasko a Porúří, se ocitly ve třech různých státech (Polsko, NDR a NSR). Proto měly zcela odlišné podmínky pro svůj další rozvoj. Horní Slezsko připadlo téměř celé Polsku. Ze Saska bylo strojové vybavení mnoha továren po válce odvezeno jako reparace do Sovětského svazu. V Porúří (s městy jako Dortmund, Essen a Duisburg) hrály významnou roli po dlouhou dobu i nadále těžký průmysl a těžba uhlí. Pro Německo je sice finančně výhodnější uhlí dovážet, což se v posledních letech projevilo v téměř úplném útlumu těžby černého (kamenného) uhlí, přesto však zatím zůstává spolu s USA na předním místě ve světě v těžbě hnědého uhlí (hlavně ve Východním Německu) i v jeho spotřebě, zvláště pro výrobu elektřiny.\n\nAž do začátku 70. let prožívalo západní Německo téměř nepřetržitý vysoký hospodářský růst, který se však snížil po recesích v letech 1974, 1981 a 1982 a po vrcholném růstu v roce 1979. V 70. a 80. letech patřilo západní Německo společně s Dánskem a Lucemburskem k zemím Evropského společenství s nejvyšším průměrným příjmem na jednoho obyvatele.\n\nVýchodní Německo bylo sice jedním z tahounů celé RVHP, nedostatky typické pro centrálně plánované ekonomiky se ale objevily i zde. Přes 95 % všech podniků tvořil státní sektor, soukromý byl zastoupen pouhými dvěma až třemi procenty. Snad nejvíce kontrastním místem se stalo hlavní město Berlín, kde v západní části existovalo prosperující město, zatímco východní „Demokratický Berlín“ se potýkal s neustálými nedostatky v oblasti zboží i služeb.\n\nPo hospodářsky úspěšných letech 1988 a 1989 přišel ekonomický boom západního Německa po znovusjednocení v letech 1990 a 1991. I přesto bylo však hospodářství velmi zatíženo; východní spolkové země byly ekonomicky velmi slabé, navíc sem bylo nutné investovat enormní sumy na modernizaci a rozvoj průmyslu i měst.\n\nRoku 1993 následovala recese. Od roku 1994 nastal však opět 8letý hospodářský růst o přibližné výši 1,5 %. Po stagnaci v letech 2001 až 2003 ekonomika opět roste: roku 2004 o 1,2 %, roku 2005 o 0,9 % i roku 2006 – o 2,8 %. Nezaměstnanost však stoupla z 2,5 milionů (v roce 1992) až na 4,8 milionů v roce 2005.\n\nNěmecko bylo poměrně silně zasaženo Ekonomickou krizí započatou roku 2008, do které se dostalo počátkem druhé poloviny téhož roku a německý HDP klesal až do poloviny roku 2009, kdy začal opět rapidně stoupat. Následoval rekordně silný růst německé ekonomiky během roku 2010 a pokračující i v roce 2011. Silný růst byl zapříčiněný nejprve zejména exportními úspěchy, zejména ve Východní Asii, a postupně také obnovující se domácí poptávkou. Rychlý postkrizový růst ekonomiky s sebou přinesl také rapidní pokles nezaměstnanosti, jež v Německu klesla až pod hranici 3 milionů nezaměstnaných, což přestavovalo přibližně 7,1% míru nezaměstnanosti, nejnižší od června 1992.\n\nV životní úrovni je Německo dle Indexu lidského rozvoje (HDI) na 4. místě na světě.\n\nZemědělsky se využívá více než polovina plochy státu. Zemědělství je z hlediska výrobních metod vyspělé. Plně zaměstnáno je v něm jen kolem 2-3 % práceschopného obyvatelstva. Mnoho zemědělců vykonává tuto činnost vedle jiného zaměstnání. Orná půda představuje 34 % plochy státu, 4 % orné půdy jsou zavlažovány.\n\nZ 500 největších firem světa je 37 německých, z nichž 30 firem jsou společnosti zobrazené v akciovém indexu DAX (Deutscher Aktienindex). Tyto společnosti jsou vesměs činné nejen na německém nebo evropském trhu, nýbrž celosvětově.\n\nMezi nejvýznamnější německé firmy patří automobilky Volkswagen, Daimler AG a BMW, producent programů pro firemní použití SAP, pojišťovny Allianz a Münchener Rück, výrobce elektrických zařízení Siemens AG, chemické firmy Bayer AG a BASF, výrobci sportovního zboží Adidas a Puma a přes různé problémy nadále i velká obchodní banka Deutsche Bank. Mezi další firmy známé po celém světě patří výrobce pneumatik Continental (ke kterému patří česká firma Continental Barum), sesterské farmaceutické firmy Fresenius a Fresenius Medical Care, dále Robert Bosch GmbH a elektrárenské společnosti E.ON a RWE. Značný význam mají také mj. Deutsche Post, telekomunikační koncern Deutsche Telekom a obchodní společnost Metro.\n\nDůležitým měřítkem významu německých koncernů je tzv. tržní kapitalizace (\"Marktkapitalisierung\"), která se zjišťuje násobením počtu akcií společnosti jejich aktuálním kurzem na burze cenných papírů ve Frankfurtu nad Mohanem. Ke dni 23. prosince 2015 byla jako největší vykázána chemická společnost Bayer (sídlo: Leverkusen) s kapitálem 96,0 miliardy Eur, následována koncernem SAP s kapitálem 89,8 mrd. Eur. Třetí je automobilka Daimler (82,9 mrd. Eur), čtvrtý je Siemens (79,0 mrd. Eur) a pátá Deutsche Telekom (76,3 mrd. Eur). Na devátém místě se umísťuje automobilka BMW (\"Bayerische Motorenwerke\") s kapitalizací 63,5 mrd. Eur, přičemž téměř polovina akcií je v držení Stefana Quandta a Susanne Klattenové, syna a dcery průmyslníka Herberta Quandta (1910–1982).\n\nPořadí velikosti společností z indexu DAX je ovlivněno skutečností, že automobilka Volkswagen (VW) má dva druhy akcií. Jen tzv. zvýhodněné akcie (\"Vorzugsaktien\", zkráceně \"Vorzüge\") v hodnotě 70,0 mrd. Eur jsou vedeny v indexu DAX, zatímco kurzy tzv. kmenových akcií (\"Stammaktien\", zkráceně \"Stämme\") lze nalézt pouze v seznamu \"Prime Standard\" bez tržní kapitalizace. Je známo, že zhruba polovina všech akcií VW je přímo či nepřímo (přes Porsche Holding) držena dvěma podnikatelskými rodinami, a sice rodinami Wolfganga Porscheho a Ferdinanda Piëcha, což jsou vnuci zakladatele firem Volkswagen a Porsche, Ferdinanda Porscheho. Volkswagen je jedna z největších automobilek světa a patří jí mj. 100 % akcií Škody Auto. V roce 2014 měla celkově 592 600 zaměstnanců.\n\nPrvní dlážděné silnice na území dnešního Německa založili již Římané. První státní silnice byly na německém území postaveny v 18. století. Rozvoj automobilismu dal výstavbě silnic nové impulsy. První dálnice světa, AVUS v Berlíně, byla postavena již v roce 1921. Silniční doprava vystřídala ve druhé polovině 20. století železniční dopravu v množství přepraveného nákladu.\nNěmecko mělo k 1. lednu 2007 12 531 kilometrů dálnic, 40 711 kilometrů spolkových silnic, 86 597 zemských silnic a 91 520 kilometrů okresních silnic.\n\nV roce 2006 zemřelo na německých silnicích 5094 lidí, počet mrtvých má klesající tendenci. V Německu jsou v obcích velice časté pěší zóny, zóny s maximální rychlostí 30 km/h atd.\n\nNěmecko disponuje železniční sítí o délce asi 35 000 kilometrů. Denně je vypraveno přibližně 50 tisíc osobních a nákladních vlaků.\n\nV rámci reformy železnice byla k 1. lednu 1994 sloučena Deutsche Bundesbahn (západní část Německa) a Deutsche Reichsbahn (východní část Německa) do akciové společnosti Deutsche Bahn AG, která organizuje velkou část železniční dopravy v Německu. Vedle Deutsche Bahn AG jezdí v Německu asi 350 dalších menších regionálních železničních dopravců. Stát v Německu financuje údržbu železniční sítě a dotuje regionální dopravu. V regionální dopravě i dálkové dopravě jezdí vlaky většinou podle taktového jízdního řádu. Na dálkových trasách jezdí rychlovlaky ICE na tratích o celkové délce asi 2000 km. Podíl železnice na nákladní i osobní přepravě do roku 2005 klesal, od té doby má opět stoupající tendenci.\n\nLetiště ve Frankfurtu nad Mohanem je nejdůležitějším letištěm společnosti Lufthansa a třetím největším letištěm v Evropě co do počtu odbavených osob, v objemu přepraveného zboží je největším letištěm Evropy. Frankfurtské letiště ročně odbaví 52 miliónů osob. Mnichovské letiště Franze Josefa Strausse přepraví ročně 32 miliónů osob, jeho význam se zvětšuje. Nové berlínské letiště bude po uvedení do provozu v roce 2011 třetím největším německým letištěm. Německo má celkově 430 letišť a má největší hustotu přistávacích a startovacích drah na světě.\n\nNěmecko je jedním z největších exportérů světa, proto je závislé na své námořní flotile. Disponuje velkým počtem moderních přístavů, ale vysoký podíl zahraničního obchodu se realizuje přes přístavy v sousedních zemích, především v Nizozemsku. Německo plánuje rozsáhlé modernizace svých přístavů. Má se stavět čtvrtý kontejnerový terminál v Bremerhavenu, prohlubovat koryta řek Labe a Vezery. V prohloubeném přístavu JadeWeserPort ve Wilhelmshavenu budou moci přistávat největší kontejnerové lodě světa. Největšími přístavy Německa jsou Hamburk, Wilhelmshaven a Brémy s Bremerhaven. Nejdůležitějším přístavem Baltského moře je Lübeck.\n\nNejdůležitější trasy námořní plavby jsou na dolním Labi a dolní Vezeře, dále průplav mezi Severním a Baltským mořem. Německé pobřeží Baltského moře, v Meklenburském zálivu, je nejnebezpečnější částí baltského pobřeží.\nV Německu je dobře rozvinutá říční plavba, země má hustou síť vnitrozemských průplavů. Nejdůležitější splavné řeky jsou Rýn, Mohan, Vezera a Labe. Významné jsou vnitrozemské říční kanály, z nichž nejvýznamnějšími jsou Středoněmecký průplav, kanál Dortmund-Ems, kanál Rýn-Herne a Elbe-Seitenkanal. Kanál Dunaj-Mohan překračuje hlavní evropské rozvodí a umožňuje plavbu ze Severního a Baltského moře do Černého moře. Říční přístavy v Duisburgu na soutoku Rýna a řeky Ruhr s ročním obratem 70 miliónů tun zboží ročně patří k největším říčním přístavům světa.\n\nNěmecko je již dlouhá léta jedním z největších světových exportérů a importérů, přičemž dosahuje značného přebytku obchodní bilance. Nejdůležitějším obchodním partnerem Německa je v současnosti Čína, na druhém místě jsou Spojené státy americké před Francií. V roce 2016 dosáhl německo-čínský obchod v obou směrech objemu 170 miliard eur, tj. přibližně 4 515 miliard Kč. \n\nKancléřka Angela Merkelová navštěvuje Čínu každoročně, za dobu svého působení na vrcholném postu do září 2019 již 15krát. Vždy je doprovázena významnými německými manažery, jejichž cílem je dosáhnout dalšího rozvoje vzájemného obchodu. Při její doposud poslední návštěvě bylo 5. září 2019 podepsáno 11 smluv o hospodářské spolupráci. Jednou z nejvýznamnějších nových smluv je dohoda francouzsko-německého koncernu Airbus o rozšíření montáže dopravního letadla typu Airbus A320 v již existující výrobně čínské společnosti AVIC Aircraft Corporation ve městě Tchien-ťin. Další smlouvy se týkají mj. energetiky a elektromobility. Společnost ALBA Group bude spolupracovat s velkoměstem Šen-čen v oboru zpracování odpadů. Firma Siemens bude kooperovat s čínskou státní společností SPIC při výrobě plynových turbin pro energetiku. Největší německá a evropská pojišťovna Allianz se dohodla s čínskou velkobankou Bank of China na prohloubení spolupráce při financování a pojišťování hospodářské výměny mezi oběma zeměmi. Úspěšná jednání mezi německou a čínskou delegací nebyla nijak ovlivněna aktuálními událostmi v Hongkongu. Kancléřka Merkelová ovšem zmínila nutnost poklidného vyřešení současné situace v této autonomní čínské provincii. Čínský předseda vlády Li Kche-čchiang odpověděl na tuto zmínku v tom smyslu, že Čína „je schopná ukončit chaos v Hongkongu a znova tam nastolit pořádek v rámci zákonů“. Zahraničí se může podle něj spolehnout na to, že Čína má pro to „moudrost“. Podle názoru šéfredaktora německého zpravodajského webu \"T-Online.de\" Floriana Harmse „diktuje Čína pravidla vzájemné spolupráce i Německu“.\n\n\n\n"}
{"id": "220733", "url": "https://cs.wikipedia.org/wiki?curid=220733", "title": "Ekonomika Bulharska", "text": "Ekonomika Bulharska\n\nBulharská ekonomika patří k slabším evropským ekonomikám a nejslabším v rámci EU.\n\nHospodářství je v této východobalkánské země se drasticky propadlo po zhroucení RVHP a zavedení volného trhu. A to především proto, že původní hospodářská struktura země byla orientovaná tak, aby fungoval hlavně zahraniční obchod se SSSR. Sovětská odbytiště však také roku 1991 skončila; kromě rozpadu země tam došlo i k hospodářské krizi a tudíž i snížení poptávky po bulharském zboží. Životní úroveň v samotném Bulharsku se tak snížila o 40 %, na úroveň roku 1989 se podle statistik dostala až teprve v červnu 2004. Dalším z faktorů, kromě problémů s přechodem na tržní ekonomiku, který bulharské hospodářství těžce poznamenal, bylo uvalení sankcí na země jako Irák a Jugoslávie, kam Bulharsko také vyváželo významnou část své produkce.\n\nPrvní známky růstu se objevily v letech 1994 (růst HDP o 1,4 %) a 1995 (růst HDP o 2,5 %). Velkým problémem však stále byla inflace, která roku 1994 dosáhla hrozivých 122 %. O rok později nakonec klesla zhruba na čtvrtinu. I přesto však rok 1996 nepřinesl pokračující růst a obnovu ale krach, a to hlavně díky chybám; zemědělská politika byla zcela neúnosná a decentralizovaný bankovní systém nakonec vyšrouboval inflaci až na 311 %, což vedlo k zhroucení leva. Následně bylo nutné ekonomiku restrukturalizovat; plán proreformních sil, které se dostaly k moci, nakonec sice připoutal leva k marce (později k euru), vedl ale zároveň ke stabilizaci hospodářství a souhlasil s ním i MMF spolu se Světovou bankou.\n\nNa počátku 21. století se podařilo, byť za cenu deficitních rozpočtů, zvýšit ekonomický růst, kterému pomohl i vstup země do Evropské unie 1. ledna 2007. Velkým přínosem je také turistický ruch — Bulharsku se daří propagovat v zahraničí jak své mořské pobřeží, tak i památky ve vnitrozemí.\n\nNejvětší elektrárnou v Bulharsku je jaderná elektrárna Kozloduj. V současnosti jsou zde v provozu dva reaktory typu VVER-1000, elektrárna má tedy výkon 2 000 MW. Původně byly v provozu ještě 4 reaktory VVER-440, ale jednou z podmínek vstupu Bulharska do EU bylo jejich uzavření. V 80. letech byla započata stavba jaderné elektrárny Belene, ovšem v roce 1990 byly práce zastaveny. V roce 2002 pak došlo k obnovení projektu a podle původního plánu měl být první blok spuštěn v roce 2013 a další o rok později. Stavbu provádí ruská společnost Atomstrojexport, která má elektrárnu vybavit modernizovanými reaktory VVER-1000. Na jaře roku 2011 byla stavba odložena v reakci na havárii ve Fukušimě. Dále Bulharsko vyrábí elektrickou energii v uhelných elektrárnách, například ve Varně, a několika velkých vodních elektrárnách.\n\nMinimální věk pro výkon práce v Bulharsku je 16 let, pokud však daná pracovní pozice vyžaduje minimální odpovědnost a má minimální dopady na lidské zdraví, je možné zaměstnat osobu, která dovršila 15 let.\nVýpovědní doba u smlouvy na dobu určitou činí 30 dní, a to jak ze strany zaměstnavatele, tak ze strany zaměstnance. U smlouvy na dobu určitou jsou to 3 měsíce, přičemž toto období nesmí překročit konec smluvní doby.\n\nPracovní doba je stanovena na 40 hodin/týden, 8 hodin/den. Zaměstnavatel může z provozních důvodů prodloužit v určitý den pracovní dobu, musí však o stejný čas zkrátit pracovní dobu v jiný den. Zároveň prodloužená pracovní doba nesmí přesáhnout 10 hodin denně. Zaměstnavatel má dle zákona nárok nařídit zaměstnanci 60 dní s prodlouženou pracovní dobou, maximálně však 20 po sobě následujících pracovních dní. Pětidenní pracovní týden při práci v noci nesmí přesáhnout 35 hodin.\n\nKaždému zaměstnanci vzniká dle zákona nárok na 20 dní dovolené na zotavenou ročně. Zákon nijak neupravuje podmínky čerpání dovolené, jedinou podmínkou je čerpání min. poloviny dovolené vcelku.\nBulharsko má 13 státních svátků.\n\nVýše minimální mzdy je dána zákonem, v roce 2013 činila 158,5 EUR.\n\nZaměstnavatel musí přijmout veškerá možná opatření, aby zajistili fyzickou i psychickou bezpečnost svých pracovníků, včetně prevence rizik.\n\nV Bulharsku zákon zakazuje diskriminaci na základě pohlaví zaměstnanců.\n\nBulharsko má nejnižší průměrnou mzdu ze zemí EU. V roce 2013 to bylo v přepočtu cca 9700 CZK.\n\nBulharský systém vzdělávání je podobný tomu českému, vzdělávání je na dobré úrovni.\nNegramotných je pouze cca 0,4 % obyvatelstva.\n\nMíra nezaměstnanosti v září 2013 činila 13,1 %. Nejvíce Bulharů pracuje v odvětví služeb (61,1 %), následuje průmysl s 32 %, v zemědělství je to 6,9 %.\n"}
{"id": "220734", "url": "https://cs.wikipedia.org/wiki?curid=220734", "title": "Grand Prix Kanady", "text": "Grand Prix Kanady\n\nGrand Prix Kanady (francouzsky: \"Grand Prix du Canada\", anglicky: \"Canadian Grand Prix\") je jedním ze závodů mistrovství světa vozů Formule 1, pořádané Mezinárodní automobilovou federací. Místem konání je od roku 1982 okruh Gillese Villeneuva v Montréalu v kanadské provincii Québec.\n\n\n<nowiki>*</nowiki> Byl vyráběn Cosworth.\n<nowiki>**</nowiki> V letech 1999-2005 působil jako Ilmor.\n"}
{"id": "220735", "url": "https://cs.wikipedia.org/wiki?curid=220735", "title": "Keanu Reeves", "text": "Keanu Reeves\n\nKeanu Charles Reeves (* 2. září 1964 Bejrút, Libanon) je kanadský herec a rockový baskytarista.\n\nJeho matka Patricia byla tanečnice a otec Samuel geolog. Poté, co se jejich manželství rozpadlo, přestěhoval se Keanu se svou matkou a mladší sestrou Kim do New Yorku a následně do Toronta. Škola ho moc nebavila, ale zato miloval lední hokej. Nakonec ze školy odešel, aby se věnoval herecké kariéře.\n\nZprvu hrál v méně významných filmech malých produkcí, které nebyly divácky příliš úspěšné. Už od roku 1994 však dostával lepší nabídky; nejvíce ho proslavily filmy \"Nebezpečná rychlost\" (1994), \"Matrix\" (1999) a série filmů John Wick.\n\nKeanu Reeves jezdí rád na motorce a hraje ve vlastní kapele Dogstar. Osud k němu ale přívětivý není. Se svou přítelkyní Jennifer Syme očekávali holčičku, která se ale narodila mrtvá. Za rok a půl Jennifer nastoupila do svého vozidla a ve 130kilometrové rychlosti vrazila do tří zaparkovaných aut. Byla na místě mrtvá. Do dnes nebylo zjištěno, zda to byla úmyslná sebevražda, či nehoda. Při natáčení \"Matrix Reloaded\" obdržel Reeves zprávu, že jeho sestra Kim trpí leukémií. Přijel za ní a pečoval o ni. Na otázku „Proč?“ odpověděl: „Moje sestra je mi na světě nejdražší.“ Přes to, že se jeho jmění odhaduje na 350mil USD, tak nežije v honosné vile a nejraději jezdí metrem. Většinu peněz věnuje na léčbu leukémie do různých nemocnic v USA.\n\nObjevil se v traileru na hru Cyberpunk 2077, zároveň vystoupil na konferenci E3 a oznámil datum vydání, dík tomu se stal velmi populární osobností na internetu.\n\n"}
{"id": "220737", "url": "https://cs.wikipedia.org/wiki?curid=220737", "title": "Oxid kademnatý", "text": "Oxid kademnatý\n\nOxid kademnatý je anorganická sloučenina s chemickým vzorcem CdO. Oxid kademnatý je jednou z nejvýznamnějších sloučenin kadmia. Krystalizuje do tvaru krychle stejně jako oxid sodný, s osmistěnnými kationty a anionty ve středu.\n\nObvykle jsou sloučeniny kadmia nalézány ve spojení s rudami zinku. Oxid kademnatý představuje běžný produkt zinkového hutnického zušlechťování. Oxid se vyrábí hořením elementárního kadmia ve vzduchu. Tepelný rozklad (pyrolýza) sloučenin kadmia, jako třeba dusičnan nebo uhličitan, také poskytuje tento oxid. Když je nečistý, tak má červené zabarvení, ale oxid kademnatý se obvykle vyskytuje v mnoha rozdílných barvách kvůli častým poruchám krystalové struktury.\n\nOxid kademnatý tvoří v kyselém prostředí \"hexaaquakademnatý kation\" [Cd(HO)]. V zásaditém prostředí je přítomen ve formě \"tetrahydroxokademnatého aniontu\" [Cd(OH)].\n\nSloučeniny kadmia jsou považovány za velmi karcinogenní.\n\n"}
{"id": "220743", "url": "https://cs.wikipedia.org/wiki?curid=220743", "title": "Dürrhennersdorf", "text": "Dürrhennersdorf\n\nDürrhennersdorf () je obec Německu, v Sasku, v Horní Lužici v zemském okrese Zhořelec, poblíž na hranic s Českou republikou. Má obyvatel.\n\nObec leží asi 6 km jižně od Löbau, na železniční trati Löbau–Ebersbach. Mezi známé rodáky patří biolog Willi Hennig.\n\n\n"}
{"id": "220745", "url": "https://cs.wikipedia.org/wiki?curid=220745", "title": "Odaiba", "text": "Odaiba\n\nOdaiba (: お台場) je velký umělý ostrov v Tokijském zálivu v Japonsku. Administrativně je součástí městských čtvrtí Minato, Kótó a Šinagawa.\n\nOdaiba byla původně postavena v roce 1853 šógunátem Tokugawa jako série 6 pevností, které měly chránit Tokio před útokem z moře. Výraz \"Daiba\" v japonštině odkazuje na dělostřelecké baterie umístěné na ostrovech.\n\nV roce 1928 byla \"Dai-San Daiba\" (第三台場) neboli \"Baterie č. 3\" upravena a otevřena veřejnosti jako \"Metropolitní park Daiba\".\n\nModerní rozvoj Odaiby nastal až po úspěchu výstavy Expo '85 v Cukubě. Japonská ekonomika byla na vzestupu a Odaiba se měla s pomocí investice 10 mld. dolarů stát vzorem futuristického životního stylu. T3, jak byla přezdívána, byla naplánována jako soběstačné město pro více než 100 000 obyvatel. Ale v roce 1991 splaskla „bublinová ekonomika“ a do roku 1995 se z Odaiby stala prakticky pustina s nedostatkem obyvatel a se spoustou volných pozemků.\n\nV roce 1996 byla Odaiba přeměněna z čistě obchodní na komerční a zábavní oblast. To ji přivedlo zpět k životu a Tokio objevilo pláže, které nikdy nemělo. Byly zde otevřeny nové hotely a obchodní centra, několik velkých firem (např. Fuji TV) sem přeložilo svá ústředí a dopravní spojení se zlepšilo.\n\nDnes je Odaiba populárním nákupním a zábavním místem jak pro obyvatele Tokia tak pro turisty. Mezi zdejší hlavní atrakce patří:\n\n"}
{"id": "220746", "url": "https://cs.wikipedia.org/wiki?curid=220746", "title": "Klek", "text": "Klek\n\nKlek je poloostrov u Jaderského moře, který z větší části patří Bosně a Hercegovině a z menší části pak Chorvatsku. Chorvatská část, vlastně samotná špice poloostrova, je předmětem sporu, protože si ji nárokuje i Bosna.\n\nPoloostrov Klek je dlouhý okolo 6,5 km a ve své prostřední části široký 600 m. Uzavírá malý záliv naproti Neumu, který je rovněž součástí BiH. Kolem Kleku samotného se pak nachází mnoho malých ostrovů, například Veliki Školj a Mali Školj, které připadají BiH, byť je parlament BIH nikdy neuznal za součást území státu. Souběžně s Klekem, za Malostonským zálivem probíhá velký poloostrov Pelješac (podobného tvaru jako Klek), který už celý patří Chorvatsku.\n\nTa část Kleku, která patří BIH, je součástí opčiny Neum a podle Daytonské dohody byla přidělena Federaci Bosny a Hercegoviny. Nyní je součástí Hercegovsko-neretvantského kantonu. Chorvatská část Kleku je součástí Dubrovnicko-neretvanské župy.\n\nPoloostrov Klek, ale i Neum, byly součástí republiky Dubrovnik celé do roku 1718. Poté je požarevackým mírem postoupila Osmanské říši. Vysoko nad Klekem se tyří zříceniny hradu\" Smrdengrad\" (též \"Smredeljgrad\"), který podle pověsti dostal své jméno v době válek s Turky, kdy Turci při dobývání hradu utrpěli velké ztráty a jejich těla šířila po okolí velký zápach. Nedaleko je nekropole s náhrobními kameny -\" stećky.\"\n\nKlek, spolu s celou Bosnou a Hercegovinou, se nakonec stal roku 1878 součástí Rakousko-Uherska. Výběžkem BiH v rámci Jugoslávie byl až do roku 1992 (s výjimkou druhé světové války, kdy jej obsadilo fašistické Chorvatsko) a dnes patří nezávislému Bosenskohercegovinskému státu jako jedno z mála míst, kde má přístup k moři.\n"}
{"id": "220751", "url": "https://cs.wikipedia.org/wiki?curid=220751", "title": "Gravitační čočka", "text": "Gravitační čočka\n\nGravitační čočka je astronomický pojem užívaný pro objekt s intenzivním gravitačním polem, který se nachází mezi pozorovatelem a zdrojem světla či jiného záření, přičemž tento objekt svým gravitačním polem zakřivuje paprsky vycházející ze zdroje podobně, jak tomu je u spojné čočky.\n\nProces ohybu světla v gravitačním poli (a jevy s ním související) se označují jako gravitační čočkování. Ohyb světla v gravitačním poli byl předpovězen na základě obecné teorie relativity.\n\nGravitační čočkou může být libovolný velmi hmotný objekt, např. černá díra, obří černá díra, obří eliptická galaxie, hnízdo galaxií nebo kvasar.\n\nVelikost ohybu světla závisí na vzdálenosti procházejícího paprsku od gravitační čočky - k největšímu ohybu dochází v těsné blízkosti objektu a se vzdáleností se vliv čočky zmenšuje, takže v určité vzdálenosti jej lze již zanedbat (to je rozdíl oproti klasické optické čočce). Důsledkem této skutečnosti je to, že paprsky procházející v různých vzdálenostech mají různá ohniska.\n\nPokud se pozorovatel, zdroj a gravitační čočka nachází na společné ose, bude se pozorovateli zdroj světla jevit jako kroužek obepínající gravitační čočku. Tento jev je v gravitačním čočkování poměrně výjimečný a bývá označován jako Einsteinův prstýnek. Běžnější je případ, kdy gravitační čočka neleží přímo na ose spojující pozorovatele a zdroj. V tomto případě může vzniknou více obrazů zdroje v závislosti na poloze gravitační čočky.\n\nRozlišují se tři druhy gravitačního čočkování:\n\nPři vhodné poloze zdroje světla formula_1, zdroje ohýbajícího gravitačního pole formula_2 a pozorovatele formula_3 dochází ke gravitačnímu čočkování.\n\nUvažujme uspořádání uvedené na . Světelný paprsek pocházející ze zdroje formula_1 je gravitační čočkou formula_2 ohnut o úhel formula_6.\n\nÚhel formula_7 je úhlem mezi spojnicí pozorovatele a čočky a spojnicí pozorovatele a zdroje. Pokud by se neprojevoval efekt gravitační čočky, byl by zdroj pozorován právě pod tímto úhlem. Přítomnost gravitační čočky však způsobí, že pro pozorovatele se obraz zdroje nachází pod úhlem formula_8.\n\nPro malé úhly lze položit formula_9. Poloha obrazu a zdroje jsou tedy vázány tzv. \"(gravitační) čočkovou rovnicí\"\nTato rovnice je nelineární, takže určité pozici formula_7 zdroje může odpovídat několik obrazů formula_8. V případě výskytu více obrazů lze pomocí Fermatova principu (za předpokladu, že index lomu nahradíme newtonovským gravitačním potenciálem formula_13 podle formula_14) získat výrazy pro časové rozdíly v příchodech obou signálů, což lze vyjádřit jako\nkde formula_16 je tzv. \"ohybový (deflekční) potenciál\". Deflekční potenciál nezávisí na formula_17.\n\nV případě speciální polohy zdroje, čočky a pozorovatele, kdy formula_18, bude mít obraz tvar kruhového proužku (tzv. Einsteinův prstýnek) s poloměrem\nkde formula_20 je hmotnost čočky.\n\nNení-li přesně formula_18, rozpadá se prstýnek na dva kruhové oblouky. Při ještě větší nepřesnosti seřazení objektů se objevují dva nebo více obrazů na různých stranách čočkujícího objektu.\n\nPokud jsou úhly ohybu formula_6 velmi malé, způsobí gravitační čočka pouze určité zvětšení zdroje. Vzhledem ke vzájemnému pohybu čočky a zdroje může docházet k pozorování změn jasnosti zdroje. Průběh změn jasnosti v čase může poskytnout informace o hmotnosti čočkujícího objektu. Tento jev se označuje jako mikročočkování.\n\nObecná teorie relativity předpovídá ohyb světla v gravitačním poli hmotných zdrojů. Tato teoretická předpověď byla potvrzena v roce 1919 během pozorování zatmění Sluncem, kdy Arthur Eddington pozoroval, že paprsky hvězd nacházejících se blízko Slunci byly mírně vychýleny z předpokládané polohy (hvězdy, jejichž světlo procházelo v blízkosti Slunce se tedy zdály být na jiném místě, než by být měly).\n\nAlbert Einstein si na popud, který mu udělil Rudolf Welt Mandl, uvědomil, že při vhodném uspořádání zdroje světla, pozorovatele a objektu, který je zdrojem gravitačního pole, může tento objekt ohýbat světlo podobným způsobem, jako by se mezi zdrojem světla a pozorovatelem nacházela čočka. Článek o tomto jevu publikoval Einstein v roce 1937. Einstein předpokládal, že tento jev bude vzácný a je nepravděpodobné, že jej bude možné pozorovat.\n\nSvětlo v okolí velmi hmotného objektu může být ohnuto natolik, že se kolem něj několikrát obtočí než se vydá směrem k pozorovateli. Při gravitačním čočkování je tedy možné pozorovat nejen jeden obraz, ale více obrazů jednoho světelného zdroje.\n\nV roce 1937 navrhl Fritz Zwicky jako možný zdroj gravitačního pole pro gravitační čočkování galaxie, což podle jeho výpočtů mělo umožnit zachycení tohoto jevu.\n\nPrvní pozorování tohoto jevu se však podařilo až v roce 1979 při pozorování kvasaru Q0957+561. Mikročočkování bylo poprvé pozorováno v roce 1989 na kvasaru QSO2237+0305.\n\n\n"}
{"id": "220755", "url": "https://cs.wikipedia.org/wiki?curid=220755", "title": "Mike Farrell", "text": "Mike Farrell\n\nMike Farrell (6. února 1939) je americký herec, režisér, Scenárista, producent a politický a společenský aktivista, jenž se celosvětově proslavil rolí kapitána B.J. Hunnicuta v úspěšném televizním seriálu společnosti CBS M*A*S*H.\nMike Farrell (vlastním jménem Michael Joseph Farrell) se narodil 6. února 1939 v St. Paul, Minnesota. Ve věku dvou let se s rodinou přestěhoval do Hollywoodu, kde jeho otec pracoval jako tesař v Hollywoodských ateliérech a Mikeovi se tak naskytla možnost nahlédnutí do světa za zdmi filmového studia a probudila tak jeho zájem o film. Po absolvování Hollywood High School se Mike připojil k námořnictvu. Po propuštění z námořnictva pracoval po několik let jako soukromý detektiv, poté se rozhodl následovat kariéru jako herec. Absolvoval University of California v Los Angeles, kde studoval herectví u Jeffa Coreye. Svůj profesionální debut si odbyl v roce 1961 v divadelní produkci Rain v L.A. Začínal malými rolemi v televizi a ve filmu. V televizi debutoval v epizodě seriálu McHale's Navy v roce 1963, ve filmu vytvořil malé role ve filmech jako The Americanization of Emily (1964), Captain Newman, M.D. (1964) nebo Absolvent (\"The Graduate\"; 1967). Zlom v jeho kariéře přišel v roce 1968, když získal roli v mýdlové opeře Tak jde čas (\"Days of Our Lives\"; 1965 - ), kde po dva roky ztvárňoval postavu Scotta Banninga. Následovaly hlavní role ve dvou seriálech: The Interns (1970 - 1971) a The Man and The City (1971 - 1972) po boku Anthony Quinna a čtyřletý kontrakt se společností Universal Pictures. V roce 1975 vystřídal Waynea Rogerse v seriálu M*A*S*H a po dalších devět let ztvárňoval kapitána B.J. Hunnicutta. Kromě toho napsal scénář k několika epizodám a několik jich režíroval, což mu přineslo nominace na ceny Director's Guild a Emmy.\n\nOd osmdesátých let se věnuje také produkci. Jeho první zkušenost s produkcí byla na filmu Memorial Day (1983), ve kterém si také zahrál. Na dokumentárním poli, kromě jiného, byl spoluhostitelem show Saving the Wildlife pro PBS, hostitelem The Best of the National Geographic Specials, namluvil komentář k filmům Body Human: Becoming a Man (1981) a na Oscara nominovanému El Salvador: Another Vietnam (1981) a zažil velké dobrodružství při potápění mezi stovky žraloků ve francouzské polynésii pro pořad The World of Audubon. Mike Farrel se objevil také v celé řadě filmů, byl vražedným detektivem v She Cried Murder (1973), zmateným synem Donny Mills, který byl přiveden zpátky k životu ve filmu Live Again, Die Again (1974), manželem Karen Grassle v Battered (1978), s manželkou Shelley Fabares si zahrál ve filmu Memorial Day (1983), který také produkoval. K dalším filmům patří např. \"Sex and the Single Parent\" (1979), Hlavní podezřelý (\"Prime Suspect\"; 1982), Volby srdce (\"Choice of the Heart\"; 1983), \"Vanishing Act\" (1986) nebo Incident na temné řece (\"Incident at Dark River\"; 1989). V roce 1988 svou manželku režíroval ve filmu \"Run Till You Fall\" (1988), ve kterém si jejího manžela zahrál Jamie Farr. Společně s partnerem Marvinem Minoffem založil společnost Farrell/Minoff. Prvním filmem nové společnosti byl \"Dominick and Eugene\" (1988) s Tomem Hulcem a Ray Liottou. Jedním z posledních pak film Doktor Flastr (\"Patch Adams\"; 1998) s Robinem Williamsem. Mike Farrel je také presidentem společnosti \"Family Motion Pictures\", jejímž účelem je vyrábět rodinné filmy. V roce 1998 se objevil na televizní obrazovce v novém seriálu společnosti NBC Providence (\"Providence\"; 1999 - 2002), kde si zahrál veterináře Jima Hansena. V poslední době jej diváci mohli vidět v jedné epizodě oblíbeného amerického televizního seriálu Zoufalé manželky (\"Desperate Housewives\", 2007).\n\nMike ale není pouze aktivním ve filmovém průmyslu, stal se z něj také respektovaný politický a společenský aktivista. Za tuto svou práci byl oceněn několika cenami. Jedním z jeho hlavních témat je boj proti trestu smrti. Mike Farrel je mluvčím \"CONCERN/America\", spolupředsedou \"Human Rights Watch v Kalifornii\", prezidentem \"Death Penalty Focus\", členem \"California State Commission on Judical Performance\" atd.\n\nV letech 1963 až 1983 byl Mike Farrell ženatý s herečkou a scenáristkou Judy Hayden, která se objevila v seriálu M*A*S*H v několika epizodách v rolích různých zdravotních sester. Z tohoto manželství má dvě děti. Syn \"Michael Joshua\" (*1970) je učitel bojových umění a dcera \"Erin\" (*1973) pracuje v Los Angeles v kanceláři Jesse Jacksona a je také kostýmní návrhářkou u filmu. 31. prosince 1984 se Mike Farrel oženil podruhé. Jeho manželkou se stala bývalá dětská hvězda, herečka a zpěvačka Shelley Fabares, známá z filmů s Elvisem Presleym. Jejich manželství trvá dodnes. Společně si zahráli ve filmu \"Memorial Day\" (1983) nebo jedné epizodě seriálu \"Coach\" (1989 - 1997), v animovaném seriálu \"Superman\" (1996 - 1999) a dvou epizodách \"Justice League\" (2001 - ) namluvili manžele Kentovi.\n\n\n\n\n\n\n\n"}
{"id": "220765", "url": "https://cs.wikipedia.org/wiki?curid=220765", "title": "Aleksandrovskij sad (stanice metra v Moskvě)", "text": "Aleksandrovskij sad (stanice metra v Moskvě)\n\nAleksandrovskij sad ( ) je stanice moskevského metra na Filjovské lince, její východní konečná.\n\nAleksandrovskij sad je podzemní hloubená mělce založená stanice s bočními nástupišti. Ta jsou podpíraná každé jednou řadou osmibokých sloupů a další řada sloupů se pak nachází i mezi oběma kolejemi. Stanice byla zprovozněna 15. května 1935 jako součást historicky prvního úseku metra (pod názvem \"Ulica Kominterna\"), avšak jen jako větev první linky. Původně však vůbec v projektech zahrnuta nebyla, vzhledem k blízkosti další ze stanic, Biblioteky imeni Lenina. Po zprovoznění Arbatsko-Pokrovskaja linky se stala její součástí a původní větev tak mohla být zrušena (z tunelu původně Sokolničeské linky se stala manipulační spojka). Když ale byla třetí linka převedena do nového raženého úseku, Aleksandrovskij sad se stal jako stanice zbytečným. Nakonec až s otevřením Filjovské linky 8. listopadu 1958 byla stanice znovuotevřena a od té doby slouží cestujícím v podstatě beze změn.\n\nCestující odsud mohou přestupovat jak do stanice Arbatskaja, tak i do stanice Biblioteka imeni Lenina, ale již ne na Borovickou, protože mezi oběma stanicemi přestupní chodba vybudována nebyla a přístup tak je možný pouze přes stanice okolní.\n\n"}
{"id": "220768", "url": "https://cs.wikipedia.org/wiki?curid=220768", "title": "Amplituda pravděpodobnosti", "text": "Amplituda pravděpodobnosti\n\nAmplituda pravděpodobnosti je v kvantové mechanice komplexní číslo přiřazené neurčitému nebo neznámému procesu nebo veličině. \n\nPravděpodobnost, že daný proces nastane, je pak udána jako kvadrát (druhá mocnina) absolutní hodnoty amplitudy pravděpodobnosti.\n\nAmplitudu pravděpodobnosti nelze přímo měřit.\n\nKe kvantovému stavu s vlnovou funkcí formula_1 lze přiřadit hustotu pravděpodobnosti jako formula_2, neboli formula_3. Tato veličina se v kvantové fyzice označuje jako hustota pravděpodobnosti.\n\nAmplitudou pravděpodobnosti pro polohu nějaké částice je komplexní funkce (tedy funkce, jejímiž hodnotami jsou komplexní čísla) souřadnic, označujeme ji formula_6, jde o hustotu pravděpodobnosti formula_7 výskytu zkoumané částice v daném bodě prostoru se souřadnicemi formula_8. Platí tedy\n\nformula_9\n\nhvězdičkou je označeno komplexně sdružené číslo. \n\nPro funkci formula_6 se používá název vlnová funkce, alternativně tedy vlnová funkce ψ přiřazuje každé možné poloze částice v prostoru hustotu amplitudy pravděpodobnosti.\n\nZ toho, že zkoumaná částice se v prostoru musí nacházet, vyplývá, že pokud si prostor rozdělíme na malé části a sčítáme pravděpodobnosti nalezení částice v některé z těchto malých částí, suma těchto pravděpodobností musí být rovna 1 (jistou událost). Uvedenému součtu odpovídá integrál přes celý prostor formula_11 a je rovný jedné. Platí tedy\n\nformula_12\n\nJe to takzvaná normovací podmínka pro vlnovou funkci formula_6. \n\nPodle principu superpozice se kvantově-mechanická soustava (například elektron v atomu) může nacházet v superpozici dvou nebo více stavů. Jestliže uvažujeme superpozici stavů formula_14 a formula_15, potom platí\n\nformula_16\n\nkde formula_17 a formula_18 jsou komplexní konstanty a nazýváme je amplitudy pravděpodobnosti. Druhé mocniny jejich absolutních hodnot mají opět význam pravděpodobnosti. formula_19 pravděpodobnost nalezení soustavy ve stavu formula_14 a formula_21 je pravděpodobnost nalezení soustavy v stavu formula_15. Protože systém se nachází v superpozici stavů formula_14 a formula_15, v žádném jiném stavu ho najít nemůžeme. \n\nZ toho vyplývá, že součet obou pravděpodobností musí být roven jedné. Čísla formula_17 a formula_18 nejsou zcela libovolná, ale jsou svázána normovací podmínkou\n\nformula_27\n\nPodle Feynmanova přístupu ke kvantové mechanice lze přiřadit amplitudy pravděpodobnosti jednotlivým procesům, které mohou v daném experimentu nastat. Pokud může daný proces nastat více způsoby, kde každý způsob má přiřazenu amplitudu pravděpodobnosti, pak v případě, že v principu nemůžeme rozlišit, jakým ze způsobů proces nastal, je amplituda pravděpodobnosti procesu dána jako součet amplitud pravděpodobností jednotlivých způsobů. Pokud jsme schopni jednotlivé způsoby rozlišit, pak pravděpodobnost procesu je součtem pravděpodobností jednotlivých způsobů. Například ve dvouštěrbinovém experimentu pokud neumíme rozlišit, kterou štěrbinou částice proletěla, sčítáme amplitudy pravděpodobnosti průletu každou štěrbinou a pozorujeme interferenci. V případě, kdy rozlišit umíme, sčítáme pravděpodobnosti průletu jednotlivými štěrbinami a interferenci nepozorujeme.\n\nSkutečnost, že vlnová funkce představuje amplitudu pravděpodobnosti a její čtverec hustotu pravděpodobnosti pochází od Maxe Borna, který byl za tuto práci v roce 1954 oceněn Nobelovou cenou.\n\n"}
{"id": "220772", "url": "https://cs.wikipedia.org/wiki?curid=220772", "title": "Jom ha-zikaron", "text": "Jom ha-zikaron\n\nJom ha-zikaron (: , celým názvem ) je den vzpomínek na padlé vojáky Izraele. Slaví se 4. ijaru, v předvečer izraelského dne nezávislosti. Při tomto vzpomínkovém dni se v celém státě ve všech armádních budovách, většině synagog, škol a hřbitovů konají vzpomínkové obřady. Při těchto obřadech (náboženských i sekulárních) se vzpomíná na všechny vojáky, kteří padli při obraně Izraele od 1. arabsko-izraelské války (1948–1949) až do dneška. Rovněž se vzpomíná na všechny oběti teroristických útoků. Státní televize vysílá pořady připomínající padlé a rozhlasové stanice hrají písně s válečnou a protiválečnou tematikou. Zábavní podniky mívají většinou v tento den zavřeno. V osm hodin večer a v jedenáct hodin ráno se pak rozezní sirény a ohlásí dvě minuty ticha za padlé.\n\nPro většinu sekulárních Izraelců je tento den vzpomínkou na padlé, zvláště pak pokud mají mezipadlými někoho ze svých blízkých. Řada Izraelců v ten den navštěvuje hřbitovy i neformálně a mimo rámec oficiálních vzpomínkových akcí, aby uctili památku svých blízkých. Hlavní vzpomínkové obřady se konají na Herzlově hoře v Jeruzalémě u hrobu Theodora Herzla a na tamním vojenském hřbitově (který je izraelským národním vojenským památníkem, podobně jako vojenský hřbitov na pražských Olšanech nebo Arlington ve Washingtonu v USA). Symbolem tohoto dne je květina \"Helichrysum sanguineum\", v hebrejštině známá jako „krev Makabejských“.\n\nPro nábožensko-sionistické kruhy je Jom ha-zikaron dnem, kdy se v některých synagogách odříkávají smuteční modlitby (El male rachamim - Bože plný slitování), v řadě izraelských i diasporních synagog se říká modlitba za vojáky Izraelských obranných sil.\n\nJom ha-zikaron je velmi často bojkotován izraelskými Araby (izraelští Arabové neslouží v izraelské armádě) a rovněž i antisionistickými ultraortodoxními (charedim) židy.\n\n\n\n"}
{"id": "220778", "url": "https://cs.wikipedia.org/wiki?curid=220778", "title": "Lydia Koidula", "text": "Lydia Koidula\n\nLydia Koidula (vlastním jménem Lydia Emilie Florentine Jannsen, 24. prosince 1843, Vändra – 11. srpna 1886, Kronštadt) byla estonská básnířka, spisovatelka, novinářka a národní buditelka.\n\nLydia Jannsen se narodila ve městě Vändra v roce 1843. Spolu s rodinou se přestěhovala v roce 1850 do nedalekého krajského města Pärnu. Její otec Johann Voldemar Jannsen, představitel národního hnutí a zakladatel estonské žurnalistiky, začal psát a vydávat noviny v místním estonském dialektu. Lydia zde navštěvovala německou vyšší dívčí školu a už v té době svému otci pomáhala v redakci jeho týdeníku \"Perno postimees\" (Pernavský kurýr). Díky tomu se naučila estonštině, i když její mateřštinou byla němčina. V roce 1864 se rodina Jannsenových přestěhovala do univerzitního města Tartu. Jannsen v roce 1864 dosáhl povolení carské cenzury Alexandra II. k vydávání prvních národních estonsky psaných novin. Tyto noviny nesly název \"Eesti postimees\". Po absolvování zkoušek na univerzitě v Tartu se Lydia Jannsen stala domácí učitelkou a zároveň první estonskou novinářkou a spisovatelkou. Při pobytu v Tartu se sblížila s F. R. Kreutzwaldem a s mladší vlasteneckou generací, zvláště s Carlem Robertem Jakobsonem. Právě Jakobson ji inspiroval pro užívání pseudonymu Koidula. Přezdívka, kterou jí dal, totiž vystihovala její úlohu v estonské poezii: Koit znamená v překladu Jitřenka. Od roku 1865 tedy publikovala básně časopisecky pod pseudonymem. V roce 1873 se provdala za Eduarda Michelsona, lotyšského armádního lékaře, a přestěhovala se do Kronštadtu. S novým městem a kulturou se nikdy zcela nesžila. V Kronštadtu žila třináct let, ale kvůli stesku po domově trávila léta v Estonsku. Lydia měla tři děti. Zemřela 11. 8. 1886 v Kronštadtu po dlouhé a bolestivé nemoci (na rakovinu). Teprve v roce 1946 byly její tělesné ostatky převezeny do Tallinnu a pochovány na tamějším Lesním hřbitově.\n\nPři výpomoci svému otci v redakci estonských novin již pracovala i na své vlastní tvorbě. \n\nKdyž Koidula začínala publikovat, stále existovala cenzura, a literární svoboda tak byla omezena. Tato doba byla ale také dobou estonského národního obrození, kdy estonský lid, od roku 1816 osvobozený od nevolnictví, začínal pociťovat národní hrdost. Právě Koidula byla pro toto období důležitá osobnost. \n\nNěmčina vzhledem ke svému postavení v Estonsku 19. století znatelně ovlivnila jazyk jejích prací. Sama autorka překládala sentimentální německé prózy, poesii a dramata. Zejména pak byl na jejím díle znatelný vliv biedermeieru. Například v básnické sbírce \"Vainulilled\" (1866, \"Luční květy\"), která vyšla tiskem již za jejího života, ale rovněž v dalším díle, vydaném o rok později než první, \"Emajõgi ööbik\" (1867, \"Slavík od Emajõgi\"), kde reaguje na historické podrobení estonských lidí coby na osobní urážku. Mluví zde o otroctví a podřízenosti jakoby z vlastní zkušenosti. Obě tyto básnické sbírky obsahují také překlady z němčiny a adaptace německých děl. \n\nEstonské národní obrození probíhalo od poloviny 19. století, do té doby bylo Estonsko pod vládou cizích mocností, a to více než 600 let. Koidula si byla dobře vědoma své vlastní role v osudu národa. Psala verše většinou v moderních koncových rýmech, které se staly v polovině 19. století dominantní formou. Díky tomu je její poezie mnohem přístupnější a populárnější. \n\nNejpodstatnější rys její tvorby záleží v tom, že používala estonského jazyka. Všeobecným názorem (který nepanoval jedině mezi estonským lidem) bylo, že estonština není jako nástroj pro komunikaci dostatečně rozvinutá. Koidula však dokázala tomuto názoru oponovat. Úspěšně používala estonský lidový jazyk pro vyjádření emocí. Pohybovala se v různých sférách poezie, jedna z nejznámějších básní je její výzva k utlačovanému národu \"Mu isamaa nad Olid matnud\". Později zlidověla báseň \"Mu isamaa on minu arm\" (\"Má vlast je má láska\"), která byla zhudebněna a stala se neoficiální estonskou hymnou za doby sovětské okupace.\nKromě poezie se Koidula věnovala i dramatu. Byla první, kdo napsal původní hry v estonštině. V 60. letech 19. století, v době rozvoje představení v národních jazycích, estonštině a finštině, Koidula vytvořila a režírovala komedii \"Saaremaa Onupoeg\" (1870, \"Bratranec ze Saaremaa\"), která byla založena na frašce Theodora Körnera \"Der Vetter aus Bremen\" (\"Bratranec z Brém\"). Díky jednoduchosti zápletky a charakterů se stala populární, a tak Koidula v dramatické tvorbě pokračovala. Její první zcela vlastní dílo je estonská hra \"Säärane Mulk\", která vyšla v roce 1872 a stala se základním kamenem estonského divadla. Koidula zaujala ve svých dramatech především tím, že s postavami se bylo možné ztotožnit a hry byly alegoriemi soudobé společenské a politické reality.\n\nCelkem bylo dochováno a posmrtně uveřejněno 311 dokončených básní v kritickém vydání Luuletused (1966, Básně). V tehdejší době byly významné i autorčiny práce prozaické, např. \"Ojamölder ja tema minia\" (1863, Mlynář a jeho snacha). \n\nJe též považována za zakladatelku estonského dramatu. Nejvýznamnější je však její básnická tvorba, neboť je jedním z vrcholů poezie estonského národního obrození. Koidula položila základy estonské lyriky a vytvořila prototyp intimní, přírodní a především vlastenecké lyriky. Ve městě Pärnu je jí věnováno muzeum. Lydina podobizna byla otištěna na líci bankovky 100 estonských korun. Dne 14. 12. 1993, ke 150. výročí jejího narození, se na její počest vydala také poštovní známka s její podobiznou.\n\n\n"}
{"id": "220780", "url": "https://cs.wikipedia.org/wiki?curid=220780", "title": "Wolbrom", "text": "Wolbrom\n\nWolbrom je město v jižním Polsku. Leží v Olkušském okrese Malopolského vojvodství, zhruba 40 km severně od Krakova. Městem prochází železniční trať Katowice – Olkusz – Kielce. V roce 2008 zde žilo 9 043 obyvatel \n\nDějiny městečka sahají do roku 1327. Název pochází od mužského jména \"Wolfram\", kterému Vladislav I. Lokýtek udělil právo k vykácení lesa a založení obce \"Civitas Wolwrami\". Do II. světové války mělo město významnou židovskou komunitu. V současné době je zde několik továren, škol a kulturní dům. Památkově chráněno je několik staveb v centrum města, převážně z 19. století.\n\n"}
{"id": "220782", "url": "https://cs.wikipedia.org/wiki?curid=220782", "title": "John Zuccarini", "text": "John Zuccarini\n\nJohn Zuccarini (* 1947) je americký podnikatel a typosquatter. Jeho aktivity se dlouhodobě zaměřovaly na nejčastější chyby v názvech serverů hojně navštěvovaných dětmi – takto odvozené domény si registroval a umisťoval na ně přesměrování na své stránky s tvrdou pornografií. Stránky byly obvykle vybaveny různými vylepšeními, komplikujícími jejich opuštění. V roce 2001 obdržel od Federální komise pro obchod (\"Federal Trade Commission\") za své spekulace s doménami typosquottingového typu pokutu ve výši téměř 2 miliónů dolarů a poté uprchl na Bahamy. Odtud se koncem roku 2002 tajně vrátil a žil na Floridě. V roce 2003 byl pro své výše zmíněné aktivity zatčen, obžalován na základě \"Truth in Domain Names Act\" a odsouzen na 2 1/2 roku vězení – propuštěn byl za dobré chování po odpykání 2/3 trestu. \n"}
{"id": "220786", "url": "https://cs.wikipedia.org/wiki?curid=220786", "title": "Marie Antonie Habsburská", "text": "Marie Antonie Habsburská\n\nMarie Antonie Habsburská (18. ledna 1669, Vídeň – 24. prosince 1692, Vídeň) byla prvorozenou dcerou císaře Svaté říše římské Leopolda I. a manželkou bavorského kurfiřta Maxmiliána II. Emanuela.\n\nArcivévodkyně Marie Antonie se narodila jako dcera císaře Leopolda I. a jeho první manželky Markéty Terezy. Oba její rodiče pocházeli z rodu Habsburků, otec z rakouské větve a matka ze španělské. Mariini mladší sourozenci zemřeli v dětském věku. Po matčině smrti v roce 1673 se její otec oženil ještě dvakrát, poprvé s Klaudií Felicitas Tyrolskou a podruhé s Eleonorou Falcko-Neuburskou.\nJejími polorodými sourozenci byli: Josef I. (1678-1711), Marie Alžběta (1680-1741), Marie Anna Josefa (1683-1754), Karel VI. (1685-1740) a Marie Magdalena (1689-1743).\n\nMarie Antonie byla jednou z mnoha žen v dějinách Habsburské dynastie, která doplatila na sňatkovou politiku rodu. Na otcův příkaz se 15. července 1685 provdala za bavorského kurfiřta Maxmiliána II. Emanuela, s nímž prožila nešťastné manželství. Na bavorském dvoře byla pod neustálým dozorem vrchní hofmistryně. Prvního syna porodila až po čtyřletém manželství, ten však po třech dnech zemřel. Druhý syn narozený o rok později přišel na svět mrtvý.\n\nV roce 1691 byl Maxmilián II. Emanuel zvolen nizozemským místodržícím, kam na jaře 1692 přesídlil. Těhotná Marie Antonie se uchýlila k otci do Vídně, kde 27. října 1692 přivedla na svět třetího syna Josefa Ferdinanda. Po porodu ztratila vysílená a depresemi trpící Marie chuť k životu, zemřela 24. prosince 1692 a byla pochována po boku své matky v císařské hrobce.\n\nPo smrti jejího syna Josefa Ferdinanda vypukly války o dědictví španělské.\n\n"}
{"id": "220802", "url": "https://cs.wikipedia.org/wiki?curid=220802", "title": "Oxid železnatý", "text": "Oxid železnatý\n\nOxid železnatý je jedním z oxidů železa. Tento oxid má černou barvu, vyskytuje se v podobě prášku s chemickým vzorcem FeO. Skládá se ze železa v oxidačním čísle 2, které je vázáno na kyslík. Jeho nerostná podoba je známa jako \"wüstit\". Oxid železnatý představuje jeden příklad nestechiometrické sloučeniny a koeficienty železa a kyslíku se mohou měnit a tvořit krystalické tvary.\n\nOxid železnatý je také obsažen v pigmentu. FDA (\"Food and Drug Administration\") schválil používání tohoto oxidu pro kosmetiku a někdy je také používán do tetovacích inkoustů.\n"}
{"id": "220804", "url": "https://cs.wikipedia.org/wiki?curid=220804", "title": "Kvasejovice (Přehořov)", "text": "Kvasejovice (Přehořov)\n\nKvasejovice () jsou část obce Přehořov v okrese Tábor, kraj Jihočeský. V roce 2011 zde trvale žilo 76 obyvatel.\n\nPrvní písemná zmínka o vesnici pochází z roku 1381.\n\n"}
{"id": "220806", "url": "https://cs.wikipedia.org/wiki?curid=220806", "title": "Močovina", "text": "Močovina\n\nMočovina, též diamid kyseliny uhličité, urea nebo karbamid je organická sloučenina uhlíku, dusíku, kyslíku a vodíku s funkčním vzorcem CO(NH).\n\nMočovinu objevil v roce 1773 Hilaire Rouelle. V roce 1828 ji Friedrich Wöhler připravil reakcí kyanatanu draselného se síranem amonným. Ačkoliv se Wöhler původně pokoušel vyrobit kyanatan amonný, tím že náhodně vyrobil močovinu z anorganických látek, vyvrátil vitalismus, teorii, že chemické látky tvořící živé organismy jsou stěžejně odlišné od neživé hmoty. Tím také odstartoval novou vědní disciplínu - organickou chemii.\n\nMočovina byla tak první organickou sloučeninou vyrobenou čistě z anorganických látek.\n\nMočovina se nachází v moči savců, obojživelníků a některých ryb. Moč ptáků a plazů obsahuje místo močoviny kyselinu močovou. Je tomu tak díky odlišnému dusíkovému metabolismu, kterému stačí méně vody.\n\nVzniká z netopýřího guana a moči, stabilní je jen ve velmi suchém prostředí.\n\nMočovina je syntetizována v močovinovém cyklu v játrech. V těle močovina slouží jako odpadní látka, pomocí které se vylučuje z těla nadbytečný dusík. Během močovinového cyklu je štěpena aminokyselina arginin na močovinu a ornitin. Močovina je vyloučena močí z těla a ornitin je znovu použit jako prekurzor při syntéze argininu .\n\nMočovina, v lékařství nazývaná urea, je odpadním produktem organismu, nicméně hraje i důležitou roli při zpětné výměně v nefronech, kde napomáhá zpětné resorpci vody a některých iontů do krevního oběhu.\n\nJe rozpuštěna v krvi v normální koncentraci 2,5–7,5 mmol/l a ledvinami odstraňována do vylučované moči. Malé množství urey je společně se solí vylučováno také potem. Zadržování urey v krvi je spojeno se selháním ledvin a nazývá se \"urémie\". Příznakem je nechutenství, apatie až letargie, v pozdní fázi úbytek myšlení a kóma. Projevuje se nejčastěji u pacientů před dialýzou s funkcí ledvin menší než 50 %. Uremie také může vyústit ve fibrinózní perikarditidu (forma zánětu osrdečníku). Uremie způsobuje mnoho dalších problémů, jako např. sníženou hladinu erythropoetinu způsobující chudokrevnost, sníženou hladinu testosteronu zapřičiňující malou chuť k sexu, řídnutí kostí a metastatickou kalcifikaci (usazování vápníku v měkkých tkáních).\n\nMočovina je v celosvětovém měřítku vyráběna v množství kolem 100 milionů tun ročně.\n\nKomerčně je vyráběna z amoniaku a oxidu uhličitého. Vyrábí se v podobě granulí, vloček, kuliček, krystalů a roztoků.\n\nVíce než 90 % celosvětové produkce je určeno pro výrobu hnojiv. Močovina má největší obsah dusíku ze všech běžně používaných pevných dusíkatých hnojiv (46,4 %). Díky tomu má nejnižší náklady na transport vztažené na jednotku dusíkatých živin.\n\nMočovina je vysoce rozpustná ve vodě a je proto velmi vhodná pro použití v hnojících roztocích (v kombinaci s dusičnanem amonným).\n\nDvě základní reakce výroby močoviny z amoniaku a oxidu uhličitého. První reakce je exotermní:\nDruhá je endotermní:\nObě reakce dohromady jsou exotermní.\n\n\nZ požité močoviny se vstřebává jen malá část, při experimentálním výplachu střev roztokem močoviny se vstřebalo pouze 5 %. Po požití 15 g močoviny (cca 250 mg/kg) se u zdravých mužů během 15-60 minut zvýšila hladina v krvi ze cca 30 mg/100 ml na cca 42 mg/100 ml. Po 3 hodinách se hladina vrátila na původní úroveň. U osob s narušenou funkcí ledvin narostla hladina z 50 mg/100 ml na 75 mg/100 ml, návrat na původní úroveň trval více než 4 hodiny.\n\nHladiny močoviny v krvi do 96 mg/100 ml nevyvolávají žádné toxické účinky. Při hladinách cca 150 mg/100 ml se objevuje nechutenství, nausea a zvracení. Po 24hodinovém zvýšení hladiny na 128–257 mg/100 ml byla zaznamenána dlouhodobě snížená srážlivost krve. U pacientů se selháním ledvin, kteří měli v krvi 300–600 mg/100 ml močoviny byly hlášeny nevolnosti, zvracení, slabost, letargie a krvácení; hladiny do 300 mg/100 ml byly pacienty dobře tolerovány.\n\nRoztoky močoviny jsou dráždivé pro narušenou kůži. 7,5% roztok vyvolává po 3 dnech působení mírné podráždění, 30% roztok výrazné podráždění. Neporušená kůže není drážděna 30% roztokem močoviny.\n\nBylo objeveno, že močovina může způsobovat kvetení vody a močovina unikající z hnojiv může hrát roli při nárůstu znečištění vody jedy uvolněnými z přemnožených řas vodního květu.\n\n\n"}
{"id": "220808", "url": "https://cs.wikipedia.org/wiki?curid=220808", "title": "Dangerously in Love", "text": "Dangerously in Love\n\nDangerously in Love je první sólové album americké zpěvačky Beyoncé, které vyšlo v roce 2003. Z alba pocházejí i úspěšné singly Crazy in Love, Naughty Girl a Me, Myself and I.\n\nBeyoncé byla první ze skupiny Destiny's Child, ve které vystupovala, která vydala sólovou desku.\n\nAlbum se v USA dostalo na první místo prodejní hitparády, kde se jej prodala přes čtyři miliony kusů, celosvětově se pak alba prodalo přes osm milionů kopií. Za album si odnesla Beyoncé také pět cen Grammy.\n"}
{"id": "220813", "url": "https://cs.wikipedia.org/wiki?curid=220813", "title": "Fernand Braudel", "text": "Fernand Braudel\n\nFernand Braudel [\"ferna brodel\"] (24. srpna 1902 Luméville-en-Ornois (Meuse) – 27. listopadu 1985 Cluses (Haute-Savoie)) byl francouzský historik, představitel Školy Annales a člen Francouzské akademie.\n\nBraudel se narodil v Lotrinsku, asi 60 km jihozápadně od Metz, studoval historii, klasické jazyky a psal básně. Roku 1923 získal učitelské oprávnění v historii a v letech 1924–1932 učil historii v Alžíru. V letech 1932–1935 učil historii na prestižních pařížských gymnáziích a v letech 1935–1936 zakládal spolu s C. Lévi-Straussem novou univerzitu v São Paulo v Brazílii. Při návratu se setkal se zakladatelem Školy Annales L. Febvrem a pak vedl oddělení na \"École pratique des hautes études\" v Paříži. Roku 1938 byl mobilizován a od roku 1940 do konce války žil v zajateckém táboře v Německu. V zajetí bez literatury napsal základ svého nejslavnějšího díla o Středomoří v době Filipa II.\n\nOd roku 1946 redigoval \"Revue des Annales\" až do roku 1968, kdy funkci převzal Jacques Le Goff. V letech 1949–1972 přednášel historii na \"Collège de France\" a v letech 1956–1972 vedl historickou sekci na \"École des hautes études en sciences sociales\" (EHESS) v Paříži. V 50. letech pracoval na třísvazkovém díle \"„Hmotná civilizace, ekonomie a kapitalismus od 15. do 18. století“\", které poprvé vyšlo roku 1960. Jeho poslední velký projekt se týkal francouzské identity (1986, 3 svazky) a roku 1987 vyšla jeho \"\"Gramatika civilizací\"\", velkorysé porovnání řady významných civilizací. Braudelovy knihy vyšly v mnoha jazycích, obdržel množství četných doktorátů a roku 1984 byl zvolen členem Francouzské akademie.\n\nAč patřil ke „druhé generaci“ Školy Annales, zajistil jí světovou pověst a prosadil nové přístupy v historii. Braudel rozlišil trojí úroveň historického času, od (zdánlivé) neměnnosti přes dějství „dlouhého trvání“ (\"longue durée\") až po úroveň politických a jiných událostí. Zároveň se ve svých projektech nevěnoval detailním tématům, ale většinou celým kulturním oblastem a epochám. U nás Braudel inspiroval zejména M. Hrocha a řadu jeho žáků.\n\n\n"}
{"id": "220818", "url": "https://cs.wikipedia.org/wiki?curid=220818", "title": "Želnavská hornatina", "text": "Želnavská hornatina\n\nŽelnavská hornatina je geomorfologický podcelek v severovýchodní části Šumavy. Rozprostírá se na ploše 179 km² a má průměrnou nadmořskou výšku 921 m. Na západě a na jihu sousedí s Vltavickou brázdou, na severu s Prachatickou hornatinou a na východě s Českokrumlovskou vrchovinou. Hornatina je plochá. Jedná se o homogenní vrásno-zlomový horský masív, se zbytky zarovnaného povrchu ve vrcholových partiích a s příkrými okrajovými svahy (na východě zlomový svah). Vyskytují se zde četné skalní útvary periglaciálního zvětrávání a odnosu žul. \n\nŽelnavská hornatina je v severní části tvořena granulity moldanubika. V jižní části se nacházejí porfyrovité žuly moldanubického plutonu.\n\nCelkem je v tomto geomorfologickém podcelku 28 tisícovek. \n\nV různých mapách bývají k vrcholům uvedeny pouze geodetické body, ty však nemusí být na skutečně nejvyšším místě vrcholu. Např. tak může být Lysá považována mylně za vyšší než Knížecí stolec.\n\nHornatina se člení na dva geomorfologické okrsky:\n\nPodrobné geomorfologické členění uvádí následující tabulka:\nV Želnavské hornatině pramení Blanice a Olšina. Celé území tak patří do povodí Vltavy.\n\n"}
{"id": "220819", "url": "https://cs.wikipedia.org/wiki?curid=220819", "title": "Minipivovar Žamberk", "text": "Minipivovar Žamberk\n\nMinipivovar Žamberk je žamberský pivovar společnosti Intero s.r.o. pronajímaný Jiřímu Chmelanovi. Tento minipivovar má roční výstav až 560 hl.\n\nMinipivovar Žamberk byl založen roku 1995 Milošem Chmelanem. Jeho společnost kompletovala minipivovary po celé Evropě i v Čechách a žamberský je v pořadí patnáctý. Značka piva Žamberecký Kanec má podobu se znakem města a vyrábí se od roku 1997. Od roku 2000 je nájemcem pivovaru Ing. Zdeněk Kalous. Prvním pivem vařeným při příležitosti svátku Cyrila a Metoděje byla tmavá čtrnáctka.\n\nIng. Zdeněk Kalous ukončil nájem k 30. 9. 2013. Pivovar má nyní na starost Jiří Chmelan. \n\nSoučasně s prohlídkou pivovaru mohou návštěvníci posedět v pivnici, která je součástí pivovaru a ochutnat pivo vyrobené pouze ze sladu, chmele a žamberské vody. Pivo s názvem „Žamberecký kanec“ je nefiltrované, nepasterizované s nepatrnými zbytky kvasnic, které jsou přítomné pouze ve formě gravitačně neodloučeného zbytku po kvašení. Občas se tu setkáme s kvasnicovým pivem, které se vyrábí dodatečným přidáním podílu rozkvašené mladiny do hotového piva v průběhu stáčení. \n\nČepují se celoročně 4 druhy piva.\n\nspodně kvašená piva\n\n\nOchucené ležáky:\n\n\nHistorie pivovarnictví v Žamberku se datuje do roku 1508, kdy Jan Žampach udělil žamberským právo, aby vody z kašny a z trub na vaření piva mohli užívati a za to z várky dvě kopy platili. Nejstarší zpráva o městském pivovaru je z roku 1621 kdy je uveden zápis v gruntovní knize o prodeji gruntu na \"spilkách\" tam kde dnes stojí hostinec zvaný \"Na kopečku\". \n\nPočátky panského pivovaru v Žamberku jsou spjaty s tzv. Karlovským domem, obytným kamenným domem, který si nechal postavit po roce 1568 Karel Žampach, nový majitel žampašské poloviny Žamberka. V tomto Karlovském domě byl po roce 1681 zřízen první žamberský panský pivovar. Před pivovarem stála kašna, do níž byla vedena voda z panské vodárny. \nPanská vodárna, byla umístěna na vyvýšeném místě v jedné z věží původního jižního opevnění zámeckého sídla Mikuláše z Bubna. Část této stavby čtvercového půdorysu, pokryté vysokou jehlancovou střechou je ještě nyní vidět v parku jižně od zámku. O náhon k vodárně a o trkač, který dopravoval vodu do vodárny se musel starat mlynář prastarého zámeckého mlýna. Pod zámkem byly chmelnice na kterých se chmel pěstoval až do poloviny 19. století.\nPivo se vařilo na 30 sudů a 1 vědro (sud piva = 4 vědra = 226,4 litru)-(68 hl). V pravé části hospodářských budov bylo uloženo obilí, zejména pšenice a ječmen, které bylo užíváno pro potřeby pivovaru. Za semletí sladu na pivo dostal mlynář za každou várku půl vědra piva (tj. 20 mázů).\nNa počátku 19. století byl zámecký pivovar nezbytným a dobře fungujícím vrchnostenským podnikem.\nPod varnou piva byl v hloubce 20 m rozsáhlý labyrint sklepů rozdělených podle použití na sklepy pro uchování ledu (lednic), spilkové sklepy, kde pivo ve velkých kádích kvasilo, a ležácké sklepy, kde po prokvašení se pivo zachladilo a po odčerpání sedlých kvasnic se sudovalo. Sklepy pro ukládání menších sudů a později lahví piva bývaly nejen v blízkosti pivovaru, ale také pod zámeckou budovou.\n\nV roce 1858 zdědil žamberský velkostatek i se zámkem a dvory baron Jiří Parish. Za něho byly v roce 1866 nově upraveny interiéry zámecké budovy a současně byly přestavěny a zmodernizovány hospodářské budovy na prvním nádvoří, zvláště pivovar. Pivem z panského pivovaru byli odměňováni např. hudebníci zámeckého orchestru za hudební produkce.\nPanský pivovar byl později pronajat Gottliebu Grünwaldovi. Také za jeho správy pivovar prosperoval a pivo bylo nepostradatelným nápojem pro nejrůznější příležitosti. V roce 1927 končí výroba piva v zámeckém pivovaru a o pět let později byl pivovar Charlesem Parishem pronajat jako sklad Pardubickému pivovaru. Ve 40. letech byly prostory znovu pronajaty, a to firmě pana Lehrause, který se specializoval na výrobu likérů. V květnu roku 1948 byl majetek Charlese Parishe znárodněn a zabaven Československým státem. Od 30. září 1949 byla využívána budova pivovaru dále jako sklad piva Královéhradeckého pivovaru a budova bývalé sladovny byla předána k užívání Českomoravským vinařským závodům. V roce 1950 byla vytvořena expozice městského muzea v zámku a část fondu byla deponována do prostor špýcharu bývalého pivovaru.\n\nVeškeré pivní tácky minipivovaru Žamberk\n\n\n\n"}
{"id": "220820", "url": "https://cs.wikipedia.org/wiki?curid=220820", "title": "Haploskupina", "text": "Haploskupina\n\nHaploskupina je skupina haplotypů, což jsou kombinace alel odkazujících na různá místa daného chromozómu.\n\nV genetice se zkoumají především haploskupiny chromozómu Y a mitochondriální DNA, které lze využít k analýze vývoje populací. Zatímco Y-DNA se přenáší výhradně v otcovské linii, mtDNA naopak výhradně v linii mateřské.\n\nKategorizace lidských haploskupin vychází z genetických markerů.\n\nPředpokládá se, že na zachování dané mutace určitého haplotypu se nepodílí pouze přirozený výběr. Vedle rychlosti mutace (která je odlišná pro ten který marker) se za hlavní hnací sílu populační genetiky, ovlivňující zastoupení haplotypů v dané populaci, považují genetické drifty – náhodné fluktuace ovlivněné tím, jak členové dané populace přenášeli svou DNA na další generace. Tím dochází k převaze určitého markeru. Jeho podíl v dalším průběhu buď vzroste na 100 % populace nebo z populace zcela vymizí. Ve velkých populacích s dobře fungujícím vzájemným míšením je rychlost genetických posunů běžných alel relativně nízká; v malých navzájem zkřížených populacích však k takovým změnám dochází častěji. Zjištěné variace haplotypů a jejich geografické rozložení poukazují na opakovaná populační zúžení nebo efekty zakladatele následované oddělením populací a jejich nárůstem.\nZpětně sledované linie předků nemohou odhalit genetickou různorodost starší populace: genetický drift mimo jiné znamená, že některé z variant musely zaniknout. \n\nRozšíření poznatků brání cena analýzy DNA. Časový rámec utvoření jednotlivých haplotypů a jejich geografická lokalizace je stále značně nejistá.\n\nHaploskupiny chromozómu Y lidské DNA jsou označeny písmeny v rozsahu A až R a dále jsou rozděleny pomocí čísel a malých písmen abecedy. Toto třídění bylo zavedeno konsorciem YCC (z angl. Y Chromosome Consortium – Konsorcium chromozómu Y).\n\nAdam chromozómu Y je označení muže, který byl posledním společným předkem všech dnes žijících lidí v otcovské linii.\n\nHlavní haploskupiny chromozómu Y:\n\n\n\n\n\n\n\n\n\n\n\n\n\nHaploskupiny lidské mitochondriální DNA jsou označeny následovně: \nA, \nB, \nC, \nCZ, \nD, \nE, \nF, \nG, \nH, \npre-HV, \nHV, \nI, \nJ, \npre-JT, \nJT, \nK, \nL0, \nL1, \nL2, \nL3, \nL4, \nL5, \nL6, \nL7, \nM, \nN, \nO, \nP, \nQ, \nR, \nS, \nT, \nU, \nUK, \nV, \nW,\nX, \nY,\nZ.\n\nMitochondriální Eva je označení ženy, která byla posledním společným předkem všech dnes žijících lidí v mateřské linii.\n\nHaploskupiny lze využít pro definici genetických populací, které lze navíc geograficky lokalizovat. \n\nJedno z možných rozdělení:\n\n\nHaploskupiny mitochondriální DNA jsou rozděleny do tří hlavních skupin označených písmeny L, M, N.\nLidstvo se prvně rozdělilo mezi skupiny L0 a L1. Ze skupiny L1 se vyčlenily další L skupiny, z nichž jedna, L3, se rozdělila na skupiny M a N. Skupina M patří k první migrační vlně, která opustila Afriku. Vydala se na východ podél jižního pobřeží. Její potomky lze nalézt v populacích Východní Asie, Jižní Asie, Jižní Ameriky a Austrálie, v Evropě však nikoliv. Skupina N představuje druhou migrační vlnu z Afriky, tentokráte severním směrem. Krátce na to se ze skupiny N vyčlenila skupina R. Ta sestává ze dvou haploskupin. První se vyskytuje ve Východní Asii, druhá pak v Evropě. \n\nL typ se vyskytuje u Afričanů, zvláště v subsaharské Africe.\n\nM typ představují:\n\nM1 – Etiopané.\n\nCZ – obyvatelé Sibiře; větev C – některé indiánské kmeny; větev Z – Laponci, Korejci, Číňani, část obyvatel Střední Asie. \n\nD – některé indiánské kmeny, obyvatelé Sibiře a severovýchodní Asie\n\nE – Malajci, obyvatelé Bornea, Filipínci, původní Tchajwanci, Papuánci\n\nG – obyvatelé severovýchodní Sibiře, severovýchodní Asie a Střední Asie\n\nQ – Melanésané, Polynésané, Guinejci\n\nN typ představují:\n\nA – některé indiánské kmeny, Japonci a Korejci\n\nI – 10% výskyt v Severní a Východní Evropě\n\nS – některé australské domorodé kmeny\n\nW – obyvatelé Východní Evropy, Jižní Asie a Jihovýchodní Asie\n\nX – některé indiánské kmeny, obyvatelé jižní Sibiře, Jihozápadní Asie a Jižní Evropy\n\nY – Ainové a Nivchové; 1 % u obyvatel jižní Sibiře\n\nR – velká skupina v rámci N typu. Její příslušníky lze rozdělit na Západní a Východní Eurasii. Patří sem téměř všichni Evropané a také velký počet obyvatel Blízkého Východu. Ostatní patří k některé z výše uvedených skupin patřících k N typu.\n\nPodskupiny haploskupiny R:\nB – někteří obyvatelé střední Číny, Tibeťané, Mongolové, obyvatelé Střední Asie, Korejci, indiánské kmeny, obyvatelé jižní Sibiře, Japonci, obyvatelé Jižní Oceánie\n\nF – 10 % čínské populace, 5.1 % korejské populace, 5.1 % japonské populace, 8.7 % mongolské populace, 8.3 % obyvatel chorvatského ostrova Hvar\n\nPre-HV – častá v Arábii; větev HV (větve H a V) – Západní Evropa, Blízký Východ \n\nPre-JT – vznikla na území dnešního Libanonu; vyskytuje se mezi Beduíny (25 %); větev JT (větev J a T) – Severní a Východní Evropa, Indus, Středozemí\n\nUK – častá ve Finsku, Skandinávii, baltských zemích a Středozemí\n\nOblasti specifických haploskupin Y-DNA a mtDNA se navzájem překrývají. Mutace chromozómu Y nebo mitochondriální DNA jednak neprobíhají současně, jednak je výskyt haploskupin ovlivněn sexuálním výběrem. Svou roli hraje efekt zakladatele nebo genetický drift. Všechny tyto jevy ovlivňují složení populace. Zároveň jsou důvodem, proč je nutné brát překryvy s rezervou.\n\nInformativní přehled překryvů obou typů haploskupin:\n\n\n"}
{"id": "220822", "url": "https://cs.wikipedia.org/wiki?curid=220822", "title": "DJ Manian", "text": "DJ Manian\n\nDJ Manian (Manuel Reuter) je německý DJ produkující ve stylu Dance a člen hudební skupiny Cascada. Mnoho singlů vydal pod různými pseudonymi a je členem dalších hudebních projektů jako Tune Up!, Bulldozzer, M.Y.C., Ampire a Phalanx. \nNarodil se 10.8.1978 v Německu.\n\n\n\n\n\nA 28 mix of this song has been released as a digital download.\n\n\n\n\n\n\n\nManian - Loco (2010)\n"}
{"id": "220823", "url": "https://cs.wikipedia.org/wiki?curid=220823", "title": "Alberich", "text": "Alberich\n\nAlberich je mužské křestní jméno germánského původu. Jméno je buď považováno za obdobu či zkráceninu jména Adalbert a vykládá se jako \"vznešený, nádherný, skvějící se přednostmi\", nebo se vykládá jako složenina germánských slov \"alb\" (\"elf\") a \"ric\" (\"síla\") čili tedy znamená \"náčelník elfů\". Normánská podoba jest Aubrey.\n\nPodle německého kalendáře má svátek 26. ledna.\n\n\n\n"}
{"id": "220825", "url": "https://cs.wikipedia.org/wiki?curid=220825", "title": "Malnutrice", "text": "Malnutrice\n\nMalnutrice je označení pro takový dlouhodobý stav výživy pacienta, který nepokrývá všechny jeho potřeby (příjem potravy je nedostatečný, přílišný nebo nevyvážený). Deficit se může týkat jen některých složek potravy, potom hovoříme např. o nedostatku vitamínů (hypovitaminóza) nebo aminokyselin (kwashiorkor). Deficit však může postihovat všechny důležité složky potravy, potom hovoříme o podvýživě, jejím nejtěžším stupněm je těžký rozvrat metabolizmu (marazmus).\n\n"}
{"id": "220826", "url": "https://cs.wikipedia.org/wiki?curid=220826", "title": "Diana Kobzanová", "text": "Diana Kobzanová\n\nDiana Kobzanová (* 24. března 1982 Neuburg) je česká modelka, moderátorka a do odebrání titulu také Miss České republiky roku 2001.\n\nPo zvolení Miss České republiky se koncem roku 2001 odmítla zúčastnit soutěže Miss Europe v Libanonu z důvodu strachu o svou bezpečnost. V roce 2002 se už ale zúčastnila klání Miss Universe v Portoriku. V témže roce navázala partnerský vztah s fotbalistou Martinem Jiránkem, se kterým žila až do roku 2006.\nV roce 2003 se svlékla pro pornografický časopis \"Leo\", což ji stálo korunku Miss České republiky, kterou po jejím sesazení obdržela Andrea Fišerová. Její vysvlečení mělo s ředitelem soutěže Milošem Zapletalem ještě soudní dohru. V roce 2006 a 2007 se podílela jako moderátorka reality show \"VyVolení\". V tomtéž roce se rozešla i se svým dlouholetým přítelem Martinem Jiránkem.\nNásledně v roce 2006 dostala nabídku tentokrát na rádiu Frekvence 1, kde od jara 2007 každou sobotu i neděli moderovala pořad \"Na titulní straně\". Od března 2008 moderovala každý všední den pořad \"STYL\" na Frekvenci 1. A od roku 2013 pořad Sport bar Frekvence 1. Od února 2009 moderovala na TV ÓCKO talk show \"IN-BOX\". V roce 2011 představila vlastní talk show \"Drzá Diana\", kterou moderovala až do roku 2014. V létě 2014 oznámila pracovní pauzu. Dne 2. prosince 2014 porodila v kanadském Winnipegu dceru Ellu. Dne 23.dubna 2018 se jí na Floridě narodila druhá dcera Lily. \n"}
{"id": "220827", "url": "https://cs.wikipedia.org/wiki?curid=220827", "title": "Aldo", "text": "Aldo\n\nAldo je mužské křestní jméno italského původu. Jedná se o zkrácený tvar jména \"Aldobrando\" respektive \"Aldobrand\". Vykládá se jako „ušlechtilá zbraň“.\n\nPodle českého kalendáře má svátek 21. listopadu.\n\n\n"}
{"id": "220828", "url": "https://cs.wikipedia.org/wiki?curid=220828", "title": "Jan Grmela", "text": "Jan Grmela\n\nJméno Jan Grmela nese více lidí:\n\n"}
{"id": "220829", "url": "https://cs.wikipedia.org/wiki?curid=220829", "title": "Erdinger (pivo)", "text": "Erdinger (pivo)\n\n\nTato světlá bílá piva se dokváší v lahvích a jsou vařená podle Reinheitsgebot.\n\n\n"}
{"id": "220845", "url": "https://cs.wikipedia.org/wiki?curid=220845", "title": "Roš chodeš", "text": "Roš chodeš\n\nRoš chodeš ( , doslova „hlava měsíce“) je označení pro první den židovského měsíce. Užívá se též slova novoluní. Jeho slavení je příkazem z Tóry a datuje se od prvního dne měsíce nisan, který byl čtrnáctý den před odchodem židů z Egypta. Stalo se tak poté, co Bůh přikázal Mojžíšovi, aby vyhlásil novoluní.\n\nVelký význam měl Roš chodeš zejména v dobách existence Chrámu. Správné určení novoluní je totiž nezbytným předpokladem, že veškeré svátky a slavnosti přikázané Hospodinem v Tóře proběhnou přesně ve stanovený čas – \"mo'ed\". Ustanovení novoluní tedy nebylo rozhodně bráno na lehkou váhu.\n\nV dobách Chrámu vyhlašoval Roš chodeš nejvyšší rabínský soudní dvůr – Sanhedrin. Vyhlašoval jej na základě svědectví alespoň dvou důvěryhodných svědků, kteří se dostavili do Chrámu, když spatřili první srpek nového měsíce, po uplynutí 29 dnů od minulého Roš chodeš. Svědkové byli vyslechnuti a byli-li způsobilí a jejich svědectví shledáno důvěryhodným, byl ten den vyhlášen za začátek nového měsíce a v Chrámu byly přineseny předepsané oběti. Zpráva o vyhlášení nového měsíce byla z Chrámu co nejrychleji předávána dál do všech míst v Izraeli. V případě, že se svědkové během 30. dne měsíce nedostavili (mohlo se tak stát například díky špatným povětrnostním podmínkám), musel Sanhedrin vyhlásit Roš chodeš až následující den. Později se v Izraeli prosadil názor, že se Roš chodeš bude slavit vždy 30. den měsíce a svědkové potvrdí nález srpku měsíce až dodatečně, když se svědkové nedostavili, slavil se i den následující.\n\nVe 4. století byla situace v Izraeli pro židy velmi špatná a babylónské židovstvo získávalo stále větší autoritu. Patriarcha Hilel II. stál před osobním rozhodnutím ponechat si významnou funkci ve svých rukách (a riskovat, že se určování novoluní dostane do problémů), nebo se této funkce vzdát a tím ustanovení novoluní zachránit. Tehdy došlo k fixaci kalendáře a od té doby se Roš chodeš vyhlašoval na různých místech, nejen v Jeruzalémě. Hilelovo rozhodnutí bylo později historiky ohodnoceno jako velmi prozíravé. Během fixace zároveň byly provedeny určité úpravy, takže například Jom kipur nemůže nikdy připadnout na neděli apod.\n\nNěkteré měsíce mají dva, jiné jeden den novoluní. Obecně platí pravidlo, že plné měsíce mají 30 dní, zkrácené 29. Plnými měsíci jsou vždy tišri, ševat, nisan, sivan, av – tedy měsíce s významnými svátky. Je to pozůstatek starověkého jeruzalémského zvyku, kde bylo zvykem slavit 30. den končícího měsíce jako Roš chodeš s nadějí, že nezbytní svědkové novoluní dorazí včas. Kvůli drobným korekcím mohou být plnými měsíci i chešvan a kislev.\n\nRoš chodeš měsíce \"tišri\" se neslaví ani neohlašuje, namísto toho se 1. (a 2.) tišri slaví svátek Roš ha-šana. Následné požehnání měsíce se ale v tišri provádí stejně jako v jiných měsících.\n\nV dobách existence Chrámu se o Roš chodeš přinášely kromě pravidelných obětí i předepsané přídavné oběti, kterými započalo následující počítání. Po zničení Chrámu byly tyto oběti nahrazeny modlitbou (Musaf).\n\nHlavním rysem synagogální liturgie je recitace zkráceného (tzv. polovičního) Halelu a čtení z Tóry (Numeri 28, 1-15) pro čtyři osoby. Během ranní modlitby si věřící pokládají tfilin jako ve všední den, před přídavnou modlitbou pro novoluní si je ovšem sundavají. Na Roš chodeš se také nevztahují zákazy týkající se práce – je dovoleno nakupovat, zapalovat oheň i cestovat; neuplatňují se ani omezení předepsaná pro „všední den svátku“ (chol ha-mo'ed). Oproti běžnému všednímu dnu je však zakázáno se postit a z liturgie se vypouštějí modlitby vyjadřující pokání a starost (tachanun, viduj, Žalm 20).\n\nPřipadne-li Roš chodeš na šabat, platí zákaz práce jako o šabatu. Během ranní modlitby se čte poloviční halel a v synagoze se čte ze dvou svitků Tóry: z prvního čte sedm volaných týdenní oddíl pro příslušný šabat a z druhého maftir výše zmíněný oddíl o obětech pro Roš chodeš následovaný speciální haftarou. Přídavná modlitba (musaf) se čte ve verzi, která zmiňuje přídavné oběti pro šabat i pro Roš chodeš.\n\nV pravidelných denních i šabatových modlitbách (nikoli ovšem v musafu) se během Amidy přidává odstavec \"Ja'ale ve-javo\" (Nechť vstane a přijde). Tentýž text se přidává i do Birkat ha-mazon (požehnání po jídle). Do všedních i šabatových modliteb se zařazuje Žalm 104, přesné umístění v liturgii se v různých tradicích liší. Bývá zvykem po bohoslužbě popřát „chodeš tov“ - dobrý měsíc.\n\n\n"}
{"id": "220855", "url": "https://cs.wikipedia.org/wiki?curid=220855", "title": "Liberec-Horní Růžodol (nádraží)", "text": "Liberec-Horní Růžodol (nádraží)\n\nLiberec-Horní Růžodol je nádraží, které se nachází v liberecké čtvrti Horní Růžodol. Prochází tudy trať 086 z Liberce do České Lípy. V provozu je již od 17. září 1900.\n\nČervená cihlová nádražní budova je vystavěna ve shodném stylu jako další nádražní budovy na trati – např. v Jablonném v Podještědí či v Mimoni. Budova je dnes v havarijním stavu a nutným řešením je rekonstrukce. Vlastník budovy, České dráhy, ji chce nabídnout k prodeji.\n\nUvnitř budovy jsou vybudovány byty pro zaměstnance Českých drah. Čekárna i osobní pokladna jsou již uzavřeny, ve stanici se nachází dopravní kancelář s výpravčím. Výpravčí obsluhuje i jedno ze stavědel, druhé má na starost signalista.\n\nZ nádraží vychází vlečka vedená do areálu podniku \"Magna\", dříve z něj vycházela i vlečka do areálu místních jatek, ta je však dnes již zrušena a snesena.\n\nNedaleko se nachází stanice libereckých tramvají \"Janův Důl\" a stanice libereckých autobusů MHD \"Husitská\".\n\nV současné době zde staví jen osobní a spěšné vlaky \"Liberec – Česká Lípa – Děčín\". Rychlíky \"Liberec – Ústí nad Labem\", které zde dříve stavěly, nyní stanicí projíždějí.\n\n"}
{"id": "220857", "url": "https://cs.wikipedia.org/wiki?curid=220857", "title": "Minato (Tokio)", "text": "Minato (Tokio)\n\nMinato (: 港区, \"Minato-ku\") je jednou z 23 (speciálních) čtvrtí města Tokio v Japonsku. V roce 2005 mělo Minato 175 467 obyvatel a hustotu osídlení 8 627 ob./km². Jeho celková rozloha je 20,34 km².\n\nNa území Minata se nachází 49 ambasád. Sídlí zde i mnoho významných společností, např. Animax, Dentsu, Fuji Xerox, Mitsubishi Heavy Industries, Ltd. a Mitsubishi Motors Corporation, Morinaga & Co., Ltd. a Morinaga Milk Industry Co. Ltd., NEC Corporation, Nippon Television, Sony a Toshiba.\n\nMinato se nachází jihozápadně od Císařského paláce a sousedí s čtvrtěmi Čijoda, Čúó, Kótó (v Odaibě), Šinagawa, Šibuja a Šindžuku.\n\nMinato vzniklo 15. března 1947 spojením čtvrtí Akasaka, Azabu a Šiba.\n\n\n\n"}
{"id": "220860", "url": "https://cs.wikipedia.org/wiki?curid=220860", "title": "Ludvík XVIII.", "text": "Ludvík XVIII.\n\nLudvík XVIII. (17. listopadu 1755 – 16. září 1824) byl francouzský král, vnuk Ludvíka XV., bratr popraveného Ludvíka XVI. a svého nástupce Karla X., příslušník královského rodu Bourbonů.\n\nVyrůstal ve Versailles na dvoře Ludvíka XV. ve stínu svého staršího bratra, následníka trůnu (dauphina) Ludvíka XVI. Po narození dostal titul vévoda z Provence a po smrti svého dědečka Ludvíka XV. v roce 1774 dostal titul „Monsieur“, náležící nejstaršímu královu bratrovi.\n\n14. května 1771 se ve Versailles oženil s Marií Josefínou Savojskou, dcerou sardinského krále Viktora Amadea III. a Marie Antonie Bourbonské. Jejich manželství zůstalo bezdětné.\n\nPatřil ke konzervativní skupině monarchistů, kteří si nepřáli, aby Ludvík XVI. ustupoval zastáncům ústavy. V roce 1789 se dokonce zapletl do přípravy státního spiknutí, které chtělo sesadit umírněného Ludvíka XVI. z královského trůnu. Vévoda z Provence měl následně vládnout Francii jako regent. Spiknutí však bylo odhaleno. Vévoda uprchl v roce 1791 z Francie a cestoval po celé Evropě, kde hledal spojence v boji proti revoluci. Pobýval ve Vestfálsku, Veroně, ale i v Kuronsku (v Rusku) a v Anglii. Po smrti svého královského bratra nejprve uznal nárok králova syna, desetiletého Ludvíka XVII. na trůn a prohlásil se za následníka trůnu; po jeho smrti v roce 1795 se prohlásil za krále Ludvíka XVIII. Republikánská vláda Francie však jeho nároky neuznala.\n\nDiplomatickými cestami se zapojil do boje proti Francouzské republice a následně proti Napoleonu Bonapartovi. Po první porážce císaře Napoleona I. (v bitvě u Lipska v říjnu roku 1813) se stal oficiálně na několik měsíců králem. Následně se Bonaparte vrátil z Elby a Ludvík uprchl do Gentu. Po Napoleonově porážce v bitvě u Waterloo v červnu roku 1815 se vrátil na svůj toužebně očekávaný trůn.\n\nBěhem své vlády v letech 1815–1824 nejprve nevystupoval jako konzervativní monarchista. Do svých služeb povolal například bývalého Napoleonova ministra zahraničí Talleyranda. Následně však restauroval monarchii do podoby před revolucí v roce 1789. Politiky, kteří v Konventu hlasovali v roce 1793 pro smrt krále, poslal do vyhnanství. Opustit vlast museli například bývalí konzulové J. E. Sieyes nebo R. Ducos.\n\nLudvík XVIII. zemřel 16. září roku 1824. Pochován byl v Bazilice Saint-Denis, místě posledního odpočinku francouzských králů. Protože zemřel bezdětný, vlády se po jeho smrti ujal jeho bratr Karel X.\n\n\n"}
{"id": "220872", "url": "https://cs.wikipedia.org/wiki?curid=220872", "title": "Tune Up!", "text": "Tune Up!\n\nTune Up! je německá hudební skupina produkující ve stylu Dance, je složená z DJ Maniana a Yanna Pfeiffera (známého jako Yanou), takže je to to samé složení jako Cascada. Původně byl členem ještě Markus Beilke, známý pod pseudonymem Triffid, ale ten skupinu brzy po vzniku opustil. Skupina je známá především pro své písně Ravers Fantasy, Bass Test, Feel Fine nebo Bounce nahranou společně s Another Day, které je velmi populární na YouTube.\n\nSkladby:\n\n\n"}
{"id": "220875", "url": "https://cs.wikipedia.org/wiki?curid=220875", "title": "Pivovar Braník", "text": "Pivovar Braník\n\nPivovar Braník nebo také Branický pivovar je pražský pivovar, jehož asi pětihektarový areál byl původně v majetku společnosti ING Real Estate Development a nyní je ve vlastnictví akciové společnosti Braník Pivovar, jejímž jediným akcionářem je Michal Mareš. Tento pivovar ukončil výrobu v lednu roku 2007. Výroba byla převedena do smíchovského Pivovaru Staropramen. Nicméně vlastní budova Branického pivovaru je společně s nedalekými Branickými ledárnami zajímavou a architektonicky cennou stavební i technickou památkou v novorenesančním a secesním architektonickém stylu\n\nPivovar založili roku 1898 pražští sládci, \"\"aby v Praze nový, ve velikém slohu a co nejmoderněji založený, se sladovnou spojený pivovar zřídili\"\". Nový pivovar nesl název Společenský pivovar pražských sládků a byl postaven za pouhých 14 měsíců, takže 5. září roku 1900 již mohla být vystavena první várka lahodného moku.\n\nAutorem prvního znaku Společenského pivovaru pražských sládků v Braníku byl Mikoláš Aleš. Vyšel přitom ze znaku se svatým Václavem a dvěma anděly, který českým sladovníkům udělil císař Karel IV. Velký barevný Alšův znak, který se stal ochrannou známkou pivovaru, můžeme dodnes vidět na jeho původním místě – na hvozdě sladovny pivovaru Braník. Po roce 1989 byl polychromovaný sv. Václav dlouhou dobu na všech etiketách celého sortimentu (pivo Sládek, desítka i ležák světlý).\n\nV posledních několika desítkách let se v Branickém pivovaru vařila pouze dvě piva:\nDále zde licenčně vařili značky typu Sapporo a další.\n\nO budoucnosti zdejšího areálu ještě není zcela rozhodnuto. Společnost ING Real Estate Development zde v roce 2007 plánovala rezidenční výstavbu s potřebnou občanskou vybaveností.\n\nJedním ze zdejších sládků byl i Karel Viktora, rodák z Ledče na Sázavou, kde kdysi v místním pivovaru začínal.\n\nKatalog pivních tácků pivovaru Braník\n\n"}
{"id": "220876", "url": "https://cs.wikipedia.org/wiki?curid=220876", "title": "Árón (prorok)", "text": "Árón (prorok)\n\nÁrón nebo také Áron (hebrejsky אַהֲרֹן \"Aharon\") byl starozákonní prorok a první židovský velekněz. Pocházel z kmene Lévi, byl bratrem Mojžíše, jeho otec se jmenoval Amram, matka Jochebed a sestra Mirjam.\n\nÁron podobně jako Mojžíš konal zázraky svou holí. Když Mojžíš pobýval na hoře Sinaji, Áron se provinil zhotovením modly zlatého telete. Během vysvěcení získal od Mojžíše náprsník s kameny, reprezentujícími kmeny Izraele, a posvátné věštecké kameny Urim a Thummim.\n\nZemřel ve věku 123 let na hoře Hor.\n\n"}
{"id": "220877", "url": "https://cs.wikipedia.org/wiki?curid=220877", "title": "Alois Dryák", "text": "Alois Dryák\n\nAlois Dryák (24. února 1872 Olšany u Kladna – 6. června 1932 Praha) byl český architekt první třetiny 20. století.\n\nMěšťanskou školu navštěvoval v Pcherách a od roku 1886 studoval v Praze na umělecko-průmyslové škole. Spolu s Bedřichem Bendelmayerem patřil na speciálce pro dekorativní architekturu k nejlepším žákům profesora Bedřicha Ohmanna. Působil jako asistent na středních odborných školách a na umělecké akademii. Byl aktivním sokolem a měl zájem o věci veřejné. Roku 1896 se podílel na protestní akci proti bourání Starého města pražského, tzv. Bestia Triumphans. Na Letenské pláni každý čtvrtý rok navrhoval architekturu sletových stadionů s dřevěnými konstrukcemi. Jeho první atelier společný s Bendlmayerem se nacházel na Moráni pod Karlovým náměstím.\n\nV Praze Dryák bydlel na Letné v ulici Nad štolou Rudolfovou, kde si založil vlastní atelier. Oženil se roku 1912 a o dvanáct let později se přestěhoval do vlastní vily na Ořechovce v Západní ulici čp. 489.\n\n\nAlois Dryák je autorem architektonického řešení dvou z nejznámějších pražských pomníků: pomníku svatého Václava a pomníku Františka Palackého.\n\nO postavení pomníku Františka Palackého začalo pražské zastupitelstvo uvažovat ihned po jeho smrti v roce 1876. Soutěž na pomník byla vypsána až v roce 1897. Této soutěže se směli účastnit jen čeští sochaři. Podáno bylo 14 návrhů. Do finále postoupily návrh sochaře Ladislava Šalouna a architekta Aloise Dlabače a návrh sochaře Stanislava Suchardy a architekta Aloise Dryáka. Základní kámen pomníku byl položen v roce 1898 při příležitosti stých narozenin Františka Palackého. V roce 1901 byl určen jako vítězný projekt pomník Suchardův a Dryákův. O umístění tohoto pomníku se diskutovalo, protože pomník nebylo možné umístit do osy mostu. Sám Sucharda navrhoval umístit pomník před Rudolfinum proti dnešnímu Mánesovu mostu. Stavba byla zahájena v roce 1909, žulový sokl na betonové konstrukci byl dokončen v roce 1910. V následujícím roce byly osazeny sochy (kamenná socha Palackého a bronzové sochy alegorických skupin Pohanství / Husitství, Útisk / Vzdor, Historie vypráví, Vítězná Vlast). Na tvorbě soch se účastnil též sochař Josef Mařatka. Pomník byl odhalen 1. července 1912. Pomník byl během německé okupace odstraněn a v letech 1947–1950 obnoven.\n\nNa Václavském náměstí stála v letech 1678–1878 socha svatého Václava. V souvislosti se stavbou Národního muzea navrhl architekt Josef Schulz zakomponovat před vstup do muzea nový pomník tohoto světce (původní pomník byl přemístěn v roce 1879 na Vyšehrad). V roce 1894 byla vypsána soutěž, které se rovněž směli zúčastnit pouze čeští sochaři. První cena nebyla udělena a oceněny byly návrhy J. V. Myslbeka (který se problematikou pomníku sv. Václava zabýval již od roku 1886 na základě objednávky ministerstva kultu a vyučování.) a Bohuslava Schnirche. V roce 1895 byl vybrán k realizaci návrh Myslbekův (údajně i díky vlivu Josefa Hlávky). Architektonickou podobu prvního návrhu pomníku vypracoval Friedrich Ohmann. V roce 1904, po odchodu Ohmanna do Vídně, převzal tuto úlohu jeho žák Alois Dryák. Podoba pomníku se postupně vyvíjela, měnilo se ošacení sv. Václava, byly doplněny sochy čtyř světců namísto osmi reliéfů. Měnilo se rovněž plánované umístění pomníku. Bylo navrhováno umístění v dolní části Václavského náměstí, umístění na úrovni křižovatky s Mariánskou ulicí (dnes Opletalova ulice). Dále bylo navrhováno umístění do dnešních Čelakovského sadů (tedy vedle Národního Muzea) nebo na Hradčany. Dryák nechal zhotovit maketu pomníku, kterou umisťoval do navrhovaných lokalit, aby bylo možné posoudit nejlepší možnou variantu. Tento \"pojízdný pomník\" byl i předmětem posměchu, dnes je ale běžně používanou metodou pro volbu nejvhodnějšího umístění. Dekorativní výzdobu soklu pomníku vypracoval Celda Klouček. Mezi oběma umělci došlo v roce 1911 k rozkolu kvůli názoru na míru výzdoby pomníku. Pomník byl realizován v letech 1912–1924. Nejprve byl v roce 1912 odhalen bez soch dalších světců, ty byly doplněny až v roce 1924.\n\n\n\n\n\n"}
{"id": "220879", "url": "https://cs.wikipedia.org/wiki?curid=220879", "title": "Modrac", "text": "Modrac\n\nModrac ( ) je přehradní nádrž v Bosně a Hercegovině (entita Federace Bosny a Hercegoviny, Tuzlanský kanton). Větším dílem se rozkládá na území opčiny Lukavac, jeho části ale zasahují i do opčin Tuzla a Živinice. Je dlouhé 12 km a ve své prostřední části pak široké 700 m s největší hloubkou 14 m.\n\nVzniklo umělou cestou postavením hráze na řece Spreča, která jezerem protéká.\n\nJezero a jeho pláže přitahují mnoho turistů a je tak zdrojem příjmů z turistického ruchu pro místní ves Prokosovići. Pláže kolem jezera jsou dlouhé 1500 m a kolem nich se nacházejí další různá zařízení, jako hotely, motely, kavárny, restaurace a sportoviště. Na jezeře se konají závody ve sportovním rybaření.\n"}
{"id": "220883", "url": "https://cs.wikipedia.org/wiki?curid=220883", "title": "Martináčovití", "text": "Martináčovití\n\nMartináčovití (\"Saturniidae\") je čeleď motýlů. Patří k největším motýlům na území ČR. Známým druhem je martináč hrušňový.\n\nCharakteristickým znakem dospělých samečků jsou dvojitě hřebenitá tykadla, která jsou schopna zachytit pach (feromony) samičky na vzdálenost i několika kilometrů. Na křídlech mají různobarevné kresby, které slouží jako mimikry, barevná i průsvitná oka, sloužící ke zmatení nebo odstrašení nepřítele. Tělíčko je hustě ochlupené. Dospělec (imágo) má zakrnělý sosák. Housenky mají na těle výrůstky a bradavky s chlupy.\n\nPrávě kvůli zakrnělému sosáku nemůže dospělec přijímat potravu a délka jeho života je velmi krátká (maximálně čtyři až pět dní). Patří mezi noční motýly. Polyfágní housenky žijí na bylinách, křovinách i stromech (na ovocných stromech občas škodí). Housenky martináčů se kuklí v zámotcích z jemného a pevného hedvábného vlákna. Některé asijské druhy jsou právě pro toto vlákno chovány uměle.\n\nMotýli této čeledi jsou rozšířeni po celém světě včetně ČR.\n\nNa jižní Moravě a jižním Slovensku se vyskytuje největší evropský motýl (rozpětí křídel až 15 cm) martináč hrušňový (\"Saturnia pyri\" Den. et Schiff.). Jeho housenky žijí hlavně na ovocných stromech. V listnatých lesích žije menší a světlejší martináč habrový (\"Eudia pavonia\" L.).\n"}
{"id": "220884", "url": "https://cs.wikipedia.org/wiki?curid=220884", "title": "PCP", "text": "PCP\n\nZkratka PCP může znamenat:\n"}
{"id": "220885", "url": "https://cs.wikipedia.org/wiki?curid=220885", "title": "Park Šiba", "text": "Park Šiba\n\nPark Šiba ( 芝公園 – \"Šiba-kóen\") je veřejný park v tokijské čtvrti Minato založený kolem chrámu Zódžódži.\n\nLeží mezi magistrátními budovami a Tokyo Tower. Mnoho cestiček vedoucích parkem poskytuje skvělý výhled na Tokyo Tower. Proto je park populárním místem zamilovaných a často se objevuje ve filmech a televizních pořadech.\n\nNacházela se zde tokijská rezidence významného skotského obchodníka Thomase Glovera.\n"}
{"id": "220887", "url": "https://cs.wikipedia.org/wiki?curid=220887", "title": "Carl Robert Jakobson", "text": "Carl Robert Jakobson\n\nCarl Robert Jakobson (též pseudonymem Linnutaja, 26. července 1841 – 19. března 1882) byl estonský národní buditel, spisovatel, novinář a pedagog.\n\nPodobizna Carla Roberta Jakobsona byla vyobrazena na líci bankovky 500 estonských korun.\n\n"}
{"id": "220889", "url": "https://cs.wikipedia.org/wiki?curid=220889", "title": "Jakobson", "text": "Jakobson\n\nPříjmení Jakobson nebo Jacobson může znamenat:\n\n"}
{"id": "220891", "url": "https://cs.wikipedia.org/wiki?curid=220891", "title": "Cameron Diaz", "text": "Cameron Diaz\n\nCameron Michelle Diaz (přechýleně \"Diazová\"; * 30. srpna 1972, San Diego, Kalifornie, USA) je americká modelka a herečka několikrát nominovaná na Zlatý glóbus. Mimo jiné je známa např. z filmů \"Maska\" (1994), \"Něco na té Mary je\" (1998), \"Svatba mého nejlepšího přítele\" (1997) nebo \"Charlieho andílci\" (2000). Dabovala princeznu Fionu ve filmech o \"Shrekovi\" (2001-10). Mezi její další filmové počiny patří \"Gangy New Yorku\" (2002) , \"Prostě sexy\" (2002), \"Zná ji jako svý boty\" (2005), \"Zelený sršeň\" (2011), \"Zkažená úča\" (2011) a \"Jedna za všechny\" (2014). Jedná se o druhou americkou herečku (po první Julii Robertsové), která patří do tzv. Hollywoodského dvacetimiliónového klubu ($20 Million Club). Stala se jí na podkladě honoráře k filmu \"\" (2003).\n\nCameron Diaz je dcerou kubánského Američana a anglo-germánské matky. Narodila se jako mladší ze dvou sester v San Diegu v Kalifornii. Její starší sestra se jmenuje Chimene. Jejich matka Billie Joan rozená Early je obchodní zástupkyně a její otec Emilio Diaz Luis pracoval pro ropné společnosti Unocal Kalifornie po více než 20 let jako terénní gauger. Později se Cameron Diaz přestěhovala do Long Beach a navštěvovala tamní polytechniku.\n\nV 16 letech odešla z domova díky výhře v modelingovém konkurzu, přičemž získala smlouvu od společnosti Elite Model Management a pět let strávila cestováním po světě. Během cest žila na mnoha místech - v Mexiku, Japonsku, Austrálii, Maroku i v Paříži a pracovala pro množství firem, z nichž nejznámější byla Calvin Klein. V 17 letech se objevila na obálce časopisu Seventeen. Od modelingu se postupně dostala k filmu - poprvé si zahrála ve filmu \"Ona není anděl\" vě věku 19 let. S téměř žádnou hereckou zkušeností chodila na lekce herectví a hned poté byla obsazena do role Tiny Carlyle ve filmu \"Maska\", který se stal jedním z nejúspěšnějších filmů roku 1994. Za roli byla nominována na několik filmových cen MTV a stala se sexuálním symbolem.\n\nDiaz další tři roky postupně nabírala herecké zkušenosti ve spíše nízkorozpočtových nezávislých snímcích \"Poslední smích\", \"Hlava nad vodou\", \"Pád Minnesoty\" a \"Ona je jedna\". Měla naplánovanou roli ve filmu \"Mortal Kombat\", ale při natáčení si zlomila ruku a musela odstoupit. Po této pauze se jí naskytla příležitost zahrát si ve filmech \"Svatba mého nejlepšího přítele\" a \"Méně obyčejný život\", jež měly oba premiéru roku 1997. Ve filmu \"Svatba mého nejlepšího přítele\" dokázala být svým hereckým výkonem rovnocennou partnerkou Julii Robertsové, což ji okamžitě posunulo mezi hollywoodskou hereckou elitu. Následující rolí ve filmu \"Něco na té Mary je\" už pouze potvrdila svůj talent. Stala se jednou z nejžádanějších hereček Hollywoodu a byla čtyřikrát nominována na Zlatý glóbus za nejlepší ženskou hlavní a vedlejší roli. Získala pozitivní kritiku za roli ve filmu \"V kůži Johna Malkoviche\", za kterou získala nominaci za nejlepší herečku ve vedlejší roli na Zlatý glóbus, Cenu Britské Akademie filmového a televizního umění (cena BAFTA) a ocenění SAG Award. V letech 1998 až 2000 vystupovala v mnoha filmech například \"Věci, které můžeš vyslovit jen tím, že se na ni podíváš\", \"Very bad Things\"\", Any Given Sunday\" a úspěšné adaptaci v Charlieho andílcích. Roku 2001 vyzískala cenu Zlatý glóbus, cenu BAFTA a Critics' Choice Award za nejlepší herečku ve vedlejší roli a cenu Amerického filmového institutu za film \"Vanilkové nebe\". Může se chlubit i úspěšným dabingem princezny Fiony ve Shrekovi.\n\nČtvrtou nominaci na Zlatý glóbus obdržela roku 2003 za Scorseseho film Gangy v New Yorku a stala se třetí herečkou (po Julii Roberts), která vydělala 20 miliónů dolarů za roli v \"\".\n\nV roce 2005 si zahrála po boku Toni Collette a Shirley MacLaine ve filmu \"Zná ji jako svý boty\", který byl založený na stejnojmenné novele od Jennifer Weiner. Následovala komedie Prázdniny po boku Kate Winslet, Juda Lawa a Jacka Blacka. Film obdržel mix kritiky, ale vydělal přes 205 milionů dolarů. Údajně vydělala 50 milionů dolarů v průběhu jednoho roku konče červnem 2008 rolí ve filmu \"Mejdan v Las Vegas\" a pokračování Shreka. Rok 2009 ji zastihl v roli ve filmu \"My Sister`s Keeper\" and \"The Box\"\n\nV roce 2010 ji magazín Forbes zařadil na 60. místo mezi sto nejbohatších hispánských ženských celebrit. V roce si zahrála novinářku ve filmu \"Zelený sršeň\" a měla hlavní roli ve \"Zkažené úče.\" S Tomem Cruisem se objevila ve filmu \"Zatím spolu, zatím živí.\"\n\nV roce 2012 hrála ve hvězdně obsazené komedii \"Jak porodit a nezbláznit se\". Dále se objevila ve filmu \"Gambit,\" který se u kritiky nesetkal s úspěchem. O rok později se objevila pouze ve filmu \"Konzultant\", ve kterém si zahrála roli patologické lhářky a sociopata.\n\nS Leslie Mann a Kate Upton si zahrála ve filmu \"Jedna za všechny\". Dále se objevila s Jasonem Segelem v komedii \"Sex Tape\". V roce 2013 vydala knihu o životním stylu \"The Body Book: Feed, Move, Understand and Love Your Amazing Body',\" která se umístila na druhém místě v žebříčku bestsellerů \"The New York Times.\" Druhou knihu s názvem \"The Longevity Book: The Science of Aging, the Biology of Strength, and the Privilege of Time\" vydala v červnu roku 2006. \n\nPo filmu \"Annie\" si Cameron Diaz dala hereckou přestávku, v roce 2018 prohlásila, že „nedělá doslova nic“ a že je v důchodu. Po herecké kariéře se jí prý nestýská: „Jsem Pánem svého času“, řekla pro novináře.\n\nVeřejně schvalovala Al Gorea v průběhu roku 2000, nosila na sobě tričko s nápisem \"Nebudu hlasovat pro syna Bushe!\" a zároveň potřebovala propagační návštěvy pro Charlieho andílky. Také byla spojována s iráckými a afghánskými veterány z Ameriky (IAVA), první a největší neziskovou organizací pro veterány z války v Iráku a Afghánistánu, a mluvila jako obhájce vojenských rodin. Dne 15. dubna 2008 jí zemřel ve věku 58 let otec Emilio Diaz na zápal plic.\n\nDlouhou dobu chodila s producentem Carlose de la Torre, hercem Mattem Dillonem, hercem/zpěvákem Jaredem Letou, hercem/zpěvákem Justinem Timberlakem a baseballovou hvězdou Alexem Rodriguezem. V lednu 2015 se provdala za muzikanta Benjiho Maddena, 17 dní po jejich zasnoubení. Dne 3. ledna 2020 oznámili narození jejich dcery Raddix Madden.\n"}
{"id": "220896", "url": "https://cs.wikipedia.org/wiki?curid=220896", "title": "Párty hry", "text": "Párty hry\n\nPárty hry jsou hry, které mají společných několik vlastností, jež jsou vhodné pro zábavu ve středně velké společnosti.\n\n\n"}
{"id": "220899", "url": "https://cs.wikipedia.org/wiki?curid=220899", "title": "Chantal Poullain", "text": "Chantal Poullain\n\nChantal Poullain (* 17. srpna 1956 Marseille) je česko-francouzská divadelní a filmová herečka. Vystudovala divadelní akademii v Ženevě, poté studovala v Anglii, hrála v několika francouzských a švýcarských televizních filmech.\n\nByla vdaná za Bolka Polívku, se kterým má syna Vladimíra Polívku. V České republice bydlela v Brně, nyní žije v Praze.\n\nJe zakladatelkou a prezidentkou nadace \"Archa Chantal\".\n\nOd osmdesátých let se společně s Bolkem Polívkou objevovala na scéně Divadla Na Provázku v legendární inscenaci Šašek a královna, se kterou se představili i na řadě zahraničních scén. Od roku 1993 byla tato hra uváděna na scéně Divadla Bolka Polívky. Hostovala v Klicperově divadle v Hradci Králové v představení \"Romeo a Julie\", \"Antilopa\" a \"Mistr a Markétka\". V pražském Divadle Ungelt účinkovala ve hrách \"Hra o manželství, Šest tanečních hodin v šesti týdnech, Na vaše riziko!\" a \"Kurtizána\". V lednu 2017 nastoupila do inscenace \"The Naked Truth – Odhalená pravda\", která vznikla v koprodukci Divadla Bolka Polívky a společnosti StageArtCz.\n\nV letech 2010-2013 koncertovala po České republice se šansonovým projektem za doprovodu kapely saxofonisty Štěpána Markoviče.\n\n\n\n\n"}
{"id": "220900", "url": "https://cs.wikipedia.org/wiki?curid=220900", "title": "Vadí nevadí", "text": "Vadí nevadí\n\nVadí nevadí je párty hra, která vyžaduje nejméně dva hráče. \n\nNěkterý z hráčů začne tím, že se jiného hráče zeptá nějakou otázku \"na tělo\" a také se zeptá \"Vadí nebo nevadí?\". Pokud ten odpoví nevadí, musí zároveň zodpovědět otázku. Pokud vadí, pak musí obvykle splnit nějaký úkol. V některých formách může místo úkolu odevzdat fant, nejčastěji v podobě kusu oblečení, které pak vloží do pytle.\n\nV druhé fázi se fanty vykupují. Hráči si nechávají kolovat pytel, naslepo uchopí předmět v pytli a zeptá se do pléna: \"co má udělat ten, koho fant teď držím v ruce?\". Když se všichni shodnou na úkolu, hráč vytáhne fant z pytle, a hráč kterého je vytažený předmět musí úkol splnit. Pokud odmítne, fant se vrací zpátky do pytle a pokračuje se dál.\n\nSlovo fant, se objevilo v Jungmannově slovníku v roce 1835 ve slovníku jako slovo cizí. Poznámky hovoří o tom, že se jedná o hru o základy, což je staré slovo pro vklad. Ještě dříve (roku 1817) jej použil Jan Hýbl ve svém časopise v článku Vykupování zástav při hrách a zavedl náhradu za \"hra v fant\" jako \"hra v zástavu\".\n"}
{"id": "220902", "url": "https://cs.wikipedia.org/wiki?curid=220902", "title": "Flaška", "text": "Flaška\n\nFlaška je párty hra pro dva a více hráčů.\n\nHráči sedí v kruhu a doprostřed se položí prázdná láhev. Začínající hráč láhev roztočí a ta na někoho po zastavení ukáže hrdlem. Ten, kdo točil, a ten, na koho láhev ukázala, musí splnit nějaký úkol anebo zodpovědět otázku. Pokud nesplní (neodpoví), musí dát fant nebo se napít. V některých verzích hry si po nesplnění úkolu musíte sundat část oblečení.\n\nHru je možné hrát i za pomoci počítače či mobilního telefonu (např. aplikace pro systém Android). V některých typech si hráči vymýšlí vlastní úkoly a otázky, v jiných se berou náhodně z databáze.\n"}
{"id": "220903", "url": "https://cs.wikipedia.org/wiki?curid=220903", "title": "Ladislav Zajíček", "text": "Ladislav Zajíček\n\nLadislav Zajíček (elzet) (21. června 1947 – 8. prosince 2001) byl hudebník, novinář, spisovatel, osobnost českého internetu a propagátor počítačů.\n\nV roce 1977 založil Sekci mladé hudby (SMH), vedl časopis \"Kruh\", vydával knihy s hudební tematikou, pořádal koncerty, přednášky, kurzy, videoprojekce a další. Oblíbeným místem byla Baráčnická rychta v Praze na Malé Straně.\n\nPo zákazu SMH v roce 1985 se Ladislav Zajíček začal věnovat počítačům (a později také internetu). Po roce 1989 založil a vedl časopis \"Bajt\", později internetový magazín News on 'Net (Netem.cz). Díky internetu také po 25 letech vypátral svoji dceru žijící v Americe.\n\n\n"}
{"id": "220909", "url": "https://cs.wikipedia.org/wiki?curid=220909", "title": "No Name (rozcestník)", "text": "No Name (rozcestník)\n\nNoname má více významů:\n\n"}
{"id": "220914", "url": "https://cs.wikipedia.org/wiki?curid=220914", "title": "Livingston (Montana)", "text": "Livingston (Montana)\n\nLivingston je město v okrese Park County ve státě Montana, USA. Populace při sčítání lidu v roce 2000 činila 6851 obyvatel. Livingston je okresním městem. Nachází se v jihozápadní Montaně, na řece Yellowstone River, severně od Yellowstonského národního parku.\n\nLivingston se nachází na zeměpisných souřadnicích (45,658840; -110,563718) v nadmořské výšce 4530 stop (1380 metrů).\n\nPodle agentury United States Census Bureau má město celkovou rozlohu 6,8 km² (2,6 čtverečních mil). 6,8 km² (2,6 mi²) z toho je souš a 0,38 % je voda.\n\nPodle sčítání lidu z roku 2010 zde žilo 7 044 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 2,5% populace.\n\nPři sčítání lidu v roce 2000 zde žilo 6851 obyvatel, 3084 domácností a 1751 rodin. Hustota populace byla 1005,8 obyvatel/km² (2 601,3/mi²). Bylo zde 3360 bytových jednotek s průměrnou hustotou 493,3/km² (1275,8/mi²). Ve městě žili z 96,39 % Bílí Američané, 0,31 % Afroameričané, 0,98 % Američtí indiáni, 0,50 % Asijští Američané, 0,60 % Jiná rasa a 1,23 % Dvě nebo více ras. Obyvatelé hispánského nebo latinskoamerického původu, bez ohledu na rasu, tvořili 2,16 % populace.\n\nBylo zde 3084 domácností, z toho 26,7 % mělo děti mladší 18 let, 43,8 % byli manželé žijící spolu, 9,1 % byly ženy bez manžela a 43,2 % nebyly rodiny. 37,5 % ze všech domácností byli jednotlivci. 15,6 % byl někdo žijící sám ve stáří 65 a více let. Průměrná velikost domácnosti byla 2,16 a rodiny 2,86 (člověka).\n\nPopulace se dále skládala z 22,7 % obyvatel mladších 18 let, 7,5 % ve stáří mezi 18 a 24 léty, 27,5 % mezi 25 a 44, 23,6 % mezi 45 a 64, a 18,6 % mělo 65 a více let. Střední věk byl 40 let. Na každých 100 žen připadalo 95,0 mužů. Na každých 100 žen ve věku 18 a více let zde připadalo 90,7 mužů.\n\nStřední příjem domácnosti ve městě byl 28 980 $ a střední příjem pro rodinu byl 40 505 $. Muži měli střední příjem 26 619 $ oproti ženám s 18 684 $. Příjem na hlavu pro město činil 16 636 $. Okolo 5,6 % rodin a 12,1 % populace bylo pod hranicí chudoby, včetně 15,0 % z těch mladších 18 let a 10,4 % z těch s 65 a více lety.\n\nLivingston vznikl v roce 1882 jako důsledek plánování železniční společnosti Northern Pacific Railway, která se domnívala, že zde bude dobré umístění pro údržbu jejích parních vlaků před příjezdem do Bozemanské soutěsky, nejvyššího bodu na dráze (průměrně 5600 stop). Původně se jmenoval \"Clark City\". Kromě toho se Livingston stal původní branou do Yellowstonského národního parku.\n\nLivingston leží na řece Yellowstone River, která se zde ohýbá ze severu k východu směrem k městu Billings, a v sousedství mezistátní dálnice I-90.\n\nAčkoli je Livingston malé město, je zde mnoho turistických cílů. Krásně zrekonstruovaná železniční stanice \"Livingston Depot\" postavená v roce 1902 slouží dnes jako železniční muzeum (průměrně od května do září). Muzeum \"Yellowstone Gateway Museum\" dokumentuje historii regionu zahrnujíce divoký západ a historii Yellowstonu. Ve městě žil po dvě desetiletí skaut Calamity Jane a v této době sem také jezdili dobrodružní cestovatelé z Evropy. Dnes je město filmařskou lokací, natáčely se zde filmy (A River Runs Through It, The Horse Whisperer, Rancho Deluxe, a další), rybářskou destinací, železničním městem, a kolonií spisovatelů a herců. Herec Peter Fonda, Margot Kidder a hudebník Ron Strykert nazývají toto město svým domovem. Zpěvák a textař Jimmy Buffett se o Livingstonu zmínil v několika svých písních.\n\nEkonomika města vzkvétá, poměr nezaměstnaných je hodně pod národním a státním průměrem. Malá část zdejší pracovní síly dojíždí do Bozemanu, letoviska \"Chico Hot Springs\" (asi 25 mil jižně) a mnoha kempů a rančů v oblasti údolí \"Paradise Valley\". Livingston je sesterské město s japonským městem Naganohara.\n\n"}
{"id": "220915", "url": "https://cs.wikipedia.org/wiki?curid=220915", "title": "Livingston", "text": "Livingston\n\nLivingston má několik významů:\n\n\n"}
{"id": "220922", "url": "https://cs.wikipedia.org/wiki?curid=220922", "title": "Mac Taylor", "text": "Mac Taylor\n\nMac Taylor je fiktivní postava televizního seriálu Kriminálka New York (CSI:NY). Tuto postavu hraje herec Gary Sinise. Mac Taylor má stejné příjmení jako jiná postava, kterou hrál Gary Sinise a díky níž je známý a to je poručík Dan Taylor z filmu Forrest Gump.\n\nMac Taylor je hlavním vyšetřovatelem týmu oddělení Kriminálky New York. Pochází z Chicaga, po propuštění z námořní jednotky Spojených států se přestěhoval do New Yorku. Nyní považuje New York za svůj domov a jednou řekl svému kolegovi, že pracují v nejlepším městě v nejlepší zemi na světě. Během série, Mac ukázal že bude ochraňovat za každou cenu tři věci: čest jeho vlasti (svou vojenskou službou), bezpečnost svého města (svou prací v CSI) a bezúhonnost své laboratoře (svým rozhodnutím vyhodit Aiden Burn v druhé řadě).\nMac věří v řízení se důkazy, nevěří intuici. Při pohledu na místo činu má vždy na mysli Venezianovu teorii kvantové fyziky - vše je propojené. Přemýšlí tak, že pokud on a jeho tým dokážou najít spojení, tak mohou také vyřešit zločin.\n\nMacův otec zemřel na malobuněčnou rakovinu plic a strávil posledních osm měsíců svého života na posteli na umělé výživě. Z tohoto důvodu Mac začal věřit v právo jednotlivce na důstojnou smrt. Nicméně, když ho jeho otec prosil aby ho odpojil, Mac to nemohl udělat (epizoda 309 „And here´s to you, Mrs. Azrael“).\nMac byl ženatý s Claire Conrad. Neměli spolu žádné děti, ačkoliv Claire měla dítě (Reed Garrett) z předešlého vztahu, které dala k adopci. Mac jednou Claire popsal jako atletku, s hnědými kudrnatými vlasy a velkýma modrýma očima. Claire byla zabita při útocích 11. září 2001 a její smrt ho trápí dodnes a způsobuje mu chronickou nespavost. Mac se po její smrti zbavil všeho, co mu ji připomínala, mimo fotografií a plážového míče, který nafoukla, o kterém řekl: \"její dech je stále uvnitř\" (epizoda 101 \"Blink\"). Její pozůstatky nebyla nikdy nalezeny v troskách Světového obchodního centra (epizoda 315, „Some buried bones“).\n"}
{"id": "220926", "url": "https://cs.wikipedia.org/wiki?curid=220926", "title": "CAD", "text": "CAD\n\nCAD může znamenat více věcí:\n\n\n"}
{"id": "220929", "url": "https://cs.wikipedia.org/wiki?curid=220929", "title": "Karlheinz Stockhausen", "text": "Karlheinz Stockhausen\n\nKarlheinz Stockhausen (22. srpna 1928 – 5. prosince 2007) byl německý hudební skladatel, jeden z nejvýznamnějších novátorů a současně kontroverzních osobností hudby 20. století, proslavený především svými experimenty v rámci elektronické hudby a systémem „kontrolované náhody“ v seriálním způsobu komponování.\n\nKarlheinz Stockhausen se narodil ve vesnici Mödrath u Kolína nad Rýnem. Komponovat začal již v průběhu studií na kolínské „Musikhochschule“. Posléze absolvoval univerzity v Darmstadtu a Paříži, kde k nejdůležitějším patřila jeho setkání s Olivierem Messiaenem a Dariusem Milhaudem, z nichž první měl na Stockhausenovu tvorbu velký vliv. V roce 1953 se stává asistentem v nově vytvořeném elektronickém studiu při rozhlasové stanici Westdeutscher Rundfunk. V letech 1954 - 1956 působil též na universitě v Bonnu, kde se kromě pedagogické činnosti zabýval výzkumem v oblasti fonetiky, akustiky a informační teorie. Po ukončení tohoto období Stockhausen absolvoval řadu koncertních vystoupení, spojených s přednáškovou činností v Evropě, Severní Americe a v Asii.\nV roce 1963 založil a několik let řídil „Studia nové hudby“, v roce 1971 se stává profesorem skladby na Národní konzervatoři v Kolíně nad Rýnem, kde působil do roku 1977.\nOd roku 1998 pořádá každoročně tzv. „Stockhausenovy kurzy“, konané v Kürtenu.\n\nStockhausen napsal přes 300 hudebních děl.\n\nStockhausen od počátku odmítal Schoenbergovu dvanáctitónovou techniku a preferoval experimentální typ tvorby, ať již pokusy s prostorovým umístěním zdrojů zvuku (např. „Gesang der Jünglinge“) či s grafickým zápisem hudby. Radikálně odhlížel od hudební tradice, jeho skladby jsou ovlivněny postupy Messiaena, Edgarda Varèseho či Antona Weberna, ale též malíři (např. Paulem Klee). Jak sám prohlašoval, zkoumal psychologické a akustické aspekty hudby. Jeho experimenty v rámci studia elektroakustické hudby jej vedly k popsání tzv. „proměnné hudební formy“, která představuje faktor, daný akustickými vlastnostmi prostoru a psychoaktivní působení určitých hudebních prvků, který mění vlastní podstatu sděleného hudebního materiálu. Volal po tzv. polyvalentní formě, tedy způsobu prezentace uměleckého díla, které v sobě zahrnuje jak konstantní, uzavřené, dané klasickými standardy melodiky, harmonie, atd., tak měnlivé, otevřené atributy hudebního díla, kterými jsou právě ony „proměnné“. Vyrovnal úlohy klasických hudebních jednotek s úlohou zvuku tak, že dochází k jejich izomorfismu. V jejich symbióze spatřoval Stockhausen další krok v rozšíření dimenzí chápání hudby.\n\nObecně lze říci, že Stockhausen spojil v hudbě vědecké disciplíny (akustika, fonetika, matematika, psychologie) s její uměleckou podstatou ve snaze o rozšíření jejích dimenzí. Nakolik se mu podařilo dosáhnout faktické realizace svého záměru je dodnes předmětem sporů. Stockhausen měl a dosud má jak mnoho obdivovatelů, tak oponentů.\n\nStockhausen zahájil svou kompoziční činnost během studií skladbami \"Chöre für Doris\", \"Drei Lieder\" for alto voice and chamber orchestra, \"Choral\" for a capella choir (1950), a \"Sonatina for Violin and Piano\" (1951). Pokračoval serialistickými skladbami a tvorbou parafrázující ve svém výkladu výraz kontrapunkt jako antagonistické působení strukturálních součástí (bodů) skladby proti sobě, tzv. punktualismus. K těmto skladbám patří např. \"Kreuzspiel\" (1951), \"Klavierstücke I–IV\", \"Punkte\" a \"Kontra-Punkte\" (1952). V roce 1953 soustředil pozornost na elektronickou hudbu v pracích \"Electronic Studies\" (1953 a 1954) a posléze experimentoval s prostorovými možnostmi zvuku v již zmíněné \"Gesang der Jünglinge\" (1955–1956). V té době měl již pozici neoficiální vůdčí osobnosti německých skladatelů jeho generace. Z tohoto období pochází i skladba \"Gruppen\" pro tři orchestry, která, jak kdosi napsal - prožitek podobný „pohnutí vesmíru“. V skladbě \"Kontakte\" se pokusil o výše zmíněný isomorfismus čtyř parametrů: tónu, času, dynamiky a barvy zvuku.\n\nV šedesátých letech se Stockhausen výrazně zapsal v mezinárodním měřítku živými prezentacemi skladeb \"Mixtur\", \"Mikrophonie I a II\" (1964, resp. 1965) pro perkuse, dva mikrofony, dva filtry s potenciometry, užívané 6 hudebníky a \"Solo\" pro nástroje, snímané za použití efektů (feedback) z roku 1966. Složil též dvě skladby elektronické hudby pro magnetofonový pás , \"Telemusik\" (1966) a \"Hymnen\" (1967).\nV průběhu těchto let zkoumal Stockhausen možnosti tzv. \"process music\", (hudby v procesu), tedy hudby, jež předkládá nikoli výsledek kompozice, ale průběh (proces) svého vzniku. To se odráží v pracích \"Prozession\" (1967), \"Kurzwellen\", a \"Spiral\" (obě 1968) a kulminuje v Stockhausenem popsané \"intuitivní hudbě\" ve skladbách \"Aus den Sieben Tagen\" (1968), \"Für kommende Zeiten\" (1970) a \"Ylem\" (1972).\n\nOd sedmdesátých let se Stockhausem přiklonil ke zjednodušení stylu zpřehledněním a redukcí užitých prvků, aniž by tím bylo výrazněji ovlivněno jeho experimentátorství. Známý je jeho cyklus sedmi oper, který tvořil plných 26 let (1977 - 2003).\nPřesto lze říci, že nejobjevnějším obdobím skladatelovy tvorby zůstávají padesátá a šedesátá léta 20. století.\n\nJakkoli zůstává kontroverzním, měl obrovský vliv na celou řadu hudebníků a hudební produkci různorodých stylů a směrů. Inspiraci Stockhausenem uvádějí např. Beatles, Pink Floyd, Can, Kraftwerk, Coil, Björk, Sonic Youth, The Plastic People of the Universe, Miles Davis, Frank Zappa či Herbie Hancock, ať již je tento vliv v jejich hudbě patrný či nikoli. Existuje též např. podložený odborný názor, podle kterého by se bez Stockhausenova novátorství v rámci studia a aplikace prvků psychoaktivního působení hudby neobešel vznik stylu techno.\n\n\n"}
{"id": "220939", "url": "https://cs.wikipedia.org/wiki?curid=220939", "title": "Párování grafu", "text": "Párování grafu\n\nPárování grafu je v teorii grafů taková podmnožina hran grafu, že žádné dvě hrany z této množiny nemají společný vrchol.\n\nIdea je taková, že vrcholy grafů dáváme do párů. Pár může vzniknout jen tam, kde byla hrana. Přitom každý vrchol může být jen v jednom páru. Řadu praktických problémů lze převést na algoritmizované hledání jistého typu párování v grafu.\n\nNechť \"G\" = (\"V\",\"E\") je neorientovaný graf. Množina formula_1 se nazývá párováním grafu \"G\", pokud žádné dvě hrany v \"M\" nemají společný vrchol.\n\nPrázdná množina je párováním na každém grafu (nemá žádné páry - hrany). Graf bez hran má pouze prázdné párování.\n\nMaximální párování grafu je to párování, které má nejvíce hran. Graf může mít několik různých maximálních párování. Kružnice sudé délky má právě 2 maximální párování.\n\nPerfektní párování grafu je párování, které pokrývá všechny vrcholy grafu. Grafy s lichým počtem vrcholů nemohou mít perfektní párování. Každé perfektní párování je zároveň maximálním párováním.\n\nVrchol formula_2 se nazývá M-saturovaný (M-nasycený), pokud je obsažen v nějaké hraně párování M.\nV perfektním párování formula_3 jsou všechny vrcholy grafu M-saturované.\n\nCesta formula_4 se nazývá M-střídající, pokud formula_5, tj. pokud hrany na této cestě střídavě leží a neleží v M.\n\nM-střídající cestu nazveme M-zlepšující, pokud nejsou její koncové vrcholy M-saturované.\nTakováto M-zlepšující cesta má sudý počet vrcholů. \"Zlepšíme\" ji tak, že \"prohodíme\" pořadí hran. Příklad: z M-zlepšující cesty (1, 2-3, 4-5, 6) dostaneme (1-2, 3-4, 5-6). Tím přidáme do M novou hranu, přitom zachováme vlastnosti párování.\n\nVěta (Berge, 1957): Párování v grafu G je maximální právě tehdy, když v G neexistuje M-zlepšující cesta.\n\nNalezení párování v obecném grafu lze provést v polynomiálně omezeném čase. Hledání párování v bipartitním grafu lze převést na úlohu toků v sítích.\n\nKönigův teorém říká, že v bipartitním grafu se maximální párování velikostí rovná minimálnímu vrcholovému pokrytí. Přes tento výsledek může být problém minimálního vrcholového pokrytí a maximální nezávislé množiny vyřešeny v polynomiálním čase u bipartitních grafů.\n\nPerfektní párování je pokrývající 1-regulární podgraf neboli 1-faktor. Obecně pokrývající k-regulární podgraf je k-faktor.\n"}
{"id": "220942", "url": "https://cs.wikipedia.org/wiki?curid=220942", "title": "Pivovar Strakonice", "text": "Pivovar Strakonice\n\nPivovar Strakonice vznikl roku 1649 v jihočeských Strakonicích, jeho vlastníkem je společnost DUDÁK - Měšťanský pivovar Strakonice a.s.\n\n\nStrakonice leží v malebné jihočeské krajině na soutoku řek Otavy a Volyňky. Jméno města patrně pochází odvozením od lidu praotce Straky, Stracha, Strakoně či Strachoně. Vývoj města začíná ve druhé polovině 12. století, kdy zde rod Bavorů založil raně gotický hrad. U počátků strakonického pivovarnictví stáli tedy Bavorové, příslušníci ve své době jednoho z nejmocnějších jihočeských panských rodů se střelou v erbu. I když se pivo vařilo v domácích podmínkách zcela jistě dříve, právo várečné získali místní měšťané až 8. prosince 1367 listinou Bavora IV., kde se mj. uvádí, aby \"„z každé várky piva se odváděla vždy jedna tuna mláta pro vepře naše“\" a také aby se „\"z každé várky platily rychtáři z\" \"většího města 4 denáry pasovské a z menšího města toliko 3 denáry pasovské“\". \n\nPříjmy z vaření piva plynuly do vrchnostenské pokladny. Vrchnost, vedle piva vařeného právovárečnými měšťany v jejich vlastních domech, vařila v panském hradním pivovaru i své vlastní pivo. Tím samozřejmě konkurovala pivu měšťanskému. Práva měšťanů byla poškozována řadou omezení za strany vrchnosti. Právovárečníci se proto začali zaobírat myšlenkou na zřízení společného pivovaru. V roce 1649 došlo ke sjednocení právovárečníků a ze společných prostředků byl zakoupen dům č. p. 47 a zde zřízen původní měšťanský pivovar, jehož součástí byla i sladovna.  V té době se ve Strakonicích nacházelo 158 domů s právem vařit pivo. Zájem o pivo stále stoupal a zastaralé zařízení uzpůsobené na ruční pohon přestávalo stačit poptávce. Další tíživý problém byl nedostatek jakostní vody, která se tehdy do pivovaru brala z městské kašny a z řeky Otavy. Postupné zavádění spodního kvašení ve výrobě piva přispělo k tomu, že se z pivovarského řemesla stala dokonalá průmyslová výroba. To byly hlavní důvody k uvažované výstavbě nového Měšťanského pivovaru. Jako místo pro stavbu nového moderního podniku bylo v roce 1873 vybráno strakonické Podskalí v blízkosti řeky Otavy. Nový parostrojní pivovar na břehu Otavy se stal velkým přínosem pro zdejší pivovarnictví. Definitivně tím skončila doba starých dějin vaření piva ve městě.\n\nV roce 1887 nastupuje do Měšťanského pivovaru nový sládek, Vilém Graf. Obliba piva, které vařil a při jehož výrobě se již používal pouze způsob spodního kvašení, nadále mezi veřejností vzrůstala. Vařila se 10° světlé výčepní, 12° světlý ležák a tmavé 13° speciální pivo Dudák. Do hospod se pivo dodávalo v dřevěných sudech. Na přelomu století se na trhu objevuje i novinka, pivní láhev. Vyrobené pivo se k odběratelům zaváželo pivovarskými potahy. Pivovar Strakonice tuto tradici udržuje i dnes a najímá si potah jako připomínku nedávné minulosti.\n\nV roce 1948 byl pivovar znárodněn a začleněn do národního podniku Jihočeské pivovary České Budějovice. V roce 2004 byl zakoupen městem Strakonice a byla založena akciová společnost DUDÁK – Měšťanský pivovar Strakonice, která pivovar provozuje dodnes. V současné době se pivovar může pochlubit rozsáhlou modernizací provozu, která bude ukončena v roce 2019. \n\nKaždého návštěvníka Strakonic a všechny příznivce našeho piva srdečně zveme na prohlídku pivovaru, kde může každý zájemce ochutnat pivo ze zdobeného korbelu natočeného před jeho zraky přímo z ležáckého tanku. Osobně se tak může přesvědčit o kvalitě strakonického nepasterovaného piva. \n\nPivovar vyrábí výhradně nepasterované pivo. Výstav se pohybuje okolo 55 000 hl prodaného piva za rok. V sortimentu jsou žádané druhy piv, k nimž patří světlé výčepní pivo Dudák Švanda, světlý ležák Dudák 11%, Dudák Premium, Otavský zlatý, Král Šumavy a polotmavý ležák Klostermann. Další oblíbenou značkou je nefiltrovaný světlý ležák Sklepák 11%. Strakonická piva jsou vysoce hodnocena na degustačních soutěžích. Poslední vítězství zaznamenal polotmavý Klostermann, a to na 58. ročníku prestižní degustační soutěže žatecká Dočesná, kde se umístil na prvním místě v kategorii polotmavé pivo.\n\n"}
{"id": "220945", "url": "https://cs.wikipedia.org/wiki?curid=220945", "title": "Turínské plátno", "text": "Turínské plátno\n\nTurínské plátno je relikvie, o níž se zejména v katolické církvi traduje, že je plátnem, do nějž krátce po ukřižování bylo zahaleno tělo Ježíše Krista, poté co jej z kříže sňali Josef z Arimatie a Nikodém. Jeden z názorů, který popírá oprávněnost této tradice, poukazuje na možnost, že relikvie vznikla shodou okolností v době pronásledování templářů. Podle tohoto názoru byl do plátna zabalen Jakub z Molay, který byl při inkvizičním výslechu podroben mučení, jež mělo připomínat způsob zacházení s Ježíšem Kristem, kdy zemřel, včetně bičování, nasazení trnové koruny, přibití na kříž a probodení boku. Na rozdíl od Ježíše však zacházení s Jakubem nevedlo k jeho smrti, ale v onom plátnu byl pouze zabalen, než se mu dostalo lékařského ošetření, jež poskytla rodina Geoffroye de Charney. V domě de Charneyových bylo plátno z těla Jakuba svlečeno a uschováno, aniž se jím dále kdo zabýval. Synovec Goffroye de Charney \"„byl v roce 1356 (rok před vystavením rubáše) zabit Angličany v bitvě u Poitiers a podle všeho s ním zemřela i vědomost o pravém původu rubáše.“\" Na plátně je pouhým okem viditelný otisk mužské postavy. Název plátna je odvozen od italského města Turín, kde je tato relikvie od roku 1578 uchovávána.\n\nLněná textilie (s nepatrným podílem bavlny) je dlouhá 436 centimetrů, široká 110 centimetrů a váží 1420 gramů.\n\nNa plátně je otisk mužské postavy. Otisk, který připomíná fotografický negativ, je nezřetelný, sépiové barvy a pouhým okem je rozeznatelný při pohledu z větší vzdálenosti (na fotografiích bývá většinou zvýrazněn). Nejde však o kontaktní otisk. Krom toho jsou na plátně jasně ohraničené skvrny zaschlé krve, rezavé barvy. Otisk těla zasahuje pouze tenkou vrstvu plátna o tloušťce 180 až 600 nanometrů a přesně odpovídá anatomii. Povaha otisku umožnila vytvořit trojrozměrnou rekonstrukci tváře včetně detailů jako kapky krve na vousech, stopy rozmazané krve na pravé tváři, otisk mincí v očních důlcích. Restaurátorské práce z roku 2002 odhalily na zadní straně ještě jeden otisk identické tváře.\n\nPostava je vysoká asi 175 až 180 cm, odhadovaného stáří 35 až 40 let, s vousy a vlasy sahajícími až po ramena, dobře vyvinutým svalstvem, odhadované hmotnosti do 81 kilogramů. Tradičně je ztotožňována s Ježíšem Kristem.\n\nVe skutečnosti na plátně není obtisk těla (proporčně by fyzický otisk vypadal jinak - deformovaně), ale \"vypálená\" projekce muže a možná jde o první historický negativ.\n\nVůbec prvním, kdo plátno fotografoval, byl Ital Secondo Pia. Okolnosti, za kterých nevědomky udělal první krok na poli moderní sindonologie, byly velmi neobvyklé. V roce 1898 město Turín slavilo 400. výročí Turínské katedrály a také 50. výročí Ústavy (Statuto Albertino) z roku 1848. V rámci oslav byla naplánována také výstava sakrálního umění včetně Turínského plátna. Šéf výstavní komise Baron Manna požádal krále o právo na fotografie plátna za účelem propagace výstavy. K překvapení všech král schválil nejen plátno vyfotografovat, ale také jeho veřejné vystavení. Je zapotřebí mít na paměti, že v té době nikdo netušil, že se objeví na plátně ještě zřetelnější převrácený obraz tváře, který pro svou slabou kresbu nemohl být pozorován pouhým okem.\n\nSecondo Pia byl překvapen, když byl v tak pozdním termínu jmenován oficiálním fotografem pro propagaci výstavy. Osmidenní výstava právě začínala, což bylo příliš pozdě na to, aby se snímek stal součástí reklamní kampaně. Přesto však využil příležitosti, aby pořídil vůbec první fotografii \"Turínského plátna\".\n\nDne 25. května 1898, ihned po slavnostním zahájení výstavy během polední přestávky, začal Pia v Turínské katedrále připravovat techniku. Fotografování byli přítomni ještě dva lidé: páter Sanno Salaro a šéf bezpečnosti katedrály, poručík Felice Fino. Nejednalo se však o jednu z prvních příležitostí, kdy se při fotografovaní využila elektrická žárovka; umělé osvětlení použil již v roce 1884 George Bretz.\n\nLogistika organizace fotografické akce a potřebné vybavení byly pod vedením Seconda Pia, podařilo se mu sehnat dvě žárovky o svítivosti každé asi 1000 kandel. Vzhledem k tomu, že v chrámu nebyla elektřina, musel Pia světla napájet z přenosného generátoru. Sotva se mu podařilo vyrovnat se s vysokými teplotami vládnoucím toho roku na konci května, bylo fotografování přerušeno otevřením dveří katedrály po polední pauze. Výsledky žel nebyly příliš úspěšné, jak se ukázalo po vyvolání fotografických desek.\nVečer 28. května 1898 se Pia do chrámu vrátil na druhou návštěvu asi ve 21:30 a tentokrát se mu podařilo pořídit o několik expozic více. Na základě předchozího experimentu z 25. května použil různé expoziční časy a měnil osvětlení. Kolem půlnoci se tři muži vydali desky vyvolat. Pia později řekl, že v temné komoře z šoku málem upustil a rozbil skleněnou fotografickou desku z toho, co v ten okamžik spatřil: na negativu byl rozpoznatelný obraz muže s obličejem, který při pozorování plátna pouhým okem nebyl patrný. Ten večer začalo tajemství obrazu spojeného s tváří Ježíše Krista.\n\nPodle biblického podání nechal Ježíšovo tělo sejmout z kříže, zabalit do rubáše a uložit do hrobu bohatý člen židovské velerady a tajný Ježíšův učedník Josef z Arimatie.\n\nPodle legendy bylo plátno brzy po Ježíšově smrti přemístěno z Jeruzaléma do Edessy, později do Konstantinopole, ve středověku do Francie a nakonec do Itálie.\n\nRoku 1532 bylo plátno málem zničeno během požáru v Chambéry ve východní Francii, ale na poslední chvíli se ho podařilo zachránit. Do dnešních dnů jsou na plátně ohořelé oblasti, dvě řady tmavých míst odpovídající tomu, jak bylo plátno složeno.\n\nOd roku 1578 je relikvie uchovávána v kapli v Katedrále sv. Jana Křtitele v Turíně, kam ji přinesla královská rodina Savojských. Roku 1983 jej exkrál Umberto II. odkázal papeži Janu Pavlu II. Dnes je umístěno ve speciální nádobě naplněné argonem. V roce 1978 byl zahájen projekt vědeckého výzkumu plátna. Roku 1997 opět plátno těsně uniklo požáru, tentokrát v Guariniho kapli turínské katedrály.\n\nPodle tvrzení agentury Reuters z roku 2009 katolická církev netvrdí, že je Turínské plátno skutečným plátnem, kterým byl zakryt Ježíš, ale považuje jej za působivou připomínku Kristova utrpení. Turínský kardinál Severino Poletto v dubnu 2010 řekl, že rozhodnutí o původu plátna není na církvi, ale na vědě. Vatikán však podle ČTK plátno označuje za významný symbol Kristova utrpení.\n\nNejstarší doklad o veřejném vystavování plátna se vztahuje k roku 1389. V moderní době bylo poprvé vystavováno roku 2000, 10. dubna 2010 byla zahájena další, šestitýdenní veřejná expozice, během níž jej zhlédly asi 2 miliony lidí.\n\nItalský rod Savojských a Vatikán se rozhodli ukrýt za 2. světové války toto plátno. Jako důvod bylo uváděno bombardování Turína, ve skutečnosti bylo plátno ukryto před samotným Hitlerem, který jím byl posedlý. \n\nPočínaje rokem 1978, kdy byl zahájen výzkumný projekt turínského plátna, bylo plátno mnohokrát vědecky zkoumáno množstvím nezávislých laboratoří. Autenticitě plátna nasvědčují například použitý materiál, způsob tkaní, otisk mince z roku 29, použité k zatlačení očí mrtvého, a přítomnost pylu a otisků endemických druhů rostlin, anatomické a fyziologické stopy. Jako zpochybnění pravosti byly medializovány zejména závěry zkoumání radiokarbonovou metodou. Vznik samotného otisku těla se dosud nepodařilo uspokojivě objasnit.\n\nZ hlediska textilních technologií plátno zkoumali v roce 1973 profesor Gilbert Raes z Belgie a v roce 2002 švýcarská historička textilií Dr. Mechthild Flury-Lemberg.\n\nPlátno je tkáno metodou zvanou šupinový kepr, tři k jedné, který se používal pouze v krátkém období na začátku našeho letopočtu, je v dané době a oblasti doložen. Tento způsob tkaní je zřetelný i na ilustraci z Prayova kodexu, maďarského rukopisu napsaného mezi roky 1192 a 1195 a uloženého v Széchenyiho národní knihovně v Budapešti, která zobrazuje Kristův pohřební rubáš. Shoda této ilustrace s Turínským plátnem je považována za silný argument proti původu Turínského plátna ve vrcholném středověku.\n\nPlátno má tloušťku 0,35 milimetru a je tkáno ze lněných nití o průměru kolem 0,15 milimetru. Jako příměs je použita bavlna bavlníku bylinného (Gossypium herbaceum) běžně rozšířeného v zemích Blízkého východu – v Evropě bavlna nebyla známa až do 16. století, kdy ji Arabové přivezli na jih dnešní Itálie.\n\nFluryová-Lembergová se domnívá, že i způsob přehýbání plátna a stopy vlhkosti v lemech nasvědčují autenticitě plátna a jeho skladování v amfoře.\n\nTýmy z univerzit v Oxfordu, Curychu a Tusconu) v roce 1988 zkoumaly radiokarbonovou metodou odstřižený vzorek o velikosti 1 × 7 cm, který byl pro tato pracoviště rozdělen na tři díly. Došly shodně k závěru, že látka byla zhotovena kolem roku 1325 s 95% pravděpodobností plus minus 65 let. To odpovídalo známému faktu, že první historicky doložené vystavování plátna se konalo roku 1389, což vedlo k domněnce, že plátno je církevním padělkem.\n\nV roce 2000 však výzkum potvrdil, že textilie byla ve středověku opravována, zejména byla na okrajích záplatována. Roku 2002 byly tyto záplaty odstraněny a restaurátoři vyjádřili pochybnosti o vzorku použitém v roce 1988.\n\nRaymond Rogers z Los Alamos National Laboratory v roce 2003 znovu zkoumal zbytek vzorku z roku 1988, závěry publikoval v roce 2005 v časopise \"ThermoChimica Acta\". Tento vzorek skutečně na rozdíl od zbytku plátna obsahoval mořené barvivo, mořidlo z oxidu hliníku, vanilin a spletená vlákna vlny se lnem. Prokazatelně šlo tedy o záplatu, která podle vanilinové metody určování stáří lněných látek pochází z jiné doby než plátno samo. Vzorek z roku 1988 přezkoumával také tým ze Spolkového vysokého učení technického (Eidgenössische Technische Hochschule, ETH) v Curychu. Rovněž výzkum skupiny STURP metodou ultrafialové fluorescence skončil závěrem, že cíp zkoumaný roku 1988 není shodný s ostatními částmi roucha.\n\nMechthild Flury-Lemberg vyjádřila názor, že uhlík inkrustovaný v použitém vzorku pochází z požáru v roce 1532. Rovněž další výzkumy nasvědčují tomu, že vzorek zkoumaný roku 1988 pochází ze záplaty, která vznikla v roce 1534 po požáru v kapli ve francouzském Chambéry (4. prosince 1532), kdy sestry řádu svaté Kláry látku vyspravily a záplaty obarvily hnědým barvivem, aby dosáhly podobného odstínu, jaký měla původní látka.\n\nV roce 1973–1975 provedl švýcarský kriminolog Dr. Max Frei, specialista na falšované obrazy, analýzu vzorku odebraného lepicí páskou z povrchu plátna. Ve vzorku nalezl a následně identifikoval 165 zrníček pylu 48 druhů rostlin. Identifikované rostliny rozdělil do čtyř skupin: pouštní rostliny z oblasti Palestiny, stepní rostliny typické pro tureckou Anatolii, několik rostlin vázaných na okolí Konstantinopole (dnešního Istanbulu) a rostliny z jihozápadní Evropy.\n\nBotanik Avinoam Danin z Hebrejské univerzity v Jeruzalémě v roce 1999 na XVI. Mezinárodním botanickém kongresu v americkém St. Luis představil své poznatky, s nimiž se shoduje také palynolog Uri Baruch. Objevil na plátně kromě pylu i otisky částí rostlin. Kombinace druhů \"Gundelia tournefortii\" a \"Zygophyllum dumosum\" je podle něj dokladem, že se plátno muselo vyskytovat v okolí Jeruzaléma v březnu nebo v dubnu. Poblíž ramen se otiskly části rostliny \"Gundelia tournefortii\", z níž mohla být spletena trnová koruna. Pyl této rostliny tvoří asi 40 % všech pylových zrn nalezených v plátně. Dvě pylová zrna této rostliny byla nalezena i na roušce o rozměrech 83 x 53 centimetrů, která je uložená od 8. století v katedrále ve španělském Oviedu, její historie je vystopovatelná do 1. století a podle tradice do ní byla zahalena Ježíšova hlava.\n\nKulaté předměty v očních důlcích v roce 1979 jezuita Francis L. Filas z univerzity v Chicagu identifikoval jako mince. Kladení mincí na oči zemřelých odpovídá židovským zvykům v 1. století. Mince v pravém oku odpovídá mincím, které Pilát nechal razit v Jeruzalémě v letech 29 až 32, přičemž mince zobrazená na plátně podle čtyř čitelných písmen „…U CAI…“odpovídá emisi s chybnou ražbou z roku 29, kde místo slova KAISAROS je slovo CAISAROS (ve sbírkách se dochovaly tři kusy z této chybné ražby).\n\nFarmaceut Piero Ugolotti a kněz Aldo Marastoni v roce 1978 nalezli na plátně jakési velmi špatně čitelné nápisy. Jejich písmena rozpoznala v roce 1995 Francouzka Anne Laure-Courageová. V roce 1997 nápisy dále zkoumali Grégoire Kaplan, Marcel Alonso a André Marion z Pařížského ústavu pro optiku (Paris Institut d’Optique) a rozluštili několik slov psaných specifickou směsicí latiny, hebrejštiny a řečtiny. Vědci se domnívají, že autory těchto nápisů jsou úředníci, kteří zapečeťovali Ježíšův hrob. Nejzřetelnější nápis „INNECE“ (který je na plátně několikrát) je zřejmě zkratka nebo zbytek výrazu \"IN NECEM IBIS\" (trest smrti), dále bylo rozluštěno slovo „PEZU“ (vykonán), „(I)HSOY“ (Ježíš), „NAZARENUS“ (Nazaretský), „(O)PSKIA“ (stín obličeje) a „TIBERIUS CĆSAR“ (císař Tiberius).\n\nVelká stopa krve o šířce 4,5 a výšce 1,5 cm mezi pátým a šestým žebrem otisklé postavy nese znaky posmrtné krve, protože plazma zůstala na okrajích a fibrin uprostřed – to by mohlo odpovídat ověřovacímu bodnutí kopím do boku, popisovanému v Bibli. Na ostatních krevních skvrnách obklopuje světlou plazmu fibrin z vnější strany, což odpovídá předsmrtné krvi. Jde o krev skupiny AB negativní, stejně jako na roušce uložené ve španělském Oviedu. Trojice španělských vědců v roce 1998 došla k závěru, že na obou látkách je pravděpodobně krev téže osoby.\n\nMísta ran v zápěstích a nohách i poloha nohou, prstů atd. odpovídají reálně tehdejšímu způsobu křižování a anatomickým a neurologickým zákonitostem, zatímco na středověkých dílech bývaly zobrazovány chybně. Zřejmé jsou rovněž otoky a otlačeniny, přeražení nosu, 80 až 120 ranek o délce kolem 3 centimetrů. Podle analýz bičovaný byl ve schoulené pozici připoutaný ke kůlu a dostal 121 ran důtkami ze dvou směrů, přičemž byly použity zřejmě důtky Flagrum Romanum se dvěma páry kovových kuliček spojených tyčinkami. Podle otlačenin na pravém rameni, odřenin v místech levé lopatky i nad pravou lopatkou a odřeniny na levém koleni se odhaduje, že trám měl hmotnost asi 35 kilogramů, Ježíš byl pravák a při nesení trámu několikrát zakopl.\n\nCopánek a úprava vousů odpovídají židovským zvyklostem v dobách kolem přelomu našeho letopočtu. Rasově postava odpovídá typu vyskytujícímu se dodnes mezi sefardickými Židy nebo vznešenými Araby.\nPodle polohy těla nastala smrt několik hodin před zabalením do plátna. Podle stavu kapek posmrtného séra po stranách postavy netrval kontakt těla s látkou déle než několik dní.\n\nDosud nebylo uspokojivě vysvětleno, jakou metodou otisk vznikl. Hypotézy uvažovaly o reakci nabalzámovaného těla s povrchem roucha, působení plynů, elektromagnetických nebo radioaktivních vlivech. Uvažovalo se též o zručné malířské práci bez viditelných stop štětce, avšak tuto možnost většina odborníků považuje za prakticky vyloučenou.\n\nNovou analýzu Turínského plátna provedla skupina italských vědců, kterou vedl Luigi Garlaschelli. Tato skupina se zaměřila zejména na vyvrácení domněnky, že plátno nese znaky díla, které nemůže být lidského původu, a že lidé ve 13. nebo 14. století by nebyli schopni podobný obraz vyrobit. Jeho tým dosáhl velmi podobného efektu tím, že plátno nahřál v peci a pak potíral vodou a poté do něj otiskl tvář dobrovolníka. Dochází tak k závěru, že jde o padělek Zatímco jiná studie, potvrzující biologické známky, byla vydavatelem stažena. \n\nV roce 2005 se vědcům z francouzského časopisu \"Science & Life\" údajně podařilo otisk (T. plátno není otiskem nýbrž projekcí) napodobit středověkými metodami, směsí oxidu železitého s želatinou, což podle článku Richarda Inghama na webu Phys.org má být důkazem, že Turínské plátno je podvodem.\n\nNespecifikovaní archeologové z Hebrejské univerzity údajně datují vznik plátna do 8. století a na území dnešního Izraele.\n\nPodle posledních analýz (Rogers) plátno pochází z období od 1. tisíciletí př. n. l. do 7. století n. l.\n\n\n\n\n"}
{"id": "220949", "url": "https://cs.wikipedia.org/wiki?curid=220949", "title": "Památník obětem zla", "text": "Památník obětem zla\n\nPamátník obětem zla (Meditační zahrada v Plzni) vznikl v Plzni-Doudlevcích díky politickému vězni panu Luboši Hruškovi (20. července 1927 – 30. června 2007), který svoji původně ovocnou zahradu přeměnil na okrasný park a později na Památník obětem zla. V přírodním areálu s množstvím zahradních dřevin se nachází pískovcová křížová cesta od akademického sochaře Romana Podrázského (24. února 1943 – 2. dubna 2001) a kaple Maxmiliána Kolbeho. Současným vlastníkem památníku je biskupství plzeňské, jemuž jej pan Hruška v roce 1995 daroval.\n\nPo návratu z více jak desetiletého komunistického vězení v r. 1960 začal Luboš Hruška pracovat na ovocné zahradě v Plzni-Doudlevcích, kterou dostal od svého otce Františka Hrušky, a postupně ji proměnil v meditační areál. Pokácel ovocné stromy, upravil terén a při svém dělnickém zaměstnání dojížděl do Průhonic, kde se účastnil přednášek o zahradní architektuře. Na základě získaných znalostí začal realizovat parkovou úpravu zahrady založenou na vhodných barevných uskupeních jehličnanů a vodních a zelených ploch.\nPři této proměně šlo Luboši Hruškovi především o realizaci nosné duchovní myšlenky, která by vyjádřila trvalou připomínku utrpení těch lidí, kteří se postavili totalitním režimům – ať již fašistickému nebo komunistickému. Touto nosnou ideou se stalo utrpení Ježíše Krista, který své utrpení přijal jako zástupnou oběť za lidstvo. Po poradě s rodinným přítelem Hruškových, františkánem P. Michalem Pometlem, se Luboš Hruška rozhodl tuto myšlenku nechat ztvárnit do podoby pískovcové křížové cesty.\n\nTento záměr ale nezůstal utajen, a tak křížová cesta byla v letech 1987–1989 realizována za stálého dozoru StB. Jejím autorem se stal Pometlův přítel, akademický sochař Roman Podrázský z Přibyslavi. Křížovou cestu vytvořil zdarma a dal jí podobu dvanácti unikátních pískovcových plastik představujících čtrnáct zastavení křížové cesty. Náklady na materiál a dovoz hradil Luboš Hruška ze svého platu. Sochy byly na zahradě instalovány v letech 1987 - 1991. Jednotlivá zastavení je možné si prohlédnout na stránkách Památníku obětem zla.\n\nPo listopadu 1989 vznikl, jako dovršení projektu, záměr vybudovat v meditačním areálu kapli, která je dílem architektů J. Soukupa a J. Opla. Pro její realizaci byla založena Nadace Památníku obětem zla, ve které s Lubošem Hruškou spolupracovali jeho přátelé J. Švec, J. Cuhra, P. M. Pometlo, C. Fojtíček, P. Náhlík a J. Soukup. Vybudovaná kaple byla zasvěcena svatému Maxmiliánu Kolbe. Tento kněz, později svatořečený, se obětoval za již určeného vězně, otce 3 dětí, a podstoupil dobrovolně smrt popravou v nacistickém koncentračním táboře Osvětimi.\n\nV roce 1995 Luboš Hruška předal dokončený areál Meditační zahrady do spoluvlastnictví biskupství plzeňského. Díky tomu dnes slouží kaple i celý areál, nesoucí oficiální název Památník obětem zla, všem občanům k církevním a kulturním účelům. Od května do října se zde kromě pravidelných či mimořádných bohoslužeb konají různé koncerty, divadelní představení či jiné kulturní akce, ale zahrada se také stala oblíbeným místem k uzavření církevního či občanského sňatku, výročním oslavám, výjezdním poradám či setkání přátel. Především sem však v sezóně proudí, z Česka i ze zahraničí, stovky návštěvníků. Lze doufat, že někteří z nich si pak odtud, kromě estetického či kulturního zážitku, odnášejí i to, pro co Luboš Hruška zahradu zakládal: ozdravění vlastní duše, načerpání síly k postavení se zlu a odvahu k odpuštění.\n\n\n\n\n\n\n\n\n\n\n\n\nCitováno z knihy Ireny Kastnerové: Luboš Hruška a zahrada jeho duše.\n\n\"Vybudovat zahradu nebylo jednoduché. Podařilo se to díky Bohu a osudovému setkání s mnoha lidmi, bez kterých bych to nedokázal. Jsem velmi šťastný a spokojený, protože to, co jsem si kdysi v padesátých letech slíbil, se podařilo a začíná nést svoje ovoce. Zahrada mi dnes odčerpává hodně energie a času, ale zároveň tu všechnu sílu i nalézám. Dívám se na tu krásnou a přitom důmyslnou přírodu a znovu a znovu žasnu, když pozoruji třeba včely a jejich dokonalý (byť nemilosrdný) řád života, ryby v rybníku, které z ničeho nic začnou plavat v přesných formacích, stromy a jejich vůli k životu. Každý rok vyhlížím ledňáčka. Číhám na něj na jaře brzy zrána. Náhle se objeví, usedne na větev, rozhlédne se, pak se mihne nad hladinou, uloví si nějakou rybku a je pryč. To je úžasný zážitek. Věřím, že až se obecně naučíme vážit si přírody a mít úctu ke všemu živému, bude to znamenat, že jdou ty naše dušičky správným směrem. Ten 'režisér' tam nahoře má pro každého z nás celou škálu rolí. Záleží jen na nás, pro kterou se rozhodneme. Je mi líto těch, kteří mají za cíl mít se jen sami dobře a co nejvíce si užít života. Na jeho konci pak zjistí, že žili naprosto neplodně a zbytečně. U nás vyrostlo po únoru 1948 několik generací ateistů. Přesto si myslím, že většina lidí v něco věří. V co, to ukáže život. Já bych si moc přál, aby uvěřili ve vítězství dobra, lásky a pravdy. Začali by si daleko více vážit sebe i okolí, své i cizí práce, kulturních i duchovních hodnot. Pokud k tomu alespoň trochu přispěje prostředí této zahrady, budu velmi rád. Protože věřím, že zde platí upravená starověká moudrost: Každý \"oslovený\" člověk může znamenat jednu zachráněnou generaci.\"\n\n\"Luboš Hruška\"\n\nCitováno z knihy Ireny Kastnerové: Luboš Hruška a zahrada jeho duše.\n\n\n\n"}
{"id": "220950", "url": "https://cs.wikipedia.org/wiki?curid=220950", "title": "Ománský záliv", "text": "Ománský záliv\n\nOmánský záliv (arabsky: خليج عمان; přepis: khalīj ʿumān, persky: دریای عمان; přepis: daryā-ye ʿomān) je zálivem Indického oceánu a severozápadní částí Arabského moře. Na západě je spojen Hormuzským průlivem s Perským zálivem. Rozkládá se mezi východním výběžkem Arabského poloostrova, jihovýchodním Íránem a západním pobřežím Pákistánu. Na jihu omývá pobřeží severního Ománu a severovýchodních Spojených arabských emirátů.\n\nZáliv je dlouhý asi 560 km ve směru východ-západ a jeho hloubka se nejčastěji pohybuje od 50 do 200 m.\n\nMezinárodní hydrografická organizace (IHO) definuje jeho hranice následovně:\n\nNa severozápadě: Linie spojující ràs Limah (25°57′ s. š.) na pobřeží Arabského poloostrova a ràs al Kuh (25°48′ s. š.) na pobřeží Íránu. \nNa jihovýchodě: Severní hranice Arabského moře <nowiki>[</nowiki>Linie spojující ràs al Hadd, východní bod Arabského poloostrova (22°32′ s. š.) a ràs Džívání (61°43′ v. d.) na pobřeží Pákistánu<nowiki>]</nowiki>.\nU Ománského zálivu leží pobřeží íránských provincií Sístán a Balúčistán a Hormozgán.\n\nNa severním pobřeží Ománu leží u Ománského zálivu přístavy Maskat, Súr, Sohar, Matra a Miná al-Fahal, ve Spojených arabských emirátech Fudžajra, v Íránu Džask a Čáhbahár a v Pákistánu Džívání.\n\nDo Ománského zálivu jsou odváděny vody z ománského pohoří al-Hadžar, íránského pohoří Bašakird a hornatého Makránu, např. řekami Džagín, Gabríg, Sádedž, Rábč, Kájen a Daštjári, a pákistánského Makránu, např. řekou Dašt.\n\nDne 16. října 1943 byla v Ománském zálivu potopena německá ponorka \"U 533\" (25°28′ s. š. 56°50′ v. d.).\n\n"}
{"id": "220955", "url": "https://cs.wikipedia.org/wiki?curid=220955", "title": "Stavovský stát", "text": "Stavovský stát\n\nStavovský stát je forma monarchie, v níž je státní moc rozdělena mezi panovníka a sněm, v němž zasedají zástupci jednotlivých stavů, tj. zpravidla vyšší (panstvo) a nižší (rytířstvo) šlechty, královských měst (měšťané) a duchovenstva (klérus, kněží). Panovník je vnímán především jako reprezentant státu a vrchní velitel vojsk. Zemský sněm má zákonodárnou moc, právo na svolání zemské hotovosti (armády) a volí panovníka.\n\nSilný vliv v zemích Koruny české získaly stavy v 2. polovině 15. století za vlády Vladislava Jagellonského, který měl jako český král jen omezenou suverenitu. Jednotlivé země vlastní autonomní zemské sněmy. Zasedali v nich zástupci šlechty a královských měst, nikoliv však církve. Rozhodnutí sněmů se stávala zákonem a byla zapisována do zemských desek.\n\nHabsburkové po roce 1526 postavení panovníka posílili, a to hlavně díky nejednotnosti a vzájemné svárlivosti českých a moravských stavů. Poražením stavovského povstání v roce 1620 byly Ferdinandem II. provedeny kroky k omezení moci stavů a zavedení absolutismu. To bylo v roce 1627 v Čechách zakotveno zákonem (Obnovené zřízení zemské) a o rok později i na Moravě.\n\nNávrh programu, který byl schválen 16. února 1939 programovou komisí Strany národní jednoty nebyl přijat. Ustavující sjezd nově vzniklého uskupení plánovaný na květen 1939 se už vzhledem ke vzniku Protektorátu Čechy a Morava nestihl konat, ale jeho návrh programu označoval hned ve svém úvodu tuto stranu jako „výhradní nositelku mocenské vůle národa“. Návrh programu k uskutečnění stavovského státu měl velmi blízko k modelu italského fašismu nebo modelu autoritativního Rakouského státu. Hned v úvodu uváděl, že „\"Stav je veřejnoprávní sdružení všech osob, jež plní v národní pospolitosti společný hospodářský a sociální úkol. Sdružuje tedy zaměstnavatele i zaměstnance u jednoho společného stolu.\"“, dále počítal se zřízením šesti stavy: zemědělstvím, průmyslem, živnostmi, peněžnictvím, obchodem a dopravou, svobodnými povoláními a veřejnými zaměstnanci. Každý stav měl pak zřídit vlastní komoru a z ní zvolení delegáti vytvářet „Nejvyšší hospodářskou radu republiky”. Stávky měly být zakázány a nad jmenováním představitelů stavů měla mít hlavní slovo vláda. Na konci února přistoupila Národní jednota ke zřizování jednotných odborných a odborových organizací.\n"}
{"id": "220956", "url": "https://cs.wikipedia.org/wiki?curid=220956", "title": "Realismus (výtvarné umění)", "text": "Realismus (výtvarné umění)\n\nRealismus (lat. skutečný) je výtvarná forma, která se dívá na skutečnost objektivně, bez iluzí a fantazie. Sílící materialistické pojetí se projevuje ve výtvarném umění snahou o zachycení dokonalé fyzické reality, často jde až o dokonalé naturalistické kopii skutečnosti. V 19. století chtěli lidé zachytit skutečnost pravdivě, bez idealizace, měli zájem o konkrétní všední skutečnost. Umění se v té době soustředilo na život bohatých a spokojených lidí nebo historických osob. Ve 2. polovině 19. století vystřídal romantismus. Nejprve se rozvíjel ve Francii a poté se rozšířil do Anglie, Německa, Ruska a do českých zemí. Na první místo se staví rozum. Označuje různé směry, názory a postoje. Ve výtvarném umění znamená realismus snahu o věrné a detailní zachycení předmětu tak, jak jej divák vidí. Objevovaly se nové stavební materiály, např. železo a sklo.\n\nRealismus v sochařství se projevuje v době druhého císařství. Nejslavnějším sochařem této doby byl Jean-Baptiste Carpeaux (1827-1875). Jeho díla zdobí budovu Louvru (\"Flora\"), pařížské opery (\"Tanec\") nebo fontánu Observatoře (\"Fontána Čtyř světových stran\"). Carpeaux byl i malířem, jeho obrazy plné světelných efektů působí až impresionisticky (\"Maškarní ples v Tuileriích\"). Nejtypičtějším realistou v sochařství byl Aimé-Jules Dalou (1838-1902) (alegorické sousoší \"Triumf Republiky\" na Place de la Nation v Paříži) Realistické začátky lze vidět i v díle Augusta Rodina (1840-1917). Dokonalá forma jeho děl vedla kritiky k tvrzení, že jeho sochy jsou sádrovými odlitky skutečných lidí (\"Kovový věk\"). Sochařská činnost doplňuje také malbu Edgara Degase, jehož postavy baletek oblečené ve skutečných šatech jako by vystoupily z obrazů. Stejně i sochy a reliéfy Paula Gauguina vycházející z jeho zážitků na Tahiti.\n\nPředvoj realistické malby je představován obrazem \"Prám Medusy (Vor Medusy)\" od Théodora Géricaulta, který líčí dramatickou událost podle skutečnosti, kdy se po ztroskotání lodi zachránilo pouze deset námořníků z původních 400. Ve 30. letech vzniká tzv. Barbizonská škola, což znamená vznik realistického krajinářství. Do této skupiny patří zejména Théodore Rousseau, Jean-Francois Millet a Jules Dupré. Jejich snaha o pravdivost obrazu, jejich až kultovní uctívání přírody a venkovského života se stávají základním kamenem přicházejícího realismu.\nV roce 1855 uspořádal francouzský malíř Gustave Courbet výstavu svých obrazů, kterou nazval provokativně \"Le realisme\". Tento název se stal označením celého uměleckého směru, jehož zásady Courbet propagoval i teoreticky. Jeho obrazy vyvolávaly pohoršení (\"Štěrkaři, Pohřeb v Ornans, Atelier, Dobrý den, pane Courbete\").\n\nVliv francouzských realistů podnítil rozvoj realistické malby i v Německu. Nejvýznamnější osobností zde byl Adolf von Menzel (1815 - 1905).\n\nVelké oblibě se těšil realismus v Rusku, kde se stal skutečně národním slohem. Nejznámějšími malíři byli Ilja Jefimovič Repin (\"Burlaci na Volze\") a Isaak Iljič Levitan.\n"}
{"id": "220959", "url": "https://cs.wikipedia.org/wiki?curid=220959", "title": "Invaze na Sicílii", "text": "Invaze na Sicílii\n\nSpojenecká Invaze na Sicílii, (krycí název Operace „Husky“) začala 9. července 1943 a způsobila vyklizení jednotek Osy z celého ostrova.\n\n14. – 24. ledna se v Casablance sešly generální štáby Velké Británie a USA, aby prodiskutovaly, kde budou pokračovat další akce Spojenců. Jednání se účastnili i Roosevelt s Churchillem, ale nezasahovali do jednání přímo. Plánování nechali na generálních štábech a sami si nechali až poslední slovo.\n\nZatímco Britové se domnívali, že by se mělo využít co nejrychleji vítězství v severní Africe k invazi na Apeninský poloostrov, Američané se chtěli vrátit k plánu invaze přes kanál La Manche do Francie a k otevření druhé fronty ve Francii.\n\nChurchill měl svůj vlastní plán, který hodlal prosadit i přes počáteční odpor Američanů. Hodlal zaútočit na Itálii, vyšachovat ji ze hry, dostat se na Balkán a odsud po ose Bělehrad – Varšava až do Německa. O proveditelnosti tohoto plánu bylo nutné přesvědčit hlavně zapřisáhlého odpůrce italského tažení generála Marshalla.\n\nMarshall totiž tvrdil, že operace v severní Africe jsou jen podružné a Spojenci musí napnout veškeré úsilí k otevření druhé fronty v západní Evropě. Churchill si na druhou stranu uvědomoval, že k invazi přes La-Manche ještě nejsou spojenecká vojska připravena.\n\nNakonec se všichni shodli na tom, že po skončení afrického tažení nemohou spojenecká vojska zůstat v nečinnosti a musí dojít k jejich nasazení do boje. Otázkou zůstávalo kde.\n\nVe hře byly dvě varianty ve Středomoří.\n\nPrvní byl útok na Sicílii. Ve prospěch tohoto návrhu mluvilo, že po jejím dobytí by byla uspíšena kapitulace fašistické Itálie a silám Osy by bylo znemožněno útočit na spojenecké loďstvo v úžině mezi Sicílií a Tuniskem.\n\nDruhou variantou bylo obsazení ostrovů Sardinie a Korsika, čímž by si Spojenci vytvořili skvělé základny pro invazi do pevninské Itálie nebo do jižní Francie. Navíc by se výrazně zlepšila možnost bombardování jižního Německa.\n\nGenerální štáby se nakonec vyslovily pro obsazení Sicílie.\nVrchním velitelem spojeneckých vojsk byl opět jmenován generál Dwight David Eisenhower.\n\nVýsadek měl být proveden v červenci 1943. Celá operace dostala krycí název „Husky.“\n\nPlán pro invazi na Sicílii začal být sestavován už v únoru 1943, tedy v době, kdy ještě nebylo jisté, kdy a jak skončí boje v severní Africe. Jelikož na Sicílii byla silná posádka, bylo nutné do počáteční fáze operace nasadit minimálně 6 divizí. Počátkem jara 1943 bylo konečně stanoveno datum operace a síly, s kterými mohou velitelé středomořské oblasti počítat. Invaze měla proběhnout začátkem července a měly se jí zúčastnit britská 8. a americká 7. armáda, sdružené do 15. skupiny armád pod velením britského generála Harolda Alexandra. Celkem tato skupina armád měla 13 divizí, 3 samostatné brigády, 3 oddíly „commandos“ a 3 prapory „Rangers“, což dohromady bylo 478 tisíc mužů, z toho 250 tisíc Britů a 228 tisíc Američanů, většina z nich už měla bojové zkušenosti. Zpočátku se počítalo s vyloděním armád ve dvou prostorech značně vzdálených od sebe – na západě a na jihovýchodě ostrova. V dubnu byl plán uznán za příliš riskantní, a tak se začala zpracovávat nová varianta, podle níž měly všechny invazní síly zasadit soustředěný úder na jihu Sicílie.\n\nObranu Sicílie tvořily divize 6. italské armády pod velením generála Alfreda Guzzoniho. Pod italské velení spadala i německá 15. divize pancéřových granátníků a tanková divize „Hermann Göring“, která se sem přesunula po značných ztrátách v severní Africe a reorganizovala se. Počátkem července 1943 generál Guzzoni velel 230 tisícům italských vojáků s různou úrovní výcviku a 28 tisícům německým, jejichž počet se během bojů na Sicílii zvýšil asi na 60 tisíc mužů. Jednotky pobřežní obrany se skládaly ze špatně vyzbrojených a vycvičených vojáků italské 6. armády. Hlavním nedostatkem obranné linie byl nedostatek děl, na 8 kilometrů fronty připadalo jen jedno protitankové dělo. Špatné bylo i zásobování, místo potřebných 8 tisíc tun dostávali Italové a Němci jen asi 2000 tun. Generál Guzzoni si byl vědom nedostatečné obrany Sicílie, ale všechny jeho intervence v Římě byly marné. Posílení svých jednotek se nedočkal. Příprava Spojenců na vylodění byla velmi zjednodušena, protože se podařilo zachytit radiovou depeši polního maršála Kesselringa, ve které byly popsány přesné počty a rozmístění obránců ostrova. Z informací vyplývalo, že Italové a Němci nemají nejmenší ponětí o možných místech výsadků. Americký admirál Chester Nimitz přirovnal Sicílii k prázdnému ořechu. A měl pravdu. Kolem ostrova se vytvořila tenká skořápka pobřežní obrany. Z toho důvodu se Spojenci neobávali, že by se jim nepodařilo probojovat z vyloďovacích pláží a zajistit předmostí. Benito Mussolini přesunul do italských jednotek co nejvíce vojáků, kteří byli sicilského původu. Chtěl tím dosáhnout lepších bojových výsledků, když kalkuloval s tím, že obyvatelé budou bránit svá rodiště a domovy s větší odhodlaností než by tomu bylo u vojáků z pevninské části Itálie. Tito „vojáci“ se naopak houfně vzdávali, aby zabránili plenění a urychlili podepsání míru. Zajímavostí je, že důležitou roli při dobývání Sicílie sehrála sicilská Mafie. Mussolini totiž tvrdil, že v Itálii nemůže vedle sebe existovat fašismus a Mafie. Mafiánští bossové z toho důvodu podporovali Spojence a chtěli co nejrychlejší pád fašistického režimu v Itálii. Sicilská Mafie poskytla Spojencům množství map, informace o stavu vozovek, mostů, o zásobovacích trasách, umístění vojenského materiálu atd. Navíc šířila mezi obyvateli letáky, které informovaly o cílech Spojenců a slibovaly mír, slušné zacházení a vůbec lepší život po svržení fašistického režimu. Tím mělo být zabráněno případnému lidovému odporu po vylodění Spojenců. Největším problémem německého a italského vedení byla naprostá nevědoucnost, kde se další spojenecký výsadek uskuteční. Kesselring a Mussolini se domnívali, že místem výsadku bude Sicílie, zatímco Hitler věřil ve vylodění Spojenců na Sardinii a Peloponésu. A tak vojska Osy čekala, odkud přijde další útok.\n\nPřed zahájením operace „Husky“ se počítalo s dobytím ostrova Pantellerie uprostřed Sicilského průlivu, aby byla uvolněna cesta k Sicílii a získána další letiště pro stíhací letectvo. Pokud by nedošlo k obsazení Pantallerie Spojenci, hrozilo by reálné nebezpečí, že z těchto pozic by nepřítel mohl zachycovat zásobovací konvoje směřující na Sicílii. O důležitosti ostrova mluví i zájem Itálie o jeho neustálé opevňování. Mussolini dokonce tvrdil, že Pantallerie je italskou Maltou. Situace však byla poněkud jiná. Spojenci si uvědomovali, že dobytí ostrova bude tvrdý oříšek. Kvůli nevhodnému, skalnatému povrchu nebylo možné provést vzdušný výsadek a pobřeží bylo tak zrádné a nepřístupné, že po moři byl možný přístup pouze přes jeden malý přístav, který byl pod dohledem dělostřeleckých baterií. Bylo zřejmé, že úspěch může zajistit jen prudký úder. Mnozí zkušení spojenečtí velitelé od této akce zrazovali, podle nich mohl mít případný neúspěch neblahý vliv na vojska připravující se k sicilskému dobrodružství. Rozhodující slovo však měli velitel spojeneckého loďstva ve Středomoří admirál Cunningham a vrchní velitel spojeneckých operací ve Středomoří generál Eisenhower. Ti se domnívali, že ostrov lze dobýt s minimálními ztrátami. Plán byl jednoduchý. Několik dní a nocí soustavně bombardovat ostrov a nalomit tak bojového ducha italských obránců a pak jedním mohutným úderem vedeným z moře obsadit ostrov. To se také beze zbytku povedlo. Po několikadenním bombardování, kdy bylo na ostrov svrženo více jak 6000 tun bomb různých druhů, byli Italové vyzváni 8. června ke kapitulaci. Velitel posádky, admirál Pavesi, odmítl. Rozhodující útok proběhl 11. června bez jakýchkoli ztrát. Dobytí Pantallerie podle Winstona Churchilla stálo pouze zranění jednoho vojáka, kterého, již na ostrově, pokousala mula. Po této úspěšné operaci byly rychle obsazeny i další malé ostrovy v Sicilské úžině – Lampedusa, Linosa a Lampione. O bojové morálce italských vojsk v roce 1943 vypovídá skutečnost, že ostrov Lampedusa s osádkou 500 vojáků se vzdal britskému letci, který zde musel nouzově přistát, když mu došlo palivo. Cesta na Sicílii byla volná.\n\nPočátek operace „Husky“ byl stanoven na začátek července. 7. americká armáda pod vedením generála Pattona měla zaútočit na jižní pobřeží, zatímco 8. britská armáda generála Montgomeryho na pobřeží východní. Vrchním velitelem obou armád byl jmenován generál Harold Alexander. V operaci byly nasazeny jak vzdušné, tak i námořní výsadkové jednotky. Vzdušné výsadky začaly přistávat na místech určení v noci z 9. na 10. července, první výsadkové větrně dosedly krátce před půlnocí. Kvůli nepřízni počasí některé nedosáhly svých cílů, ale většinou probíhalo vše hladce. Výsadky narazily jen na sporadický odpor. Na pobřeží tomu nebylo jinak. Britské síly se bez problémů vylodily v okolí Syrakus a Nota, zatímco americké síly na jihu ostrova v prostoru měst Gela a Licata Mollarella Poliscia po počátečním hladkém vylodění narazili na silný odpor nepřítele. Hlavním důvodem počátečních úspěchů byla naprostá dezinformace nepřítele. Ten rozmístil své nejlepší svazky v západním výběžku ostrova, kde očekával útok, protože ze severoafrických přístavů byl na západní pobřeží Sicílie nejlepší přístup. Poté, co se nepřátelské velení doslechlo o vylodění Spojenců na jihu a východě Sicílie, urychleně začalo přesouvat své nejlepší jednotky na místa bojů. Nejmobilnější jednotky Osy začaly velmi brzy po výsadku nepříjemně dorážet na stále se vyloďující 1. americkou divizi a hrozilo, že ji smetou zpět do moře. Díky trvalé pomoci vzdušných výsadkových jednotek a lodních děl byl však nepřítel zastaven. 7. americká i britská 8. armáda rychle získaly půdu pod nohama a chystaly se zahájit postup, který v konečném důsledku povede k obsazení ostrova Sicílie, čímž bude získána skvělá strategická oblast, z které bude možno provést útok na pevninskou Itálii.\n\nHlavním cílem Spojenců bylo dobytí přístavu Messina v severovýchodním cípu ostrova přímo proti italské pevnině, kterou od Sicílie v těchto místech dělí jen úzký průliv. Obsazení Mesiny bylo důležité zvláště proto, že tudy proudily na Sicílii veškeré zásoby nepřítele. Kdyby Spojenci obsadili Mesinu, stala by se situace italských a německých vojsk na Sicílii zoufalou. To si však velmi dobře uvědomoval i nepřítel a tak své nejlepší jednotky vrhl proti Montgomeryho postupu na východě, protože byl Mesině nejblíže. Montgomeryho 8. armádě bránil v rychlém postupu hlavně terén. Celý severovýchodní výběžek je totiž kryt masivem sopky Etny a postup byl tudíž možný jen podél ramene sopky, obráceného k moři. Poté, co 8. britská armáda bez problémů obsadila přístav Syrakusy, který byl nesmírně důležitý pro spojenecké zásobování, zahájila postup podél pobřeží směrem na Catanii. Odpor nepřítele zesiloval s každým dalším kilometrem postupu.\n\nPostup britské 8. armády byl nakonec zcela zastaven na catanské pláni naproti Etně a vyhlídky na proniknutí nepřátelskou obranou byly mizivé. Montgomerymu nezbývalo nic jiného, než pokusit se obejít Etnu ze západu. \nMezitím americká 7. armáda z jihu rychle postupovala do středu ostrova. Levé křídlo 7. armády po 12 dnech sicilského tažení obsadilo město Palermo. Úspěch Spojenců byl obrovský, po dvou týdnech tažení byla vyčištěna od nepřátelských vojsk téměř celá Sicílie, nepříteli však stále zbýval přístav Mesina. Bojová morálka italských a německých vojsk však byla událostmi posledních týdnů silně podlomena, což umožnilo Pattonovi rychlý postup na východ a pomoc britské 8. armádě. Oběma válečným uskupením Spojenců však stále stála v cestě sopka Etna. Zde umístili Němci své nejlepší pozemní i tankové jednotky. Zde se rychlý postup spojeneckých vojsk velmi zpomalil. Každé postavení nepřítele bylo dobyto jen za cenu naprosté likvidace obrany. Ve chvíli, kdy Němci poznali, že prohráli, urychleně zahájili z Mesiny evakuaci svých vojsk. 17. srpna pronikla do Mesiny americká 3. divize a brzy poté dorazily i některé jednotky britské 8. armády. Ještě téhož dne byly zničeny poslední zbytky nepřátelských vojsk. Jedinou věcí, která byla celé operaci „Husky“ vyčítána, byl příliš pomalý postup spojeneckých vojsk v poslední fázi tažení, který umožnil evakuaci mnoha německých a italských jednotek a hlavně válečného materiálu z Mesiny do Itálie. Na druhou stranu, hlavní cíl operace byl beze zbytku splněn. Spojenci získali celou Sicílii a získali tak odrazový můstek pro invazi do pevninské Itálie.\n\nCelková bilance 38-denních bojů na Sicílii je na straně Spojenců 5532 mrtvých, 14 410 zraněných a 2872 nezvěstných. Na německé straně pozdější průzkum došel k závěru, že na Sicílii zahynulo 24 tisíc německých vojáků, 5500 padlo do zajetí a 13 500 raněných bylo evakuováno. Italové měli zabitých a raněných 7 tisíc, 130 000 mužů bylo zajato.\n\n"}
{"id": "220960", "url": "https://cs.wikipedia.org/wiki?curid=220960", "title": "Vylodění v Itálii", "text": "Vylodění v Itálii\n\nV září 1943 disponovali již Spojenci v oblasti Středozemního moře nemalými silami. Bylo zde soustředěno celkem 40 spojeneckých divizí, z toho 27 britských, 9 amerických a 4 francouzské. V pohotovosti bylo i 3127 letounů, které byly připraveny zajistit vojákům vzdušnou podporu.\n\nV plánech na invazi do Itálie se počítalo s vyloděním 5. americké armády v Salernském zálivu jižně od Neapole, dále s přepravou 8. britské armády pod velením generála Bernarda Montgomeryho přes Messinský průliv a jejím následným vyloděním v prostoru Reggia di Calabria.\n\nDále se počítalo s dopravou britské 1. paradesantní divize do prostoru Tarentu. Toto vylodění však proběhlo až týden po zahájení samotné operace.\n\n3. září 1943 ráno se přes Messinský průliv začaly přepravovat 5. britská a 1. kanadská divize 8. britské armády pod velením Bernarda Montgomeryho. Po hladkém vylodění spojenecké jednotky téměř beze ztrát obsadily Reggio di Calabria a okamžitě zahájily postup na sever. Postup však byl velmi pomalý, i když spojenecké jednotky nenarážely téměř na žádný odpor. Z tohoto důvodu mohly německé jednotky spořádaně ustupovat na sever a ničit vše, co mohlo zrychlit postup Spojenců. Z tohoto důvodu britská 8. armáda postoupila do 8. září jen asi o 25 kilometrů.\n\n9. září 1943 se v okolí Salerna začala vyloďovat 5. americká armáda generála Marka Clarka. Celá operace byla nanejvýš riskantní. V prvním sledu se vylodily pouze 3 pěší divize. To znamenalo, že počítáme-li 2 pěší divize generála Montgomeryho, které ale byly daleko na jihu, v Itálii bylo 5 spojeneckých divizí, proti nimž stálo 18 divizí nepřítele. I když v druhém sledu měly být vyloděny další 4 divize, stále byla operace velice nejistá a vyžadovala značnou dávku odvahy. Spojenci počítali s úspěchem hlavně díky své drtivé letecké převaze. Jak se ukázalo, kalkulace to byly správné.\n\nPoté, co minolovky vyčistily vjezd do Salernského zálivu, začaly se vyloďovat první 3 divize 5. americké armády. Nepřítel byl zpočátku zticha, ale poté, co se první spojenecké jednotky dotkly nohama pevné půdy, spustila německá pobřežní obrana silnou palbu. Spojenci se pokusili postoupit kupředu, ale prudkou palbou nepřítele byli zahnáni zpět k pobřeží. V tuto chvíli se ukázalo, jak důležité je mít podporu ze vzduchu. Spojenecké letectvo záhy umlčelo německou palbu a tím dovolilo invazním jednotkám vytvořit pevné předmostí.\n\nDo 11. září 1943 postoupila 26. americká divize asi 15 kilometrů do vnitrozemí a britské divize obsadily Salerno.\nTentýž den, 9. září 1943 dopravil admirál Cunningham a jeho válečné lodě do tarentského přístavu 1. britskou paradesantní divizi. I tentokrát se jednalo o velice odvážný podnik. Celý vjezd do tarentského přístavu byl totiž zaminován a navíc se zde nacházely italské válečné lodě. Byl teprve 1. den po kapitulaci Itálie a nebyla jistota, že italské námořnictvo podmínky kapitulace dodrží. Akce nakonec dopadla relativně dobře. Divize byla vyloděna. Jedinou ztrátou byl britský křižník s 200 muži na palubě, který najel na minu a záhy se potopil.\n\nPo těchto událostech byli Spojenci v Itálii pevně uchyceni na 3 místech: V Salernu, Tarentu a Reggio di Calabria.\nV plánech operace se počítalo i s možnými společnými akcemi Italů se Spojenci. Například Eisenhower navrhoval výsadek 82. vzdušné výsadkové divize v okolí Říma. Italský premiér Pietro Badoglio však Eisenhowerovi oznámil, že tato akce není možná. Dále upozorňoval, že by Spojenci stále ještě neměli vyhlašovat příměří s Itálií, protože to by mohlo vést ke svržení italské vlády a následnému obsazení Říma Němci.\n\nSpojenci se však zachovali přesně opačně a 8. září vysílal londýnský rozhlas zprávu o vyhlášení příměří. Badoglio to tedy chtě nechtě musel udělat také.\n\nTo vedlo k tomu, že německé jednotky začaly odzbrojovat italské. Italové se nebránili. Pouze v prostoru Říma se italské jednotky dva dny bránily, ale potom byly i ony odzbrojeny. Badogliova vláda uprchla z Říma na jih, do Brindisi, které už bylo pod kontrolou Angličanů. Faktem však bylo, že v tuto chvíli už neměla prakticky žádnou moc.\n"}
{"id": "220961", "url": "https://cs.wikipedia.org/wiki?curid=220961", "title": "Trolejbusová doprava v Děčíně", "text": "Trolejbusová doprava v Děčíně\n\nV Děčíně, stejně jako v mnoha jiných českých městech, byla kromě dopravy autobusové v provozu také trolejbusová doprava. Trolejbusy v ulicích tohoto města jezdily mezi lety 1950 a 1973.\n\nPrvní úvahy o zavedení trolejbusové dopravy v Děčíně se objevily již na počátku 20. století, konkrétně v roce 1909. Trolejbusová trať měla vést z dnešního \"Masarykova náměstí\" přes \"Střelnici\", \"náměstí Svobody\", okolo Zámeckého rybníka a přes Staré Město a Boletice nad Labem dále pokračovat do Nebočad. Mělo se jednat o jednostopou trať, která měla být napájena napětím 500 V. Vozy měla dodat firma Mercedes-Benz. Z důvodu nutnosti stavby nového mostu přes Ploučnici a nejasného zabezpečení financování výstavby a provozu trolejbusů nebyl projekt \"Nekolejové elektrické automobilové dráhy z Děčína do Nebočad\" realizován.\n\nPo druhé světové válce rozhodl Místní národní výbor (MNV) v Děčíně o výstavbě trolejbusových tratí, na které by z předměstských oblastí navazovaly autobusy. V květnu 1947 povolil Krajský národní výbor v Ústí nad Labem stavbu dvoustopé trati Chrochvice – Podmokly – Děčín – Stoliční vrch. Stavba byla zahájena o dva roky později. Jedinou změnou oproti povolenému projektu bylo ukončení trolejbusů v Chrochvicích už na křižovatce ulic \"Kosovy\" a \"Vilsnické\", kde se vozy otáčely couváním na vidlicovém rozdvojení stop. Koncový úsek ke škole nebyl nikdy realizován.\n\nSlavnostní zahájení provozu na úseku \"Mírové náměstí\" – \"náměstí Svobody\" se konalo v 6. ledna 1950. Do poloviny roku byl otevřen úsek \"náměstí Svobody\" – \"Kamenická\" (tehdy zastávka \"Pod Stoličím vrchem\"), do konce téhož roku trolejbusy jezdily i na posledním úseku trati \"Mírové náměstí\" – \"Bažantnice\" – Chrochvice (úsek \"Mírové náměstí\" – \"Bažantnice\" byl už od počátku provozu využíván manipulačně pro spojení trati s vozovnou).\n\nDne 17. září 1950 zřídil MNV v Děčíně svým usnesením zpětně ke dni 1. července 1950 \"Dopravní podniky města Děčína – Komunální podnik\".\n\nVýstavba druhé trati, která měla nahradit tehdejší autobusovou linku 9, byla povolena v srpnu 1951. Šlo o trať Bynov – Podmokly (odtud peážně se stávající tratí) – \"náměstí Svobody\" (konec peáže) – Staré Město. Bylo tedy potřeba vystavět koncové úseky Bynov – Podmokly a \"náměstí Svobody\" – Staré Město. Provoz na úseku do Bynova byl zahájen v březnu 1953, do Starého Města se začalo jezdit o dva měsíce později. Zajímavostí je, že dvoustopý byl pouze úsek Podmokly – Dolní Oldřichov, zbytek trati do Bynova a celý úsek do Starého Města byl pouze jednostopý s možností budoucí přestavby na dvoustopou trať. Realizace druhé stopy zde skutečně proběhla a to poměrně záhy v roce 1956.\n\nPoslední zprovozněnou trolejbusovou tratí v Děčíně se stala trať \"Bažantnice\" – Rozbělesy – Podmokly, která vedla přes rozběleskou průmyslovou zónu. Stavba začala v roce 1956, provoz na trati byl zahájen 1. ledna 1958.\n\nV 60. letech byly ještě vystavěny dva krátké úseky trolejbusových tratí. První, který byl vystavěn v roce 1960, byl jednostopý a vedl po dnešní \"Podmokelské ulici\". Důvodem výstavby tohoto úseku byla chybějící smyčka u hlavního nádraží. Druhá krátká trať byla postavena jako prodloužení tratě v Chrochvicích, kde se nacházelo nevyhovující obratiště v křižovatce. Toto přibližně 250 m dlouhé prodloužení k nové smyčce v \"Kosově ulici\" bylo zrealizováno v roce 1966.\n\nVrcholem trolejbusové dopravy v Děčíně byl rok 1967, kdy bylo za rok převezeno rekordních 10 999 000 cestujících. V té době bylo ve stavu celkem 26 trolejbusů. \n\nTrolejbusy ale postupně začaly překážet rozvíjejícímu se automobilismu a s tím souvisejícím rozsáhlým opravám silnic. První děčínská trolejbusová trať byla zrušena v roce 1970. Šlo o „průmyslovou“ trať přes Rozbělesy a důvodem k zastavení provozu bylo časté poškozování trolejového vedení pohybujícími se jeřáby. Poslední ránou pro děčínské trolejbusy byla levná ropa a rozbíhající se velkosériová výroba autobusů Karosa ŠM 11. V květnu 1973 byl zastaven provoz na trati \"náměstí Svobody\" – Staré Město. Poslední trolejbusy na zbývajících tratích (Chrochvice – Podmokly – Děčín – \"Kamenická\" a Podmokly – Bynov) vyjely 14. prosince 1973.\n\nV děčínském provozu se vystřídalo celkem 37 různých trolejbusů. Provoz zahajovaly francouzské vozy s československou elektrickou výzbrojí Vetra-ČKD. Od roku 1950 byly dodávány trolejbusy Škoda 7Tr (včetně prototypu), od roku 1957 je následovaly vozy Škoda 8Tr a od roku 1963 pak typ Škoda 9Tr, který také trolejbusovou dopravu v Děčíně ukončoval. Některé vozy 9Tr (ostatní typy již byly vyřazeny dříve) byly po zrušení trolejbusové dopravy v Děčíně předány do Teplic.\n\n\n"}
{"id": "220963", "url": "https://cs.wikipedia.org/wiki?curid=220963", "title": "Ringstraße", "text": "Ringstraße\n\nRingstraße (česky \"Okružní třída\") či vídeňský Ring je okružní třída kolem Vnitřního města ve Vídni. Byla budována od 60. do 90. let 19. století v zóně městských hradeb, zbořených po roce 1857. Třída s přiléhajícími monumentálními stavbami představuje jednu z hlavních vídeňských pamětihodností. Její historizující sloh je někdy označován jako \"Ringstraßenstil\". Délka třídy včetně navazujícího nábřeží činí 5.2 km.\nV polovině 50. let 19. století bylo konečně rozhodnuto o tom, že areály hradebních komplexů přestanou být vojenským majetkem a vojenskou zónou a ihned poté byla z popudu císaře Františka Josefa I. vypsána architektonicko-urbanistická soutěž (1858), která byla obeslána 56 projekty. V soutěži zvítězil návrh architekta Ludwiga von Förstera a podle něho byla okružní třída také realizována. Téměř souběžně proběhla architektonická soutěž také v Brně za účasti prakticky týchž architektů. Na urbanisticko-architektonickou soutěž navazoval celý sled architektonických soutěží na jednotlivé budovy. Akce výstavby Ringstrasse je významným symbolem emancipace, liberalizace, demokratizace a modernizace společnosti. Vtiskla základní rysy několika městům, zejména Vídni, Brnu a Štýrskému Hradci a je jednou z nejvýznamnějších událostí dějin architektury a stavby měst 19. století v celosvětovém kontextu.\n\nPo celé délce Ringu je provozována tramvajová doprava, na nábřeží Franz-Josefs-Kai je provozováno metro.\n\nPrincip okružní třídy na místě zbořených hradeb byl (alespoň částečně) uplatněn ve více městech bývalého Rakouska-Uherska.\n\nČásti Ringstraße (po směru hodinových ručiček) s významnými stavbami:\n\n\nOkruh uzavírá Franz-Josefs-Kai (nábřeží Františka Josefa) podél Dunajského kanálu.\n\n"}
{"id": "220971", "url": "https://cs.wikipedia.org/wiki?curid=220971", "title": "Filip IV. Španělský", "text": "Filip IV. Španělský\n\nFilip IV. Španělský (: \"Felipe IV\", 8. dubna 1605, Valladolid – 17. září 1665, Madrid) byl vládnoucí král španělský a jako Filip III. také král portugalský, neapolský a sicilský.\n\nFilip IV. se narodil jako třetí dítě a nejstarší syn španělského královského páru, Filipa III. a Markéty Habsburské, dcery Karla II. Štýrského. Dospělosti se dožili čtyři z osmi Filipových sourozenců.\n\nJeho nejstarší sestrou byla pozdější francouzská královna, provdaná za Ludvíka XIII., Anna Marie. Druhá z jeho sester Marie Anna se provdala za císaře Svaté říše římské Ferdinanda III. Bratr Karel zemřel v mládí na tyfus a nejmladší přeživší bratr Ferdinand se stal kardinálem.\n\nOd mládí se učil jazyky a domluvil se v katalánštině, francouzsky, italsky a portugalsky. Jako desetiletý se oženil s francouzskou princeznou Isabelou a vlády se ujal již v šestnácti letech. Byl kulturně a umělecky založený. Také proto u jeho dvora působila řada umělců jako např. Velázquez nebo Calderón. Ovšem země se pomalu dostávala do úpadku, jak politického, tak co se týče obrany a hospodářství. To zapříčinilo stěhování obyvatelstva z Kastílie, pokles příjmů do státní kasy a několik státních bankrotů.\n\nV letech 1621–1648 bojoval proti Generálním stavům (Holanďanům) o udržení Nizozemí pod španělskou nadvládou. Až Haagský mír, na kterém se Španělsko muselo smířit s nezávislostí Nizozemí, ve kterém byl od roku 1646 místodržícím Leopold Vilém Habsburský, ukončil roky trvající boje. \nV letech 1625–1630 válčil s anglickým králem Karlem I. Od roku 1649 byla námořní válka, v té době s Anglickou republikou pod vedením Cromwella, opět obnovena. V roce 1655 se Angličané zmocnili Jamajky a roku 1657 Dunkerque.\n\nV roce 1628 vypukla válka proti Francii, a to o mantovské vévodství, ve které Filip podporoval císaře Ferdinanda II. Druhá válka vypukla v roce 1635 a roku 1640 následovala třetí, ve které byla Francie v převaze a vyvrcholila povstáním v Katalánsku, které se Filipovi podařilo po dlouhých dvanácti letech potlačit. Portugalsku se podařilo odtrhnout a za nového krále si zvolilo Jana IV. z rodu Braganza. Další povstání následovala roku 1642 v Andalusii, roku 1647 v Neapoli a na Sicílii a v roce 1648 v Aragonii. Všechny tyto boje byly pro Španělsko velmi vyčerpávající.\n\nPyrenejským mírem z roku 1659 byla tato válka konečně ukončena a na jeho stvrzení byl dohodnut sňatek mezi Filipovou dcerou Marií Terezou a králem Francie Ludvíkem XIV. Avšak ani tato dohoda nevydržela, neboť při vojenském zásahu Španělska na Portugalsko v letech 1661–1665 byla Francie opět na opačné straně.\n\nKdyž Filip IV. v roce 1665 zemřel, zanechal po sobě dvě dcery a teprve čtyřletého syna a následníka Karla, který byl posledním Habsburkem na španělském trůně. Pohřben byl v El Escorialu v hrobce svých předků.\n\n1/ ∞ 1615 Izabela Bourbonská (1602–1644), dcera francouzského krále Jindřicha IV. a jeho druhé manželky Marie Medicejské:\n\n2/ ∞ 1649 Marie Anna Habsburská (1634–1696), dcera Ferdinanda III. a jeho první manželky Marie Anny Španělské:\nNemanželský syn s herečkou Marií Anežkou Calderónovou\n\nJeho katolické veličenstvo Filip IV. z Boží milosti král Španělska, Kastilie, Leónu, Aragonie, Navarry, Granady, Toleda, Valencie, Galicie, Córdoby, Murcie, Jaén, Algeciras, Kanárských ostrovů, toho jména III. král Portugalska a Algarve, Obojí Sicílie, Sardinie a Korsiky, Nového Španělska, Chile, Filipín, král Jeruzaléma, arcivévoda rakouský, vévoda burgundský, milánský, lucemburský, brabantský, aténský, hrabě barcelonský, burgundský, flanderský, z Artois, Habsburgu, tyrolský, roussilionský a velmistr Řádu zlatého rouna etc.\n"}
{"id": "220978", "url": "https://cs.wikipedia.org/wiki?curid=220978", "title": "Rituální čistota", "text": "Rituální čistota\n\nRituální očista je rysem mnoha náboženství. Cílem obřadu směřujících k rituální čistotě je odstranit určitou nečistotu specifickým druhem činnosti. Je to potřeba zejména před uctíváním božstva. Rituální nečistota není identickou s „obyčejnou“ fyzickou nečistotou, nicméně veškeré tělní tekutiny jsou zpravidla obecně považovány za rituálně nečisté – některá náboženství zvláštně zachází se spermatem či menstruací, na které pohlíženo jako na zvlášť nečisté.\n\nRituály očisty hrály významnou roli už v nejranějších známých náboženských systémech Blízkého východu.\n\nHebrejská bible má mnoho očistných rituálů, které se vztahují k menstruaci, porodu, sexuálním vztahům, polucím, neobvyklým tělesným tekutinám, kožním chorobám, smrti a zvířecí oběti. Tradiční proud židovství je založen na kombinaci hebrejské bible a židovského, ústního zákonu, který v sobě zahrnuje Mišnu a Gemaru (které dohromady tvoří Talmud) spolu s rabínskými komentáři. Ústní zákon dále specifikuje předpisy rituální čistoty, včetně závazků vztahujících se k používání toalety, jídla či probouzení se. Předpisy bible i ústního zákonu obvykle předepíší vodu – voda pomůže od jakékoli rituální nečistoty. Někdy stačí umytí rukou, jindy je naopak vyžadováno úplné ponoření se.\n\nNa tyto předpisy bylo starými Izraelity nazíráno různě. Současní ortodoxní Židé i (s jemnými rozdíly a trochou shovívavosti) někteří konzervativnější Židé pokračují se zachováváním předpisů – samozřejmě mimo těch, které zavazují k obětování v Jeruzalémském Chrámu, jelikož Chrám dnes už neexistuje. Tyto skupiny Židů pokračují v zachovávání mnoha rituálů mytí rukou.\n\nRituály, které vyžadují úplné ponoření, se pravděpodobně už ani nevyskytují; snad je zachováván v souvislosti s \"toharat ha'mishpach\" (hebrejský termín, který doslova znamená „rituální očista rodiny“), kdy se žena, která má menstruaci, musí vyhnout kontaktu se svým partnerem (zejména sexuálnímu styku) a může se k němu navrátit jen tehdy, pokud se sama ponoří do \"živé vody\", sedm dní po skončení menstruace.\n\nKřest je forma rituální očisty, která nastává hned v několika náboženstvích příbuzných judaismu, avšak asi nejvíce v křesťanství. Nicméně křesťanství má i další formy rituální čistoty.\nVe starších kostelech, i nových římskokatolických, jsou četná umyvadla, aby se laici mohli symbolicky rituálně očistit. Obvykle pouze smočí konečky prstů ve vodě. Další umyvadla, která jsou připevněná ke zdi, mohou sloužit knězi pro umytí rukou během eucharistie. Také se zde vylévají přebytky vína a umyvadlo je vnímáno jakožto půda, protože odtoky umyvadel na půdě končí a víno se pak s půdou spojí.\nStředověké křesťanství ještě zachovávalo biblické nařízení, které přikazuje očistu žen po porodu. Tato praxe byla později přetvořena do speciálního udělení svátosti ženám. Obřad je popsán v \"Knize společných modliteb\" anglikánské církve; dnes se děje velmi zřídka.\nHigh church, římští katolíci i pravoslavní požadují, aby věřící pravidelně chodili ke zpovědi (zejména před eucharistií), jako formě očisty od hříchů.\n\nIslámská rituální očista je soustředěna na přípravu rituální modlitby. Teoreticky očista zůstává v platnosti během celého dne, jenže je považována za neúčinnou po určitých situacích, jako je spánek, kontakt s opačným pohlavím, zvracení, výronu krve či spermatu. Podle Ibn Hazama, který se o tento problém zajímá podrobně, není jednotná verze ani v koránu ani v hadísech, která říká, že člověk musí být rituálně očištěn před kontaktem s koránem. Avšak všechny islámské proudy souhlasí s tím, že je vhodnější být očištěn před kontaktem se svatou knihou.\n\nV závislosti na okolnostech, rituální očista může být prováděna v menší (\"wudú\") nebo větší formě (\"ghusl\").\n\nGhusal, větší forma, je vyžadována na ženě, které skončí menstruace, na mrtvole, která nezemřela během bitvy a také po sexuální aktivitě. Dobrovolně může být použita i u dalších příležitostí, jako jsou např. páteční modlitby či před oblečením poutnického oděvu, tzv. \"ihtámu\". Jestliže je čistá voda k umytí nedostupná, nebo člověk trpí nemocí, která by se zhoršila použitím vody, je možné použít alternativní způsob suchého mytí \"tayammum\" pomocí písku nebo půdy. Tato forma rituální očisty je však neplatná kdykoliv, kdy je voda dostupná a je bezpečné ji použít.\n\nWudú, tedy menší forma, zahrnuje povinné mytí noh, ruk a hlavy. Dobrovolné úkony jsou např. čištění zubů, recitování basmaly či šahády. Větší forma očisty \"ghusl\" v sobě zahrnuje i menší formu \"wudú\", navíc si praktikující mohou být jisti, že je umyté celé tělo.\n\nMnoho detailů rituální očisty muslimů se u jednotlivých větví islámu liší stejně tak, jako myšlenkové systémy jednotlivých škol.\n\nRůzné tradice hinduismu následují různé formy rituální očisty. Například ve smartické tradici panuje názor na rituální čistotu podobný, jako v ortodoxním židovství. V každé tradici jsou ortodoxní skupiny, které následují přísnější pravidla, ale ty nejpřísnější závazky jsou předepsány pro bráhmany, zvláště ty ve chrámech. V hinduismu hraje důležitou roli rituální očisty omytí celého těla, zvláště ve svatých řekách jako je Ganga. Lidé se v ní očišťují před různými slavnostmi a svátky.\nAčkoli je dnes řeka velmi znečištěna, tak tyto fyzické nečistoty neubírají řece její očistnou sílu, ve kterou hinduisté věří. Menší akty hinduistického obřadu očisty zahrnují \"achamana\" – dotyk a usrkávání čisté vody za odříkávání manter a použití tilaky na čele.\n\nU víry Bahá'í se rituální očista soustřeďuje na očištění před modlitbami. Rituální očista je výslovně požadována před vykonáním jakékoli povinné modlitby (věřící si vybírá z dlouhé, střední nebo krátké) a také před odříkáváním \"Největšího Jména\" \"Alláh-u-Abhá \". (viz Kitáb-i-Aqdas, odstavec 18 a poznámka 33)\nRituální očista má podobu umytí tváře a rukou. Toto umytí je vyžadováno i v případě, že se věřící myl bezprostředně před tím celý, avšak nerituálně. V poznámce 34 v Nejsvětější knize se Bahá’u’lláh zmiňuje o alternativním způsobu rituální očisty, který zahrnuje recitování určitého verše, který se musí zopakovat pětkrát. Znění tohoto verše je: „Ve jménu Boha, Nejčistšího, Nejčistšího.“ (Kitáb-i-Aqdas, odstavec 10 a Otázky a odpovědi č. 51) Tento způsob je však povolen pouze v případě, kdy čistá voda není dostupná, nebo se jejím použitím může dotyčnému zhoršit zdravotní stav.\nRituální očista je též vyžadována před pronášením alternativního verše namísto povinné modlitby či půstu, který mají pronášet ženy v období menstruace mezi polednem dne jednoho a polednem dne následujícího. Tento verš zní: „Oslaven buď Bůh, Pán Nádhery a Krásy.“ (Kitáb-i-Aqdas, odstavec 13 a poznámky 20 a 34)\n\nV šintoismu se hlavní forma rituální očisty nazývá Misogi. Je to rituál, kdy se stoupenci šintoismu rituálně omývají tekoucí vodou. Měli by být nazí, ale muži obvykle mají na sobě fundoshi a ženy kimono. Obě pohlaví ještě mívají šátky na hlavě.\nMisogi je také používán v některých druzích bojových umění, zvláště pak Aikidu.\n\nMary Douglas, \"Purity and Danger: an analysis of the concepts of pollution and taboo\", London: Routledge, 1966\n"}
{"id": "220980", "url": "https://cs.wikipedia.org/wiki?curid=220980", "title": "Chorvatský dinár", "text": "Chorvatský dinár\n\nChorvatský dinár byl zákonným platidlem v Chorvatsku v první polovině 90. let 20. století. Jeho kód byl HRD. Neexistovala žádná dílčí jednotka. Používaly se zásadně jen bankovky, žádné mince nikdy nevznikly.\n\nV Chorvatsku existovalo území obývané Srby, kteří vytvořili vlastní správní celek - Republika Srbská Krajina. Ta se odmítala podřídit chorvatské svrchovanosti a měla blízký vztah se sousedním Srbskem. Jako jeden z projevů separace používala i vlastní měnu (dinár Republiky Srbská Krajina) a odmítala měnu chorvatskou. Až v roce 1995, kdy Chorvaté získali kontrolu nad tímto územím, začala se zde používat kuna stejně jako ve zbytku Chorvatska.Chorvatské obyvatelstvo Bosny a Hercegoviny používalo chorvatský dinár (a následně i kunu) jako platidlo až do roku 1998, kdy na celém území Bosny a Hercegoviny začala platit konvertibilní marka.\n\n\n"}
{"id": "220984", "url": "https://cs.wikipedia.org/wiki?curid=220984", "title": "ADT", "text": "ADT\n\nADT je zkratka, která může znamenat:\n"}
{"id": "220987", "url": "https://cs.wikipedia.org/wiki?curid=220987", "title": "Atari Portfolio", "text": "Atari Portfolio\n\nAtari Portfolio je první palmtop kompatibilní s IBM PC. Počítač nevyvinula přímo firma Atari, ale společnost DIP (Distributed Information Processing), kterou založili bývalí zaměstnanci Psion.\n\nPočítač je postaven na CPU 80C88 běžícím na 4.9152MHz. Operační systém je variantou MS-DOS pojmenovanou DIP-DOS 2.11. Portfolio má RAM 128K a ROM 256K, ve které je OS a vestavěné programy. Paměť RAM se dělí na systémovou paměť a RAMdisk. LCD zobrazovač má rozlišení 40x8 znaků nebo 240x64 bodů a je monochromatický, nepodsvícený.\n\nDo expazního slotu po pravé straně počítače se dá zasunout paralelní, sériový nebo MIDI interface. K dispozici je také modul s přídavnou RAM 512KB. Z neoriginálního Atari vybavení je asi nejznámější 3,5\" disketová jednotka vyvinutá českou firmou.\n\nJako hlavní medium pro výměnu dat Portfolio používá RAM karty, které jsou dostupné ve velikostech 32, 64 a 128KB. Karty sice nejsou kompatibilní se standardem PC-card, ale jsou stejné jako dřív používala firma Roland ve svých syntezátorech.\n\nOperační systém je standardně ve 3 jazycích (angličtina, francouzština, němčina). Existuje česká lokalizace, spočívající ve výměně ROM a nahrazení francouzštiny češtinou. Takto upravené portfolio používá znakovou sadu Kamenických.\n\nVestavěné programy jsou textový editor, tabulkový kalkulátor (kompatibilní s Lotus 1-2-3), adresář, plánovací kalendář a jednoduchý komunikační program pro přenos souboru pomocí paralelního rozhraní.\n\nNa Portfolio je bohatá knihovna programů od souborových managerů, přes hry až po např. emulátor terminálu.\n\nPro Portfolio se stále vyvíjí nový software a hardware. Jedním z doplňků tak může být například čtečka CompactFlash karet, kterou lze používat místo originálních RAM karet.\n\nAtari Portfolio si zahrálo roli ve filmu , kde jej John Connor používá k vyřazení bezpečnostního systému bankomatu a později k otevření dveří laboratoře Cyberdyne Systems.\n\n"}
{"id": "220990", "url": "https://cs.wikipedia.org/wiki?curid=220990", "title": "Budínský ejálet", "text": "Budínský ejálet\n\nBudínský ejálet (turecky \"Budin Eyaleti, Budin Beylerbeyliği, Budin Paşalığı),\" kolokviálně též Budínský pašalík\",\" byla vyšší samosprávní jednotka Osmanské říše ve středním Podunají. Jejím centrem byla někdejší uherská metropole Budín. Ejálet existoval mezi lety 1541 a 1686. Součástí pašalíku byla i Baranja (dnešní východní Chorvatsko kolem města Osijeku).\n\nZa prvního valího byl jmenován Sulejman-paša, který byl původem Maďar. Turci, ale i příslušníci jiných muslimských národů říše (Bosňáci, Albánci), do ejáletu přicházeli zejména z jižnějších provincií říše. Muslimské obyvatelstvo se koncentrovalo hlavně ve městech.\n\nEjálet se se skládal z několika sandžaků, jejichž počet v průběhu let kolísal. V době návštěvy cestopisce Evliji Čelebiji existovaly sandžaky Vučitrn, Kruševac, Smederevo, Zvornik, Srem, Moháč, Požega, Segedín a Bečkerek. Roku 1573 ejálet tvořilo už 21 sandžaků, mezi nimi byly například Smederevo, Zvornik, Srem, Segedín, Požega a Moháč.\n\nPo dobytí Jageru a Velké Kaniži na přelomu 16. a 17. století byla tato města ustanovena jako centra nových ejáletů. Některé budínské sandžaky v Potisí byly připojeny k novému Jagerskému ejáletu, v Podráví byl zřízen Kanižský ejálet. Pod správu Budína tak nyní patřila pouze oblast kolem Dunaje od Ostřihomi po Moháč. Ejálet byl rozpuštěn roku 1686 Habsburky, kteří ovládli téměř celou Panonskou nížinu.\n\nPo Karlovickém míru roku 1699 pod osmanskou správou zůstal jen Smederevský sandžak a část někdejšího Sremského sandžaku. Již dříve došlo k připojení těchto správních jednotek k Temešvárskému a nakonec Rumélijskému ejáletu.\n\n\n\n\n\n\n\n\n\n"}
{"id": "220992", "url": "https://cs.wikipedia.org/wiki?curid=220992", "title": "Kryštof Dientzenhofer", "text": "Kryštof Dientzenhofer\n\nKryštof Dientzenhofer (7. července 1655 St. Margarethen, Bavorsko – 20. června 1722 Praha) byl český stavitel německého původu. Proslavil se jako významný architekt vrcholného baroka.\n\nKryštof Dientzenhofer je jedním z nejvýznamnějších představitelů iluzivního baroka a ve své době byl jedním z nejvyhledávanějších stavitelů. Jeho díla patří k vrcholům české ale i evropské barokní architektury. Navázal na práci úspěšných vlašských stavitelů, kteří působili v Čechách, jako například Luraga, Orsiho, či Carattiho. Nejvíce si však cenil italských mistrů Borrominiho a zejména Guariniho.\n\nPocházel z hornobavorské stavitelské rodiny. Byl prostředním z pěti bratří, kteří se všichni stali významnými staviteli. Byl synem Georga Dienzenhofera, který se narodil nedaleko obce Bad Feilnbach. Vyučil se zedníkem a roku 1677 se přestěhoval do Čech, kde se živil jako polír u mistra. V roce 1689 dostal povolení provozovat stavitelskou činnost, v této době už pracoval společně s Abrahamem Leuthnerem na stavbě zámku v Ostrově u Karlových Varů. \n\nRoku 1698 začal působit v Chebu, později stavěl dvůr zámečku v Hamrníkách nebo kostel svaté Kláry v Chebu. O dvacet let později začal samostatně stavět i v Praze.\n\nRoku 1685 se oženil s Annou, vdovou po staviteli Janovi Jiřím Aichbauerovi. Se svojí ženou měli pět dětí, které se narodily v letech 1685 - 95. Byli to Kateřina, Tobiáš, Kilián Ignác, Jindřich a Marie Anna. Jeho syn Kilián Ignác je slavný barokní architekt a stavitel Kilián Ignác Dientzenhofer.\n\nBývá mu připisována skupina staveb dynamického baroka, ke kterým patří kaple Zjevení Páně ve Smiřicích, kostel svatého Mikuláše v Praze na Malé Straně, kostel svaté Markéty v břevnovském klášteře, kostel svaté Kláry v Chebu a barokní areál Skalka v Mníšku pod Brdy. Působil jako klášterní stavitel břevnovsko-broumovského kláštera a také jako pevnostní stavitel v Chebu a v Praze. K dalším zajímavým pracím se řadí například přestavba Písecké brány pražského opevnění na Brusce nebo dům U zlaté lilie na Malém náměstí na Starém Městě pražském. Spolupracoval na mnoha dalších stavbách v Čechách. Na posledních dílech již spolupracoval se svým nejtalentovanějším synem Kiliánem Ignácem.\n\nPři stavbě chrámů u nás poprvé použil složité klenební konstrukce, kde se rafinovaně prostupují geometrické plochy. Pro jeho stavby je typické i dokonalé provedení detailů, jako jsou hlavice či patky sloupů a další stavební prvky. \n\nSpolehlivě je doložen pouze jako stavitel. Autorství níže uvedených staveb je výsledkem bádání různých historiků architektury, ale tvůrčí vklad architekta není spolehlivě doložen a v řadě případů je podloženě zpochybňován.\n\n\n\n"}
{"id": "220993", "url": "https://cs.wikipedia.org/wiki?curid=220993", "title": "Mezinárodní telekomunikační unie", "text": "Mezinárodní telekomunikační unie\n\nMezinárodní telekomunikační unie (ITU – ', UIT\"' – \"Union internationale des télécommunications\") je specializovaná agentura OSN zabývající se problematikou informačních a komunikačních technologií.\n\nITU byla založena 17. května 1865 v Paříži, tehdy jako Mezinárodní telegrafní unie, na popud francouzské vlády z potřeby koordinace telegrafního provozu v Evropě. Toho dne totiž byla na Mezinárodní telegrafní konferenci podepsána Mezinárodní telegrafní konvence. Zakládající dokument podepsaly evropské státy (i francouzský císař a ruský car) vyjma Spojeného království. Byla tím přijata mezinárodní Morseova abeceda (odlišná od původní americké). Později se působnost ITU rozšířila na celý svět. Po vynálezu telefonu a rádia se její působnost rozšířila o koordinaci telefonního a později radiokomunikačního provozu. V roce 1924 byl zřízen Mezinárodní poradní sbor pro telegraf – CCIT a Mezinárodní poradní sbor pro telefon – CCIF, které byly v roce 1956 spojeny pod názvem CCITT. V roce 1927 byl zřízen Mezinárodní poradní sbor pro radiokomunikace – CCIR. V roce 1934 přijala Unie svůj dnešní název a v roce 1947 se stala odbornou organizací OSN (Specialized Agency) a byl zřízen Mezinárodní úřad pro zápis kmitočtů – IFRB (\"International Frequency Radio Board\"). ITU je ze všech organizací OSN nejstarší. Sídlem ITU se stala Ženeva. Nejvyšším orgánem je Konference vládních zmocněnců.\n\nSoučasná organizační struktura byla přijata v roce 1993. Existují tři sektory Unie – Radiokomunikace (ITU-R), dříve CCIR, Normalizace v telekomunikacích (ITU-T, dříve CCITT) a Rozvoj telekomunikací (ITU-D). Každý ze tří sektorů ITU pracuje prostřednictvím konferencí a zasedání studijních skupin, kde delegáti z členských zemí vypracovávají doporučení sloužící jako základ pro koordinovaný provoz globálních telekomunikačních sítí a služeb.\n\nStudijní skupiny, vytvořené z expertů členských zemí, z důležitých telekomunikačních provozních organizací a výzkumných a vědeckých ústavů z celého světa zajišťují technickou práci Unie a připravují podrobné studie, které jsou základem pro vytvoření uznávaných doporučení ITU.\n\nITU-R vypracovává technické charakteristiky pozemních a kosmických bezdrátových služeb a systémů a vypracovává provozní postupy. Rovněž vypracovává důležité technické studie, které slouží jako základ pro rozhodnutí v právních předpisech projednávaných na radiokomunikačních konferencích.\nV ITU-T experti připravují technické specifikace pro telekomunikační systémy, sítě a služby, včetně jejich provozu, fungování a údržby. Jejich práce rovněž pokrývá vytvoření tarifních zásad včetně metod účtování používaných při poskytování mezinárodních služeb.\n\nExperti z ITU-D zaměřují svou práci na přípravu doporučení, názorů, směrnic, příruček a zpráv, které poskytují pracovníkům provádějícím rozhodování v rozvojových zemích týkající se vývoje strategií a politiky pro management sítí.\n\nKaždý sektor má svůj vlastní aparát, který zajišťuje realizaci pracovního plánu sektoru a koordinuje činnosti.\n\nÚřad pro normalizaci telekomunikací (anglicky \"Telecommunication Standardization Bureau\", \"TSB\") poskytuje sekretariát pro práci v sektoru ITU-T a služby pro účastníky prací ITU-T, rozšiřuje informace o mezinárodních telekomunikacích a vypracovává dohody s mnoha mezinárodními normalizačními organizacemi.\n\nITU-T (normalizace v telekomunikacích) zajišťuje tyto činnosti:\n\n\nŠvýcarská poštovní správa pro potřeby sekretariátu v roce 1958 vydala první edice známek ve švýcarské měně a typickém provedení. Jsou opatřeny nápisem UNION INTERNATIONALE DES TELECOMMUNICATIONS a dalším označením HELVETIA. Motivy jsou zejména z oblasti spojů, případně se zobrazením budovy, kde úřad sídlí.\n\n"}
{"id": "220998", "url": "https://cs.wikipedia.org/wiki?curid=220998", "title": "Process music", "text": "Process music\n\nProcess music (volně přeložitelné jako \"hudba v procesu\"; odpovídající český termín neexistuje) je forma hudební skladby, která je charakterizována nikoli jako výsledek kompoziční práce skladatele, ale představuje vlastní proces svého vzniku. \n\nTermín samotný předcházel a často je užíván jako synonymum pro hudební minimalismus. Příklady takové tvorby mohou být rané práce Steva Reicha, především skladba \"Pendulum Music\" (Kyvadlová hudba), kdy autor připojil visící mikrofony k celé řadě reproduktorů a nechal jimi volně a neprogramovaně pohybovat jako kyvadly nad nimi. Zpětná vazba, vznikající z tohoto procesu ve chvíli, kdy mikrofon míjel reproduktor se v dané chvíli stala vlastní plnohodnotnou součástí hudební kompozice. \n"}
{"id": "221005", "url": "https://cs.wikipedia.org/wiki?curid=221005", "title": "Brzina (řeka)", "text": "Brzina (řeka)\n\nBrzina je říčka tekoucí převážně ve Středočeském kraji. Délka toku činí 27,3 km. Plocha povodí měří 141,0 km². Název je pravděpodobně odvozen od staročeského slovesa \"brziti\", tj. spěchati.\n\nPramení jihovýchodně od Hrazánek, na svazích západních výběžků Čertovy hrbatiny (viz Votická vrchovina), v nadmořské výšce 541 m; její nejvydatnější přítoky Varovský potok pak ve výšce 625 m. n. m. a Počepický potok dokonce 638 m n. m. Její tok se vine severozápadním směrem oblastí přírodního parku Petrovicko, katastry obcí Petrovice, Krásná Hora a Svatý Jan. Pod Petrovicemi obtéká a odvodňuje menší krasovou oblast, tzv. Týnčanský kras, s Divišovou jeskyní. \n\nNa svém středním toku protéká říčka malebným hlubokým údolím, na jehož dně vytváří četné meandry a hluboké tůně, zaříznuté do říční nivy; koryto je zde modelováno častými záplavami, vyvrácenými stromy a  naplaveným materiálem. V hlubokých hliněných profilech místy hnízdí ledňáček říční. Střední a dolní část řeky včetně částí přítoků je vyhlášena jako pstruhový revír.\n\nNíže po proudu nabírá Brzina na nepropustném skalnatém podloží značný spád a nedaleko Zrůbku ústí jako pravostranný přítok do řeky Vltavy. Původní soutok je proměněn v dlouhý vltavský záliv vzedmutím vodní nádrže Slapy.\n\n\n\nÚdolí Brziny bylo osídleno již v pohanských dobách, o čemž svědčí objevená pohřebiště, např. u Červeného mlýna (nálezy mohyl z doby bronzové), u Hrachova a Zrubku. Na potoce se ve středověku rýžovalo zlato; v údolí poblíž Týnčan byly nalezeny škvárovité kameny, které dokládají i zdejší tavení zlata v jednoduchých kadlubech.\n\nVzhledem k značnému spádu a síle proudu poháněl vodní tok Brziny v minulosti mnoho mlýnů, z nichž nejznámější jsou například mlýn Červený, Kunclův, Kučerův, Stehlíkův nebo Smetákův. V něm v letech 1963–1996 žil a tvořil akademický malíř Ota Janeček. V jeho mlýnici byla také natáčena známá úsměvná scéna z filmu Na samotě u lesa (rež. J. Menzel, 1976), kdy L. Smoljak vypráví historku o hastrmanovi za hluku mlýnských strojů. Počet vodních mlýnů na Brzině a jejích přítocích počátkem 20. století přesahoval tři desítky. Většina jejich budov je dodnes zachována, slouží však již jen rekreačním či turistickým účelům.\n\nVodní režim Brziny se vyznačuje silným kolísáním průtoku, s maximy v jarních měsících v době tání sněhu na svazích Čertovy hrbatiny, odkud sbírá většinu svojí vody. V létě bývá průtok naopak velmi nízký. Při rozvodnění dosahuje její tok značné prudkosti, s níž vyvrací stromy a silně modeluje okolní terén včetně přiléhajících pozemních komunikací. Poslední taková povodeň proběhla v červnu 2013 (viz odkaz). \n\nPůměrný průtok u ústí činí 0,45 m³/s; průtoky Q5=20 m³/s, Q10=28 m³/s a Q50=59 m³/s; stoletá voda odpovídá průtoku 80 m³/s. \n\n"}
{"id": "221012", "url": "https://cs.wikipedia.org/wiki?curid=221012", "title": "Auckland Grammar School", "text": "Auckland Grammar School\n\nAuckland Grammar School je chlapecká státní druhostupňová škola v Aucklandu na Novém Zélandu pro děti od 9 do 13 let. Jde o jednu z největších škol v zemi. Byla založena již v roce 1868. Mottem školy je \"Ad augusta per angusta!\" (Přes obtíže ke slávě!).\n\n"}
{"id": "221013", "url": "https://cs.wikipedia.org/wiki?curid=221013", "title": "Ráno", "text": "Ráno\n\nRáno (též \"jitro\") je část dne, obecněji chápaná jako období po procitnutí jedince, během něhož se pronáší pozdrav \"Dobré ráno\". Přísněji vymezeno jde o úsek mezi průchodem slunce obzorem a poledníkem místa.\n\nČasové dělení světlé části dne bývá obvykle následující: ráno – dopoledne – poledne – odpoledne – večer, přičemž přesně je stanoveno jen poledne. V Bibli pod pojmem jitro bylo rozuměno celé období od východu jitřenky až do poledne, pojmem večer se pak mínil časový úsek od poledne až do východu hvězd.\n\nPř.: Genesis 1:5 Světlo nazval Bůh dnem a tmu nazval nocí. Byl večer a bylo jitro, den první.\n\nPříruční slovník jazyka českého definuje ráno jako „část dne od úsvitu do dopoledne, jitro“.\n\n\n\n\n"}
{"id": "221014", "url": "https://cs.wikipedia.org/wiki?curid=221014", "title": "La Mancha", "text": "La Mancha\n\nLa Mancha je historický region Španělska spadající pod dnešní autonomní společenství Kastilie-La Mancha (zaujímá jeho centrální a jihozápadní část – části provincií Ciudad Real, Albacete, Cuenca a Toledo).\nLa Mancha je největší náhorní plošinou Španělska. Průměrná nadmořská výška je 550–600 m n. m. Celý kraj je velmi suchý; odtud pochází i název kraje – označení \"La Mancha\" vzniklo z arabského \"al-manša\" – „bez vody“ a nemá tak nic společného se španělským slovem \"mancha\" – „skvrna“.\n\nLa Manchu proslavil Cervantesův román Důmyslný rytíř Don Quijote de la Mancha; známé jsou zejména její větrné mlýny, které rytíř považoval za obry. Mancha je také krajem vína a sýra Manchego. Známým rodákem je režisér Pedro Almodóvar.\n"}
{"id": "221016", "url": "https://cs.wikipedia.org/wiki?curid=221016", "title": "Sremski Karlovci", "text": "Sremski Karlovci\n\nSremski Karlovci (česky též Sremské Karlovice, \"Сремски Карловци\", \"Karlowitz\", nebo \"Carlowitz\", \"Srijemski Karlovci\", \"Karlóca\", \"Karlofça\") je město a opština v autonomní provincii Vojvodina v Srbsku. Nachází se na pravém (jižním) břehu Dunaje, asi 70 km severozápadně od Bělehradu a 10 km jihovýchodně od Nového Sadu. V roce 2002 mělo město 8 839 obyvatel. Ve městě je několik škol a kostelů, palác patriarchy a několik muzejí. V jeho blízkosti se nachází nejvýchodnější cíp pohoří Fruška gora (Stražilovo).\n\nMěsto leží v historické oblasti Srem, kterou snad v 6. století osídlili Slované. Ve středověku zde vznikla uherská pevnost Karom, kterou roku 1521 dobyli Osmané a roku 1679 dobyli zpět Habsburkové. V období od 16. listopadu 1698 do 29. ledna 1699 se zde konal kongres, kde byl podepsán Karlovický mír mezi státy tzv. Svaté ligy (Rakousko, Polsko, Benátská republika a Rusko) a Osmanskou říší. V 18. století zde Habsburkové usazovali pravoslavné Srby z Chorvatska a v 18. století se město stalo ohniskem srbského národního hnutí. Roku 1713 bylo založeno pravoslavné arcibiskupství s patriarchou Srbské pravoslavné církve, do jehož jurisdikce patřili všichni pravoslavní v Rakousku.\n\nSremski Karlovci jsou sídlem prvního srbského gymnázia (1791) a druhého nejstaršího pravoslavného semináře (1794). Na zdejším gymnáziu studoval i romantický básník Branko Radičević. V květnu 1848 se ve Sremských Karlovcích konala tzv. \"Májová demonstrace\", která prosazovala větší autonomii Srbů v rámci Uher. V roce 1918 rozhodli poslanci většinové srbské národnosti o připojení Sremu k Chorvatsku, s nímž se roku 1929 stal součástí Jugoslávie. Po přepadení nacisty se oblast stala součástí loutkového Chorvatského království a roku 1944 dobyli Karlovice partyzáni.\n\nHistorické jádro města má řadu barokních staveb z 18. století, zejména srbské pravoslavné kostely svatých Petra a Pavla (Dolní kostel, 1718), Horní kostel (1745), katedrála (1762) a Mírová kaple\n(1817) a katolický kostel Svaté Trojice (1765). Radnice je z roku 1811, pravoslavný seminář z roku 1891 a patriarchův palác z roku 1894. Vedle městského muzea je zde malé muzeum včelařství a národopisné muzeum německých kolonistů, banátských Sasů.\n\nSremski Karlovci leží na dálnici A1 (E 73 mezi Novým Sadem a Bělehradem) a s oběma má i železniční spojení.\n\nPodle sčítání v roce 2011 žilo v Karlovcích 6 820 Srbů, 576 Chorvatů, 182 Maďarů a řada dalších menšin.\n"}
{"id": "221022", "url": "https://cs.wikipedia.org/wiki?curid=221022", "title": "Ferry Corsten", "text": "Ferry Corsten\n\nFerry Corsten narozen 4. prosince 1973 v Rotterdamu, Nizozemsko, je jeden z prvních průkopníků trance stylu, DJ a remixer.\n\nFerry Corsten začal pracovat jako hudebník roku 1991, ve kterém začal produkovat gabber singly, později rozšířil pole své působnosti také na housovou a trance scénu. V roce 1999 vydává (jako System F) \"Out of the Blue\", melodický singl, který se okamžitě stává hitem tanečních parketů na celém světě. Jeho rostoucí popularita na konci 90. let vedla ke spolupráci s mnoha známými trancovými DJ a hudebníky jako DJ Tiësto (Gouryella, Vimana), Vincent de Moor (Veracocha) a Robert Smit (Starparty). V roce 1999 byl také Ferry zvolen jako producent roku Ericsson Muzik Award v Londýně. Roku 2000 byl oceněn za nejlepší remix Barber's Adagio For Strings (William Ørbit) na Dancestar 2000 awards.\nRoku 1997 Ferry a Robert Smit založili Tsunami Records - taneční vydavatelství společně s německou taneční formací Purple Eye Entertainment. Ferry tedy částečně mixoval Trance Nation společně s Ministry of Sound, které se prodaly celosvětově milióny kopií.\nFerry také přispěl do projektu remixů japonské superstar Ayumi Hamasaki. Vytvořil a zremixoval song \"Connected\", který byl s dalšími remixy vydán jako německý singl.\n\nPřed nedávnem našel Ferry nové nahrávací studio Flashover Recordings.\n\nJeho píseň \"Fire\" byla nominována v kategorii nejlepší trance video na 2006 Trance Awards.\n\nFerry Corsten si odbyl svůj debut ve hře Second Life 27. února 2007 na Grand Opening v klubu Glam Scum na Skyros Island.\n\nPseudonymy: 4x4, A Jolly Good Fellow, Albion, Bypass, Cyber F, Dance Therapy, Digital Control, Eon, Exiter, Ferr, Firmly Underground, Free Inside, Funk Einsatz, Kinky Toys, Moonman, Party Cruiser, Ransom, Pulp Victim, Raya Shaku, Sidewinder, System F, The Nutter, Zenithal.\n\nKoprodukční pseudonymy: Alter Native, Blade Racer, Discodroids, Double Dutch, Elektrika, Energiya, FB, Fernick, Gouryella, Mind To Mind, Nixieland, Penetrator, Project Aurora, Roef, S.O.A, Scum, Selected Worx, Sons Of Aliens, Soundcheck, Spirit Of Adventure, Starparty, The Tellurians, Veracocha, Vimana\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPozn.: nejedná se o kompletní výčet remixů.\n\n"}
{"id": "221023", "url": "https://cs.wikipedia.org/wiki?curid=221023", "title": "Lokomotiva U 46.0", "text": "Lokomotiva U 46.0\n\nParní lokomotivy řady U 46.0 jsou úzkorozchodné stroje na území Česka provozované soukromými společnostmi. Tyto lokomotivy o rozchodu 760 mm byly vyráběny v lokomotivce v rumunské Rešici (odtud přezdívka „Reșița“ [rešica]) mezi lety 1951 a 1958 v počtu asi 180 kusů a byly určeny hlavně pro rumunské lesní železnice, kde jezdily s označením řady 764. V letech 1982 až 1987 pak na jejich výrobu navázala ještě produkce 12 strojů, které vyrobil traktorový závod v Reghinu. Stroje tohoto typu byly často po svém vyřazení odprodávány na různé evropské úzkorozchodné dráhy, které je provozují jako historická vozidla.\n\nDo Česka přišla první „Reșița“ v roce 1999, zakoupily ji Jindřichohradecké místní dráhy a shodou okolností se jedná o poslední vyrobenou lokomotivu v Rešici z roku 1958. Stroj, který obdržel staré československé označení U 46.001, byl v letech 2000 až 2002 zrekonstruován s pomocí náhradních dílů z jiné zakoupené „Rešice“. Lokomotiva U 46.001 od té doby tahá historické parní vlaky na jindřichohradeckých úzkokolejkách. Klien-Lindnerovy nápravy byly u tohoto stroje nahrazeny klasickými nápravami.\n\nLokomotiva, v Česku později označená jako U 46.002, byla vyrobena v roce 1951. Stroj byl po svém vyrobení nasazen do pravidelného provozu na rumunských lesních drahách, na kterých svážel dřevo z lesů. V roce 1998 byla odstavena z provozu a stála na odstavné koleji vystavena nepřízni počasí a místním sběratelům železa. Na sklonku roku 2003, kdy ji koupila 1. parní úzkorozchodná společnost (dnešní Slezské zemské dráhy) byla ve stavu totálního vraku. Lokomotiva dorazila do České republiky začátkem ledna 2004, kdy byla složena v krnovské firmě OLPAS Moravia. Takřka okamžitě byla rozebrána prakticky do posledního šroubku a započala oprava. Po opravě všech poškozených součásti nebo výrobě chybějících dílů začala kompletace. Poprvé se veřejnosti představila ještě jako nekompletní v červnu 2004 při konání Dne dráhy Třemešná ve Slezsku – Osoblaha. Poprvé se vlastní silou projela v listopadu 2004 u příležitosti konání Martinských slavností.\n\n\n"}
{"id": "221024", "url": "https://cs.wikipedia.org/wiki?curid=221024", "title": "Karel Felix Sardinský", "text": "Karel Felix Sardinský\n\nKarel Felix Sardinský (\"Carlo Felice Giuseppe Maria\", 6. dubna 1765 – 27. dubna 1831) byl vévoda savojský, piemontský, aostský a král sardinský v letech 1821 až 1831.\n\nKarel se narodil jako jedenácté dítě a pátý syn sardinského krále Viktora Amadea III. Jeho matka Marie Antonie Bourbonská byla nejmladší dcerou španělského krále Filipa V. z rodu Bourbonů a jeho druhé manželky Alžběty Farnese. Vyrůstal v početné rodině, většina jeho sourozenců se dožila dospělosti.\n\n\n\n6. dubna 1807 se Felix v Turíně oženil s princeznou Marií Kristýnou Amálií Neapolsko-Sicilskou, dcerou neapolsko-sicilského (od roku 1816 Království obojí Sicílie) krále Ferdinanda I. a jeho první ženy Marie Karolíny. Manželství zůstalo bezdětné a tím vymřela hlavní linie Savojského domu.\nProto po Felixově smrti nastoupil na trůn Karel Albert z vedlejší savojské linie – Savojsko-Carignanské.\n\n"}
{"id": "221028", "url": "https://cs.wikipedia.org/wiki?curid=221028", "title": "Rotunda svaté Kateřiny (Česká Třebová)", "text": "Rotunda svaté Kateřiny (Česká Třebová)\n\nPozdně románská kaple, rotunda svaté Kateřiny, je nejvýznamnější architektonickou památkou České Třebové a jedinou dochovanou románskou rotundou ve východních Čechách. Pochází z první poloviny 13. století. Byla postavena v centru osady založené na výšině nad pravým břehem řeky Třebovky po roce 1200 během tzv. české kolonizace prováděné premonstrátským klášterem v Litomyšli. Samotné město Česká Třebová bylo založeno až ve druhé polovině 13. století během tzv. německé kolonizace za vlády Přemysla Otakara II.\n\nBěhem více než 750 let své existence byla rotunda mnohokrát opravována a přestavována. V 16. století byla doplněna zvonicí, která slouží i jako brána do prostoru okolo rotundy. Ten je obehnán kamennou zdí a až do roku 1905 sloužil jako hřbitov.\n\nObyvateli České Třebové je rotunda nazývána prostě „Kostelíček“. V ulici „U kostelíčka“, která se vine mezi domky pod rotundou, se každoročně v listopadu na svátek svaté Kateřiny koná „Jabkancová pouť“. Při ní se nepečou obvyklé koláče, ale sladké bramborové placky plněné tvarohem, nazývané „jabkance“.\n\n"}
{"id": "221043", "url": "https://cs.wikipedia.org/wiki?curid=221043", "title": "Eon (rozcestník)", "text": "Eon (rozcestník)\n\nVýraz Eon může znamenat:\n\n"}
{"id": "221044", "url": "https://cs.wikipedia.org/wiki?curid=221044", "title": "Unix file system", "text": "Unix file system\n\nUFS (Unix file system, někdy též zvaný \"Berkeley Fast File System\", \"BSD FFS\", \"FFS\") je v informatice název pro souborový systém používaný mnoha unixovými operačními systémy. UFS přímo vychází z původního unixového souborového systému (neměl název, označoval se prostě jako „souborový systém“ – filesystem, FS).\n\nStruktura logického disku s UFS vychází ze struktury původního FS:\n\n\nOd původního unixového FS se UFS liší hlavně existencí tzv. „skupin“ (groups). Logický disk je rozdělen do opakujících se částí – skupin, přičemž každá skupina obsahuje vlastní zálohu superbloku, určitý počet i-nody a datových bloků.\n\nPři zápisu dat se UFS snaží udržet pohromadě v jedné skupině i-nody a k nim příslušná data v alokačních jednotkách (pokud to jde). Výhodou tohoto přístupu je zmenšení nutnosti přesunu hlaviček pevného disku, což vede k nižší latenci a k rychlejšímu přístupu k uloženým datům (souborům). UFS má oproti původnímu FS také větší velikost alokačního bloku (8 kB).\n\nZ UFS vychází spousta dalších souborových systémů, např. MINIX file system, ext, …\n\nPůvodní verze unixových souborových systémů byly známé pouze jako FS (File System). File System obsahoval pouze boot block, superblock, pár i-nodů a datové bloky. Na discích s menší kapacitou, pro které byl původní FS navržen, to fungovalo dobře. Postupem času, jak šla technologie kupředu a kapacita disků se zvětšovala, čtecí hlava se musela pohybovat častěji tam zpět mezi jednotlivými i-nody a datovými bloky, což způsobovalo větší a větší latence (prodlevy). Marshall Kirk McKusick, absolvent univerzity v Berkeley, optimalizoval BSD 4.2 FFS (Fast File System) na tzv. skupiny, které rozdělily disk na menší části, kde měla každá část vlastní i-nody a datové bloky.\n\nZáměrem BSD FFS bylo pokusit se sdružit datové bloky a metadata (i-nody) do jedné skupiny a pokud možno i celý obsah adresáře (obojí, data i metadata pro všechny soubory) do jedné nebo do přilehlé skupiny. Tímto řešením dojde nejen ke snížení latence, ale i ke snížení fragmentace dat, která je jinak způsobená roztroušením obsahu jedné složky po celém disku.\n\nNěkteré z parametrů v superbloku obsahují číslo stopy a sektoru, rychlost hlavy a zarovnání sektorů mezi stopy. U plně optimalizovaných systémů, by se hlava měla pohybovat při čtení pouze mezi sousedními stopami.\n\nDisky se zvětšovaly a zvětšovaly a i toto řešení se stalo zastaralé. U velkých disků a velkých souborů, bylo čtení fragmentovaných dat velký problémem. Aby tomu tak nebylo, tak se u BSD zvýšila velikost jednoho bloku souborového systému z jednoho sektoru (512 bajtů) na jeden tisíc ve verzi 4.0 BSD a u FFS se změnila velikost z jednoho tisíce na 8 tisíc. Díky tomuto opatření vzrostla pravděpodobnost, že data v sousedících sektorech na sebe budou navazovat a sníží se tak celková režie. \n\nDalší možností bylo zvětšit fyzickou velikost disku, protože počet bloků je omezen fixní bitovou šířkou jednoho bloku. Každý soubor musí mít přiřazen alespoň jeden datový block, čímž u disků obsahujících mnoho malých souborů dochází k plýtvání místem (vnitřní fragmentace). Kvůli tomuto se přidala do BSD tzv. úroveň fragmentace bloku, díky tomu může být uložen poslední dílčí blok dat z několika souborů v jednom fragmentu namísto v soukromém skoro prázdném bloku.\n\nProdejci některých unixových operačních systémů jako jsou např. SunOS/Solaris, System V Release 4, HP-UX a Tru64 přijali UFS. Většina z nich si UFS přizpůsobila na vlastní použití, přidáním některých rozšíření které se nijak zvlášť neliší od rozšíření jiných prodejců. Mnoho z nich nadále používají stejné velikosti datových bloků a šířky datových polí jako původní UFS, takže je zde umožněna kompatibilita napříč platformami.\n\nDo operačního systému Solaris 7 Sun Microsistems přidali UFS Logging, který přinesl do UFS žurnálování filesystému, které je dosud dostupné v aktuální verzi Solarisu. UFS v Solarisu má další rozšíření pro \nvelké soubory, pro disky s větší kapacitou a ještě další vlastnosti.\n\nU 4.4BSD a Unixových systémů které jsou z toho odvozeny jako je např. FreeBSD, NetBSD, OpenBSD, a DragonFlyBSD, je implementace UFS1 a UFS2 rozdělena do dvou vrstev. Vrchní vrstva zajišťuje adresářovou strukturu a správu metadat (přístupové oprávnění, vlastnictví atd.) v i-node struktuře a spodní vrstvu, která se stará o datové kontejnery implementované jako i-nody. Důvodem tohoto bylo zachovat podporu, jak tradičního FFS, tak i LFS a aby se mohl sdílet kód a běžné funkce. Horní vrstva se nazývá \"UFS\" a spodní vrstva se nazývá \"FFS\" a \"LFS\".\n\nKirk McKusick implementoval tzv. realokaci bloků, techniku, která přeuspořádá bloky v souborovém systému ještě předtím, než dojde k samotnému zápisu, čímž dojde k menší fragmentaci dat. Také implementoval některé mechanismy, které udržují systém v konzistentním stavu aniž by došlo k poklesu výkonu, což byla nevýhoda dosavadního způsobu synchronizace. To mělo za následek snížení délky kontroly souborového systému po pádu systému nebo při výpadku proudu. Aby se tomuto problému předešlo byla do systému zavedena utilita fsck.\n\n"}
{"id": "221045", "url": "https://cs.wikipedia.org/wiki?curid=221045", "title": "Garage Inc.", "text": "Garage Inc.\n\nGarage Inc. je osmé album skupiny Metallica, vydané 24. listopadu 1998. Obsahuje nově nahrané coververze písní jiných muzikantů a skupin a i všechny coververze, které kapela do té doby nahrála.\n\"Mercyful Fate\" se skládá z pěti skladeb:\n\n\n\"Sabbra Cadabra\" je vlastně spojení dvou skladeb od Black Sabbath – \"Sabbra Cadabra\" a \"A National Acrobat\".\n\n\"Tuesday's Gone\" byla nahraná v roce 1997 s více hostujícími muzikanty, když Metallica účinkovala v programu v rádiu.\n\nSingl z tohoto alba je skladba \"Turn the Page\", která je coververzí z alba Back in '72 od Boba Segera a Silver Bullet Band.\n\n\n\n"}
{"id": "221046", "url": "https://cs.wikipedia.org/wiki?curid=221046", "title": "Malgašský ariary", "text": "Malgašský ariary\n\nMalgašský ariary (malgašsky \"ariary malagasy\") je zákonným platidlem ostrovního státu Madagaskar. Jeho ISO 4217 kód je MGA. Je jednou ze dvou měn na celém světě, které nepoužívají desítkovou soustavu (další je mauritánská ukíjá). Jeden ariary sestává z 5 iraimbilanja. Názvy ariary a iraimbilanja mají původ už v předkoloniálním období. 1 euro se (v roce 2019) na trhu rovnalo přibližně 3900 ariary.\n\n\n1. ledna 2005 se ariary stal oficiálním platidlem Madagaskaru. Dnes jsou oběhu mince a bankovky vydané jak před rokem 2003, tak i po roce 2003. Madagaskarská centrální banka ale postupně stahuje oběživo staršího data z oběhu. \n\nSoučasné mince v oběhu mají hodnoty 1 a 2 iraimbilanja, dále 1, 2, 4, 5, 10, 20 a 50 ariary.\n\nBankovky v oběhu mají hodnoty 100, 200, 500, 1 000, 2 000, 5 000, 10 000, 20 000 ariary.\n\n"}
{"id": "221048", "url": "https://cs.wikipedia.org/wiki?curid=221048", "title": "Cluster (pevný disk)", "text": "Cluster (pevný disk)\n\nCluster (též alokační blok, alokační jednotka) je v počítači logická jednotka, do které se ukládají soubory a adresáře v souborovém systému. Sloučením několika bloků do větší alokační jednotky se snižuje režie komunikace počítače s úložným zařízením, snižuje se fragmentace a zvyšuje se tak rychlost a efektivita přenosu dat. Úložným zařízením může být jakékoliv blokové zařízení (pevný disk, CD, DVD, flash paměť, pásková jednotka a podobně).\n\nÚložná zařízení pracují už od doby páskových jednotek s bloky dat. Blok je historicky souvislý úsek dat o velikosti alespoň 512 bajtů, se kterým zařízení pracuje jako s nejmenším možným celkem (avšak například CD a DVD používá 2048 bajtů, flash paměti 32 až 128 KiB). Aby bylo možné bloky snadno adresovat, jsou lineárně očíslovány (viz LBA). Před LBA se používala trojice Cylindr-Hlava-Sektor. Použití bloků umožňuje výrazně snížit režii při adresaci a evidenci uložených dat (je potřeba menší množství metadat).\n\nSpolu s růstem velikosti úložného prostoru však začala být velikost bloku malá, protože neúměrně zvyšovala režii pro ukládání metadat, zvyšovala fragmentaci dat a zpomalovala tak rychlost přenosu dat. Proto bylo přistoupeno ke slučování bloků do větších logických celků na úrovni systému souborů, které označujeme jako alokační blok (cluster, alokační jednotka). Jeden alokační blok je vždy formula_1 násobkem bloků na úložném médiu (1, 2, 4, …, 32, 64, 128, …). Operační systém pak při komunikaci se zařízením pracuje s menšími bloky, než prezentuje při práci se souborovým systémem.\n\nPro práci s pevnými disky (tj. disky s rotační plotnou) bylo během doby vymyšleno mnoho vylepšení, které zvyšovaly výkon při čtení a zápisu dat. Některá vylepšení jsou už zastaralá nebo naopak nevhodná pro současná zařízení (např. při práci se SSD disky nebo s USB flash disky).\n\nPři čtení jediného bajtu (nebo bitu) je proto vždy přečten celý blok dat a stejně tak i při zápisu. Při změně je nutné nejprve celý blok načíst do paměti, informaci změnit a celý blok následně zapsat. Na první pohled se tak dramaticky zvýší režie. Přečtená data se však ukládají do cache (obvykle část operační paměti počítače) a pro následující čtení blízkých dat tak není nutné číst data ze zařízení, ale jsou použita data z cache. Při zápisu se naopak změněná data uloží jen do cache a k vlastnímu zaznamenání dat na úložné zařízení dojde až později (tj. více změn najednou).\n\nV současné době se obvykle nepoužívají alokační jednotky souborových systémů menší, než 4 kiB, což je stejně jako obvyklá velikost stránky paměti. Větší alokační jednotky (8, 16, 32, 64 i více  kiB) snižují režii a fragmentaci u větších souborů, ale komplikují práci systému při alokaci paměti pro data, spolupráci s buffery a cache. Při ukládání malých souborů může při příliš velké alokačním jednotce dojít naopak ke zvýšení režie z důvodu vnitřní fragmentace.\n\nBloky dat (sektory), které patří jednomu alokačnímu bloku, nemusí být přesně vedle sebe. Starší disky používaly prokládání sektorů ( ), při kterém (při sekvenčním čtení a zápisu) byly sektory přeházené (např. ob jeden sektor), což poskytovalo elektronice disku čas na zpracování přečteného sektoru (když se zpracování nestihlo v mezeře mezi sektory, nemuselo se na čtení následující sektoru v pořadí čekat celou další otáčku plotny). Prokládání sektorů proto není možné zaměňovat s fragmentací.\n\n"}
{"id": "221050", "url": "https://cs.wikipedia.org/wiki?curid=221050", "title": "Martta Wendelinová", "text": "Martta Wendelinová\n\nMartta Wendelinová (23. listopadu 1893 Kymi – 1. března 1986 Tuusula) byla finská ilustrátorka. Zaměřila se na idealizované venkovské a rodinné výjevy. Její ilustrace se objevovaly v knihách pro děti, učebnicích a na obálkách knih a časopisů. Je autorkou mnoha plakátů a asi tisícovky pohlednic.\n\n"}
{"id": "221053", "url": "https://cs.wikipedia.org/wiki?curid=221053", "title": "Sacuma (provincie)", "text": "Sacuma (provincie)\n\nProvincie Sacuma (: 薩摩国; \"Sacuma no kuni\") také známá jako Saššú (薩州) byla stará japonská provincie na ostrově Kjúšú. Její území dnes tvoří západní část prefektury Kagošima.\n\nBěhem období Sengoku byla Sacuma ovládána daimjói z klanu Šimazu, kteří vládli většině jižního Kjúšú z jejich hradu v Kagošimě.\n\nKdyž byl po reformách Meidži v roce 1871 zrušen systém provincií a nahrazen prefekturami, vznikla spojením provincií Sacuma a Ósumi prefektura Kagošima.\n\nV polovině 19. století byla Sacuma jednou z hlavních provincií, které stály v čele odporu k šógunátu Tokugawa. Díky tomu měla Sacuma silné zastoupení mezi oligarchy, kteří ovládali Japonsko po reformách Meidži v roce 1868. K nejmocnějším postavám té doby původem ze Sacumi patřili Ókubo Tošimiči a Saigó Takamori, již působili na různých vládních pozicích.\n\nSacuma je pověstná produkcí sladkých brambor, známých v Japonsku jako \"sacumaimo\" (薩摩芋) („Sacumské brambory“).\n"}
{"id": "221056", "url": "https://cs.wikipedia.org/wiki?curid=221056", "title": "Čtyři modernizace", "text": "Čtyři modernizace\n\nČtyři modernizace (čínsky 四个现代化 pchin-jin \"sì gè xiàn dài huà\") byl program reforem čínského hospodářství, zavedených Teng Siao-pchingem.\n\nPoprvé byly čtyři modernizace zmíněny Čou En-lajem v roce 1975. Po smrti Čou En-laje a Mao Ce-tunga získal ve druhé polovině roku 1978 kontrolu nad Komunistickou stranou Číny Teng Siao-pching. V prosinci 1978 Teng Siao-pching vyhlásil cíl čtyř modernizací a formálně tak zahájil reformní proces. Čtyři modernizace zasahovaly oblast zemědělství, průmyslu, vědy a výrobních postupů a národní obrany.\n\nV důsledku čtyř modernizací se měla Čínská lidová republika na počátku 21. století změnit v hospodářskou velmoc. Důležitou složkou čtyř modernizací byl důraz na hospodářskou soběstačnost. Otevřením domácího trhu měl být zvýšen objem zahraničních investic, provedena modernizace výrobní základny nákupem strojů z Japonska a ze Západu a získán přístup k moderním výrobním postupům.\n"}
{"id": "221059", "url": "https://cs.wikipedia.org/wiki?curid=221059", "title": "Ubuntu Christian Edition", "text": "Ubuntu Christian Edition\n\nUbuntu Christian Edition (známá také jako Ubuntu CE) je Linuxová distribuce určená pro křesťany, založená na Ubuntu. Ubuntu Christian Edition obsahuje svobodný software a je tedy volně ke stažení.\n\nNejnovější verze 6 je založena na Ubuntu 9.10 Karmic Koala a obsahuje software GnomeSword pro studování Bible, již předkonfigurovaný nástroj pro filtrování obsahu webových stránek DansGuardian, styl Firefoxu Bible Fox, Virtual Rosary, Bible Verse Memorizer, biblický studijní software E-sword podobný GnomeSwordu, ale běžící pod Wine.\n\nOd svého vydání v červenci 2006 je Ubuntu CE pod vlnou kritiky komunity Ubuntu. Nejčastější důvody kritiky:\n\nNěkteří členové komunity Ubuntu vydali jako reakci na Christian Edition vlastní Ubuntu Satanic Edition, což má být parodie na křesťanskou verzi.\n\nPříbuzné distribuce:\n\n"}
{"id": "221061", "url": "https://cs.wikipedia.org/wiki?curid=221061", "title": "QCad", "text": "QCad\n\nQCad je computer aided design (CAD) program pro 2D kreslení a náčrty. Je dostupný pod operačními systémy Linux, Mac OS X, Unix a Microsoft Windows. Qcad community edition je uvolněna pod licencí GPL. Předkompilované balíčky jsou dostupné v mnoha linuxových distribucích.\n\nQCad je vyvíjen firmou RibbonSoft. Vývoj QCadu začal v říjnu 1999 a rozšiřoval kód CAM Expertu. Vývoj QCadu 2 začal v květnu 2002 se záměrem udělat QCad produktivnější a příjemnější pro uživatele.\n\nProgram je šířen pod licencí GNU/GPL ve variantě zvané \"community edition\" která je starší nežli poslední uvolněná verze. Tato varianta je také součástí některých linuxových distribucí.\nZ komunitní verze také vznikl klon programu LibreCAD dále vyvíjený nezávisle na RibbonSoft pouze pod GNU/GPL licencí.\n\nPro ukládání dat do souborů používá QCad textový formát standardu DXF. Nákresy lze exportovat do souborů s řadou dalších bitmapových formátů (jpg, bmp, png a další).\n\n"}
{"id": "221062", "url": "https://cs.wikipedia.org/wiki?curid=221062", "title": "Buližník", "text": "Buližník\n\nBuližník (lydit, prubířský kámen, silicit) je druh usazené křemité horniny pocházející ze starohor. Tvoří jej převážně krystalický oxid křemičitý ve formě křemene, resp. opálu. Má černou nebo černošedou barvu a vysokou tvrdost, pro kterou jej používali někdy pravěcí lidé místo pazourků. Častou příměsí je grafit. Buližníky se hojně vyskytují v usazených vrstvách ve středních a západních Čechách. Ve stavebnictví se používá jako kamenivo. \n\n\n"}
{"id": "221064", "url": "https://cs.wikipedia.org/wiki?curid=221064", "title": "Hvězda (rybník)", "text": "Hvězda (rybník)\n\nHvězda je rybník na řece Třebovka v katastru obce Opatov v okrese Svitavy. Nachází se jižně od obce Třebovice ve vzdálenosti 6,5 km jihovýchodně od České Třebové. Má rozlohu 79 ha a objem přibližně 1,6 milionu m³. V západní části rybníka se nachází zalesněný ostrov ve tvaru šlápoty, kde podle lidové tradice stávala tvrz. Případné stopy po ní (ani písemné prameny) se však nedochovaly. Na severním břehu donedávna stával dvůr a zámek Hvězda.\n\nBřehy jsou porostlé nižší zelení a stromy. Podél severního břehu vede silnice do Semanína a až k ní dosahuje zástavba Třebovic. Nedaleko východního břehu prochází silnice Svitavy - Lanškroun.\n\nVyužívá se především k chovu ryb. V okolí se nacházejí další menší rybníky ze 14. století (Nový, Mušlový). Spolu tvoří významný rybářský revír a hnízdiště ptactva.\n\n\nZaložen byl v roce 1372 litomyšlským biskupem Albrechtem ze Šternberka. Název rybníka je odvozen od rodového znaku zakladatele (hvězda).\n\nPo velké povodni v roce 1997, kterou hráz rybníka jen s obtížemi vydržela, byly zahájeny práce na projektech, které měly za účel zamezit vysokým škodám v obcích na dolním toku Třebovky (obce Třebovice, Rybník, Česká Třebová, Dlouhá Třebová a Ústí nad Orlicí), ke kterým by mohlo dojít při nekontrolovaném odtoku jako v roce 1997 nebo dokonce při protržení poškozené hráze. Celková rekonstrukce hráze rybníka Hvězda proběhla v letech 2004-2005 za přispění fondů Evropské unie.\n\n"}
{"id": "221065", "url": "https://cs.wikipedia.org/wiki?curid=221065", "title": "English Electric Lightning", "text": "English Electric Lightning\n\nEnglish Electric Lightning (později BAC Lightning) byl nadzvukový stíhací letoun z období studené války. Byl navržen, vyvinut a vyráběn společností English Electric, která byla později pohlcena nově vytvořenou British Aircraft Corporation, čímž později nesl označení BAC Lightning. Nejčastější s ním spojované charakteristiky jsou vysoká rychlost a vnější plochy ponechané v přirozené barvě kovu. Byl to jediný dvoumachový stíhač, který kompletně vznikl jen v Británii.\n\nUnikátním konstrukčním prvkem Lightningu je vertikální konfigurace jeho dvou motorů Rolls-Royce Avon uložených v trupu. Zpočátku byl navržen a vyvíjen jako stíhač určený k obraně letišť pro bombardéry třídy V před útoky očekávaných nadzvukových sovětských bombardérů, které byly později zařazeny do služby jako Tupolev Tu-22, ale také i před jinými bombardéry jako Tupolev Tu-16 a Tupolev Tu-95. Lightning měl výjimečnou stoupavost, dostup a rychlost; Piloti létání popisovali jako „osedlání rakety“.\n\nLightning dosáhl několika světových rychlostních rekordů a byl prvním letadlem schopným letu nadzvukovou rychlostí bez použití přídavného spalování (tzv. supercruise). Ačkoli na počátku měl být pouze výzkumný letoun pro rychlosti řádu M = 1,5, hned první prototyp vykazoval takové výkony, letové vlastnosti i perspektivu dalšího vývoje, že britské Ministerstvo letectví (Air Ministry) neváhalo a podpořilo jeho další úpravy do podoby operačního bojového letounu.\n\nPrototyp, známý jako English Electric P.1, byl zkonstruován na základě specifikací F23/49. První vzlet se uskutečnil na základně Boscombe Down 4. srpna 1954. Uvedená specifikace byla vypsána po zrušení specifikace z roku 1942 na konstrukci nadzvukového výzkumného letounu, která posléze vyústila do typu Miles M.52. Na Lightningu se objevilo mnoho prvků původně zamýšlených pro M.52, jako například kužel ve vstupním kanálu vzduchu k motorům, generující rázovou vlnu, nebo plovoucí vodorovná ocasní plocha. Dle pozdějších zkušeností právě tyto atributy přinesly úspěchy prvním nadzvukovým letounům.\n\nHlavním konstruktérem P.1 byl W. E. W. Petter, v té době šéfkonstruktér firmy Westland Aircraft. Jeho návrh letounu byl ve své době až kontroverzní, proto došlo ke konstrukci výzkumného letounu Short SB5, aby mohly být ověřeny vlastnosti křídla o velkém šípu v kombinaci s plovoucí vodorovnou ocasní plochou. Letové zkoušky prokázaly správnost návrhu.\n\nLightning byl navržen jako stroj pro stíhací ochranu bodových cílů, nosič řízených střel, jehož hlavním úkolem se měla stát obrana Británie před bombardovacími útoky. Kvůli maximálnímu snížení průřezu trupu bylo množství neseného paliva velmi omezené, což podstatně snižovalo akční rádius. Výzbroj letounu tvořila dvojice kanónů ADEN ráže 30 mm a dvě střely vzduch-vzduch, zpočátku de Havilland Firestreak a později zlepšené Hawker Siddeley Red Top.\n\nPetter navrhl unikátní způsob, jak minimalizovat odpor dvoumotorového letounu. Lightning měl motory umístěné nad sebou tak, že spodní motor byl předsunut před horní a jejich průřezy se částečně překrývaly. Tato konstrukce současně i rozmístila hmotu motorů rovnoměrněji po délce trupu a umožnila stroj dobře vyvážit. V konečném součtu letoun získal dvojnásobek tahu, zatímco průřez trupu se zvětšil pouze o 50 %. V kuželu byl umístěn radar Ferranti AI23 AIRPASS a systémy zaměřovače.\n\nNejvětší problém letounu představovala omezená zásoba paliva, protože takřka celý trup vyplňovaly motory, jejich kanály, elektronika, vedení, kabina pilota, atd. K nesení paliva byl posléze využit každý kousek volného prostoru, dokonce včetně vnitřku vztlakových klapek. Podvozek měl velmi úzké pneumatiky, což umožnilo zatahovat jej směrem ke konci křídla a tak zvětšit prostor pro nádrže mezi úchyty hlavního podvozku a trupem. Uvedené řešení současně zkomplikovalo montáž přídavných nádrží, proto jakmile vyvstala nutnost jimi letoun pro zvýšení doletu vybavit, nebylo možné podvěsit je klasicky pod křídlo, ale musely být umístěny shora. Jakmile vešlo ve známost Whitcombovo „pravidlo ploch“, na letoun byla přidána břišní nádrž, takže letoun mohl nést více paliva a současně byl aerodynamičtější při nadzvukových rychlostech.\n\nPrvní operační letoun, předprodukční P.1B (XG336), dorazil na základnu RAF Coltishall v hrabství Norfolk v prosinci 1959. Od roku 1960 zahájily sériové Lightningy F.1 službu u 74. perutě. Zlepšená varianta F.2 vzlétla poprvé 11. července 1961 a službu zahájila u 19. perutě RAF na konci roku 1962. Lightning F.3 poprvé vzlétl 16. června 1962 a F.6 s prodlouženým doletem 16. června 1965. Stroje prodané do Saúdské Arábie odpovídaly verzím T.5 a F.6 RAF a tyto poslední kusy se vrátily k čistě kovovému povrchu s minimem barevných doplňků, který vykazoval vyšší životnost v suchém pouštním klimatu.\n\nV 60. letech 20. století, s růstem strategických rizik ve světě a také s příchodem novějších typů stíhacích letounů do výzbroje států Varšavské smlouvy i NATO, se neustále více a více projevoval nedostatek Lightningu v doletu a částečně i v palebné síle. Do protivzdušné obrany Velké Británie přišly (po vyřazení z výzbroje Royal Navy) letouny McDonnell Douglas F-4 Phantom - sice pomalejší, ovšem disponující podstatně větším doletem. Další Phantomy přibyly z výzbroje útvarů RAF dislokovaných v Německu, kde je v roli strojů především určených k protizemním útokům nahrazovaly letouny SEPECAT Jaguar. Ještě o něco později se do služby u protivzdušné obrany zařadily stroje Tornado F3. Ačkoli pomalejší a hůře akcelerující než Lightning, Tornado nese mnohem větší bojový náklad a také disponuje nesrovnatelně pokročilejší avionikou. Lightningy byly ovšem jen pomalu vyřazovány ze služby mezi roky 1974 - 1988, ačkoli vyžadovaly stále více modifikací a pevnostních zkoušek z důvodu velkého počtu nalétaných hodin.\n\nV posledních letech služby se všechny Lightningy RAF soustředily na základně Binbrook v hrabství Lincolnshire a mnoho z nich dostalo kamufláž pro snížení jejich viditelnosti při letu v malých výškách. Jejich úkolem bylo hájit obranný sektor Flamborough Head nad Severním mořem. Poslední operační Lightningy představovaly verze F.3 a F.6 (jednomístné) a T.5 (dvojmístná cvičná), všechny postavené u firmy British Aircraft Corporation. Od starších verzí je lze odlišit podle rovného zakončení svislé ocasní plochy. Během posledního roku služby piloti využívali možnosti letounu do krajnosti, aby dokonale vyčerpali technickou životnost strojů a zbývající letové hodiny.\n\nMnoho Lightningů je vystavováno v expozicích a sbírkách po celém světě, kde dodnes udivují návštěvníky svými čistými liniemi, evokujícími vysoké rychlosti, jichž tyto stroje během služby dosahovaly. Short SB5 a P.1.A můžete vidět v muzeu RAF v Cosfordu. Britské úřady odmítly udělit stroji licenci pro předvádění na leteckých dnech, ale dodnes můžete ve vzduchu spatřit několik málo Lightningů létajících v Jihoafrické republice. (Viz seznam provozovatelů.)\n\nRychlost a stoupavost Lightningu byla neobvykle vysoká nejen podle standardů 50. a 60. let, ale i při srovnání s moderními bojovými letouny. Počáteční stoupavost verze F.6 dosahovala 250 m/s, pro srovnání, Dassault Mirage IIIE stoupal 150 m/s, MiG-21 v prvních verzích 180 m/s, Tornado F3 pak 215 m/s.\n\nCo se týče dostupu, běžně zveřejňované dokumenty RAF lakonicky konstatovaly \"více než 60 000 stop\", tj. 18 000 metrů, ačkoli se všeobecně vědělo, že Lightning dokáže vystoupat do mnohem větších výšek. Skutečná hodnota vešla ve známost díky Brianu Carrollovi, předváděcímu pilotu a hlavnímu inspektorovi RAF na typu, který uvádí dosažení výšky 87 300 stop (= 26 600 m) s Lightningem F53, kdy \"Zakřivení Země bylo již viditelné a obloha docela temná.\"\n\nV roce 1984 během velkého cvičení NATO, Flt Lt Mike Hale dostihl americký Lockheed U-2, ve výšce, v níž se americký pilot cítil zcela bezpečný před rizikem zachycení jakýmkoli stíhačem. Záznam dokazuje, že Hale vystoupal s Lightningem F.3 až do 88 000 stop (= 26 800 m). Hale se také zúčastnil srovnávacích zkoušek v čase stoupání do určité výšky mezi Lightningem a F-104 Starfighter ze základny Aalborg. Lightning dle jeho slov snadno zvítězil ve všech parametrech s výjimkou akcelerace při nadzvukové rychlosti v malé výšce.\n\nV přímém srovnání s F-15C \"Eagle\" (na němž také sám létal) Carroll uvádí, že \"Zrychlení obou bylo působivé, všichni si pamatují, jak Lightning po odbrzdění vypálil kupředu. Eagle byl přinejmenším stejně dobrý a velmi záhy dosáhl rychlosti pro stoupání. Délka rozjezdu F-15 byla 600 - 900 m, podle toho, jestli pilot využil bojový nebo maximální režim přídavného spalování. Lightning se dostal rychleji do vzduchu, výšky 15 m nad zemí dosáhl na horizontální vzdálenosti 500 m.\"\n\nV dubnu 1985 British Airways nabídla svůj Concorde pro zkoušky stíhacích letounů NATO včetně F-15, F-16, F-14, Mirage, F-104 - ale výhradně Lightning XR749, pilotovaný Mike Halem a svým pilotem popisovaný jako „pěkný divoch, dokonce i na Lightning“, předvedl, že může dohonit Concorde letící ve výšce 17 400 m rychlostí M=2,2.\n\nNavzdory vynikajícím výkonům, Lightning byl překonán modernějšími stíhačkami v doletu, radarovém vybavení, avionice, množství nesené výzbroje a schopnosti vést vzdušný boj. Malý dolet Lightningu - pouhých 1 440 km - byl podstatnou nevýhodou.\n\n\n\n\n\n\n\n\n\n\n\n\n\n\n\nCelkem bylo vyrobeno 277 jednomístných a 52 dvojmístných letounů. V těchto číslech jsou započítány stroje dodané RAF i vyvezené do zahraničí.\n\n\n\n\n\n\n"}
{"id": "221066", "url": "https://cs.wikipedia.org/wiki?curid=221066", "title": "Anderson Luís de Abreu Oliveira", "text": "Anderson Luís de Abreu Oliveira\n\nAnderson Luís de Abreu Oliveira (*13. dubna 1988, Porto Alegre), známý jako Anderson, je brazilský fotbalový záložník, v současnosti hraje v brazilském klubu SC Internacional.\n\nAnderson svou kariéru započal již v pěti letech v brazilském klubu Grêmio. Jeho seniorský debut se uskutečnil v roce 2004, když mu bylo pouhých 16 let. Za Grêmio odehrál jen několik zápasů a v sezóně 2005/06 přestoupil do portugalského týmu FC Porto. Po dvou letech v Portu přestoupil společně s Nanim (ten přestoupil ze Sportingu Lisabon) do Manchesteru United, kde v roce 2008 získal ocenění Golden Boy, které uděluje italský sportovní deník \"Tuttosport\" ve spolupráci s dalšími evropskými novinami vítězi hlasování o nejlepšího hráče do 21 let působícího v některé z evropských nejvyšších fotbalových lig.\n\nV sezoně 2013/14 pod novým trenérem United Davidem Moyesem nedostával příliš prostoru, odehrál do ledna 2014 jen 3 zápasy. V lednu 2014 odešel na půlroční hostování do italského týmu ACF Fiorentina.\n\nZačátkem února 2015 se vrátil do Brazílie, zamířil do klubu SC Internacional.\n\nV roce 2005 se zúčastnil Mistrovství světa U17 v Peru, kde byl vyhlášen nejlepším hráčem (získal Golden Ball). Mladí Brazilci podlehli ve finále Mexiku 0:3.\n\nS brazilským týmem do 23 let se zúčastnil Letních olympijských her 2008 v Pekingu, kde Brazílie obsadila 3. místo.\n\n"}
{"id": "221072", "url": "https://cs.wikipedia.org/wiki?curid=221072", "title": "Alucard", "text": "Alucard\n\nAlucard je fiktivní postava z japonského komiksu (mangy) a animovaného televizního seriálu (anime) Hellsing. Je upír, a jeho jméno je pozpátku Dracula.\n\nPracuje pro tajnou britskou vládní organizaci Hellsing, založenou Abrahámem van Helsingem pro boj proti upírům. Tuto organizaci vede lidská žena lady Integra Fairbrook Wingates Hellsing, která je jeho mistryní.\n\nJe mistrem Victorie Seras, bývalé policistky (nyní také upíra). Kdyby ji neproměnil, zemřela by.\n\nJe velmi vysoký. Nosí vysoké černé boty, rudý plášť a klobouk se širokou krempou stejné barvy. Na rukou má bílé rukavičky se znakem organizace Hellsing. Kolem úzkého bledého obličeje s aristokratickým nosem mu vlají rovné černé vlasy neurčité délky (někdy má dlouhé vlasy a někdy krátké). Má rudé oči (jako takřka všichni upíři v tomto seriálu) a nosí kulaté oranžové brýle. Z tenkých bledých rtů mu přečnívají dva bělostné špičáky.\n\nČasto se ušklíbá či démonicky směje. Boj proti ostatním upírům (kteří se mu většinou nemohou rovnat) je pro něj nesmírná zábava.\n\nJeho zbraně jsou dvě pistole Joshua Casull a Jackal HK47, ráže 454 (13mm). Kulky jsou stříbrné a posvěcené.\n\nVe dne spí v rakvi, a když musí být vzhůru, je hrozně mrzutý. Přes moře cestuje letadlem, spící ve své rakvi.\n\nDokáže procházet zdí, má schopnost teleportace, levitace, telekineze, telepatie a hypnózy. Má nadlidskou sílu i výdrž, je superrychlý, má nadlidsky citlivé smysly. Umí létat nebo přinejmenším skákat tak, že to jako létání vypadá. Dokáže se proměnit v černé psy, netopýry, krysy či hmyz. Je prakticky nesmrtelný (abyste ho zabili, museli byste ho zabíjet přes padesát let). Jeho schopnost regenerace je spojená s měsíčním světlem či prolitou krví.\n\nJe vysoce odolný nebo zcela imunní proti běžným slabostem upírů, včetně useknutí hlavy.\n\nTento seznam patrně není úplný, někdy se zdá že jeho schopnosti jsou neomezené a jen některé dosud nepotřeboval.\n\n\n"}
{"id": "221080", "url": "https://cs.wikipedia.org/wiki?curid=221080", "title": "Dlažba", "text": "Dlažba\n\nDlažba je povrch podlahy, chodníku, vozovky, náměstí, náplavky nebo jiné podobné plochy pokrytý dlažebními kostkami nebo dlaždicemi. Zpravidla je kamenná, může však být i z betonových nebo keramických dílců, cihel a podobně. V posledních letech je dláždění betonovou dlažbou populárnější od dříve obvyklého asfaltu. Přínos betonové dlažby je v ceně a v její praktičnosti. Dlážděná plocha se stává opakovaně rozebiratelnou.\n\nV zámkové dlažbě jsou jednotlivé dlažební kostky či dlaždice tvarované tak, aby do sebe přesně zapadaly.\n\nŘemeslník, který provádí dlažbu neboli dláždění, se nazývá \"dlaždič\" (\"dlaždička\" je naproti tomu zdrobnělina od slova \"dlaždice\", nejde tedy o přechýlený tvar slova \"dlaždič\").\n\nJe známé na vozovkách, pochozích chodnících, či terasách.\n\n\n\n\nPoužívá se na zpevnění povrchů. Využívá se nejen jako zpevnění chodníků na zahradách nebo garážových stání aut před domem, ale také pro náročné a velmi zatěžované povrchy. Popularita zatravňovací dlažby roste u chovatelů koní (jízdárny a stáje), stání nákladních vozů nebo zpevnění svahu. Dlažba má protiskluzový povrch, rychle se staví a má relativně velkou odolnost proti povětrnostním vlivům, chemickým látkám a zatížení. Dlaždice se vyrábí v jednoduché variantě pro zpevňování chodníků na zahradách, až po vysokozátěžové panely pro extrémní zatížení.\n\n\nJe možné dláždit i svým vlastním stylem - např šachovnicí.\n\n\nmá všechny přednosti i nedostatky dřeva. Svým vzhledem a charakterem povrchu je na pohled velmi příjemná i prak­tická. Je vhodná především na menší plochy náročněji upravených odpočinkových teras a zákoutí. Dřevěná dlažba je nehlučná, teplá, charakterem po­vrchu velmi působivá a také rychle vysychá. Dřevěná dlažba výrazně zvyšuje bezpeč­nost pohybu dětí a celkovou úroveň řešeného prostoru. Velmi dobře a přirozeně působí dřevo v bezprostřední návaznosti na obytné a účelové stavby.\n\nTrvanlivost a celková odolnost dlažby závisí na kvalitě dřeva, vhodné a důkladné impregnaci a dostatečně pevném a dobře izolova­ném uložení dřeva do půdy. Jednoduchá dlažba je často upravována z kulatých špalíků. Velmi dobré je dřevo bukové, dubové, akátové, ale i borové a jilmové. Do dlažby lze kombinovat i více různých druhů dřeva.\n\nDřevěná dlažba z borových, olejem impregnovaných špalíků bývala například jedním z typických znaků vozovky na Mostu dr. Edvarda Beneše v Ústí nad Labem, od jeho postavení v roce 1936. Tato dlažba sice byla lehká a zbytečně nezatěžovala nosnou konstrukci, ovšem za mokrého počasí byla velmi kluzká a nebezpečná pro chodce i automobily. Přesto vydržela na místě přes 30 let a až poté, co byla v roce 1968 zrušena tramvajová doprava přes most, byla nahrazena živičným povrchem.\n\nMrazuvzdorná dlažba je keramická dlažba s malou nasákavostí. Běžně se uvádí do 3 % objemových. Principem mrazuvzdornosti je neschopnost nasáknout vodu do keramického střepu. Tato voda by při poklesu teploty pod bod mrazu zmrzla, zvětšila svůj objem a tím rozrušila střep. Roli hraje též velikost a distribuce pórů, ne jen jejich celkový objem. Dnešní moderní slinuté materiály mají dle normy nasákavost okolo 0,05 % tedy prakticky nulovou.\n\n\n"}
