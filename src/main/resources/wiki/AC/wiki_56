{"id": "297094", "url": "https://cs.wikipedia.org/wiki?curid=297094", "title": "Kožovcovitost", "text": "Kožovcovitost\n\nKožovcovitost (krupička, ichtioftirióza) je parazitární onemocnění, které se objevuje zejména u ryb, ve sladké i mořské vodě. Projevuje se výskytem drobných bílých krupičkovitých útvarů na těle organismu. Toto onemocnění je způsobováno několika druhy nálevníků, z nichž nejvýznamnější je kožovec rybí (\"Ichthyophthirius multifiliis\"), který parazituje ve škáře.\n\nLéčba tohoto onemocnění se provádí buď farmakologicky (kuchyňská sůl, acriflavin, malachitová zeleň, Esha EXIT a další), zvýšením teploty, nebo několikerým přenesením postižených ryb v několikahodinových intervalech do čistého a nezamořeného prostředí. Dokonce byla vyvinuta i zařízení, která toto přenesení napodobují bez nutnosti skutečné manipulace s rybami, kdy dochází v pravidelných intervalech k otáčení nádoby, díky čemuž se kožovci, kteří se v daném okamžiku nachází mimo tělo hostitele na dně nádoby dostávají mimo vodní prostředí, kde následně vysychají a umírají.\n\n"}
{"id": "297096", "url": "https://cs.wikipedia.org/wiki?curid=297096", "title": "Španělský kříž", "text": "Španělský kříž\n\nŠpanělský kříž (\": Spanienkreuz\") je německý řád udělovaný v době Třetí říše. Byl udělován německým dobrovolníkům z Legie Condor se zásluhami ve španělské občanské válce. Založen byl 14. 4. roku 1939 německým kancléřem a vůdcem Adolfem Hitlerem. Existoval ve dvou základních verzích - s dvěma překříženými meči za zásluhy v boji a bez mečů za nebojové zásluhy.\n\nZáklad vyznamenání tvoří johanitský/maltézský kříž s jemným zrněním a hladkou obrubou po krajích. Uprostřed je zasazena kruhová obruč s dvojitým lemováním, v jejímž středu leží svastika. Mezi jednotlivými rameny kříže jsou umístěny čtyři orlice luftwaffe, z nichž každá drží další svastiku.\nZe zadní strany je kříž hladký, pouze se sponou a s možným označením výrobce.\nKříž pro pozůstalé byl jako jediný beze spony, ale s očkem pro protažení stuhy.\nKe španělskému kříži existovaly i miniatury velké 9 a 16 mm, se špendlíkem na zadní straně.\n\n"}
{"id": "297098", "url": "https://cs.wikipedia.org/wiki?curid=297098", "title": "Květy zla", "text": "Květy zla\n\nKvěty zla ( ) je známá básnická sbírka francouzského spisovatele Charlese Baudelairea (1821–1867). Dílo bylo určující pro evropskou literární modernu.\n\nTato básnická sbírka vznikala řadu let; poprvé vyšla roku 1857 (5 částí), posléze již v šesti částech v letech 1861 a 1868. Její autor i vydavatel byli stíhání za urážku náboženské mravnosti i veřejné morálky, řada básní nesměla být uveřejněna vůbec, nakonec bylo zakázáno knihu vydávat.\n\nKniha obsahuje celkem šest částí, celkem 145 básní. Vůbec nejslavnější a nejrozsáhlejší z nich je 1. oddíl nazvaný \"Splín a ideál\", tyto básně vypovídají o poslání, umění nebo o postavení umělce, hovoří také o ženách, které autor současně miloval i nenáviděl, protože ho přitahovaly i odpuzovaly, tak se v básních střídá milostná touha a krutá bezcitnost.\n\n\n"}
{"id": "297099", "url": "https://cs.wikipedia.org/wiki?curid=297099", "title": "Côtes-d'Armor", "text": "Côtes-d'Armor\n\nCôtes-d'Armor je francouzský departement ležící v regionu Bretagne.\n\n\n\n"}
{"id": "297101", "url": "https://cs.wikipedia.org/wiki?curid=297101", "title": "Zedníček", "text": "Zedníček\n\nZedníček může být:\n\n"}
{"id": "297107", "url": "https://cs.wikipedia.org/wiki?curid=297107", "title": "Achlya", "text": "Achlya\n\nAchlya je rod sladkovodních oomycet. Je blízce příbuzný k rodu \"Saprolegnia\". Onemocnění těmito dvěma skupinami jsou na první pohled velmi podobná a mohou být snadno vzájemně zaměněna, projevují se bílými až hnědými vatovitými porosty na povrchu těla postiženého organismu. Toto napadení může skončit až smrtí hostitele.\n\n"}
{"id": "297109", "url": "https://cs.wikipedia.org/wiki?curid=297109", "title": "DigiLab AVU v Praze", "text": "DigiLab AVU v Praze\n\nDigitální laboratoř Akademie výtvarných umění v Praze (DigiLab AVU v Praze) je publicistické, výukové a technologické pracoviště AVU pro informační a audiovizuální technologie. Od svého založení v roce 2001 poskytuje studentům a zaměstnancům školy konzultace k této problematice. Současně DigiLab zajišťuje výuku počítačových software pro akreditované studijní programy AVU a participuje na vývoji a tvorbě výukových tutoriálů. \n\nV roce 2006 vzniklo HDV centrum – „oddělení DigiLabu“ účastněného na výzkumu High Definition (HD) technologií a přenosů HD signálů po internetové síti. Nejviditelnějším činností HDV centra je televize Artycok.tv, která vytváří pořady o dění na akademii v širším kontextu současného výtvarného umění. Nejmladší aktivitou DigiLabu je organizování s VVP AVU v Praze retrospektivních přednášek mladých umělců a teoretiků, které jsou on-line vysílány (streaming) a archivovány na portálu laboratoře.\n\nDigiLab AVU v Praze odstartoval v letním semestru 2007/2008 přednáškový cyklus projektů, mladých umělců a teoretiků. Po roce fungování je realizační tým složen z VVP AVU, KOKO a MeetFactory. Pozvání přijali Dan Vávra, Krištof Kintera, Tomáš Vaněk, Ján Mančuška, Jiří Černický, Markéta Baňková, Milena Dopitová, Kateřina Vincourová, Zbyněk Baladrán, Štěpánka Šimlová, Palo Fabuš (sk), Denisa Lehocká (sk), Lubomír Typlt – hudební skupina WWW a Enrique Ježik (mex). Přednášky jsou vždy veřejné, on-line streamované a archivované.\n\nOd akademického roku 2007/2008 je v pravidelné nabídce DigiLabu program workshopů, které jsou většinou koncentrovány do pěti vyučovacích hodin. Byli již uspořádány Základy ovládání videokamery (Braňo Pažitka), Linux – střípek budoucnosti (Jan Mucska), Pure Data - cestování v grafickém programovacím prostředí (Michail Cabowitz), Vjing- dramata z maličkostí (Matěj Hájek) a Max/MSP - Real-time aplikace pro experimentátory (Tomáš Hrůza).\nWorkshopy DigiLabu mají formu krátké přednášky k dané problematice, které jsou dále rozvíjeny praktickou spoluúčastí posluchačů. \n\nDigiLab AVU pravidelně hostuje největší setkání Česko-slovenské Blender komunity. V pořadí již třetí ročník proběhl 14. dubna 2007. Program Blender konference je mimo samotný Blender také složen z dalších Open source editorů. Přednášky konference jsou on-line streamované a archivované .\n\nArchiv přednášek DigiLabu je on-line přístupná video-databáze přednáškové činnosti DigiLabu. Archiv byl založen se spuštěním portálu v roce 2007 a jsou zde mimo přednáškový program DigiLabu uložené aktivity VVP AVU, semináře studentů AVU v Praze a archiv 8-bitové Demoscény. Archiv obsahuje soubory ve formátu WMV o rozměrech 480px na 268px. Vzniklé záznamy přednášek jsou dále šířeny různými internetovými portály pod licencí Creative Commons.\n\nArtycok.tv je nezávislá internetová HD televize při Akademii výtvarných umění v Praze (AVU), publikující novinky ze současné výtvarné scény. Artyčok vznikl v Digitální laboratoři AVU v Praze v rámci rozvojového projektu \"HDV centrum AVU\" Fondu rozvoje Cesnet. Hlavní stránka nabízí deset posledních příspěvků, databáze portálu obsahuje reportáže z vernisáží výstav, rozhovory s umělci a kurátory, záznamy workshopů, soutěží či přednášek. Projekt se postupně rozvíjí ke spolupráci s dalšími podobnými týmy při vysokých uměleckých školách Střední a Východní Evropy (UUD ZČU v Plzni, FaVU VUT v Brně, UJEP v Ústí nad Labem, A4 nultý priestor a MKE v Budapešti), které monitorují příslušné lokální výtvarné scény. V roce 2008 se uskutečnil přechod distribuce pořadů z platformy Windows Media Player na Flash Media Player a oproti počátečním snahám o maximalizaci obrazové kvality je nyní kladen důraz spíše na širokou dostupnost materiálu uživatelům.\n\nAbsence prezentací činností AVU a aktivit studentů AVU přebírá v roce 2007 DigiLab AVU tuto úlohu. Byly publikovány interview s hosty přednáškového cyklu DigiLabu, Dan Vávra – Jak se dělá hra / interview a záznam na DVD (05/2007 PiXEL), Kintera>Vaněk>Mančuška>Černický / interview (11/2007 Ateliér (časopis)), výběr video tvorby studentů AVU (Famufest 2007), videoblok studentů AVU na mezinárodním filmovém festivalu „Ostrava Picture“ a workshop (11/2007/Ostrava), kritika společně s VVP AVU na výstavu Oko bere konané v Galerii AVU ve dnech 11.–21/03/2008, 8-bitová demoscéna/1024 bajtové filmy / kino Světozor, Praha (7.5.2008) a 8-bitová demoscéna / A4 - nultý priestor, Bratislava (18.6.2008).\nSoučasně DigiLab převzal patronát v organizování celoškolních AVU párty. Poslední AVU3PatraParty se konala 12/12/2007 ve třech patrech na třech pódií. Zahrál Cab & Max (Pure data ambient mix), projekt Mythematica (Embryo), Vj Sewa & Chleba, Dj Slami (Drum and Bass), Barbarian, To žluté co máte na kalhotkách (elektro show), Lovely dolls (Romantický sborový zpěv), Dead pope's company (Punk - Rock and roll) a I love 69 popgeju (music performance).\n\n"}
{"id": "297110", "url": "https://cs.wikipedia.org/wiki?curid=297110", "title": "Saprolegnia", "text": "Saprolegnia\n\nSaprolegnia je rod sladkovodních oomycet. Je blízce příbuzný k rodu \"Achlya\". Onemocnění těmito dvěma skupinami jsou na první pohled velmi podobná a mohou být snadno vzájemně zaměněna, projevují se bílými až hnědými vatovitými porosty na povrchu těla postiženého organismu. Toto napadení může skončit až smrtí hostitele.\n\n"}
{"id": "297114", "url": "https://cs.wikipedia.org/wiki?curid=297114", "title": "Juliette Récamierová", "text": "Juliette Récamierová\n\nJuliette Récamierová, plným jménem Jeanne Françoise Julie Adélaïde Récamier, také zvaná Madame Récamierová, rozená Bernardová, (4. prosince 1777 – 11. května 1849) byla významnou osobností literárního a politického života na začátku 19. století ve Francii. Známou se stala jako hostitelka pařížského salonu v L'Abbaye-aux-Bois.\n\nJulie Bernardová, narozená v Lyonu, se vdala ve svých 15 letech za podstatně staršího zámožného bankéře Jacquese Récamiera. Od roku 1798 provozovala dlouhá léta společenský salón zvaný \"L'Hotel Récamier\", v domě, který manželé zakoupili v rue du Blanc a který adaptoval architekt Louis-Martin Berthault. Přijímací místnosti dala madame Récamier zařídit empírovým nábytkem v etruském a řeckém stylu Salón se stal důležitým místem setkávání vysoké pařížské společnosti, ale též střediskem intelektuální protinapoleonské opozice. Mezi pravidelné návštěvníky patřila Madame de Staël, se kterou Juliette Récamierová uzavřela důvěrné přátelství. Dále zde byli častými hosty např. Benjamin Constant, François-René de Chateaubriand (ten byl jejím milencem) a generálové Moreau a Bernadotte. Udržovala písemný kontakt s předními společenskými, politickými, vědeckými i vojenskými celebritami své doby. Napoleon Bonaparte věděl o jejích neplodných, avšak soustavných piklech, a vypověděl ji roku 1811 z Paříže. Poté žila v Lyonu, Římě a v Neapoli u rodiny neapolského krále Murata. Po Napoleonově pádu opět otevřela roku 1814 svůj salon v Paříži. \n\nVe své době byla Julie považována za jednu z nejkrásnějších žen a byla portrétována nejznámějšími umělci, mimo jiné ji namalovali či nakreslili vícekrát Francois Gérard, Jacques-Louis David nebo Jean-Honoré Fragonard, ze sochařů ji v mramoru vypodobnil například Jean-Antoine Houdon. Termínem \"récamiere\" byla po ní nazvána oblíbená empírová pohovka v řeckém stylu, na níž byla několikrát portrétována. \n\nZemřela v Paříži na choleru a je zde pochována na hřbitově Montmartre.\n\n"}
{"id": "297115", "url": "https://cs.wikipedia.org/wiki?curid=297115", "title": "Boční palba", "text": "Boční palba\n\nBoční palba, neboli flankování, je způsob obranné palby z opevněných stanovišť, která je vedena kolmo nebo šikmo na směr postupu nepřítele. Využívá tak prostého faktu, že nepřátelské síly (ať už se jedná o celou armádu, nebo jednotlivé vozidlo) bývají nejčastěji ohroženy zepředu, a jsou proto zepředu nejlépe chráněny, zatímco ochrana boků je relativně slabá. Současně bývá střelecká pozice obránce lépe chráněna před přímou palbou útočníka, protože většina jeho palebných prostředků logicky směřuje také kupředu ve směru postupu.\n\nBoční palby je též možno využít ke střelbě do jinak nepokrytých, tzv. hluchých prostor podél obrany a v těsné blízkosti obranných postavení. Za tímto účelem se již od starověku využívalo vysunutých a předsunutých palebných stanovišť; ve středověké fortifikaci například tzv. flankovacích věží. Velkého rozmachu a uplatnění dosáhla tato taktika s rozvojem palných zbraní v raném a vrcholném novověku, při projektování a stavbě tzv. bastionových opevnění, sestávajících ze soustavy bastionů, což byla před vlastní hradbu předsunutá opevněná stanoviště, na kterých byla soustředěna palebná síla k šikmé a boční palbě na nepřítele.\n\nK hojné výstavbě objektů využívajících boční palbu došlo také v Československu před druhou světovou válkou v případě těžkého opevnění a lehkého opevnění vzor 37, která jsou postavena na principu ochrany sousedů boční palbou, zatímco ve směru čelem k nepříteli se spoléhají na pasivní ochranu.\n\nObrana založená pouze na boční palbě má svoji nevýhodu v tom, že je nutno vyčkat, až se útočník přesune do palebného vějíře. Proto je vhodné prvky boční a přímé palby kombinovat.\n\n"}
{"id": "297117", "url": "https://cs.wikipedia.org/wiki?curid=297117", "title": "Fallen Astronaut", "text": "Fallen Astronaut\n\nFallen Astronaut je asi 8 cm velká hliníková soška astronauta ve skafandru umístěná na Měsíci. Sochu vytvořil belgický umělec Paul Van Hoeydonck po setkání s astronautem Davidem Scottem. Ten vyzval Van Hoeydoncka, aby vytvořil malou sochu, která by připomněla ty astronauty, kteří v souvislosti s výzkumem vesmíru přišli o život. Pro sochu bylo určeno několik omezení, musela být lehká a pevná, z materiálu, který vydrží extrémní podmínky na Měsíci a nesměla mít pohlavní, ani etnické znaky. V souvislosti se Scottovým přáním zabránit komercionalizaci vesmíru nemělo být zveřejněno Van Hoeydonckovo jméno.\n\nFallen Astronaut je pravděpodobně jediným uměleckým dílem umístěným na povrchu Měsíce.\n\nV roce 1971 umístila na povrch Měsíce sochu posádka Apolla 15 spolu s plaketou na niž byla uvedena jména osmi amerických astronautů a šesti sovětských kosmonautů, kteří zahynuli v souvislosti s kosmickým výzkumem. Jsou to:\n\n\nVelitel mise Apollo 15 David Scott poznamenal, že na plaketě bohužel chybí jména dvou sovětských kosmonautů, Valentina Bondarenka a Grigorije Neljubova, o jejichž úmrtí nebyly v důsledku sovětského embarga informace.\n\nNa plaketě nejsou uvedena ani jména dvou amerických astronautů, kteří zemřeli v roce 1967. Michael James Adams a Robert Henry Lawrence, Jr. jsou ale uvedeni na Space Mirror Memorial.\n"}
{"id": "297124", "url": "https://cs.wikipedia.org/wiki?curid=297124", "title": "Živa (mytologie)", "text": "Živa (mytologie)\n\nŽiva (Siwa) je slovanská bohyně, která byla ctěna kmenem Polabanů. Jediná dobová zmínka o ní pochází z \"Kroniky Slovanů\" Helmolda z Bosau z 60. - 70. let 12. století, kde je krátce zmíměna v kapitole \"O náboženských obyčejích Slovanů\":\n\nJméno \"Siwa\" a jeho rukopisné varianty \"Siwe\", \"Silue\" a \"Syna\" je zpravidla vykládáno jako Živa. Tento názor zastává například Aleksander Gieysztor, Michal Téra a je připouštěn i Zdeňkem Váňou. V takovém případě by byla Živa bohyní plodnosti a úrody analogickou Mokoš. Tato dvě božstva spojuje také to, že jsou to jediné písemně doložené bohyně v prostředí polabských Slovanů, respektive východních, se známým jménem.\n\nNaopak Lubor Niederle považuje takový výklad za nejistý ovlivněný níže uvedenou falšovanou glosou. Aleksander Brückner přepisuje jméno jako \"Žywia\".\n\nŽiva se objevuje i ve falšovaných staročeských glosách ve slovníku Mater Verborum jako \"Siva, dea frumenti Ceres\" „Živa, bohyně zrna Ceres“. Glosa je doprovázena miniaturou ženské postavy v modrém rouše s květinami v rukou a nápisem \"Aestas Siva\" „to jest Živa“. Na základě tohoto falsa byla Živa vykládána jako bohyně plodnosti, což je i dnešní běžný výklad. Zároveň však byl její kult umísťován i do Česka, rekonstruován její domnělý obraz v Ratzeburgu a srovnávána s hinduistickým Šivou.\n\nRoku 1839 byla také v blízkosti Vyšehradu nalezena bronzová mísa s reliéfem ženské postavy, která byla na základě ilustrace v Mater Verborum Janem Erazimem Vocelem ztotožněna s Živou. Roku 1850 byla tato „obětní mísa“ prodána za velkou částku prodána Národnímu muzeu. Brzy poté však Vocel po shlednutí odpovídající mísy v v Linci uznal svůj výklad za mylný a datoval ji do 14. a 15. století. Od konce 70. let 19. století pak byla všeobecně uznávána i padělanost většiny glos v Mater Verborum.\n\nAmatérský badatel Josef Růžička na počátku 20. století spojuje jméno Živa kromě života také se zemí. Zaměňuje ji též z východoslovanským Simarglem, kterého uvádí pod jménem Sim, a zmiňuje polský zdroj, který uvádí, že její chrám stál na vrchu Żywiec, kde byly první května pořádány její slavnosti.\n\nV pohádkové knize Ivana Hudce \"Mýty a báje starých Slovanů\" se Živa objevuje jako bohyně léta a zralé plodnosti. Je znázorněna jako bohyně s dlouhými plavými vlasy a s klasy v náručí. Jako manželka boha Velese pak Živa v tomto obraze tvoří dualitu života a smrti. \n\nZuzana Řezáčová Lukášková srovnává Živu s archetypem bohyně matky a považuji ji za vhodnou postavu pro psychoterapeutickou práci s archetypy a s ženským cyklem.\n\nPodobné jméno jako Živa má bůh Żywie zmiňovaný kronikou \"Historiae Polonicae\" Jana Długosze sepsané v letech 1455-1480 jako bůh života. Tentýž bůh je zmiňován v \"Kronice Polska, Litvy, Žmudě a celé Rusi\" Matěje Stryjkowského z roku 1582 jako bůh šumícího větru, společně s bohem jasných dní Pogodou a dalším bohem větru Pochvistem.\n\nObě božstva ztotožnil například Jan Hanuš Máchal, Josef Janko a Szymon Matusiak. Naopak Niederle jej po vzoru Brücknera považoval za domácí božstvo.\n"}
{"id": "297129", "url": "https://cs.wikipedia.org/wiki?curid=297129", "title": "Montgomery Burns", "text": "Montgomery Burns\n\nCharles Montgomery Plantagenet Shicklgruber Burns, obvykle nazýván pan Burns nebo „Monty“ Burns (datum narození spekulativně 1881–1890 ) je fiktivní postava z amerického animovaného seriálu \"Simpsonovi\". Hlas mu propůjčil Christopher Collins, kterého později vystřídal Harry Shearer. V českém znění jej do roku 2015 daboval Bedřich Šetena, po jeho úmrtí je dabován Janem Vlasákem.\n\nMontgomery Burns je středního vzrůstu s rozsáhlou pleškou a šedobílými vlasy po bocích a na zátylku, celkovým dojmem působí velice křehce, jelikož jeho věk je již velmi pokročilý (Bankovka mu způsobila modřinu, unesla ho včela, nezvládal rozšlápnout mravence, rozdrtit sušenku, odfoukl ho vítr). Typickým pro něho je vypočítavý, úlisný a někdy i doslova ďábelský pohled a hláška \"znamenitě\" nebo \"výtečně\" doprovázená spojením polštářků prstů obou rukou. Nejčastěji nosí modrý oblek.\n\nJedná se o nejbohatšího obyvatele Springfieldu a vlastníka Springfieldské jaderné elektrárny, tím pádem i Homerova šéfa. Jeho pobočníkem a kumpánem ochotným pro svého pána udělat téměř cokoli je Waylon Smithers, který je panem Burnsem dokonce do jisté míry přitahován.\n\nBurns v naprosté většině případů myslí jen na sebe a prioritou číslo jedna jsou pro něho jeho peníze, se kterými sice neumí nakládat zrovna nejlépe a někdy se dostane i na úplné dno, ale vždy se mu podaří se opět postavit na nohy a nabýt svůj majetek nazpět.\n\n\n"}
{"id": "297130", "url": "https://cs.wikipedia.org/wiki?curid=297130", "title": "Giv'at Ze'ev", "text": "Giv'at Ze'ev\n\nGiv'at Ze'ev (hebrejsky גִּבְעַת זְאֵב, doslova „\"Ze'evův vrch\"“, v oficiálním přepisu do angličtiny Giv'at Ze'ev) je izraelská osada a místní rada (malé město) na Západním břehu Jordánu v distriktu Judea a Samaří.\n\nNachází se zhruba 11 kilometrů severozápadně od historického jádra Jeruzaléma a cca 6 kilometrů od města Ramalláh, v nadmořské výšce 770 metrů. Severně od obce začíná vádí Nachal Modi'im.\n\nGiv'at Ze'ev je v urbanistickém slova smyslu součástí prstence vnějších židovských předměstí Jeruzaléma, třebaže není administrativní částí izraelské metropole. Nachází se u silnice 443 z Jeruzaléma do Tel Avivu. Spojení s Jeruzalémem je zajištěno autobusovými linkami číslo 171, 271 a 371 a s Tel Avivem linkou číslo 471.\n\nGiv'at Ze'ev byl založen roku 1983, podle jiného zdroje roku 1982 a pojmenován po Ze'evu Vladimiru Žabotinském, vůdci židovského revizionistického hnutí. Status místní rady získal v roce 1984. Je centrem karlinsko-stolinských chasidů a jedním z nejvýznamnějších obyvatel obce je stolinský rabi Baruch Ja'akov Meir Šochet. Spadá do výběžku izraelských osad (Giv'at Ze'ev, Giv'on ha-Chadaša a Bejt Choron), který byl počátkem 21. století oddělen od okolní arabské populace bezpečnostní bariérou.\n\nPodle údajů z roku 2009 tvořili naprostou většinu obyvatel Židé – cca 10 600 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 10 800 osob). Obyvatelstvo obce je složeno cca z 35 % z nábožensky orientovaných Izraelců, zbytek jsou sekulární Izraelci.\n\nJde o středně velkou obec městského typu s dlouhodobě rostoucí populací. K 31. prosinci 2017 zde žilo 17 300 lidí. Populační růst byl zejména silný od konce 80. do konce 90. let 20. století. V roce 1999 začala výstavba bytů ve čtvrti Agan ha-Ajalot (západně od stávajícího zastavěného území obce), kdy zde bylo postaveno 200 bytových jednotek. O dva roky později však byla stavební aktivita v Giv'at Ze'ev, kvůli vypuknutí druhé intifády, přerušena. Důsledkem byla populační stagnace, kdy v letech 2000–2007 počet obyvatel kolísal okolo 10 a půl tisíce. Teprve pak došlo k obnovení růstu obce. Původním plánem byla výstavba nových 500 bytů. Tento plán však byl revidován a 9. března 2008 byla izraelským premiérem Ehudem Olmertem schválena výstavba 750 nových bytů (tzn. doplnění o dalších 250 bytových jednotek).\n\n"}
{"id": "297144", "url": "https://cs.wikipedia.org/wiki?curid=297144", "title": "Ovládací prvek (GUI)", "text": "Ovládací prvek (GUI)\n\nOvládací prvek ( nebo ) je prostředek pro interakci uživatele s počítačovým programem v grafickém uživatelském rozhraní na počítači. Ovládací prvek je vizuálně ztvárněn a obvykle slouží pro ovládání programu a manipulaci s daty.\n\nWidgety bývají označovány za \"virtuální\" ovládací prvky, pro odlišení od fyzických, hardwarových zařízení (klávesnice, myš, tablet, joystick, světelné pero, apod.).\n\nDesktop widget je malá specializovaná GUI aplikace, kterou lze umístit na pracovní ploše, a která může napodobovat jeden nebo několik ovládacích prvků. Zpravidla poskytuje některé vizuální informace (zobrazování hodin, kalendáře, zpravodajství) a/nebo nabízí jednoduchý přístup k často používaným funkcím a aplikacím, jako kalkulačka, zapnutí a vypnutí Wi-Fi apod.\n\nOvládací prvky lze slučovat; často používaným složeným prvkem je dialogové okno, které může zobrazovat text (např. informaci nebo chybové hlášení) nebo umožňovat vložit jeden nebo více údajů a pomocí tlačítek vybrat způsob pokračování. Dialogové okno může být modální, které neumožňuje pokračovat v programu, dokud není ukončen dialog (např. tlačítkem OK), nebo nemodální, které průběžně vrací řízení programu a umožňuje uživateli interaktivně působit na program.\n\nCharakteristickou vlastností widgetu je poskytnout jedinou interakci pro přímou manipulaci v daném okruhu dat. Jinými slovy, widgety jsou základní vizuální stavební kameny, které v kombinaci s aplikací drží všechny údaje zpracované dle používání a čekají na další interakci.\n\nRodina běžně opakovaných widgetů se vyvinula pro udržení obecných informací na základě Palo Alto Research Center Inc. výzkumu pro Xerox Alto User Interface. Rozdílné implementace těchto widgetů jsou často zabalené společně ve widget toolkits, které programátoři používají k vyvíjení grafického uživatelského rozhraní (GUIs). Většina operačních systémů obsahuje sadu předpřipravených widgetů, které programátor může zahrnout v aplikaci, a specifikuje, jak se mají chovat. Každý typ widgetu je obvykle definován jako třída objektově orientovaného programování (OOP). Proto mnoho widgetů jsou odvozené z dědičných tříd.\n\nV souvislosti s aplikací může být widget povolen nebo zakázán v daném okamžiku. Povolený widget má schopnost reagovat na události tak, jako je stisk kláves nebo myš. Widget, který nemůže reagovat na události, je považován za zakázaný. Vzhled zakázaného widgetu je typicky rozdílný oproti widgetu povolenému; zakázaný widget může být vykreslen světlejší barvou nebo může být vizuálně skryt mimo plochu.\n\nWidgety jsou někdy kvalifikovány jako virtuální, aby se odlišily od jejich fyzických protějšků. Příkladem je virtuální tlačítko, na které můžeme kliknout ukazatelem X versus fyzické tlačítko, které můžeme zmáčknout prstem.\n\nSouvisejícím, ale rozdílným konceptem je widget pracovní plochy. Malá, specializovaná aplikace grafického uživatelského rozhraní, která poskytuje nějaké vizuální informace anebo usnadňuje přístup do častých používaných funkcí jako hodiny, kalendář, zprávy, kalkulačka a poznámky.\n\nPojem „widget“ zavedla americká angličtina kolem roku 1920 jako obecný pojem pro jakékoliv užitečné zařízení, zejména jako produkt určený k prodeji. Do počítačového užití byl převzat a zkrácen z „window gadget“. Prvně byl použit do části uživatelského rozhraní v projektu Athena v roce 1988. Toto slovo bylo vybráno proto, protože všechny jiné běžné termíny již byly zatíženy nevhodnými konotacemi.\n\n\n\n\n\n\n"}
{"id": "297155", "url": "https://cs.wikipedia.org/wiki?curid=297155", "title": "Srbija do Tokija", "text": "Srbija do Tokija\n\nSrbija do Tokija či Србија до Токија (česky \"Srbsko až do Tokia\") byl bojový pokřik fanoušků fotbalového klubu Crvena Zvezda Bělehrad při souboji jejich týmu ve finále Interkontinentálního poháru v Tokiu v prosinci 1991 (kde uspěli). Rychle zdomácněl a v atmosféře silného srbského nacionalistického cítění v 90. letech 20. století získal velkou popularitu, a to nejen v Srbsku samotném, ale i v oblastech, které byly obývané Srby. Z původně nenápadného sportovního sloganu se stalo neoficiální bojové a válečné heslo.\n\nVe válce byl často zmiňován Chorvaty a Bosňáky jako typická ukázka snahy Srbů vybudovat Velké Srbsko na území bývalých svazových republik SFRJ.\n"}
{"id": "297156", "url": "https://cs.wikipedia.org/wiki?curid=297156", "title": "Ry Cooder", "text": "Ry Cooder\n\nRy Cooder, rozený Ryland Peter Cooder, (* 13. března 1947, Los Angeles, Kalifornie, USA) je americký kytarista, zpěvák, hudební skladatel a producent. Známý je svým stylem hry slide-guitar a spoluprací s interprety tradiční hudby mnoha kultur.\n\n\n\n\n"}
{"id": "297157", "url": "https://cs.wikipedia.org/wiki?curid=297157", "title": "Marcus Aemilius Lepidus", "text": "Marcus Aemilius Lepidus\n\nMarcus Aemilius Lepidus bylo společné jméno několika příslušníků římské rodiny \"Lepidus\" ze starého rodu \"Aemilius\". Téměř všichni členové této rodiny a nositelé tohoto jména byli významní politici.\n\n"}
{"id": "297161", "url": "https://cs.wikipedia.org/wiki?curid=297161", "title": "Ptininae", "text": "Ptininae\n\nPtininae jsou podčeleď brouků z čeledi Anobiidae. Mají kulovité tělo, dlouhé nohy a chybí jim křídla. Většinou jsou 1–5 mm dlouzí. Jak larvy tak dospělí brouci jsou mrchožrouti nebo se živí různými zbytky živočišného původu. Rozmnožují se ve dvou až třech generacích ročně.\n\nDosud bylo poznáno a popsáno 11 rodů taxonu Ptinidae:\n"}
{"id": "297165", "url": "https://cs.wikipedia.org/wiki?curid=297165", "title": "Gojko Mitić", "text": "Gojko Mitić\n\nGojko Mitič (, * 13. června 1940, Strojkovce u Leskovace, Jugoslávie) je srbský herec, scenárista a režisér. Jedná se o herce, jenž v mnoha svých dobrodružných filmech (východoněmeckého původu) představoval hrdinné indiánské náčelníky a stal se tak dětským idolem své doby. Zahrál si ale i v západoněmeckých filmech, kde náčelníka Vinnetoua představoval herec Pierre Brice. Objevuje se i v nové adaptaci Vinnetoua (TV minisérie z roku 2016) v roli náčelníka Inču-čuny. Žije v Berlíně.\n\n\n"}
{"id": "297167", "url": "https://cs.wikipedia.org/wiki?curid=297167", "title": "Marcus Aemilius Lepidus (konzul 187 př. n. l.)", "text": "Marcus Aemilius Lepidus (konzul 187 př. n. l.)\n\nMarcus Aemilius Lepidus († 152 př. n. l.) byl římský praetor, konzul a politik – první významný člen rodiny Lepidus z rodu Aemiliů.\n\nJako propraetor spravoval v roce 191 př. n. l. italský ostrov Sicílii. V roce 187 př. n. l. byl zvolen na jeden rok konzulem. Lepidus společně se svým kolegou, druhým konzulem Gaiem Flaminiem dokázal zkolonizovat a ovládnout severní oblast Ligurie. Od roku 180 př. n. l. zastával funkci \"pontifika maxima\", o rok později získal titul \"princeps senatus\" a ještě v témže období byl zvolen censorem. V roce 175 př. n. l. byl podruhé zvolen římským konzulem.\n\nOd zastávání úřadu konzula v roce 187 př. n. l. dohlížel na výstavbu důležité cesty Via Aemilia, která vedla z města Piacenza do středoitalského Rimini. Přestože byla tato stezka několikrát rekonstruována, stále je jednou z nejdůležitějších silnic v severní části Itálie.\n\nBěhem své vlády dokázal Lepidus podmanit pod římskou říši mnoho kolonií, mezi které patřila například města Parma či Modena. Na důkaz své nadvlády nad touto oblastí založil město pojmenovaném po něm – \"Regium Lepidum\" (dnešní Reggio Emilia).\n"}
{"id": "297169", "url": "https://cs.wikipedia.org/wiki?curid=297169", "title": "Enter Shikari", "text": "Enter Shikari\n\nEnter Shikari je čtyřčlenná anglická hudební skupina založená v roce 2003.\n\nNa svém prvním albu \"Take to the Skies\" kombinují zdánlivě neslučitelné hudební žánry - Trance a Hardcore, za což byli oceněni \"John Peel Award For Musical Innovation\" (hudební inovace) v rámci NME Awards. Deska zaznamenala i velký komerční úspěch (4. místo v britské hitparádě). Vyšly z ní 4 singly („Mothership\", „Sorry You're Not a Winner/OK Time for Plan B\", „Anything Can Happen in the Next Half Hour\" a „Jonny Sniper\"), v říjnu 2007 byla vydána i v USA, a to na labelu Tiny Evil. V roce 2009 vychází druhé album Common Dreads, které je více melodické a elektronické. Common Dreads si ihned získává velkou pochvalu hudebních kritiků.\n\nNa přelomu jara a léta 2011 nahrávají Enter Shikari v thajském studiu Karma svoji třetí desku, která má vyjít na začátku roku 2012. První singl Sssnakepit vyšel 19. září 2011 a mezi fanoušky sklidil velmi dobré ohlasy.\n\n\n\n\n\n\n\n"}
{"id": "297171", "url": "https://cs.wikipedia.org/wiki?curid=297171", "title": "Princ", "text": "Princ\n\nPrinc je titul označující mužské potomky císaře, krále, velkovévody, vévody, knížete a lantkraběte. V některých případech se mohlo označení \"princ\" vztahovat i na syny hraběte, a to za předpokladu, že se jednalo o rod samostatně vládnoucí na určitém území. Pro ženu stejného stupně jako princ se užívá titulu princezna.\n\nTitul \"princ/princezna\" se tedy vztahuje na potomky panovnického rodu, a to tak, že princem či princeznou jsou nejen děti panovníka nebo panovnice, ale i jeho/její bratři a jejich děti, v moderním pojetí pak i jeho/její sestry a jejich děti. V důsledku početnosti potomků panovnických rodů bylo zapotřebí zvýraznit postavení následníka úřadujícího panovníka, proto bylo zavedeno označení korunní princ.\n\nOznačení \"princ/princezna\" mnohdy symbolizuje ztělesnění mladého a morálního jednání.\n\nTitul „princ/princezna“ byl nebo doposud je v některých zemích používán jen jako neformální označení členů panovnických rodin. Ve Francii se pod tímto označením rozuměli členové královské rodiny, kteří však měli své vlastní, specifické tituly. Tedy nikoliv princ, ale například „\"dauphin\"“ – následník trůnu, „\"le duc d’Anjou\"“ (vévoda z Anjou), „\"le comte d’Artois\"“ (hrabě z Artois) apod. Ve Španělsku princům a princeznám královské krve náleží označení, které se do češtiny překládá jako „infant/infantka“, a následník trůnu má titul kníže/kněžna z Asturie.\n\nV habsburském soustátí, jehož součástí byly i české země, náležel synům římského, resp. rakouského císaře titul „\"Erzherzog\"“, který je do češtiny překládán buď jako arcikníže (do roku 1804), nebo arcivévoda (od vzniku Rakouského císařství). Titul „princ/princezna“ náležel v 19. století potomkům mediatizovaných knížecích rodů a těch, kterým se mediatizace vyhnula (Lichtenštejnsko). Nově udělené knížecí tituly pak byly spojovány převážně s hlavou rodu a jejich potomci měli titul „hrabě/hraběnka“. Titul „princ/princezna“ tak náležel potomkům a členům vybraných knížecích rodin a v rakouské hierarchii zastával postavení výše než hrabě a níž než kníže.\n\nBritský šlechtický systém je od středoevropského značně odlišný. Oficiální titul „princ/princezna“ se dá do češtiny přeložit jako „kníže/kněžna“. Pojí se vždy (alespoň formálně) s jistým územím. Příkladem může být kníže z Walesu („\"The Prince of Wales\"“), který je vyhrazen následníkům trůnu. Fakticky vzato je tedy titul princ Charles nutno překládat jako \"kníže Charles\" (resp. \"Karel\"). Nejstarší dcera královny Alžběty II., Anna, užívá titul „královská princezna“ („\"The Princess Royal\"“), který bývá udělován nejstarším dcerám britského panovníka.\n\nKorunní princ či princezna je zpravidla neformální titul, označujícího následníka či následnici trůnu bez ohledu na jeho oficiální titul. Korunním princem tak byl rakouský arcivévoda Rudolf (syn Františka Josefa I.), stejně jako současný britský princ Charles, ačkoli jeho anglický titul \"Prince\" je ve skutečnosti \"kníže\" \"Charles, Prince of Wales\").\n\nPrincové a princezny jsou oblíbenými postavami z oblasti lidové slovesnosti, také proto se dost často vyskytují zejména v pohádkách nebo v pověstech. Odtud se pak tyto postavy dostaly i do moderních hraných literárně-dramatických a audiovizuálních děl (např. do filmových nebo televizních pohádek).\n"}
{"id": "297172", "url": "https://cs.wikipedia.org/wiki?curid=297172", "title": "David Bedford", "text": "David Bedford\n\nDavid Vickerman Bedford (4. srpna 1937 Londýn – 1. října 2011 Bristol) byl britský hudebník a skladatel populární i vážné hudby.\n\nHudbu studoval na Královské hudební akademii (Royal Academy of Music) v Londýně a následně také v italských Benátkách. Na konci 60. let se podílel na albu Kevina Ayerse \"Joy of a Toy\", kde hrál na klávesy. Poté hrál s Ayersovou kapelou The Whole Band.\n\nPrávě tam poznal Mika Oldfielda, který v The Whole Band hrál na baskytaru. V roce 1974 upravil do orchestrální podoby Oldfieldovo první album \"Tubular Bells\". On sám dirigoval orchestr a vzniklo tak album \"The Orchestral Tubular Bells\". S Oldfieldem spolupracoval i později (nazpíval A stranu Oldfieldova singlu „Don Alfonso“, podílel se na soundtracku \"The Killing Fields\").\n\nSpolupracoval i s dalšími umělci (např. A-ha, Billy Bragg, Frankie Goes to Hollywood nebo Roy Harper).\n\nZemřel ve věku 74 let na rakovinu plic.\n"}
{"id": "297173", "url": "https://cs.wikipedia.org/wiki?curid=297173", "title": "Guaracha", "text": "Guaracha\n\nGuaracha [\"gvarača\"] je hudební styl, resp. píseň tanečního typu, mající původ na Kubě 18. století. Styl se později rozšířil i za hranice Kuby, především do Mexika.\n\nSólista doprovázený sborem, často improvizující, zpívá většinou dvojsmyslné, satirické, žertovné nebo uštěpačné texty. Tématem textů bývají známé osobnosti, aktuální politické dění nebo sociální problémy. Taneční kroky jsou složité a tanec není za hranicemi Kuby příliš znám.\n\nGuaracha byla po dlouhou dobu hudbou nižších sociálních vrstev, teprve v polovině 20. století se s hudbou tohoto stylu seznámilo širší publikum především díky tanečním orchestrům a skladatelům, jako byli Ñico Saquito nebo Julio Gutiérrez.\n\nSkladby se hrají většinou v 3/4, 6/8 nebo 2/4 taktu a ve srovnání například s hudbou ve stylu son v rychlejším a živějším tempu. Ke známým interpretům tohoto stylu patří Felix Dima, Celia Cruz, Roberto Faz, Beny Moré, Pio Mentiroso, Roberto Colé, Benito de Jesus a Nico Saquito.\n\nVedle kubánského stylu guaracha existuje v Portoriku odlišný hudební styl stejného názvu s původem ve Španělsku.\n\n"}
{"id": "297180", "url": "https://cs.wikipedia.org/wiki?curid=297180", "title": "John Perkins", "text": "John Perkins\n\nJohn Perkins (* 28. leden 1945, Hanover, New Hampshire) je americký aktivista, spisovatel literatury faktu a podle svých vlastních též bývalý tzv. \"lovec ekonomik\".\n\nJeho nejznámější kniha se jmenuje Confessions of an Economic Hit Man (volný překlad: \"Zpovědi lovce ekonomik\") a zabývá se z pohledu experta na ekonomiku, vládou pověřeného (avšak soukromého) vyjednavače praktikami při vyjednávání se zeměmi třetího světa v obchodní a strategické spolupráci s vládou USA a největšími americkými korporacemi. Typické jednání se podle Perkinse v první fázi zabíralo možnostmi investic amerického kapitálu do dané země, zvyšovat její státní dluh vysokoúrokovými půjčkami na jeho splácení až na úroveň, kdy je pro stát velmi těžké jej vůbec umořit a stále víc se dostává do vlivu svých věřitelů (např. hlasování v OSN, legislativě příznivé pro zahraniční podnikatelské subjekty, apod).\n\nPerkins dodává, že pokud jednání lovců ekonomik selže, mohou snahy americké vlády pokračovat druhou popř. třetí fází. Druhou fází, kterou Perkins nazývá \"šakali\", je atentát na hlavu daného státu a následné dosazení loutkového prezidenta nebo panovníka. Pokud se i tato fáze setká s neúspěchem, následuje jako konečné řešení intervence ze strany americké armády.\n\nO své práci lovce ekonomik mluvil Perkins i jako respondent v dokumentu , především z období 70. a 80. let. Za poslední zásah dle scénáře, který popisuje v knize \"Zpovědi lovce ekonomik\", označil pokus o svrhnutí Hugo Cháveze v roce 2002.\n\nKnihu \"Confessions of an Economic Hit Man\" odmítlo publikovat 30 nakladatelství, ale nakonec se ihned stala jednou z nejprodávanější knih na amazon.com, a následně bestsellerem v žebříčku New York Times, kde strávila téměř rok a čtvrt.\n\nProfesor Harvardovy univerzity, John E. Mack, ve svém zhodnocení o knize napsal: \"„[Je to] jeden z nejdůležitějších příběhů naší doby… práce s velkým proniknutím k podstatě věci, morální odvahy a transformační hloubky… ukazující odvrácenou stranu nemilosrdnosti, s kterou Spojené státy používají ekonomickou manipulaci a politický nátlak k rozšíření moci a ovládnutí jiných národů“\".\n\nV jeho další knize, The Secret History of the American Empire (\"Tajné dějiny amerického impéria\") vyostřuje obvinění proti nadnárodním korporacím a jejich vlivu na ekonomiky a životní prostředí chudých zemí, ale současně navrhuje způsoby, jak přimět tyto korporace k lepšímu chování.\n\nJohn Perkins, jako bývalý hlavní ekonomický strategicko-konzultantské firmy \"Chas. T. Main\" podle svých slov, získal speciální průpravu na pozici ekonomického vyjednavače („Hit Mana“) v otázkách makroekonomiky rozvojových zemí u americké vládní agentury NSA a vykonával ji po dobu 10 let.\n\nPerkins píše „pouze z vlastní zkušenosti“ (nepovažuje se za intelektuála) a tvrzení ve svých knihách podporuje tím, že občas se přijímá rozhovory (např. na \"Democracy Now!\") nebo pozvání, aby o tématu promluvil před určitou skupinou a poté případně odpovídal na dotazy z obecenstva.\n\nPři jedné diskusi s diváky vyslovil zajímavou myšlenku, kde se snažil demýtizovat tezi, že smyslem existence korporací musí nezbytně být generování zisku – podle Perkinse je i předpoklad nahlížení na nadnárodní korporace jako na „žraloky finančního trhu“ scestný – podle jeho vlastních slov v čele takových korporací stojí obyčejní příčetní lidé, s mnohým z nichž se osobně setkal, a je v silách jednotlivce nebo i menší skupiny dosáhnout změny.\n\n\n"}
{"id": "297181", "url": "https://cs.wikipedia.org/wiki?curid=297181", "title": "Chathamské ostrovy", "text": "Chathamské ostrovy\n\nChathamské ostrovy (anglicky: Chatham Islands, moriorsky: Rekohu, maorsky: Wharekauri) jsou souostroví, které zahrnuje jedenáct ostrovů v okruhu 40 km. Nachází se v jihozápadní části Tichého oceánu. Ostrovy patří od roku 1842 Novému Zélandu.\n\nPrvním Evropanem, který na se ostrovech vylodil, byl v roce 1791 poručík William Robert Broughton s lodí \"Chatham\". Avšak první lidé na ostrovech žili už v 9. nebo 10. století. Ostrovy jsou domovem původních obyvatel, Moriorů, kteří mají společné kořeny s Maory.\n\nChathamské ostrovy jsou vulkanického původu a jejich povrch hlavně tvoří tuf a čedič. Ostrovy se nacházejí přibližně na 43° 53' j.š. a 176° 31' v.d., což je kolem 800 km východně od novozélandského města Christchurch. Jejich plocha je 966 km², většinu z toho tvoří dva hlavní ostrovy, Chathamův ostrov a Pittův ostrov, které jsou také jedinými obydlenými ostrovy tohoto souostroví.\n\nJména největších ostrovů jsou:\nNěkteré s těchto ostrovů, kdysi využívané pro zemědělství, jsou dnes chráněné jako přírodní rezervace, aby se zde uchovala unikátní a endemická fauna a flóra.\n\nOstrovy jsou obecně kopcovité; Pittův ostrov více než Chathamův, ale nejvyšší bod souostroví Maungatere Hill (294 m) se nachází na plošině u jižního konce největšího ostrova. Největší ostrov souostroví, Chathamův, je místem mnoha jezer a lagun, významně největší laguna je Te Whanga Lagoon. Největší jezera na Chathamu jsou Huro a Rangitahi. Chatham má několik toků, nejvýznamnější jsou Te Awainanga a Tuku.\n\nDatová hranice prochází východně od souostroví, přestože se ostrovy nacházejí východně od poledníku 180°. Kvůli tomu se také přezdívají sloganem „První, kdo vidí slunce“. Oslavy přelomu tisíciletí proto v roce 2000 přinesly souostroví mezinárodní zájem.\n\nChathamské ostrovy používají vlastní časové pásmo CHAST (Chatham Standard Time), UTC+12.45, v období platnosti letního času pak CHADT (Chatham Daylight Time), UTC+13.45; toto časové pásmo o 45 minut předchází Novozélandskému času. Chathamské ostrovy jsou protinožci francouzského departementu Hérault (v regionu Languedoc-Roussillon).\n\nPodnebí na Chathamských ostrovech je mírné a velmi větrné. Počasí je proměnlivé a přes den se může velmi měnit i během několika hodin. Průměrná roční teplota se pohybuje okolo +11,5 °C. V nejchladnějším měsíci červenci je průměrná denní teplota +11 °C, noční 6 °C. V nejteplejším měsíci lednu je průměrná denní teplota +18 °C, noční +12 °C. Nejníže zimní teploty klesají za jasných nocí do okolí bodu mrazu (−2 až +2), přes den obvykle stoupají až nad 10. V létě za nejteplejších dní bývá 20 až 25, v noci potom po takto teplém dni klesá teplota na 15 až 20. Průměrný roční úhrn srážek je 911 mm, z toho nejméně srážek spadne v lednu a naopak nejvíce v červnu. Vítr vane ze všech směrů, nejčastěji ze západu. Průměrná rychlost větru je celoročně stejná – přibližně 7 m/s (25 km/h). Jako nejvhodnější doba k návštěvě ostrovů je doporučováno období od jara do léta (září–březen).\n\nPředevším malé neobydlené ostrovy v souostroví jsou známé svým bohatým ptačím životem s celkem osmnácti endemickými druhy ptáků.\n\nNejznámějšími druhy na ostrovech je buřňák taiko (\"Pterodroma magentae\") a lejsčík chathamský (\"Petroica traversi\"). Lejsčík chathamský je jeden z nejvzácnějších druhů ptáků. Jejich populace z minimálního počtu sedmi exemplářů narostla do roku 2004 na 150. Buřňák taiko byl dříve také součástí moriorské kuchyně.\n\nOstatní endemičtí ptáci na ostrovech jsou ústřičník chathamský (\"Haematopus chathamensis\"), střízlíkovec chathamský (\"Gerygone albofrontata\"), holub chathamský (Hemiphaga chathamensis) nebo holub maorský, kakariki chathamský (\"Cyanoramphus forbesi\"), bekasina chathamská (\"Coenocorypha pusilla\") a kulík pobřežní (\"Thinornis novaeseelandiae\").\n\nNěkteré druhy endemických ptáků však úplně vyhynuly, včetně chřástalovitých (\"Rallidae\"), havrana chathamského, chřástala Dieffenbachova (\"Gallirallus dieffenbachii\"), chřástala Hawkinsova (\"Diaphorapteryx hawkinsi\"), chřástala chathamského (\"Gallirallus modestus\"), medosavky chathamské (\"Anthornis melanocephala\"), labutě chathamské (\"Cygnus sumnerensis\") a cistovníkovce chathamského (\"Bowdleria rufescens\").\n\nChathamské ostrovy jsou většinou pokryty loukami nebo pastvinami, ale jsou zde i zalesněná místa. Zajímavým stromem je cypřiš velkoplodý (\"Cupressus macrocarpa\"). Na Chathamských ostrovech je mimo jiné také 29 endemických rostlin.\n\nPouze Chathamův a Pittův ostrov jsou obydleny. V roce 2001 zde celkem žilo 717 obyvatel ; z toho 70 % se hlásí k evropskému či novozélandskému původu, 57 % k maorskému či moriorskému. Počet obyvatel od roku 1996 do roku 2001 klesl o 1,6 %, tedy ze 729 na 717 obyvatel. Z celkových 717 obyvatel bylo 405 mužů a 312 žen. 25 % obyvatelstva bylo mladší než 15 let a pouze 6 % obyvatelstva starší než 65 let.\n\nHlavním městem je Waitangi s 200 obyvateli, který se nachází u jižního pobřeží největšího zálivu Chathamského ostrova Petre Bay. Waitangi má nemocnici s trvale bydlícím doktorem, obchodní banku, několik obchodů, strojírenství a námořní službu. Nachází se zde také molo. Ve Waitangi a ve vesnicích Te One a Kaingaroa se nacházejí základní školy, dvě z toho se nacházejí na Chathamově a jedna na Pittově ostrově. Jsou zde také rybářské vesničky Owenga a Port Hutt.\n\nNávštěvníci Chathamských ostrovů obvykle dorazí letadlem Chathamské letecké společnosti Air Chatham z Christchurche, Aucklandu nebo Wellingtonu, let z Christchurche trvá kolem dvou hodin. Oproti tomu lodní doprava trvá čtyři až pět dní – cesta po moři je pro mnoho cestujících velmi dlouhá a není vždy dostupná.\n\nCelý region důsledně dbá na čistotu přírodního prostředí a dohlíží na to, aby na jeho území nebyly zavlečeny žádné invazivní druhy živočichů, rostlin a nebezpečných nemocí. Chathamovy ostrovy jsou bez divokých králíků, lasic, invazivních druhů vos a mravenců a bez plevelů, které se vyskytují na Novém Zélandu. Na ostrovech se nevyskytuje tuberkulóza skotu ani včelí mor, na ostrově Pitt nejsou krysy a vačice. Návštěvníci ostrovů jsou při příletu žádáni, aby si prohlédli obuv a oděv, zda s sebou nepřinášejí semena cizích rostlin, která jsou nežádoucí.\n\nPřestože Chathamské ostrovy jsou součástí Nového Zélandu a nejsou zde pohraniční kontroly nebo celní formality při příjezdu, doporučuje se návštěvníkům, aby měli před příjezdem dohodnuté své ubytování na ostrovech. Provozovatel dopravy může odmítnout vozit cestující bez dohodnutého ubytování. Na ostrovech nefunguje veřejná doprava, o dopravu návštěvníků jsou ale schopni se postarat poskytovatelé ubytování.\n\nPo mnoho let sloužilo ostrovům britské pomalé a hlučné letadlo Bristol Freighter, přestavěné pro převoz pasažérů. Letecká služba slouží hlavně k vývozu velmi cenných račích výrobků.\n\nBlack Robin Freighters provozuje lodní dopravu z měst Timaru a Napier.\n\nMezi Waitangi a Te One se nachází malá část dehtované makadamové silnice, ostatní komunikace na ostrovech jsou většinou štěrkové.\n\nV průběhu 21. století je v této oblasti prováděn intenzivní paleontologický výzkum. Z mnoha zajímavých fosilních objevů lze zmínit například obří vyhynulé tučňáky, žijící zde v období paleocénu, zhruba před 60 miliony let.\n\n\n"}
{"id": "297184", "url": "https://cs.wikipedia.org/wiki?curid=297184", "title": "Alžběta Portugalská", "text": "Alžběta Portugalská\n\nSvatá Alžběta Portugalská, Alžběta Aragonská, Isabela Portugalská či Isabela Aragonská ( \"Isabel de Aragão\", \"Isabel d'Aragón\" ; 1271, Zaragoza - 4. července 1336, Estremoz) byla aragonská princezna a portugalská královna jako manželka Dinise I.\n\nJejí manaželství s králem Dinisem bylo sjednáno v roce 1281, když jí bylo deset let a jako věno obdržela města Óbidos, Abrantes a Porto de Mós. Svatba se však uskutečnila až v roce 1288, když Dinisovi bylo 26 let a Alžbětě 17 let. Nábožensky založená Alžběta byla oddaná chudým a nemocným, k nelibosti některých.\n\nAlžběta se aktivně zajímala o portugalskou politiku a hrála důležitou roli při vyjednávání Alcañiceské smlouvy dohodnuté Denisem a Sanchem IV. Kastilským v roce 1297 (čímž byly určeny hranice mezi oběma zeměmi).\n\nS manželem měla dvě děti:\n\nAlžběta sloužila jako vyjednavač mezi svým manželem a synem Alfonsem během občanské války mezi lety 1322 a 1324. Princ byl ve sporu s otcem kvůli údajnému favorizování královského levobočka, Afonsa Sanchese. Intervence královny zabránila tomu, aby král prince Alfonsa zabil. Podle legendy v roce 1323 Alžběta na mule přijela mezi obě armády u Alvalade, aby zabránila střetu. Mír byl uzavřen v roce 1324, když byl králův nemanželský syn poslán do exilu.\n\nPo smrti svého manžela Dinise († 1325) vstoupila do řádu chudých klarisek a odešla do jejich konventu, který v roce 1314 založila v Coimbře (\"Mosteiro de Santa Clara-a-Velha\"). Ještě jednou sehrála roli mírotvůrce v roce 1336, když Afons IV. vytáhl proti Alfonsovi XI. Kastilskému, za něhož provdal dceru Marii a obvinil z toho, že s ní zachází špatně. Navzdory věku a slabosti Alžběta spěchala do Estremozu, kde se armády připravovaly k bitvě. Znovu zastavila boj a trvala na sjednání mírových podmínek. Cesta ji však vyčerpala a jakmile skončila svou misi, ulehla na hradě Estremoz s horečkou do postele, kde 4. července zemřela.\n\nPapež Urban VIII. ji 25. května 1625 prohlásil za svatou. Původně se držel její svátek 8. července, v novém katolickém kalendáři připadá na 4. července.\n\n\n"}
{"id": "297187", "url": "https://cs.wikipedia.org/wiki?curid=297187", "title": "Decimo", "text": "Decimo\n\nDecimo je stará italská jednotka délky. Její hodnoty se ale krajově od sebe navzájem značně lišily.\n\n\n"}
{"id": "297188", "url": "https://cs.wikipedia.org/wiki?curid=297188", "title": "Denár (jednotka)", "text": "Denár (jednotka)\n\nDenár je stará česká jednotka hmotnosti užívaná v mincovnictví, byla též nazývána fenik (z německého slova \"Pfemmig\") nebo jen s názvem mince.\n\n\n"}
{"id": "297190", "url": "https://cs.wikipedia.org/wiki?curid=297190", "title": "Drajlink", "text": "Drajlink\n\nDrajlink je stará česká jednotka objemu užívaná pro kapaliny.\n\n\n"}
{"id": "297191", "url": "https://cs.wikipedia.org/wiki?curid=297191", "title": "MIPS", "text": "MIPS\n\nMIPS čili ( \"milion instrukcí za sekundu\") je jednotka výkonnosti počítačů, která udává počet zpracovaných celočíselných instrukcí za sekundu. Alternativním označením je MOPS čili ( \"milion operací za sekundu\"). Měří se například programem Dhrystone, výsledek je vyjádřen v DMIPS.\n\n"}
{"id": "297196", "url": "https://cs.wikipedia.org/wiki?curid=297196", "title": "Růžovka", "text": "Růžovka\n\nRůžovka (latinsky rosacea) je chronické onemocnění kůže často nesprávně zaměňované s akné; protože se však na rozdíl od něj objevuje až ve středním věku, bývá někdy laicky označováno jako „akné dospělých“. V různých formách postihuje asi 10 % populace, častěji ženy než muže. Vyskytuje se v centrálních partiích obličej – zasahuje nos, tváře, bradu a čelo.\n\nMá tři fáze:\n\nZpočátku se projevuje přechodným, později trvalým začervenáním a rozšířenými žilkami, poté otokem a tvorbou hnisavých puchýřů. Na nose a přilehlých tvářích může docházet ke zbytnění mazových žláz a bujení vaziva, čímž (častěji u mužů) vzniká houbovité ztluštění kůže (tzv. rhinophyma). Příčina onemocnění není známa, identifikovány jsou pouze faktory, které vývoj nemoci ovlivňují. Těmi mohou být: onemocnění trávicí soustavy (žaludek, slinivka břišní, žlučník), vysoký krevní tlak, kožní mikrobi (roztoči, kvasinky) a dědičné vlivy.\n\nLéčba může být:\n\nLéčba je velmi individuální a měl by o ní rozhodnout specialista, a to s ohledem na případné ostatní kožní onemocnění nebo celkový zdravotní stav pacienta.\n\nUvažuje se o možném vlivu Helicobacter Pylori na onemocnění (http://www.zdn.cz/clanek/postgradualni-medicina/infekce-helicobacter-pylori-a-extraintestinalni-choroby-124560).\n\nPreventivní péče tkví v nevystavování postižené pokožky nadměrně vysokým teplotám (sauna) nebo naopak mrazům; mechanickému podráždění (mnutí, tření, masáže, škrábání, peeling) i podráždění chemickému, např. dráždivými kosmetickými a hygienickými výrobky (aromatické spreje, laky na vlasy, mastné krémy, pleťové vody s obsahem alkoholu, mýdla s nízkým pH); vyhnutí se opalování a dlouhodobému slunečnímu působení (pokrývkou hlavy, slunečními brýlemi, šetrnými UV krémy); nepříznivý vliv má i nadměrné pocení, pití horkých nápojů, velký příjem kofeinu, alkoholu a kořeněných jídel.\n"}
{"id": "297198", "url": "https://cs.wikipedia.org/wiki?curid=297198", "title": "Ladislav Boháč", "text": "Ladislav Boháč\n\nLadislav Boháč (14. dubna 1907 v Uherském Brodě – 4. července 1978 v Praze) byl český herec, režisér a divadelní organizátor.\n\nNa gymnáziu v Křemencově ulici v Praze na Novém Městě, kde učil jeho otec Antonín Boháč a kam docházeli mimo jiné též Jiří Voskovec a Miloš Nedbal, se seznámil s divadlem v dramatickém kroužku prof. Milana Svobody a bylo mu doporučeno studium na konzervatoři. Tu však nedokončil , stejně tak ani studium práv, neboť odešel hrát divadlo. Nejprve hrál v Gamzově Uměleckém studiu (od roku 1926), přitom ještě hostoval v Osvobozeném divadle. V roce 1927 byl angažován ve Švandově divadle a v roce 1928 krátce hostoval v Divadle na Vinohradech. Od září 1928 opět působil v Osvobozeném divadle, od ledna 1929 zakotvil v pražském Národním divadle. Již jako člen ND hrál pohostinsky u Jiřího Frejky v jeho Moderním studiu.\n\nByl dlouholetým členem činohry Národního divadla, působil zde i jako režisér a v letech 1949 až 1953 i jako jeho ředitel. Souběžně v sezóně 1950/1951 zastával funkci šéfa opery. V ND působil od roku 1929 až do konce roku 1974 s krátkou přestávkou v letech 1967 až 1972, kdy účinkoval v Krejčově Divadle Za branou a dva roky zde byl i uměleckým vedoucím.\n\nVe filmu často spolupracoval s režiséry Otakarem Vávrou a Martinem Fričem, ve filmové kariéře mu hodně pomohl i Hugo Haas. V mládí ve filmu velmi často hrál milovníky a svůdce žen.\n\nByl výrazně levicově zaměřený a politicky angažovaný, plně konformní s vládnoucím komunistickým režimem; jako takový působil také jako rozhlasový herec, recitátor a hlasatel, kdy předčítal různé dobové politické dokumenty a prohlášení. Vytvořil rovněž řadu postav v televizních hrách a zabýval se i dabingem.\n\nJsou po něm pojmenovány ulice v Praze, Pardubicích a Ostravě.\n\n\n\n"}
{"id": "297200", "url": "https://cs.wikipedia.org/wiki?curid=297200", "title": "Boháč", "text": "Boháč\n\nBoháč může být:\n\n\n\n"}
{"id": "297201", "url": "https://cs.wikipedia.org/wiki?curid=297201", "title": "Fardel", "text": "Fardel\n\nFardel je stará soukenická a krejčovská jednotka délka užívaná v jižním Německu.\n\n\nPochází z italského slova \"fardello\", což je \"balík\" nebo \"svazek\".\n\n"}
{"id": "297202", "url": "https://cs.wikipedia.org/wiki?curid=297202", "title": "Medený vodopád", "text": "Medený vodopád\n\nMedený vodopád je ledovcový puklinový vodopád ve Vysokých Tatrách v okrese Poprad na severním Slovensku.\n\nNachází se v Dolině Zeleného plesa a jeho podloží je tvořené granodiority. Vodopád vytváří Medený potok, který je nad ním v nadmořské výšce 1614 m široký 1 m. Je vysoký přibližně 17 m.\n\nVodopád napájející Zelené pleso Kežmarské je viditelný od chaty pri Zelenom plese, která je přístupná po celý rok.\nV období od 16. června do 31. října je navíc možný pěší přístup po tatranské magistrále:\n\n"}
{"id": "297203", "url": "https://cs.wikipedia.org/wiki?curid=297203", "title": "SKUMAFKA", "text": "SKUMAFKA\n\nSKUMAFKA - SKUpina MAlých Forem KAbaretu je bývalý divadelní a kabaretní soubor, působící v první polovině 60. let 20. století v Olomouci. Působil na čistě amatérské bázi.\n\nPrvním vedoucím souboru byl Radek Hlavsa, později Pavel Dostál. Protože se jednalo o soubor nezávislý a kritický vůči soudobým poměrům, musel čelit častým cenzurním zásahům ze strany komunistického vedení města. V roce 1965 soubor zanikl.\n\n"}
{"id": "297205", "url": "https://cs.wikipedia.org/wiki?curid=297205", "title": "Zápas s nebem", "text": "Zápas s nebem\n\nZápas s nebem je třídílný dobrodružný scifi román J. M. Trosky, vydaný poprvé v letech 1940-1941. Román volně navazuje na předchozí Troskovy knihy (především trilogii Kapitán Nemo). Román je určen mládeži, svým pojetím se řadí do hard science fiction, byť popis fyzikálních zákonů je i na svou dobu naivní. V románu jsou všechny planety Sluneční soustavy obydleny.\n\nKniha poprvé vyšla po dílech v letech 1940–1941, nová vydání vyšla v roce 1970 a 1992.\n\nTrojice mladých mužů, potomků hrdinů trilogie Kapitán Nemo provádí pokusy s elektřinou. To přivede Nema ke stavbě Aeronautila - kosmické lodi, poháněné statickou elektřinou. Pomocí této lodi se hrdinové vypraví nejprve na Měsíc, kde naleznou obyvatele podobné tvorům, popsaným H.G Wellsem v románu První lidé na Měsíci. Po střetu s nimi objeví na jiném místě Měsíce i pozůstatky staré Atlantidy. Další cesta hrdinů vede na Mars. Zde naleznou dokonalou civilizaci, podobnou bájné Utopii. Při podrobnějším průzkumu však objeví, že druhá polovina planety je řízena ďábelským vládcem - Smrtonošem. Svou zvědavostí se dostanou do jeho zajetí. Po několika peripetiích jej však porazí a umožní rozmach Utopie po celé planetě.\n\nPo opuštění Marsu se trojice krátce zastaví na malém asteroidu, kde objeví civilizaci miniaturních obyvatel podobnou obyvatelům Lilliputu. Po jeho opuštění zavítají na Venuši, kde prozkoumávají primitivní svět, který je směsí pozemských druhohor a počátků lidské civilizace. Objevují zde ale také stroje vyspělé technické civilizace. Její lodí (lodi říkají: Žlutý přízrak) jsou nakonec uneseni, zajati a vysazeni na pustý měsíc komety.\n\nNa kometě se seznamují se zástupcem vyspělé civilizace obyvatel asteroidů. Společně se jim podaří opustit pusté vyhnanství a od obyvatel asteroidů dostávají novou loď - Metlu nebes. Společně se snaží pátrat po svých únoscích (z lodi Žlutého přízraku), kteří pocházejí z vnějších planet a terorizují planety vnitřní. Naleznou však už jen trosky jejich lodi. Po návštěvě Merkura, kde se k nim připojí místní bývalý vládce, se vracejí na Zemi, kde cesta po několika dalších dobrodružstvích končí.\n\nTroska, podobně jako v dalších svých románech, popisuje fyzikální jevy způsobem, který byl už v jeho době překonán. Vesmírný pohon v jeho románech funguje na elektrostatickém principu, který částečně směšuje s elektromagnetismem. Rakety jsou v jeho světě vybaveny pólovými nástavci, do nichž stačí zavést správné vysoké napětí, a raketa letí žádaným směrem.\n\n"}
{"id": "297212", "url": "https://cs.wikipedia.org/wiki?curid=297212", "title": "Ádi Šankara", "text": "Ádi Šankara\n\nÁdi Šankara (v dévanágarí आदि शङ्कर), známý také pod jménem Šankara Bhagavatpádáčárja (učitel u nohou \"íšvary\") a Ádi Šankaráčárja (první Šankaráčárja kláštera Džjótir Math) byl první indický filosof, který formuloval indickou filosofickou školu advaita-védántu. Jeho učení bylo založené na čistém monismu a ztotožnění individuálního bytí \"(átma\") s universálním bytím (\"brahman\").\n\nÁdi Šankara cestoval po Indii za účelem propagace filosofie jedné reality v diskusích s nejznámějšími indickými filosofy a světci. Založil ve čtyřech hlavních oblastech Indie kláštery (\"matha\") a jejich představenými se stali jeho žáci Padma-páda, Hasta-málaka, Tótakáčárja a Vartika-kára, aby tuto nauku udržovali. Šankara sám napsal komentáře na všechny \"prasthánatrají\" (Bhagavadgítu, Brahmasútru a hlavní Upanišady) v \"Gaudapádíja-karikách\". Známá jsou také filosofická pojednání o védántské filosofii jedné reality v \"Upadéša-sahasrí\". Šankara citoval často z upanišad, když argumentoval proti učení sánkhji a jiným indickým filosofickým školám. Napsal i mnoho stóter (básní) oslavujících Kršnu, Višnua, Šivu, Déví, Gangu a další. Jeho údajně poslední dílo se nazývá \"Prabódha sudhákara\" (Měsíc Probuzení), v němž oslavuje čistou bhakti ke Kršnovi.\n\nTradiční spisy o Šankarově životě známé jako \"Šankara vidžajam\" (Šankarovo vítězství) obsahují historické a bibliografické materiály o Šankarově životě. Nejznámější jsou: \"Mádhvíja Šankara vidžaja\" od Mádhvy ze 14. století, \"Čidvilásíja Šankara vidžaja\" od Čidvilásy z 15. až 17. století a \"Kéralíja Šankara vidžaja\" z oblasti Kérala ze 17. století (Šankara-Dig-Vidžaja). Podle těchto spisů se Šankara narodil v roce 788 v Kaladě otci jménem Šivaguru a matce Árjambě z bráhmanské komunity Nambudiri (Namboothiri). Šankara opustil tento svět, když mu bylo 32 let.\n\n\n\n"}
{"id": "297221", "url": "https://cs.wikipedia.org/wiki?curid=297221", "title": "Jindřich Prucha", "text": "Jindřich Prucha\n\nJindřich Prucha (29. září 1886 Uherské Hradiště – 1. září 1914 Komarów na haličské frontě) byl český malíř, krajinář i pozoruhodný portrétista, významný kolorista, představitel fauvismu, impresionismu a expresionismu. Jeho obrazy stojí na intenzívním vnitřním prožitku umělce, opakovaným hledáním a novými začátky se jeví jeho tvorba i v krátkém období vzniku poměrně různorodá. Paradoxně ranější díla působí na první pohled modernějším dojmem, než díla pozdní, byť jsou obojí nositeli svébytných uměleckých hodnot. Podstatná část jeho tvorby se váže k pobytu v Železných horách. Mimo výtvarného nadání byl též dobrým houslistou, zpěvákem, sběratelem přírodnin, příležitostným básníkem a nadšeným sportovcem.\n\nNarodil se jako nejmladší z pěti dětí. Nejstarší sestra Vojslava, od dvaceti let téměř hluchá, byla Jindřichovi po celý život oporou a po jeho smrti opatrovala pozůstalost. Ne nadarmo je jejich vztah přirovnáván k souznění Vincenta a Thea Van Goghových. Následovali tři bratři, kteří zemřeli v útlém věku. Jindřich se narodil matce, které bylo čtyřiačtyřicet let. Ani jeden z rodičů neprožil utěšené dětství, proto každý svým způsobem usiloval o klidný společný domov. Otec byl pedant prosazující pořádek okolo sebe až panovačným způsobem, matka, žena bez většího vzdělání, ale citlivá, srostlá s přírodou a v mnohém směru nadaná, mu mnohé promíjela z vděku za vlastní rodinu a domov. Vřelé rodinné vztahy do značné míry určovaly i Pruchovy životní osudy. Relativně staří rodiče by rádi viděli syna existenčně zajištěného, ale i když se dožili náznaků uznání a úspěchu, Jindřichova pouť za vzděláním byla velmi křivolaká.\nJindřich Prucha sice tušil vlastní malířské kvality, ale na druhou stranu velmi potřeboval vnitřně i prakticky dosáhnout oficiálního uznání. V době, kdy současně tvořili (a byli zhusta autoritami) akademici realismu starého ražení, generace ovlivněná impresionismem, symbolismem, secesí a dalšími směry konce 19. století, a zároveň nastupovala převratná moderna, reprezentovaná například kubismem, však bylo téměř nemožné se zachytit nějakého pevného bodu. Navíc otec, prakticky založený, měl docela jiné představy o synově životní dráze, a to i tehdy, když posléze svolil, aby se věnoval umění. Jindřich nechtěl své rodiče zklamat, ale jako vzdělaný člověk s rozhledem odmítal rutinu, řemeslo bez obsahu, jak sám říkal „chlebařinu“. Snad také proto opustil postupně všechny instituce, kde se pokoušel získat oficiální malířské vzdělání.\n\nOtec Josef Prucha byl ve službách četnictva, takže rodina se několikrát stěhovala při jeho přeložení. Sestra Vojslava se narodila v Chotovinách u Tábora, odkud pocházela též matka Anna, rozená Procházková. Jindřich se narodil za otcova působení v Uherském Hradišti. V roce 1891 se stěhují do Klatov, kde Jindřich začíná chodit do školy. Zde se také naučil lyžovat a byl později průkopníkem tohoto sportu ve vnitrozemí tehdy spíše neznámého. Roku 1896 přicházejí do Čáslavi, kde o rok později Jindřich začíná navštěvovat gymnázium. Matka v té době již trpí těžkým revmatismem a záduchou, zdejší klima nedaleko zadýmeného nádraží jí neprospívá, otec nachází samotu Županda nad obcí Běstvina v Železných horách, kam jezdí na letní byt. Roku 1901 Župandu kupuje s úmyslem usadit se zde po odchodu do penze. Zde nalezne Jindřich Prucha svůj domov a kraj Železných hor se mu stává osudem. V letech 1904–1905 maluje své první oleje pod vedením pokrokového gymnaziálního profesora Kleina, který postřehnul nadání svého studenta a překračuje navyklý rámec tehdejší výuky kreslení.\n\nPo maturitě v roce 1905 uvažuje Prucha o přírodních vědách, nakonec z ryze praktických důvodů (Jindřich se jazyky snadno učí a uplatnění absolventa je perspektivní) začíná studovat filologii - čeština a němčina na pražské filozofické fakultě. Nedokáže však opustit umění. Vstupuje do pěveckého spolku Hlahol a jeho poznámky z přednášek jsou bohatě iluminovány. Dychtivě navštěvuje výstavy světového i domácího umění, sleduje výtvarné časopisy. Již v roce 1906 maluje první oleje na řece Doubravě jako reminiscence na práce Antonína Chittussiho, rodáka z nedalekého Ronova nad Doubravou (Prucha zažil ještě stařičkého otce tou dobou již dávno mrtvého umělce). Malování jej stále více přitahuje. V letech 1907–1908 navštěvuje v Praze po tři semestry soukromou malířskou školu Ludvíka Vacátka, žáka Pruchova pozdějšího mnichovského učitele.\n\nOtec je roku 1908 přeložen do Prahy, již po roce je však penzionován a rodina se trvale stěhuje na Župandu.\nJindřich maluje první závažný obraz \"Opukový lom\" a koncem roku 1908 jej předkládá spolu s dvěma dalšími pracemi a žádá o přijetí za člena Spolku výtvarných umělců Mánes, kam je začátkem příštího roku přijat jako mimořádný člen. Tento dílčí úspěch bere jako potvrzení správnosti svého rozhodnutí a sděluje matce, že nebude podstupovat závěrečné zkoušky na filozofii. V roce 1909 končí Jindřich v samém závěru předčasně studia filozofie rozhodnut věnovat se plně malířství. Musí ovšem nastoupit vojenskou službu jako tzv. jednoroční dobrovolník. Nastává útrpný rok, kdy se sotva může věnovat alespoň kresbě. Službu končí na podzim 1910 důstojnickými zkouškami a odjíždí na Župandu. Konečně má čas na malování. Jeho umění dosahuje prvního vrcholu, mezi mistrovská díla tohoto období patří například \"Vnitřek bukového lesa\", \"Před bouří\", \"Májový den\", \"Chotěboř\" či \"Vnitřek kostela v Běstvině\". Charakterizuje je kontrast i harmonie výrazně barevných ploch.\n\nZajímavým místním průsečíkem je v jeho životě nedaleký Kraskov, kde působí jeho přítel, učitel Antonín Zavadil. Sem zajížděl Pruchův vzor Antonín Slavíček, později například Oldřich Blažíček. Pruchův \"Vnitřek Kostela v Běstvině\" je svým chvějivým pojetím opozicí \"narýsovaným\" Blažíčkovým chrámovým interiérům. Antonín Zavadil, ostýchavý přítel Pruchovy sestry, zobrazený na svěžím \"Portrétu učitele Zavadila\", padl rovněž na samém počátku první světové války.\n\nNa přelomu let 1910 a 1911 maluje Jindřich munchovský autoportrét \"Vlastní podobizna v zimním šatě\", vyjadřující odhodlání tvořit i pochyby o správnosti této cesty. Po tři roky jsou Jindřichovy práce vytrvale odmítány k přijetí na mánesovské členské výstavy, což Prucha těžce nese, zvláště když mnohá přijatá díla pokládá za průměrná. Teprve v roce 1911 je přijat obraz \"Na Kozích hřbetech\" na vídeňskou výstavu spolku a počátkem dalšího roku se Jindřich Prucha stává řádným členem SVU Mánes.\n\nTou dobou již s otcovým požehnáním odjíždí do Mnichova studovat na akademii. Dostává se do ateliéru prof. Hertericha, což současníci považují samo o sobě za uznání mimořádných umělcových kvalit. Zde vznikají Pruchovy nejvyspělejší kresebné práce, jak figurální kresby na akademii, tak expresívní obrázky črtané v ulicích Mnichova. Navštěvuje zde Munchovu výstavu, ale dívá se na jeho dílo již s odstupem. Velmi inspirující je též Stará Pinakotéka, Prucha sleduje starověké umění Egypťanů, nadšen je obrazy El Grecovými, tvoří mj. volnou kopii El Grecova \"Laookonta\". Pokusy sloučit El Grecův odkaz s vlastním směřováním nejsou ale vždy únosné. Za hlavní přínos pobytu na akademii považuje zdokonalení techniky barev. Z kreseb, které vznikly v tomto období, je však patrna kreslířská jistota a umělec si také ověřil své portrétní schopnosti. Přes nesporný pozitivní vliv Pruchovi vadí strnulost akademie, která vede žáka k určitému ideálu technicky virtuózního umělce, místo toho, aby jej tvořivě podněcovala (Stěžuje si, že profesorovou modlou byl Jordaens, a k tomu všechno směřovalo). Nakonec již v březnu 1912 Mnichov opouští. Sní o velkolepém zpracování domácích námětů, myslí na složité figurální kompozice, ale konfrontace s realitou je jiná. Prucha byl malíř, který potřeboval kontakt se skutečností, neuměl si vymýšlet. Komponované figurální obrazy tohoto období patří k méně zdařilým pracím. Studie k \"Pohřbu\" a ke \"Vzkříšení \"se však vymykají. Vzniká také rodinný \"Trojportrét\", \"Jarní cesta\", a obrazy \"Opuka\" a \"Z Borové\", působící jako ozvěna fauvistického období. Časný návrat z Mnichova považuje otec za jednoznačný neúspěch. Jindřich se proto snaží dokončit vzdělání doma.\n\nV Praze se informuje o podmínkách přijetí na pražské akademii, ale odradí ho formální překážky a nevlídné přijetí Maxem Švabinským. Nakonec studuje na pražské technice deskriptivní geometrii a profesuru kreslení u Adolfa Liebschera - škola měla vychovávat středoškolské učitele kreslení. Vyžadované precizní pojetí školních prací pozoruhodně kontrastuje s uvolněnými skicami z pražského prostředí, které vznikaly ve volném čase.\nJindřich Prucha moderní umění považuje za své poslání, i když s některými trendy se nemůže ztotožnit, odmítá především kubismus. V momentě, kdy se zdá, že to bude jediný přípustný názor, chce dokonce zanechat malování. Ve škole, jako už dříve v Mnichově, však cítí, že je vlečen někam nazpět, jeho umělecký názor není slučitelný s vyděláváním peněz za cenu ústupků. Zároveň se cítí zavázán rodičům a nechce je zklamat. Tento rozpor vyústí v únoru 1913 v uměleckou i osobní krizi, uvažuje i o sebevraždě.\n\nV roce 1913 Prucha studia opouští. V Praze ještě maluje drobné studie míněné jako pokus o obživu se ctí, vzniká obraz \"Zlatá ulička\", nakonec získá otcovu „pozvánku“ domů, znovu maluje na Župandě. Vzniká \"Melancholický autoportrét\". Po expresívním období 1910–1911, které je někdy považováno za nejsilnější, se přiklání v tvorbě k domácí tradici. V jeho uměleckém vyjadřování ale narůstá jistota sebou samým. Vznikají mistrovská díla, jako \"Doubravka u Spačic, Míčov\". V červenci věnuje hodně energie výstavě v Ronově nad Doubravou, doprovodnou přednášku využívá k propagaci českého umění, vyzdvihuje Chittusiho, Alše i milovaného Slavíčka. Text se ale nedochoval. Po vojenském cvičení odjíždí na podzim téhož roku do Kameniček, kde se utkává po svém se Slavíčkovými náměty, ale vznikají i díla zcela svébytná, jako \"Kameničky v listopadu\" nebo \"Kameničky v mlze\". Během měsíce maluje 13 obrazů.\n\nNa jaře 1914 maluje díla, z nichž některá později Jarmila Kubíčková označuje za desetidílný cyklus pod názvem \"Jaro v Železných horách\", mimo jiné \"Lichnici v máji\", \"Suchý den\" a slavný obraz \"Ptáčnice\". Pro kraskovské děti maluje kulisy k divadelnímu představení Zakletá princezna Zlatohlávka s motivem kraskovské návsi. Vzniká poslední autoportrét, vyzařující svobodu, jistotu, ale možná též tušení neblahé budoucnosti. V červnu ještě vystavuje v Chotěboři, vracejí se staré náměty - \"Bukový háj\", \"Kozí hřbety\" a \"Opukový lom\", na kterých si ověřuje cestu, kterou od prvního provedení námětů urazil. Maluje poslední krajiny \"Žně \"a \"Po žních\".\n\nPo mobilizaci narukuje 27. července, měsíc doufá s celým národem, že z nerozumné války sejde. Je ubytován v Močovicích u Čáslavi, naposledy se schází se sestrou a podnikají výlet podél Janského potoka do krajiny dětství. Týden na to, 21. srpna, odjíždí na haličskou frontu. Zde ještě vzniká několik posledních chvatných kreseb. Oficiálně padl 1. září 1914, měsíc před svými osmadvacátými narozeninami, v době, kdy po dlouhém hledání a pochybování konečně nalezl směr své umělecké cesty. Dlouho do podzimu o něm rodina nemá zprávy, jeho smrt je potvrzena teprve s několikaměsíčním zpožděním.\n\nDochovala se rozsáhlá Pruchova korespondence s přáteli, rodinou, ale také dvěma Pruchovými osudovými ženami, Marií Dočekalovou a Ludmilou Hegenbartovou. Marie Dočekalová byla dcera řídícího učitele v Běstvině a rovněž učitelka. Temperamentní ženu s Pruchou zprvu pojila zejména láska k hudbě, později se zdálo, že si slibovala od vztahu více než Prucha, což jí nakonec přineslo zklamání. Její poslední dopis (Chci Vám jenom říci, že jste pro mě úplně mrtev a že Vámi pohrdám!) spadá do období umělcovy krize z února 1913.\n\nPrávě prostřednictvím Marie Dočekalové se Jindřich roku 1909 seznámil s Ludmilou Hegenbartovou, učitelkou z pražské rodiny a dobrou zpěvačkou, bytostí, která se pokorně snažila porozumět Pruchovu uměleckému snažení. Vztah byl shodou různých okolností (Ludmila především nechtěla být sokyní své přítelkyni) záhy přerušen a až po náhodném setkání v Praze roku 1913 znovu navázán. Přátelství vzdorovalo vzdálenosti, která oba mladé lidi dělila, setkání bývala na několik hodin či málo dní. Oba sice snili o společné budoucnosti, ale manželství nebylo z existenčních důvodů myslitelné. K plánovaným společným prázdninám v létě 1914 již nedošlo. Teprve po malířově smrti navštívila Ludmila jeho rodinu a uzavřela pevné přátelství s jeho sestrou.\n\nJindřich Prucha zanechal za deset let intenzívní tvorby poměrně velký počet obrazů a množství kreseb (asi 200 olejů a přes 650 kreseb včetně několika pastelů). Protože tvořil z potřeby, nerad se s pracemi loučil a za svůj život jich prodal minimum. Tomuto faktu, spolu s péčí jeho sestry, vděčíme za to, že jeho dílo nebylo rozchváceno a jeho podstatná část je dostupná ve veřejných sbírkách.\n\nO jedno z prvních souhrnných zhodnocení Pruchova díla se zasloužil Václav Vilém Štech u příležitosti velké posmrtné Pruchovy výstavy uspořádané SVU Mánes v roce 1926.\n\nPrvním z hodnotitelů byl však Antonín Matějček, který Pruchovy práce viděl ještě za jeho života co student dějin umění, po jeho smrti pak vydal dvě monografie: V edici Výtvarné zjevy (1934) a v edici Prameny (1941), obojí SVU Mánes.\n\nČást Jindřichových dopisů Ludmile vydal Emil Filla s komentáři v knize \"Jindřich Prucha, Úryvky z dopisů slečně Ludmile Hegenbartové\" (1926).\n\nV období druhé světové války ve spolupráci s Vojslavou Pruchovou zpracovávala podrobně Pruchovo dílo Jarmila Kubíčková. V roce 1941 vydala monografii \"Malíř předjaří a jara Jindřich Prucha: život a dílo\", před koncem války uspořádala výstavu Pruchových kreseb, po válce vydává „poetickou reportáž“ \"Čtení o Jindřichovi: Náčrt k románu (1946)\". Zajímavé je, že zatímco osobní zaujetí v odborné monografii z dnešního pohledu trochu ruší, v beletrii zdařile spojuje jednotlivé útržky čerpané ze vzpomínek i korespondence.\n\nV této etapě poznání byl Prucha vnímán jako impresionistický pokračovatel Slavíčkův, svébytné období let 1910-11, které ve skutečnosti bylo prvním spontánně dosaženým vrcholem Pruchovy tvorby, hodnotí Kubíčková spíše jako „z nouze ctnost“ při omezených technických možnostech umělce.\n\nTeprve nová souborná výstava uspořádaná na přelomu padesátých a šedesátých let poté, co Vojslava věnovala Pruchovu malířskou pozůstalost a část kreseb Národní galerii, umožnila za účasti mladých historiků umění ocenění ranější etapy jeho tvorby a rozpoznání její spřízněnosti s fauvismem a expresionismem v širším slova smyslu. K této generaci patří i Jaromír Zemina, znalec Pruchova díla, kurátor jedné z posledních větších Pruchových výstav, autor studie \"Jindřich Prucha znovu objevený\" - předmluvy knihy \"Jindřich Prucha v dopisech a vzpomínkách\" - viz níže.\n\nVojslava Pruchová pojala v jednasedmdesáti letech v roce 1948 záměr sepsat své vzpomínky, dokončila je po šesti letech a dodatek a doslov doplnila v roce 1961. V roce 1965 také věnovala písemnou pozůstalost a zbytek Pruchových skicářů Městskému muzeu v Chotěboři. Vojslaviny vzpomínky vypovídají o pevném sourozeneckém poutu, velkém odhodlání a tragice umělcova osudu. Část jich využil spisovatel Josef Sekera v životopisném románu \"Torzo lásky (1965)\". Vojslava Pruchová, věrná opatrovatelka odkazu svého bratra, zemřela v únoru 1973 v chrudimské nemocnici ve věku 95 let.\n\nV roce 1987 vychází studie Jana M. Tomeše, zpracovaná již s určitým nadhledem, která je doprovodným textem publikace \"Jindřich Prucha\" z edice Malá galerie nakladatelství Odeon.\n\nK poznání života a díla Jindřicha Pruchy výrazně přispěl Zdeněk Sejček, který se seznámil s Vojslavou Pruchovou krátce po druhé světové válce v době příprav výstavy ke stému výročí narození Antonína Chttussiho v Ronově nad Doubravou. Vzniklo tak dlouholeté přátelství, které otevřelo pokladnici rozsáhlého pruchovského studijního materiálu. Výsledkem mnohaleté práce byla rozsáhlá publikace \"Jindřich Prucha v dopisech a vzpomínkách (1988)\", ve které uspořádal dochovanou korespondenci, opatřil ji poznámkovým aparátem a doplnil medailony osob, s nimiž si Prucha dopisoval. Páteří publikace jsou Vojslaviny vzpomínky, zde poprvé v úplnosti zveřejněné.\nOd roku 1962 rovněž zvolna vznikala monografie \"Jindřich Prucha - Kresby (2004)\", která zpřehledňuje často opomíjenou i podceňovanou část díla bytostného malíře. Kniha pomáhá odhalit kvality Pruchových kreseb, byť mnohdy nevyrovnané, a mimo jiné rehabilituje mnichovské období, které sám Prucha považoval za omyl a pod vlivem Vojslavina hodnocení (a pohledem pouze prostřednictvím výsledků Pruchovy malby) tento soud někteří kritikové opakovali. Kubíčková hovoří dokonce o „zlu“, Tomeš i po tolika letech o „nešťastném Mnichovu“. Přesto v kresbě se jednalo o Pruchův umělecký vrchol.\nSnad to byla pedagogická profese, která umožnila Zdeňku Sejčkovi pohled nezaslepený láskou k umělcovu dílu ani dlouholetým přátelstvím s jeho sestrou. Nepřebírá subjektivní pohled a vžitá hodnocení, dohledává každičký detail, a není-li některé tvrzení podloženo, nepřistupuje na něj (kupř. tvrzení V. Pruchové, že Antonín Slavíček odmítal Pruchovy práce přihlášené na Mánesovské výstavy).\n\nNavzdory rozšiřujícímu se poznání i pečlivému hodnocení Pruchova díla zůstává jeho osobnost obtížně zařaditelnou do určitého uměleckého směru i skupiny, zůstává ojedinělým zjevem českého umění, osamělým podobně, jako byl umělec ve svém nedlouhém životě.\n\n"}
{"id": "297223", "url": "https://cs.wikipedia.org/wiki?curid=297223", "title": "Pálava", "text": "Pálava\n\nSlovo Pálava či Palava má více významů:\n\n\n\n"}
{"id": "297224", "url": "https://cs.wikipedia.org/wiki?curid=297224", "title": "120 dnů Sodomy", "text": "120 dnů Sodomy\n\n120 dnů Sodomy (francouzsky: ) je kniha, kterou napsal francouzský šlechtic Donatien Alphonse François de Sade (1740-1814), známější jako Markýz de Sade. Knihu psal v době, kdy byl vězněn v Bastile a poprvé byla vydána až roku 1905. Pro svůj obsah plný sexuálního násilí a vulgarismů byla dlouhou dobu v mnoha zemích zakázána.\n\nV románu vystupují čtyři hlavní postavy – vévoda z Blangis a jeho bratr biskup, prezident Curval a finančník Durcet. Všichni jsou muži středního věku a velmi dobře finančně zajištěni. Již mají za sebou řadu sexuálních zkušeností takřka všeho charakteru – od pedofilie po těžké sadistické praktiky. Rozhodnou se, že uspořádají 120 dní trvající setkání, během něhož se budou pořádat orgie a pitky. Jako místo konání byl vybrán Durcetův zámek ve Švýcarsku.\n\nPo pečlivém výběru se v něm 30. října společně se čtyřmi pány shromáždilo 8 dívek a 8 chlapců ve věku 12-15 let a 8 souložníků přibližně o deset let starších. Dále zde byly přítomny Konstance, manželka vévody a zároveň dcera Durceta, Adelaida, žena Durceta a prezidentova dcera, Julie, manželka prezidenta a dcera vévody, a biskupova dcera Aline. Dále byly vybrány čtyři prostitutky staršího věku, které měly za sebou řadu sexuálních zkušeností převážně sadistického ražení. Tyto prostitutky jsou nazývány vypravěčkami a bylo určeno, že vždy každá vypravěčka bude po 30 večerů vykládat své sexuální zážitky. Dále byly v zámku přítomny čtyři služebné a čtyři postarší ženy, které hrály úlohu dozorkyň nad ostatními.\n\n30. října poté, co se všichni tito lidé shromáždili v zámku, byly zazděny okna a dveře, byl všem přítomným přečten zákoník, který mezi sebou čtyři přátelé uzavřeli. Ženy neměly prakticky žádná práva, chodit na toaletu bylo jednotlivci umožněno jen na speciální povolení a v doprovodu čtyř pánů, kteří se při tom ukájeli apod. Bylo určeno, že následujících třicet dní bude Duclosová, první vypravěčka, bavit večer tři pány svým vyprávěním. Poté, co odvypráví většinou pedofilní či sadistický příběh, čtyři pánové začnou totéž provozovat se svými ženami, souložnicemi, souložníky i samotnými vypravěčkami. Večer se pořádají pravidelné orgie spojené s nadměrným pitím alkoholu. Poté jdou spát s tím, koho si vyberou. Ráno a dopoledne tráví popíjením kávy a ukájením svých sexuálních potřeb. Avšak první měsíc podle zákoníku nebylo dovoleno žádnému ze tří přátel mít pohlavní styk s dívkami či chlapci, jelikož ti ještě sexuální styk neměli a jejich deflorace byly stanoveny na předem stanovená data.\n\nPrvní měsíc je každý den v knize podrobně líčen. Avšak následující tři měsíce jsou jen jakýmsi výčtem bodů, co se každý den stalo a o čem bylo vypravěčkami vyprávěno. Román totiž de Sade nestihl dokončit. I z těchto bodů se však dá dobře vyčíst, co se v zámku dělo. Každý den se stupňovala hrubost ve vyprávění vypravěček a tak stoupala hrubost i čtyř pánů. Koncem třetího měsíce začali páni trhat souložnicím zuby a řezat články prstů i jiné zvrhlé věci, u kterých se ukájeli. Když začnou lámat ruce a řezat dívkám i vlastním dcerám a manželkám prsy, většina z nich pochopí, jaký osud všechny čeká. Ve čtvrtém měsíci pánové již provádějí těžké zločiny, zahrnující vypalování přirození, řezání končetin apod. 12. dne čtvrtého měsíce zabijí jednoho ze souložníků. V zabíjení pokračují, poslední den zabijí těhotnou Konstance, které před smrtí vyjmou embryo, a další dva chlapce a dvě dívky.\n\n1. března se chystají opustit zámek, avšak když zjistí, že sníh dosud nezmizel a cesty jsou tudíž nepoužitelné, v zámku zůstanou a ve vraždění pokračují. Konečný počet obětí se vyšplhal na 30 z celkem 46 přítomných.\nKniha byla několikrát použita jako námět pro film.\n"}
{"id": "297225", "url": "https://cs.wikipedia.org/wiki?curid=297225", "title": "Creuse (departement)", "text": "Creuse (departement)\n\nCreuse je francouzský departement ležící v regionu Nová Akvitánie.\n\nCreuse je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "297232", "url": "https://cs.wikipedia.org/wiki?curid=297232", "title": "Vraclav", "text": "Vraclav\n\nVraclav () je obec ležící čtyři kilometry západně od Vysokého Mýta v okrese Ústí nad Orlicí. Obec se skládá ze tří místních částí – Vraclav, Sedlec a Svatý Mikuláš. V celé obci je registrováno 303 domů, z toho v samotné Vraclavi 186. Do obce vede Naučná stezka Vraclav z Vysokého Mýta. Žije zde obyvatel.\n\nOsídlení sahá do předhistorické doby, v mladší době hradištní zde bylo vybudováno snad přemyslovské hradiště při Trstenické stezce. V polovině 11. století vzniklo hradiště Vršovců, po roce 1108 Přemyslovců jako součást tzv. hradské soustavy. První písemná zmínka o něm je z roku 1073 (Wratislaw), ve 13. století po založení Vysokého Mýta zaniklo. Ves s kostelem sv. Václava vznikla jako předhradí už v 11. století. Původně obdélná pravidelná náves od 19. stol. z velké části zastavěna.\n\n\nV části Svatý Mikuláš:\n\n\nK obci od nepaměti patří základní škola. Základní škola a Mateřská škola Vraclav je školou malotřídní s pěti ročníky prvního stupně ve čtyřech třídách, s dvěma odděleními školní družiny, dvěma třídami mateřské školy a školní jídelnou pro děti MŠ a žáky ZŠ. http://zsvraclav.cz/\nV roce 1974 byl otevřen Kulturní dům s pohostinstvím a velkým sálem.\nV obci funguje samoobslužná prodejna obchodního družstva Konzum a pobočka České pošty.\nV roce 2016 zde byla otevřena pizzerie U žíznivého mnicha v domě čp. 3.\n\n\n\n"}
{"id": "297238", "url": "https://cs.wikipedia.org/wiki?curid=297238", "title": "Vědecko-výzkumné pracoviště AVU", "text": "Vědecko-výzkumné pracoviště AVU\n\nVědecko–výzkumné pracoviště Akademie výtvarných umění v Praze (VVP AVU) je centrem základního vědeckého výzkumu, zpracování pramenné dokumentace, kritického zhodnocení a reinterpretace českého výtvarného umění po roce 1945 až do současnosti, se zaměřením na interdisciplinární přesahy.\n\nBylo založeno v roce 1997 díky podpoře MŠMT ČR na posílení vědy a výzkumu na vysokých školách. Od svého vzniku provádí komplexně vedený vědecký výzkum českého poválečného a současného umění, zaměřený zejména na základní prameny, jejich shromažďování a následnou kritickou analýzu. Cílem VVP AVU je přispět nejen k rozvoji poznání lokálního vývoje dějin výtvarného umění, ale také k jeho uvedení do širších mezinárodních souvislostí.\n\nKontinuálně na VVP AVU vzniká dokumentační centrum s archivem textového a vizuálního materiálu. On–line přístupná je bibliobáze – databáze bibliografických údajů k českému umění a projekt i-datum - databáze současného umění.\n\n\n\nMetody a výsledky vědecké práce jsou zveřejňovány především v podobě teoreticko–textových materiálů vztahujících se k dějinám českého moderního a současného umění. K hlavním výstupům patří především souborná antologie textů České umění 1938-1989 / programy, kritické texty, dokumenty (Academia Praha 2001), v návaznosti vznikl i cizojazyčný výběr Utopien & Konflikte. Dokumente und Manifeste zur Tschechischen Kunst 1938-1989 (Hatje Cantz 2007).\n\nK těmto publikacím bylo vytvořeno i grafické schéma českého umění tohoto období:\n\nVVP AVU vydává periodikum Sešit pro umění, teorii a příbuzné zóny\n\nDalší publikace viz zde.\n\n\n\n"}
{"id": "297240", "url": "https://cs.wikipedia.org/wiki?curid=297240", "title": "Prefektura (Francie)", "text": "Prefektura (Francie)\n\nPrefektura je územní jednotka administrativní správy, řízená prefektem (z lat. \"praefectus\", představený). Dodnes se tak označuje jednotka krajské správy departementu ve Francii.\n\nPůvodně prefektura označovala město, řízené jmenovaným prefektem, na rozdíl od samosprávných měst (municipium) římských občanů. Římský císař Dioklecián, rozdělil vnější části říše na čtyři prefektury, východní, illyrskou, italskou a galskou; v čele každé z nich stál vojenský velitel, prefekt prétoria pro danou oblast (\"praefectus praetorio per Orientem\" atd.). Prefektury se dále dělily na diecéze a dále na provincie.\n\nV současné Francii jsou prefektury jednotkou státní správy jednak v departementech (s prefektem departementu), od roku 1964 také ve větších regionech, tvořených několika departementy. Slovem prefektura se označuje i sídelní město prefekta, prefektův úřad a úřední budova.\n\nÚzemí prefektury se v prvním případě kryje s územím departementu jako jednotky samosprávy a odpovídá tak přibližně našemu kraji, resp. krajskému úřadu. Prefekt departementu tak zhruba odpovídá našemu krajskému hejtmanovi, je však do své funkce jmenován presidentem republiky. Ve druhém případě odpovídá území prefektury území regionu a prefekt regionu je zároveň také prefektem jednoho z jeho departementů.\n\nVětší prefektury se dělí na podprefektury, které odpovídají území okresu (\"arrondissement\"), jež se dále dělí na kantony a obce.\n\nSlovem prefektura se označují také policejní obvody v čele s policejním prefektem, případně námořní prefektury, velitelství velkých částí francouzského válečného loďstva (prefektura atlantická, severní a středozemní).\n\nSlovem prefektura označují Evropané často i japonské \"ken\" a čínské \"diqú\".\n\n\n"}
{"id": "297247", "url": "https://cs.wikipedia.org/wiki?curid=297247", "title": "Hans Baur", "text": "Hans Baur\n\nJohann Peter Baur, uváděný jako Hans Baur (19. červen 1897 – 17. únor 1993), byl válečný pilot za první světové války a Hitlerův osobní pilot za druhé světové války. Zároveň byl v hodnosti SS-Gruppenführer \"und Generalleutnant der Polizei\" velitelem \"Fliegerstaffel des Führers\" (vládní letecké služby).\n\nNarodil se dne 19. června roku 1897 ve městě Ampfing nedaleko města Mühldorf am Inn v Bavorsku. Po dokončení reálné školy se vyučil obchodním prodejcem.\n\nV roce 1915 vstoupil do německého císařského letectva, kde byl přiřazen do záložní letky, která sídlila ve městě Schleisshein. Na jaře roku 1916 byl přeřazen ke I. Bavorskému leteckému oddílu. V červnu roku 1918 létal jako pilot s pozorovatelem od dělostřelectva v oblasti Champagne ve Francii, během jednoho z pozorovacích letů byl napaden čtyřmi nepřátelskými letouny, avšak dva se mu povedlo sestřelit a zbylé dva donutil přistát. Jeho pozorovatelem byl pozdější důstojník ve druhé světové válce generál Georg von Hengl. Během války se mu postupně povedlo sestřelit devět nepřátelských letounů, za což byl oceněn Bavorským vyznamenáním za statečnost. Mezi léty 1919 až 1920 byl členem skupiny Freikorps von Epp, tehdy pod velením Franze von Eppa.\n\nPoté co bylo za podmínek Versaillské dohody rozpuštěno německé letectvo, začal Baur létat pro soukromé aerolinky, např. \"Bayrische Luftlloyd\" nebo \"Junkers Luftverkehr\". V roce 1926 se stal jedním z prvních šesti pilotů letecké společnosti Lufthansa. Během 30. let se počet jeho nalétaných kilometrů blížil miliónu.\n\nV únoru roku 1933 si jej Adolf Hitler vybral jako svého osobního pilota na plný úvazek. Společně s celou svou posádkou (palubní inženýr Max Zintl a radista Paul Leciejewski) souhlasil a tímto se stal členem \"Regierungsflugdienst\" (vládní letecké služby), která byla během druhé světové války přejmenována na \"Fliegerstaffel des Führers\". Se vstupem do SS mu byla udělena hodnost SS-Standartenführer. Zároveň se stal členem NSDAP.\n\nZpočátku převážel vládní činitele, včetně Adolfa Hitlera. Později začal převážet i vysoké armádní důstojníky a hodnostáře mezi Berlínem, Wolfsschanze ve Východním Prusku a novým Hitlerovým polním velitelstvím Wehrwolf, které se nacházelo poblíž ukrajinského města Vinnica. Poté, co 19. listopadu roku 1942 začala ruská protiofenzíva u Stalingradu (také jako Operace Uran), byly německá 6. armáda a 4. tanková armáda, spolu se zbytky italských a rumunských jednotek obklíčeny. Mezitím co se Luftwaffe pokoušela zásobovat obklíčené jednotky ze vzduchu, nechal si Hitler na začátku prosince k sobě zavolat Baura. Jeho sdělení bylo prosté: \"„Potřebuji mluvit s generálem Hansem Hubem a chci, abyste ihned letěl do Stalingradu, vyzvedl ho a přivezl sem.“\" Jeho reakce na nebezpečný úkol, který se mnohým pilotům Luftwaffe stal osudným, odpověděl Baur prostým \"„Jawohl, mein Führer!“\" (Provedu, můj Vůdče!) a okamžitě začal připravovat k letu stroj Focke-Wulf Fw 200. Brzy ráno odstartoval z východopruského Rastenburgu a směřoval k zásobovacímu letišti Morozovskoje. Dotankoval palivo, naložil zdravotnický materiál a přikrývky a bez stíhacího doprovodu odstartoval směrem Stalingrad, kde přistál na letišti Pitomnik. Zde naložil generála Hubeho a tolik raněných, kolik jen mohl, a odletěl zpět.\n\n17. února roku 1943 společně s Hitlerem těsně unikli sovětským jednotkám u ukrajinského Záporoží. Hitler projednával situaci s polním maršálem von Mansteinem v jeho štábu, když sovětští tankisté útočili na okrajový perimetr letiště, tam jim ale došlo palivo. Baur však v pravý okamžik upozornil Hitlera na hrozící nebezpečí a okamžitě s ním odletěl. Po boku německého diktátora pak sloužil až do konce války, kdy s ním strávil poslední hodiny v jeho bunkru v Berlíně. Mezi posledními Vůdcovými rozkazy bylo jednak ujmout se kremace jeho těla a těla Evy Braunové a také dopravit ministra Martina Bormanna s důležitými dokumenty do Flensburgu, kde se vytvářela nová vláda pod velením admirála Dönitze. Jako poslední dar od Hitlera dostal na památku jeho oblíbený obraz Friedricha Velikého jako důkaz vděku.\n\nBěhem noci na 1. květen však ztratil s Bormannem kontakt během pokusu o útěk, když se jejich skupina připletla do přestřelky mezi tanky T-34 a Tiger. Když se snažil uniknout, byl zasažen dávkou ze samopalu do nohy. Nebyl schopný utéci ani bojovat, a tak jej jeden sovětský voják zatáhl do blízké budovy a okradl, nicméně mu zachránil život, neboť mu na rány přiložil obvazy. Ještě před útěkem spálil své pravé doklady a převlékl se do běžné vojenské uniformy, působil proto jako řadový voják, který byl zraněn. Jeho zranění však byla natolik vážná a měl tak silné bolesti, že se rozhodl odhalit svou pravou identitu v domnění, že mu bude poskytnuta lepší zdravotní péče. Sověti ho však ihned předali důstojníkům NKVD, kteří ho vyslýchali tak dlouho, dokud neupadl do bezvědomí. Teprve poté byl odvezen do polní nemocnice, kde mu byla kvůli infekci a nepovedené operaci amputována noha pod kolenem. V listopadu roku 1945 byl převezen k dalším výslechům NKVD do Moskvy do vězení Butyrka. Mučení dohnalo Hanse Baura až na pokraj sebevraždy. Sovětským tribunálem byl odsouzen na 25 let nucených prací, avšak v říjnu roku 1955 byl společně s dalšími vězni propuštěn.\n\nDne 8. října roku 1955 byl propuštěn ze sovětského zajetí a vrátil se zpět do Německa, kde v roce 1957 sepsal svojí autobiografii \"Ich Flog Mit Den Mächtigen Der Erde\" (Létal jsem s nejmocnějšími světa), a později své paměti do knihy \"Mit Mächtigen zwischen Himmel und Erde\", která vyšla v roce 1971. Hans Baur zemřel dne 17. února roku 1993 v bavorském městě Herrsching. Pochován a zpopelněn byl na hřbitově v Mnichově.\n\n\n"}
{"id": "297249", "url": "https://cs.wikipedia.org/wiki?curid=297249", "title": "Kapitán Nemo (román)", "text": "Kapitán Nemo (román)\n\nKapitán Nemo je třídílný dobrodružný sci-fi román J. M. Trosky, volně navazující na romány Julese Verna. Poprvé vyšel v roce 1939, poté znovu v roce 1941, 1947-8, 1969-70, 1991 a 2005. Román je psán čtivým jednoduchým stylem, a autor do něj vkládá své svérázné představy o fyzice, geologii a geografii. S dalšími Troskovými romány vytváří obraz svérázného fiktivního světa autorovy současnosti.\n\nPodle románu vznikl také stejnojmenný komiks, Troskův text upravil Svatopluk Hrnčíř a kresby zhotovil Miloš Novák.\n\nArnošt Farin a Pavel Holan - dvojice přátel (a hrdinů předchozích Troskových děl) se rozhodne společně s dalšími svými přáteli Julesem Charnim, Charlesem Baudinem a profesorem Rogerem postavit ponorku, kterou chce objevit zbytky bájné Atlantidy. Ponorku začnou z důvodů utajení stavět na malém ostrůvku u Antarktidy. Zde se Farin s jedním z dalších výzkumníků ztratí v bouři a objeví vchod do tajné podzemní říše. Jsou zajati roboty a odvezeni do centra celé říše - k bájnému kapitánu Nemovi. Ten je seznámí s tím, že po dobrodružstvích popsaných ve Vernových románech nalezl obrovské podzemní dutiny a v nich založil své mocné hájemství. Značná část románu je pak věnována popisům této říše.\n\nKapitán Nemo odhaluje svým návštěvníkům tajemství mořského dna: trosky chrámů a paláců ze zmizelé Atlantidy, dávno vyhynulé tvory i podivuhodné in­teligentní bytosti mimozemského původu. Náhle je však ohroženo celé lidstvo, protože je ukraden přístroj s paprsky smrti a jeho vynálezce zavražděn. Dva odvážní přátelé se snaží zločince najít, ale jsou zajati a vysazeni na úpatí sopky Krakatoa, kde mají bídně zahynout.\n\nVe třetím díle trilogie je vylíčena záchranu dvou odvážných přátel, pátrajících po pachatelích krádeže paprsků smrti. Nemo, který je téměř všemocný, protože má nesmírnou armádu robotů, nejprve zničí přístroj tyto paprsky vyrábějící a poté zasáhne proti zločincům, připravujícím válku.\n"}
{"id": "297251", "url": "https://cs.wikipedia.org/wiki?curid=297251", "title": "Dugi otok", "text": "Dugi otok\n\nDugi otok (italsky \"Isola Lunga\", v překladu do češtiny \"Dlouhý ostrov\") je ostrov v Jaderském moři, který administrativně patří k Zadarské župě Chorvatska. Na ostrově žije 1718 obyvatel (2001).\n\nS rozlohou 113,31 km² je sedmým největším chorvatským ostrovem. Na délku měří 43 km a široký je maximálně 4,6 km. Nejvyšším bodem je Vela Straža o nadmořské výšce 338 m. Na ostrově je třináct vesnic: Sali je hlavním sídlem ostrova, dále Zaglav, Žman, Luka, Savar, Brbinj, Dragove, Božava, Soline, Verunić a Veli Rat.\n\nOstrov byl podle archeologických nálezů osídlen již v době římské. První písemná zpráva pochází z 10. století z kroniky byzantského císaře Konstantina VII. Porfyrogenneta \"De administrando imperio\" a ostrov se v ní nazývá \"Pizuh\". V 11. století se objevuje latinský název \"Insula Tilagus\", později ještě Insula Magna, Insula Tilago nebo Insula Maior. Z této doby pocházejí základy dvou nejstarších byzantských kostelů. Asi od počátku 15. století se ustálilo italské označení \"Isola Lunga\" a podle něj chorvatské \"Dugi otok\". Souvislé osídlení se dlouho nedařilo udržet kvůli nedostatku pitné vody, přestože ostrov byl vybaven cisternami na dešťovou vodu. Teprve kolem roku 1600 je zaznamenáno kolem 1500 obyvatel. \n\n\nOstrov je chráněnou přírodní rezervací, ve které je povoleno stavět jen na vybraných lokalitách a pouze malé domky, výstavba výškových budov a hotelů není povolena. Většina obyvatel zde přebývá v sezóně a je zaměstnána ve službách a turistickém ruchu.\nNa ostrově je provozována místní autobusová doprava, přístav je trajektem spojen se Zadarem. \n"}
{"id": "297257", "url": "https://cs.wikipedia.org/wiki?curid=297257", "title": "Kotelní jámy", "text": "Kotelní jámy\n\nKotelní jámy (německy \"Kesselgruben\") je chráněné území na jižních svazích hory Kotel v Krkonoších. Tvoří je dva ledovcové kary, Velká a Malá kotelní jáma vymodelované ledovcovou činností v čtvrtohorách a rozkládající se v nadmořské výšce přibližně 1050 až 1400 metrů. Podklad Velké resp. Malé kotelní jámy je tvořen žulou resp. svorem. Mezi oběma jámami se tyčí skalnatý Liščí hřebínek.\n\nRoku 1952 bylo území Kotelních jam o rozloze 10101 hektarů vyhlášeno státní přírodní rezervací mimo jiné pro ochranu vzácných druhů rostlin (například hvozdík pyšný, lilie zlatohlávek, sasanka narcisokvětá nebo lomikámen vstřícnolistý). V karech se vyskytují zbytky ledovcových morén, svahy mají místy sklon až 45 stupňů. Kotelními jamami vede zelená turistická značka z Dvoraček na Horní Mísečky; v zimě ji však Horská služba někdy uzavírá z důvodu nebezpečí lavin. Kotelní jámy leží na rozhraní 1. a 2. ochranného pásma Krkonošského národního parku a jsou součástí rozlehlé rezervace Prameny Labe. Z Kotelních jam vytéká Kotelský potok, pravý přítok Jizerky.\n"}
{"id": "297258", "url": "https://cs.wikipedia.org/wiki?curid=297258", "title": "Glens Falls", "text": "Glens Falls\n\nGlens Falls je město v americkém státu New York. Leží v okrese Warren asi 85 km od hlavního města státu New York, Albany. Podle administrativního členění státu má status city. Glens Falls je největší město okresu Warren a je výrazným kulturním a hospodářským centrem.\n\nPodle sčítání lidu z roku 2010 zde žilo 14 700 obyvatel.\n\n\nObyvatelé hispánského nebo latinskoamerického původu, bez ohledu na rasu, tvořili 2,3% populace.\n"}
{"id": "297260", "url": "https://cs.wikipedia.org/wiki?curid=297260", "title": "Labská louka", "text": "Labská louka\n\nLabská louka – je náhorní plošina parovinného charakteru ležící v západní části Krkonoš v nadmořské výšce přibližně 1350 až 1400 metrů.\n\nDominantou ze severní strany je vrchol Violík ležící na česko-polské hranici. Na západní straně z Labské louky vytéká potok Mumlava; v jejím středu pak leží ve výšce 1387 metrů pramen Labe. Labe zde teče k jihovýchodu a louku opouští poblíž Labské boudy. Západně od ní se při okraji louky nachází automatická stanice ČHMÚ pro měření atmosférického ozonu.\n\nPřes Labskou louku procházela ještě v 16. století obchodní stezka spojující Čechy a Slezsko.\n\nLabská louka představuje území se vzácnou vegetací, které je součástí 1. zóny Krkonošského národního parku (v letech 1952–2008 v rámci státní přírodní rezervace Západokrkonošská, resp. Prameny Labe). Kromě kosodřeviny se zde nachází rašeliniště a vzácná endemitní květena včetně glaciálních reliktů (např. všivec sudetský, ostružiník moruška). Rostlinstvo je přizpůsobeno zdejším drsným klimatickým podmínkám – Labská louka je často pokryta sněhem více než 6 měsíců v roce a výška sněhové pokrývky běžně dosahuje dvou až tří metrů.\n"}
{"id": "297261", "url": "https://cs.wikipedia.org/wiki?curid=297261", "title": "Arcadia Planitia", "text": "Arcadia Planitia\n\nArcadia Planitia je planina na povrchu Marsu, která se nachází na severní polokouli poblíž polárních oblastí. Na západě hraničí s další planinou Utopia Planitia, kterou odděluje od Arcadia Planitia rozsáhlé pohoří Phlegra Montes táhnoucí se v severovýchodním směru. V jihozápadní části hraničí s oblastí Elysium Planitia, která je oddělena hornatou oblastí s celou řadou útvarů jako Tartarus Montes, či na jihu kráter Orcus Patera a pohoří Erebus Montes. V jižní části se nachází další rozsáhlá planina Amazonis Planitia. Východní okraj je určen lávovými proudy původem ze štítové sopky Alba Patera. Na severu se táhne až k pohoří Scandia Colles oddělující oblast od Vastitas Borealis.\n\nPlanina se táhne přes 2200 km s průměrným převýšením 0 až -3 km pod nulovou hladinou Marsu. Na planině Arcadia Planitia se nachází několik velkých impaktních kráterů jako ve východní části kráter Milankovič, na jihozápadě Tyndall a severozápadě Stokes. I přes přítomnost těchto tří velkých impaktních kráterů se jedná o mladou jednotku, která je překryta mladými výlevy lávy. Předpokládá se, že vznikla v období Amazonian.\n\nPojmenována byla oficiálně v roce 1973, ale její původní jméno pochází již z roku 1882, kdy byla pojmenována Giovannim Schiaparellim po oblasti Arcadia ze starověkého Řecka.\n\nExistují hypotézy, že se v oblasti planiny dříve mohla vyskytovat souvislá vrstva tekuté vody, která mohla tvořit hypotetický oceán. V současnosti jsou na jejím povrchu rozpoznávány útvary, které svědčí o přítomnosti ledu a jeho erozivní činnosti během pohybu.\n\nObjevují se i náznaky, že je zde voda neustále přítomna pod povrchem. Detailní snímky ukazují útvary, které korespondují s obdobnými oblastmi na Zemi v oblastech permafrostu.\n\n\n"}
{"id": "297266", "url": "https://cs.wikipedia.org/wiki?curid=297266", "title": "Kapesní průvodce inteligentní ženy po vlastním osudu", "text": "Kapesní průvodce inteligentní ženy po vlastním osudu\n\nKapesní průvodce inteligentní ženy po vlastním osudu je kniha českého exilového spisovatele Pavla Tigrida z roku 1988. Její první vydání vyšlo v Torontu ve vydavatelství Sixty-Eight Publishers, druhé pak po sametové revoluci v Praze, s dovětkem autora, roku 1990.\n\nKniha je záznamem fiktivního rozhovoru vypravěče s mladou ženou Lucií, kteří náhodou tráví současně dovolenou na pobřeží Jaderského moře na severu Jugoslávie. Lucie otevřeně vyslovuje svoji nespokojenost se situací ve svém domově – v Československu zasaženém normalizací; váhá, zda se má z dovolené vrátit do šedivé reality všedního života do Prahy nebo zda má emigrovat. Vypravěč (s nímž se autor ztotožňuje) žije v exilu v Paříži a vzhledem k přístupu ke svobodným informacím bez cenzury a také díky svému vyššímu věku má větší přehled o historii. Místo jednoznačné odpovědi, která by pomohla vyřešit její dilema, proto Lucii nabídne, že jí bude každý večer vysvětlovat svůj pohled nejen na dějiny Československa ale i komunismu v Sovětském svazu a v ostatních státech východního bloku.\n\nPo třináct večerů pak Lucii vypráví o řadě klíčových událostí dějin. Na rozdíl od vypravěče, jenž se vyjadřuje většinou přesně a spisovně, používá Lucie hovorovou řeč; její slova jsou v textu knihy odlišena pomocí kurzívy. Dozvídá se tak autorovy názory na témata, o kterých jinak nemůže kvůli cenzuře dostat nezávislé informace: mimo jiné na události, které předcházely Mnichovské dohodě roku 1938, na Košický vládní program, politické procesy se Slánským a s Miladou Horákovou, na stalinské čistky v 50. letech, pražské jaro 1968 a další témata. Otázka, zda se Lucie nakonec rozhodla pro emigraci, zůstává v knize nezodpovězena.\n\n"}
{"id": "297268", "url": "https://cs.wikipedia.org/wiki?curid=297268", "title": "Řecko-baktrijské království", "text": "Řecko-baktrijské království\n\nŘecko-baktrijské království existovalo zhruba mezi léty 250 až 125 př. n. l. Toto helénistické království se nacházelo ve střední Asii a zahrnovalo území Baktrie, Sogdiany a dalších územních celků.\n\nKrálovství bylo založeno okolo roku 250 př. n. l., kdy příznivou situaci pro cestu k moci využil místní satrapa Diodotos k odtržení rozsáhlého území od tehdejší seleukovské říše. Hlavním městem nového království se stala Baktra (dnešní Balch). Společně s nově vzniklým řecko-baktrijským královstvím se odtrhla i Parthie. Když se Diodotovi nepodařilo Parthii dobýt, uzavřel s ní jeho syn Diodotos II. oboustranně výhodné příměří. Kolem roku 180 př. n. l. pronikli baktrijští Řekové do severní Indie, což vedlo ke vzniku řecko-indického království, jež přetrvalo až do konce 1. století př. n. l.\n\nPro vystižení polohy řecko-baktrijského království je potřeba se ujednotit v názvu území, které je popisováno v cizojazyčné literatuře jako Střední, Centrální nebo Vnitřní Asie. Archeologové používají pojem Střední Asie pro označení souhrnného území států Uzbekistánu, Kazachstánu, Tádžikistánu, Kyrgyzstánu a Turkmenistánu a většin území jejich jižního souseda, Afghánistánu.\n\nCentrální provincie řecko-baktrijského království, Baktrie, se nacházela v severovýchodním Afghánistánu a v jižních částech Uzbekistánu a Tádžikistánu. Baktrie byla vymezena pohořím Hindukúš na jihu a na jihovýchodě a horstvy Hissár a Pamír na severu a severovýchodě. Nacházela se na dolním toku řeky Óxu (mod. Amudarji na území Afghánistánu). Pouze západní hranice je nezřetelná, ležela kdesi ve stepích středního toku Amudarji.\n\nK Baktrii přiléhala ze severu provincie Sogdiana (na území Uzbekistánu a Kazachstánu), provincie Margiana ze severozápadu (na území Turkmenistánu) a provincie Árie (Areia) z jihozápadu (na území západního Afghánistánu). Na jihovýchodě sousedila s oblastí Paropamisadai (Paropamisos u řeky s dřívějším názvem Kófén), která patřila indickému panovníku.\n\nProvincie Sogdiana, ležící v Uzbekistánu a Kazachstánu, byla ohraničena ze západu a východu řekami Óxos (mod. Amudarja) a Jaxartés (mod. Syrdarja). Tok řeky Syrdarji se utváří ze dvou řek Naryn a Karadarja pramenících v pohoří Ťan Šanu v Kyrgyzstánu, jejichž soutok je v nejúrodnějším údolí Sogdiany, Ferghana (na území Uzbekistánu, vklíněné mezi územím Kyrgyzstánu a Tádžikisánu). V oblasti oáz mezi řekami Óxos a Jaxartés se nacházela starověká obchodní města Marakanda (mod. Samarkand) a Búchara. Tudy procházela hedvábná cesta z Číny přiblížně od 2. st. př. n. l. (podle záznamu z doby dynastie Chan, 206 př. n. l.-220 n. l.) a pokračovala dále přes pouště Střední Asie až na středozemní pobřeží Malé Asie (památkou na tu dobu je archeology objevený systém drobných opevnění, spojující a chránící dálkové cesty a průchody horskými pásmy v Surchandarijské oblasti jižního Uzbekistánu, kde se nachází opevněné sídlo Šerabádské oázy).\n\nV oblasti východně od Kaspického moře a jižně od Aralského jezera až po řeku Syrdarji, kočovali ve stepích Skythové (Řekové je nazývali Massageti, k ním patřil i kmen Parnů s náčelníkem Arksakem, který založil Parthskou říši).Další oblast stepí v Kazachstánu byla obývána kočovními nomádskými kmeny Šaků (persky Saků), sídlícími na horním toku řeky Syrdarji v Kazachstánu a okolo jezera Issyk-kul v Kyrgyzstánu (odkud je ve 2. st. př. n. l. začali vytlačovat od východu se pronikající kmeny Jue-č´).\n\nV provincii Margianě, sousedící s Parthií, se nacházelo starověké obchodní město, kterým procházela tzv. velká hedvábná stezka z Číny. Město měnilo názvy podle vládců: Alexandreia, Antiocheia Margiané, Merv a dnešní Mary v Turkmenii. Za vlády parthského krále Mithridata I. v letech 171-138 př. n. l. řecko-baktrijské království přišlo o území Margiany. Parthská říše poté bohatla z obchodu se zbožím z Indie a Číny hedvábnou stezkou přes Perský záliv a Mezopotámií až do velkých překladišt´na půdě římské říše.\n\nA za vlády parthského krále Mithridata II. (124-87 př. n. l.) opuštěné území řecko-baktrijského království v důsledku nájezdů Šaků patřilo Parthům. Šaky usídlil v jižním Afghánistánu.\n\nV úrodné zemědělské oblasti Árie bývalo starověké město Artakoana, vedle kterého poblíž Alexandr Makedoský postavil opevněné město Alexandrie Areia (pozdější Areión, mod. Herát).\n\nOd dob Alexandrova tažení, v řecko-baktrijském království žilo smíšené, zčásti helenizované obyvatelstvo, jeho významnou složku tvořilo iónští Řekové (odtud označení Řeků prákrtským termínem Jóna a sanskrtsky Javana v indických písemnostech).\n\nÚzemí Baktrie, Sogdiany, Margiany a Árie bylo součástí říše Alexandra Velikého v letech 329-323 př. n. l. Po smrti Alexandra Velikého, indický panovník Čandragupta Maurja (řecky Sandokottis, vládl 321-302/299 př. n. l.) porazil makedonského vazala v severozápadní Indii a začlenil oblasti Paňdžábu (Pentapotamie, Pětiříčí) a Gandháry (gandhárská pole) do sjednoceného indického státu. Za vlády Alexandrových nástupců, Baktrie připadla seleukovské říše. Král Seleukos I. Níkátór (311-281 př. n. l.) se utkal v boji s Čandraguptou v roce 305 př. n. l., byl poražen a musel postoupit indickému státu provincii Árii, část Gedrósie (mod. Balúčistán), Arachósii (oblast v jihozápadním Afghánistánu) a Paropamisdai. Seleukos I. udržoval diplomatické vztahy s Indií. Vyslal historika Megasthena z Olynthu (350-290 př. n. l.) na dvůr krále Čandragupty, do hlavního města Pátaliputry na řece Ganze (mod. Patny ve státu Bíhar). Megasthenés sepsal dílo \"Indica\" o historii a o soudobých poměrech v Indii.Seleukos I. vyslal také rukojmí a poslové (podle podepsané mírové smlouvy) a tak se na Magadhský dvůr usadili Řekové a Makedonci- umělci,řemeslníci, hudebníci, vojáci.Seleukos I. okolo roku 295 př. n. l. jmenoval svého syna Antiocha I. spoluvládcem a místodržitelem pro východní oblasti říše, jako král Antiochos I.Sotér vládl v letech 281-261 př. n. l. Za vlády seleukovců, města založena Alexandrem Velikým, pokud zanikla byla znovu zakládána.\n\nZa panování dalšího seleukovského krále Antiocha II. Thea (261-246 př. n. l.), seleukovský satrapa Diodotos vyhlásil nezávislost Baktrie a Sogdiany. Války, které mezi sebou vedli další dva příbuzní ze seleukovské dynastie, bratři Seleukos II. Kallinikos (246-226/225 př. n. l.) a Antiochos Hiérakos, přispěly k tomu, že v Baktrii se mohlo osamostatnit řecko-baktrijské království s vlastním vojenským králem.Osamostatnění Baktrie bylo také usnadněno vývojem v seleukovských provinciích Parthii a Hyrkánii,které ležely v dnešním Turkmenistánu. Tzv. Arksakovci (ze skythsko-íránského kmene Parnů) kolem roku 248/247 př. n. l. vytvořili novou říši Parthii a král Seleukos II. Kallinikos je nedokázal porazit. Jeho syn, Anthiocos III. Veliký (223-187 př. n. l.) podnikl vojenské tažení v letech 212-205/204 př. n. l. a svedl úspěšné boje v Hyrkánii a Parthii. Hlavní město Baktru ( oblast Balch v okolí města Mazáre Šeríf v severním Afghánistánu) však nedobyl ani po dvou letech obléhání (208-206 př. n. l.) a tak podepsal příměří s baktrijským králem Euthydémem I. (225-190 př. n. l.) a uznal nezávislost řecko-baktrijského království.Okolo roku 205 př. n. l. Antiochos III. pokořil indického vládce Subhágasénu (řecky Sophagasenas) a vrátil se do Sýrie, aby čelil vpádu Římanů.\n\nApollodor Artemitský napsal, že ekonomická prosperita řecko-baktrijského království na počátku 2. st. př. n. l. vytvořila předpoklady pro expanzivní politiku králů ( v Baktrii a Sogdianě byla velmi úrodná půda). Král Diodotos I. (255/250-235 př. n. l.) podnikal neúspěšné pokusy o podmanění území sousední Parthie. Jeho syn, Diodotos II. (235-225 př. n. l.) uzavřel spojeneckou dohodu s panovníkem Arsakem (Parthie se jevila jako vhodný nárazníkový stát). \n\nEuthydémos I. (225-190 př. n. l.) byl uzurpátorem trůnu, přerušil dynastickou návaznost. V letech 208-206 př. n. l. uplatnil své vojenské umění v bitvě s Antiochem III. Velikým a uhájil nezávislost království. Poté rozšířil baktrijské panství o Ašókovy provincie Árii, Paropamisos, Arachósii a Drangianu (údolí řeky Hílmandu v Afghánistánu, mod. Seistán).Rozšířování území řecko-baktrijského království probíhalo v období úpadku indického státu. Indická říše, sjednocena Čandraguptou I. z dynastie Maurjů (321-302/299 př. n. l.) a rozšířena jeho synem Bindusarou (302/299-272/269 př. n. l.) a jeho vnukem Ašókou (272-232 př. n. l.) na celý indický subkontinent, se v průběhu dalších staletí rozpadla na jednotlivá malá království nebo knížectví (nejdéle se udržela v povodí Gangy do roku 185 př. n. l.). Král Démétrios I. Baktrijský, Veliký (190-175 př. n. l. nebo 189-167 př. n. l.), syn Euthydéma I., v osmdesátých letech 2. st. př. n. l. posunul hranice řecko-baktrijského království daleko na jih a na východ. Dobyl oblast dolního toku Indu (Sindh), Gandháru a Paňdžáb. Do severní Indie (Madjadéši) vedl vojenské tažení okolo roku 183/181 př. n. l. směrem na sídelní město dynasti Šangů, Pátaliputru v regionu Magadha. Pataňdžali (současník indického krále Pušjamitry I.) napsal ve svém komentáři k Pániniho gramatice \"Mahábhášja\", že Javanové obléhali Sakétu (v Avadhu) a Mádhjamiku. Mladší purana \"Gárgísanhita\" (součást \"Jugapurány\") sdělovala, že Řekové obsadili zemi Paňčalů, Mathuru a postoupili k Pátaliputře. Dodává, že javanovská vojska se musela stáhnou kvůli vnitřním rozbrojům a vrátit se do Baktrie. Démétrios I. musel tažení přerušit- v Baktrii vypukla občanská válka. Řekové ztratili ve prospěch indického krále Madhjadéšu a dočasně i části Paňdžábu a dolního Sindhu. Král Démétrios I. v bitvě v Baktrii padl. Velitel vojska Eukratidés se zmocnil vlády převratem. Král Eukratidés I. (asi 175/170 -145 př. n. l.) byl pro své vojenské schopnosti srovnáván se svým současníkem a západním sousedem, parthským králem Mithridatem I. Parthský král využil zaneprázdnění Eukratida I. ve válkách a připojil provincii Margianu ke svým državám. Eukratidés I. rozšířil své království až k městům Takšašíla a Puškalávati v severozápadní Indii. Musel však do konce svého panování válčit proti nově vzniklým nezávislým panstvím příslušníků Euthydémova rodu v severozápadní Indii a v Afghánistánu (svědectvím jsou nalezené mince s jmény vládců). Je známo přes 30 jmén řeckých vládců z dynastií euthydémovské a eukratidovské. V lokalitě Ai-Chanúm bylo odkryto Eukridatovo královské město s pevností, palácem, svatyněmi, divadlem, gymnasiem. Stříbrné a bronzové mince raženy s portréty králů mají vysokou uměleckou hodnotu. Posledním králem na baktrijském území byl Héliokles (145-130 př. n. l.).\n\nOkolo poloviny 2. st. př. n. l. se přehnala Střední Asií vlna nomádských Šaků, následována ještě ničivějšími kmeny Jue-č´(které byly nuceny ustoupit ze stepí na západních hranicích Číny před svazem bojovných Siungnů, snad Hunů). Právě jue-č´ské kmeny ukončily vládu Řeků. Po roce 130 př. n. l. Řekové museli nedobrovolně opustit své baktrijské království a ustoupit na jih od Hindukúše a na severozápad až ke Gandháře.\n"}
{"id": "297272", "url": "https://cs.wikipedia.org/wiki?curid=297272", "title": "Hard Candy", "text": "Hard Candy\n\nHard Candy je jedenácté studiové album americké zpěvačky-textařky Madonny, jehož vydání bylo oznámeno na více dat v průběhu dubna 2008. Společnost Warner Bros. Records jej vydala 28. dubna. Je to poslední studiové album vydané v rámci Madonnina kontraktu s firmou Warner Bros.\n"}
{"id": "297274", "url": "https://cs.wikipedia.org/wiki?curid=297274", "title": "Jan Minařík", "text": "Jan Minařík\n\nJan Bedřich Minařík (15. prosince 1862, Praha-Vyšehad – 26. května 1937 Praha) byl český malíř a grafik, žák J.Mařáka na pražské Akademii.\nNarodil se 15. prosince 1862 na pražském Vyšehadě. Mládí prožil pod Vyšehradem v Podskalí. Začínal jako malíř porcelánu. Poté pokračoval ve studiu na pražské uměleckoprůmyslové škole a v roce 1888 přestoupil na Akademi k profesoru Maxu Pirnerovi. Po roce studia u Pirnera nastoupil do krajinářské školy Julia Mařáka. V roce 1896 studium u prof. Mařáka úspěšně dokončil. Roku 1907 spolu se A.Slavíčkem a St.Lolkem navštívil Paříž. V roce 1925 namaloval Minařík několik obrazů ze starých Pardubic. Jan Minařík zemřel 26. 5. 1937 v Praze.\n\nJan Minařík se proslavil jako malíř motivů mizející a bořené Prahy. Jeho tvorba spadá do let 1907–1911. Na svých obrazech zachytil předasanační podobu Josefova, některých částí Starého Města a Nového Města. Zachytil rovněž řadu motivů mizejících oblastí nebo jednotlivých domů. Maloval také na Vyšehradě, Malé Straně, Hradčanech a Pražském hradě i na pouti pražských ševců, Fidlovačce, v Nuslích.\n\nPočetná kolekce Minaříkových pražských motivů je ve sbírkách Muzea hlavního města Prahy.\n\n\n"}
{"id": "297275", "url": "https://cs.wikipedia.org/wiki?curid=297275", "title": "Tom Newman (hudebník)", "text": "Tom Newman (hudebník)\n\nThomas Dennis „Tom“ Newman (* 1943 Londýn) je britský hudebník a hudební producent.\n\nV roce 1968 hrál Newman ve skupině July, jejíž jediné stejnojmenné album patří mezi nejvýznamnější psychedelická alba v Británii.\n\nRoku 1970 začal Newman spolupracovat s Richardem Bransonem, kterému pomohl vybudovat studio The Manor v Oxfordu. Setkal se také s osmnáctiletým Mikem Oldfieldem, který mu půjčil hrubou demo nahrávku, ze které později vzniklo Oldfieldovo první album \"Tubular Bells\".\n\nTom Newman později vydal také několik sólových alb a produkoval alba ostatních umělců, včetně Mika Oldfielda.\n\n\n"}
{"id": "297280", "url": "https://cs.wikipedia.org/wiki?curid=297280", "title": "Jim Peters", "text": "Jim Peters\n\nJames (\"Jim\") Henry Peters byl britský vytrvalec, světový rekordman, první pokořitel hranice 2:20 v maratonu a velký smolař'. Narodil se 24. října 1918 v Londýně a zemřel 9. ledna 1999 v Thorpe Bay ve věku 80 let.\nV roce 1948 se na olympijských hrách v Londýně postavil na 10 000 metrů po boku Emila Zátopka. Fenomenální československý běžec celé pole naprosto deklasoval, Jim Peters skončil hluboko v poli na 8. místě. Po tomto neúspěchu se rozhodl ukončit dráhařskou kariéru a na doporučení trenéra začal více trénovat a přeorientoval se na maratonské vzdálenosti. Hned v roce 1949 překonal britský rekord časem 2:29:28. V roce 1951 překonal na Polytechnickém maratonu světový rekord a dostal se na čas 2:20:43. Po přeměření se ještě zjistilo, že trať byla o 237 metrů delší. Po neúspěchu na olympiádě v Helsinkách 1952 (nedokončil) se vyburcoval a v roce 1953 zaběhl opět na Polytechnickém maratonu světový rekord, který tím posunul na metu 2:18:41. Trať byla opět delší, nyní však \"jen\" o 142 metry. V Turecku ve stejném roce vylepšil světový rekord již na 2:18:35. počtvrté překonal světový rekord v roce 1954 na skvělých 2:17:40. Tento čas zůstal jeho osobním maximem a poté už to s ním šlo od desíti k pěti.\nNa Hrách britského impéria ve Vancouveru v roce 1954 patřil k jasným favoritům ve své maratonské disciplíně. Ve 28 °C rozběhl tak na 2:20, chvíli běžel s krajanem Stanem Coxem, kterému se však udělalo nevolno a narazil do telefonního sloupu. Po pár kilometrech běhu o samotě mu začaly ubývat síly, a to hlavně kvůli nedostatečné možnosti občerstvovat se. Před vběhnutím na stadion měl náskok 17 minut. Na smrt vyčerpaný se přišoural na stadion, kolena se mu podlamovala. Několikrát dokonce upadl. Vždy se dokázal zvednout, udělat pár kroků a pak se zase sesunout. 200 metrů mu trvalo 11 minut. Poté ho masér stáhl z trati a převezl do nemocnice. Tam se z bezvědomí probral až po třech hodinách. Po přeměření se zjistilo, že 42,165 kilometry uběhl nejrychleji právě on, protože trať byla opět špatně změřená. Po tomto hrůzném zážitku se s atletikou rozloučil, až v roce 1967 si těch posledních 200 metrů do Vancouveru přišel doběhnout.\n\nhttp://www.dlouhybeh.cz/jim-peters-maratonsky-hrdina-smutne-postavy/\n"}
{"id": "297281", "url": "https://cs.wikipedia.org/wiki?curid=297281", "title": "Honda Varadero 125", "text": "Honda Varadero 125\n\nHonda XL125V Varadero je motocykl japonské firmy Honda, které dostaly jméno podle kubánské pláže Varadero. \n\nMotocykl \"první generace\" se vyráběl od roku 2001 do roku 2006. Byl vybaven dvouválcovým motorem do V 90° o obashu 125ccm o rozvodu OHC se dvěma ventily na válec, plněn byl dvojicí karburátorů značky keihin a dosahoval výkonu 11kW při 11000 otáčkách za minutu který dokázal motocykl ve spojení s pětistupňovou převodovkou a sekundárním převodem 14/44 dostat až za hranici udávaných 110km/h, zkušenosti některých uživatelů odkazují na rychlost 120 až 130 km/h. Od roku 2007 se již vyráběla druhá generace která dostala pár úprav co se designu týče a motor dostal vstřikování které lépe hospodaří s palivem ale ukázalo se že motocykl přišel o kroutivý moment a oproti verzi s karburátorem je motocykl méně dynamičtější. \n\n\n"}
{"id": "297282", "url": "https://cs.wikipedia.org/wiki?curid=297282", "title": "Wordprocessing", "text": "Wordprocessing\n\nWordprocessing, neboli profesionální zpracování textu, je činnost, při které se použitím počítače vytvoří, edituje a tiskne dokument. K wordprocessingu potřebujete počítač, speciální program (textový editor) a někdy tiskárnu. Textový editor umožňuje vytvořit dokument, uchovávat ho v elektronické podobě na disku, zobrazit jej na obrazovce, upravovat a případně jej i tisknout.\n\nWordprocessing je také jednou ze soutěžních disciplín zpracování informací. Mezi ostatní disciplíny patří opis textu, korektura textu, záznam textu (grafický těsnopis, strojový těsnopis, speech recognition, audiotranscription, real-time competition, diktát C-B-A), vícejazyčný těsnopis a protokolování.\n\nV disciplíně wordprocessingu je závodník (soutěžící) povinen prokázat schopnosti perfektního ovládání textového editoru (při soutěžích se nejčastěji používá textový editor MS Word) - tj. formátování a předepsaných oprav a úprav. V této disciplíně je požadována nejvyšší míra počítačové gramotnosti.\n\nPrvní soutěž ve wordprocessingu uspořádala Georgette Sante se svými kolegy v roce 1990. V září 2006 se G. Sante, členka Intersteno Jury, stala koordinátorem mistrovství ve wordprocessingu.\nSoutěžící musí využít funkcí svého textového editoru a přetvořit jemu dané textové soubory takovým způsobem, aby v co nejkratším čase správně provedl všechny úkoly, které mu ukládá vytištěné zadání. Zadání (úlohy k provedení) a textové soubory obdrží soutěžící těsně před zahájením soutěže. Soutěž je zpravidla rozdělena do tří částí – A, B, C. Část A obsahuje nenaformátovaný text, kterému je třeba přiřadit formát podle zadání. V části B je úkol z hromadné korespondence. Části C je úkolem přetvořit již naformátovaný text tak, aby se nezměnili ostatní nastavené atributy. Soutěžící má před začátkem zahájení soutěže možnost si vytištěné zadání pročíst (na toto čtení je předem vyhrazená doba - většinou 5-10 minut).\nRozlišují se tři věkové kategorie.\n\nSenioři (praktici) – soutěžící, kteří dosáhli (nebo dosáhnou) v roce soutěže věku 21 let (a vyššího).Junioři – soutěžící, kteří dosáhli (nebo dosáhnou) v roce soutěže 17 let věku a zároveň jsou mladší 20 let včetně.Žáci – soutěžící, kterým je (bude) v roce konání soutěže méně než 16 let včetně.\nJednou za dva roky se v rámci kongresu mezinárodní federace Intersteno (International Federation of Information Processing) pořádá mistrovství světa ve zpracování informací. Mezi disciplíny se řadí opis textu, korektura textu, záznam textu (grafický těsnopis, strojový těsnopis, speech recognition), vícejazyčný těsnopis, real-time competition a wordprocessing (od poloviny 90. let) a další.\nSoutěž se skládá z profesionálního editování textu zahrnující části A, B a C. Na všechny tři části je celkem 75 minut. Jednotlivé části nejsou nijak odděleny. Před samotným startem soutěže je čas na pročtení zadání. \n\nSoutěžící jsou úspěšní, pokud dosáhnou alespoň 50% z celkového počtu bodů.\nMezi všechny úlohy je rozděleno 100 bodů. Každá dobře provedená úloha je ohodnocena příslušným počtem bodů. Částečně dobře vykonaná úloha může přinést částečné body. Úlohy, které byly špatně, nebo nebyly vůbec provedené, nepřinášejí žádné body. Pravidla rozdělení bodů připravuje koordinátor soutěže.\n\nPořadí je určeno podle dosažených bodů popřípadě podle užitého času na vypracování.\n\nTitul světového šampióna získává jen ten, kdo dosáhl z celkového počtu bodů minimálně:\n80% (senioři), 75% (junioři), 70% (žáci).\n\n\n\n\nVe wordprocessingu se v České republice soutěží v rámci republiky (od r. 2000) a také na středoškolské úrovni (od r. 2002).\n\nPravidla mistrovství České republiky jsou stejná jako pravidla pro světové mistrovství.\nSoutěžící je na středoškolské mistrovství ČR nominován na základě dosaženého výsledku v krajském kole. Počet účastníků – nominovaných je omezen kapacitou pořádající školy. \nSoutěž je rozdělena do dvou částí, oddělených krátkou přestávkou. První část zahrnuje části A a B (nenaformátovaný text, úkol z hromadné korespondence). Druhá část obsahuje část C.\n\nSoutěžící mají k dispozici na provedení všech úkolů v celostátním kole 90 minut a v krajských kolech celkem 60 minut. Tyto časy jsou vždy rozděleny mezi 1. a 2. část podle obtížnosti zadání. Navíc mají soutěžící před každou částí čas na pročtení zadání.\nSoutěžící, jenž skončí dříve, nahlásí své startovní číslo a dozor soutěže zaznamená jeho čas, který může rozhodnout o pořadí při shodě bodů.\n\nPokud by v průběhu soutěže došlo k technické závadě na počítači, zaznamená se čas, po který nemohl soutěžící pracovat a který mu bude nastaven. \nPráce hodnotí soutěžní komise podle vyhodnocovací tabulky. Soutěžní práce se netisknou. Výsledky jsou seřazeny podle přidělených bodů, při jejich rovnosti podle dosaženého času. \n\nPro hodnocení prací je vždy předem připravena tabulka s rozepsanými úkoly a jejich bodovým ohodnocením. Za splněné úkoly hodnotící body přiznává, za nesplněné nikoli. Body za jednotlivé úkoly nelze dělit. \n\n\n\n\n\n\nZadání k této disciplíně vychází v České republice měsíčně během školního roku v časopisu Rozhledy.\n\nPříklad soutěžního zadání ze středoškolského mistrovství ČR 2004\nPříklad soutěžního zadání ze středoškolského mistrovství ČR 2005\n\nMount Blue\nObchodní korespondence on-line\nZAV\nStátní těsnopisný spolek\nMezinárodní federace pro zpracování textu – INTERSTENO\nKongres a mistrovství světa INTERSTENO, Praha 2007\nInterinfo ČR\nČeský těsnopisný spolek\n"}
{"id": "297284", "url": "https://cs.wikipedia.org/wiki?curid=297284", "title": "Lindsay L. Cooper", "text": "Lindsay L. Cooper\n\nLindsay L. Cooper (18. ledna 1940 Glasgow – 19. června 2001 Edinburgh) byl skotský kontrabasista, baskytarista a violoncellista. Strávil čtyři roky jako lodní muzikant, poté nahrával s různými hudebníky, včetně Dereka Baileyho, Mika Oldfielda nebo Strawbs.\n\nGlasgowský rodák Cooper se roku 1965 přestěhoval do Londýna, kde se stal profesionálním hudebníkem. Mezi lety 1965 a 1967 a poté znovu v roce 1970 hrál Cooper na zámořských lodích (např. Queen Mary). V letech 1972 a 1973 studoval s kontrabasistou Peterem Indem. Roku 1978 se Cooper přestěhoval do Curychu, do Skotska se ale o 12 let později vrátil.\n\nMezi hudebníky, se kterými Lindsay L. Cooper koncertoval nebo nahrával patří Evan Parker, Keith Tippett, Mike Oldfield, Derek Bailey, Kenny Wheeler, Ken Colyer, Bobby Bradford a Lol Coxhill. Také spolupracoval se skupinami Strawbs, The Bill Wells Octet a mnoha dalšími jazzovými, rockovými a folkovými kapelami.\n"}
{"id": "297286", "url": "https://cs.wikipedia.org/wiki?curid=297286", "title": "Kundúz (řeka)", "text": "Kundúz (řeka)\n\nKundúz ([\"Daryâ-ye-Qondôz\"]) na horním toku Surchab je řeka na severu Afghánistánu (provincie Baghlán, Bamján, Kundúz). Je přibližně 420 km dlouhá. Povodí má rozlohu přibližně 31 300 km².\n\nPramení v horském hřbetu Kūh-e Bābā. Protéká hlubokými soutěskami mezi severními výběžky Hindúkuše. Na dolním toku protéká rovinou, v níž se rozděluje na ramena. Ústí zleva do Amudarji.\n\nZdrojem vody jsou převážně sněhové srážky. Průměrný průtok vody činí přibližně 120 m³/s.\n\nVyužívá se na zavlažování. Na řece byla vybudována vodní elektrárna Puli-Chumri.\n"}
{"id": "297290", "url": "https://cs.wikipedia.org/wiki?curid=297290", "title": "Kundúz (provincie)", "text": "Kundúz (provincie)\n\nKundúz ( , ) je jedna z 34 afghánských provincií, která se nachází na severu Afghánistánu. Má rozlohu 8040 km² a v roce 2006 v ní žilo 833 300 obyvatel. Hlavním městem je Kundúz.\n\n"}
{"id": "297291", "url": "https://cs.wikipedia.org/wiki?curid=297291", "title": "Podlitina", "text": "Podlitina\n\nPodlitina, pohmožděnina či hovorově modřina (nářečně modrák) je českým ekvivalentem několika odborných výrazů (ekchymóza latinsky \"ecchymosis\" (z řeckého \"ec-chýmos\" šťáva), sufúze \"suffusio\", sugilace \"sugillatio\", kontuze \"contusio\"). Podlitina je nahromadění krve ve tkáni, které vzniká nejčastěji po tupém úderu do organismu. V důsledku nárazu nebo úderu dochází v inkriminovaném místě k poškození krevních cév a úniku krve do tkáně.\n\nPodlitina má nejčastěji ze začátku krvavou až namodralou barvu díky přítomnosti krevního barviva hemoglobinu, ale postupem času dochází k jejímu tmavnutí, zelenání (rozpadem hemoglobinu na biliverdin) a hnědnutí až žloutnutí (redukcí biliverdinu na bilirubin) než se zcela vstřebá. Po absorpci krve organismem není v místě úderu zpravidla žádná viditelná známka poškození za předpokladu, že nedošlo k protržení tkáně. V takovém případě dochází ke vzniku jizvy.\n\nPodlitiny jsou nebezpečné pro lidi, kteří mají poruchu srážlivosti krve.\n\nModřina v oblasti oka se nespisovně označuje jako \"monokl\" (podle monoklu, \"brýlí\" na jedno oko) nebo \"moncl\" (anglicky \"black eye\", německy \"blaues Auge\"), drobné modřiny, které vznikají při náruživém líbání nebo erotickém kousání, se označují nespisovně jako \"cucfleky\".\nKrevní výron v hlubších tkáních spojený s otokem se označuje jako hematom, v širším pojetí se jako hematomy označují i podlitiny.\n\nPodlitiny jsou většinou krvácivé události v subkutánní (podkožní) oblasti, které vznikají v důsledku událostí jako je náraz, pád, úder nebo operace. Mohou silně natéct a být velmi bolestivé. Obvykle se uzdraví samy během dvou až tří týdnů. V průběhu uzdravování podlitina mění barvy v důsledku odstraňování zbytků krve:\n\n\n"}
{"id": "297294", "url": "https://cs.wikipedia.org/wiki?curid=297294", "title": "Sally Oldfield", "text": "Sally Oldfield\n\nSally Oldfield (* 3. srpna 1947 Dublin) je folková zpěvačka a sestra hudebních skladatelů Mika a Terryho Oldfielda.\n\nHudební kariéra Sally Oldfieldové začala roku 1968, kdy společně se svým mladším bratrem Mikem založila folkové duo The Sallyangie. O rok později duo nahrálo jedno album, \"Children of the Sun\", a následně se skupina rozpadla.\n\nV 70. letech spolupracovala na sólových albech bratra Mika, kde nazpívala vokály. Další spolupráce s Mikem nastala až na začátku 21. století, kdy ji bratr pozval na nahrávání desek \"Tr3s Lunas\" a \"Tubular Bells 2003\".\n\nPrvní sólové album, \"Waterbearer\", Oldfieldová vydala roku 1978. Skladba „Mirrors“ se stala v tehdejší době hitem.\n\n"}
{"id": "297297", "url": "https://cs.wikipedia.org/wiki?curid=297297", "title": "Chester (New York)", "text": "Chester (New York)\n\nChester je obec, okrsek (\"town\") v okrese Warren, v americkém státu New York. V roce 2000 měl Chester 3614 obyvatel. Podle administrativního členění státu má status town. Okrsek je tvořen komunitami Chestertown a Pottersville.\n\nTown of Chester se rozkládá při severní hranici okresu a má rozlohu 225,6 km².\n\nOblast začala být osidlována kolem roku 1794. V roce 1799 se obec Chester oddělila od obce Thurman, jíž byla do té doby součástí.\n\nPodle Amerického úřadu pro sčítání má obec celkovou rozlohu 225,6 km², z čehož je 218,8 km² pevnina a 6,8 km² voda (3,03 % celkové rozlohy).\n\nChester leží v Adirondackém Národním Parku a jeho severní hranici tvoří hranice okresu s okresem Essex.\n\nPodle sčítání lidu z roku 2010 zde žilo 3 355 obyvatel. Podle sčítání z roku 2000 zde bylo 3 614 obyvatel, 1 280 domácností a 889 rodin žijících v obci, hustota zalidnění byla 16.5/km².\n\n\nObyvatelé hispánského nebo latinskoamerického původu, bez ohledu na rasu, tvořili 1,5% populace.\n\nV jižní části okrsku je velký kamenolom patřící firmě Peckham Material Corp.\nVe městečku Chestertown se nachází pila a s ní spojená továrna na výrobu dřevěných domků a zpracování kmenů a řeziva.\n\nJediná dvě městečka v okrsku jsou Chestertown a Pottersville. Igerna a Riparius jsou spíše malé roztroušené osady.\n\n"}
{"id": "297298", "url": "https://cs.wikipedia.org/wiki?curid=297298", "title": "Ngöndro", "text": "Ngöndro\n\nNgöndro (tib; sNgon. dro; To co je před, přípravná cvičení) je tibetský výraz pro meditační techniky používané v tibetském buddhismu. Jde o soubor speciálních technik, které se provádějí většinou na počátku praxe vadžrajány a jsou také součástí každého delšího „odosobnění“. Bez těchto praktik není možné dosáhnout mahámudry, dzogčhenu, nebo praktikovat např. šest nauk Náropy. Vadžrajánová tradice přisuzuje původ nauky ngöndra samotnému Buddhovi Šákjamunimu. V průběhu let se však objevily různé verze od jednotlivých škol, které si tyto metody upravily podle potřeb dané doby a svých stoupenců. Podstata nauk zůstala nezměněna, různé verze jsou pouze jiným přístupem, jak tyto nauky zpřístupnit lidem s různým vnitřním nastavením. Ngöndro je základem pro rozpoznání mysli skrze její podstatu jako energii i jako vědomí. Čtyři hlavní školy tibetského buddhismu – Ňingmapa, Kagjüpa, Šákjapa a Gelugpa používají své verze ngöndra, které se od sebe mírně odlišují.\n\nV linii Karma Kagjü se tyto techniky v tibetštině nazývají \"čhagčhen ngöndro\" - v překladu \"přípravná cesta k velké pečeti\" a pocházejí od 9. karmapy Wangčhuga Dordžeho (1556 - 1603).\nNgöndro v sobě zahrnuje \"čtyři všeobecné přípravy\", někdy nazývané \"čtyři základní myšlenky\" a \"čtyři speciální praxe\".\n\nDžamgon Kongtrul Lodro Thaje, jeden z nejgeniálnějších a nejvíce vlivných mahásiddhů XIX. století v Tibetu.\n, pronesl:\n\n\nJde o rozvinutí motivace k praxi dharmy pomocí \"čtyř základních skutečností o našem životě\":\nJedná se o množinu čtyř opakujících se hluboce prospěšných praxí, které se mají provádět po doporučení učitele - lámy.\nVytvářejí velké množství dobrých otisků v podvědomí praktikujícího. Ty pak pracují hluboko v naší mysli, odstraňují příčiny budoucího utrpení a slouží jako pevný základ pro další praxi dharmy.\n\nTyto praxe jsou dostupné pouze po přijetí buddhistického útočiště a ústního vysvětlení jednotlivých fází a technik, jak tyto praxe správně provádět. Měly by být praktikovány po doporučení našeho učitele - lámy, který na základě vlastních zkušeností rozhodne, zda jsme na cestu vadžrajány připraveni. Následuje pouze stručný přehled:\n\n\nKaždá z těchto technik má svůj specifický průběh, přičemž některé mají mantru a konkrétní kroky jak ji správně provádět. Jsou seřazeny a praktikovány postupně.\n\nNgöndro se nazývá Přípravnými praxemi, protože nás připravují na hlavní praxe vadžrajány školy Kagjü, kterými jsou pokročilé praxe gurujógy, Šest nauk Náropy a především Velká pečeť.\n\n\n\n"}
{"id": "297300", "url": "https://cs.wikipedia.org/wiki?curid=297300", "title": "Barda (rajón)", "text": "Barda (rajón)\n\nBarda (ázerbájdžánsky Bərdə) je rajón v centrální části Ázerbájdžánu.\n\nHlavním městem je město Barda.\n\nMá rozlohu 957 km a žije zde okolo 136 000 obyvatel.\n\nƏrəblər, Güloğlular, Şorəlli, Qaraqoyunlu (Bərdə), Qaradağlı (Bərdə), Divanlı, Cəyirli, Gərənə, Şatırlı, Kürdborakı, Hacallı, Qazaxlar, Nazırlı, Yeni Daşkənd, Mehdixanlı, Umudallar, Tağılar, Canavarlı, Cicimli, Qayalı, Hacallı, Həsənqaya, Saatlı (Bərdə), Qəhrəmanlı, Mirəsəbli, Qarağacı (Bərdə), Mirzəcəfərli, Mollagüllər, Samux (Bərdə), Əyricə, Yeni Əyricə, Kərimbəyli, Nəcəfqulubəyli, Mirzalıbəyli, Qaraməmmədli, Məmmədli (Bərdə kəndi), Mustafaağalı, Mollalı, Məşədiibişli, Ağalı, Lənbəran, Qazaxlar, Xəsili, Mollaisalar, Kolayır, Mollaməmmədli, Gülgəzli, Sərkərlar, Otuzikilər, Hacıəhmədli, Vəliuşaqlı, Bayramlı, Xanərəb, Şərəfli, Qurdlar, Kətəlparaq, Piyadalar, Şirvanlı, Dəymədağlı (Bərdə), Uğurbəyli, Bala Qəcər, Qullar, Hüseynbəyli, Böyük Qəcər, Xanxanımlı, Kələntərli, Darğalar, Əliyanlı, Muğanlı, Qasımbəyli, Körpüqıran, Alaçadırlı, Alpout, Qarayusifli, Tumaslı, I-Qaradəmirçi, II-Qaradəmirçi, Lək, Arabaçılar, Hacılar (Bərdə kəndi), Hüseynallar, Qaradırnaq, Qaratəpə, Mehdili, Xanağalı, Qaradəmirçi, Türkmən, Həsənli (Bərdə, Kəbərkənd, Mirzəxan, Hacıbəyli, Kafarlı, Cumalar, Təhlə, Çələbilər, Nifçi, Böyük Göyüşlü, Bala Göyüşlü, Soğanverdilər, Bəcirəvan, İmirli, Hacallı, Şahvəllər, Zümürxaç, İmanqulubəyli (Bərdə), Dilənçilər\n\n"}
{"id": "297306", "url": "https://cs.wikipedia.org/wiki?curid=297306", "title": "Şirvan", "text": "Şirvan\n\nŞirvan ( \"Širvan\"), dříve Əli-Bayramlı, je samosprávné město v Ázerbájdžánu.\n\n25. dubna 2008 bylo dle rozhodnutí Ázerbájdžánského parlamentu přejmenováno z dřívějšího na \"Şirvan\".\n\nLeží na řece Kura.\n\nŽije zde 70 125 obyvatel.\n\n"}
{"id": "297308", "url": "https://cs.wikipedia.org/wiki?curid=297308", "title": "Sant'Agostino (Řím)", "text": "Sant'Agostino (Řím)\n\nSant'Agostino je římský kostel nedaleko Piazza Navona v ulici Via della Scrofa. Je jedním z prvních kostelů postavených během renesance v Římě. Založen byl v 15. století a titulárním kostelem se stal 13. dubna 1587 apoštolskou konstitucí papeže Sixta V. Prvním titulárním kardinálem se stal Gregorio Petrocchini, generální představený Řádu augustiniánů.\n\nKostel byl založen Guillaumem d'Estouteville, rouenským arcibiskupem a papežským kancléřem. Fasáda byla vytvořena roku 1483 Giacomem di Pietrasanta, který na ni použil mramor z Kolosea.\n\nNejznámějším uměleckým dílem kostela je \"Madonna di Loreto\", barokní mistrovská práce Caravaggia. Kostel také uchovává plátno od Guercina \"Sv. Augustin, Jan Evangelista a Hyeronimus\"; fresku od Rafaela a sochy \"Madonu s dítětem\" od Andrea Sansovina a \"Madonna del Parto\" od jeho žáka Jacopa Sansovina. Na oltáři jsou dvě sochy andělů od Berniniho.\n\nNa začátku své kariéry Giovanni Lanfranco vymaloval strop v kapli Buongiovanni v levé části transeptu freskou Assumption. V interiéru kostela byli pohřbeni sv. Monika, matka sv. Augustina, a italský básník Maffeo Vegio.\n\n\n"}
{"id": "297309", "url": "https://cs.wikipedia.org/wiki?curid=297309", "title": "Vilém Kandler", "text": "Vilém Kandler\n\nVilém Kandler, \"též\" Wilhelm Kandler (29. února 1816, Chrastava – 18. května 1896, Praha) byl český malíř náboženských a historických obrazů, krajinomaleb se zříceninami, a restaurátor.\n\nNarodil se jako nejstarší syn malíře Michaela Kandlera (1787-1857) a matky Theresie. Pět dalších sourozenců se narodilo v letech 1818-1822. V malbě se školil nejprve u svého otce Michala, od roku 1830 studoval v Praze na Akademii historickou a náboženskou malbu u Josefa Führicha. Za závěrečnou práci mu bylo uděleno Klárovo studijní stipendium do Říma, kde se zdokonalil v malbě akademismu a pozdního nazarenismu a kam se vracel i později.\nPo návratu maloval zprvu převážně v severních Čechách. Roku 1837 získal na Pražském hradě prestižní zakázku na dekorativní malby pro českou královskou korunovaci Ferdinanda V. a Anny Karolíny. Kromě malby přispíval do žánrových alb litografií a barvotisků krajinomaleb a svatých obrázků Haasovy tiskárny v Praze.\n\nRoku 1850 přesídlil do Prahy, roku 1863 se oženil s Aloisií Mayerovou (*1844), s níž měl syna Eduarda (*1866) a dceru Wilhelminu (*1880).\n\n\n\n"}
{"id": "297312", "url": "https://cs.wikipedia.org/wiki?curid=297312", "title": "Edwards", "text": "Edwards\n\nEdwards [\"edvódz\"] může být:\n\n\n"}
{"id": "297319", "url": "https://cs.wikipedia.org/wiki?curid=297319", "title": "Daniel Löble", "text": "Daniel Löble\n\nDaniel Löble (* 22. února 1973 Curych, Švýcarsko) je švýcarsko-německý bubeník. Dříve hrál ve skupině Rawhead Rexx. Do německých Helloween přišel v roce 2005. Dani s Helloween nahrál a vydal CD Keeper of the Seven Keys - The Legacy (2005), Gambling with the Devil (2007) a DVD Live on 3 continents (2006).\n"}
{"id": "297320", "url": "https://cs.wikipedia.org/wiki?curid=297320", "title": "Peter Christen Asbjørnsen", "text": "Peter Christen Asbjørnsen\n\nPeter Christen Asbjørnsen (15. ledna 1812, Christiania (dnešní Oslo) – 5. ledna 1885, Christiania) byl norský spisovatel. Spolu s Jørgenem Engebretsenem Moem patřil mezi nejvýznamnější sběratele norského folkloru. S Moem si byli blízcí v pracovním i osobním životě a běžně jsou zmiňováni jako dvojice „Asbjørnsen a Moe“.\n\nAsbjørnsen byl pravděpodobně posledním příslušníkem rodiny pocházející z Otty. V roce 1833 nastoupil ke studiu na univerzitě, ale už o rok dříve začal sbírat i psát vlastní pohádky a legendy.\n\nPeter Christen Asbjørnsen je zobrazen na současné bankovce v hodnotě 50 norských korun.\n\n"}
{"id": "297325", "url": "https://cs.wikipedia.org/wiki?curid=297325", "title": "Indické právo", "text": "Indické právo\n\nIndické právo představuje právní systém, který je uplatňován na území Indie. Je založen na anglickém common law. V oblasti osobnostního práva se uplatňují zvláštní právní pravidla pro jednotlivé velké náboženské komunity – hindy, muslimy a příslušníky dalších náboženských směrů. V indickém právu se tedy uplatňuje jak teritorialita práva, tak i personalita práva. \n\nVe starověké Indii byl právní systém založen na hindské náboženské a sociální praxi. Po muslimské invazi, která byla na území Indie započata v 11. století, se vedle práva hindského začalo uplatňovat i právo islámské. Po ovládnutí Indie Brity byly od 30. let 19. století přijímány zákony, které přenášely na indickou půdu právní principy a instituty anglického common law, přičemž citlivě zohledňovaly domácí tradice. Uplatňování náboženských právních pravidel ve statusových otázkách zůstalo prakticky nedotčeno. Po získání nezávislosti Indická republika navázala na stávající právo, nicméně toto právo doplnila a nahradila rozsáhlou legislativní činností.\n\nZákladním zákonem Indie je Indická ústava z roku 1949 sestávající z 395 článků, která spolu s dodatky, které ji mění a doplňují, představuje nejdelší ústavní zákon světa. Indie se konstituovala jako federativní stát se silnou centrální vládou. Zákony vydává buďto federální dvoukomorový parlament nebo parlamenty jednotlivých spolkových států (většinou jednokomorové). V době, kdy zákonodárné sbory nezasedají, může prezident nebo guvernér vydat nařízení mající sílu zákona s omezenou časovou platností. Kromě zákonů je pramenem práva též soudní precedent a právní obyčej. Ústava také zavedla jednotný systém soudnictví v čele s Nejvyšším soudem.\n\nIndické trestní právo je kodifikováno v Indickém trestním zákoníku (\"Indian Penal Code\") z roku 1860. Připouští trest smrti, ale tento trest je zřídka ukládán.\n\nSmluvní právo je kodifikováno v Indickém smluvním zákoně (\"Indian Contract Act\") z roku 1872, který ovšem neplatí na území státu Džammú a Kašmír a na Andamanských a Nikobarských ostrovech.\n\nV oblasti osobnostního práva se (s výjimkou státu Goa) uplatňují jednotlivé náboženské právní systémy, přičemž nejvýznamnější je hindské právo, které je aplikováno nejen na hinduisty, ale i na buddhisty, jainisty a sikhy, kteří nevytvořili vlastní systém náboženského práva. Hindské právo bylo podstatně modifikováno již státní normotvornou za britské nadvlády a následně i zákony indického nezávislého parlamentu, doznalo také změny změnou díky interpretaci učenců (\"panditů\").\n\nFaktem nicméně zůstává, že mimo městské aglomerace je státem vytvořené právo vykonatelné jen v omezené míře a venkovské oblasti se nadále spravují převážně místním obyčejovým právem a zvyklostmi.\n\n"}
{"id": "297330", "url": "https://cs.wikipedia.org/wiki?curid=297330", "title": "Buddhistické útočiště", "text": "Buddhistické útočiště\n\nBuddhistické útočiště ( skyabs-'gro), je podle učení Buddhy zaměření své mysli na hodnoty, kterým lze důvěřovat. Přijetí buddhistického útočiště je prvním formálním krokem na cestě buddhismu.\n\nČlověk přijímá útočiště u:\n\nBuddha, dharma a sangha jsou společně pojmenovány jako Tři klenoty a jsou útočištěm u všech buddhistických směrů a škol.\n\nJako přijetí Trojího útočiště u tří klenotů jsou v buddhistické tradici odříkávány verše.\n\nV théravádové tradici jsou odříkávány mnichy i laiky následující verše:\n\nV tibetském buddhismu vadžrajány jsou odříkávány mnichy i laiky následující verše:\n\nV mahájánovém buddhismu jsou odříkávány následující verše:\n\nPraktikující vadžrajány přijímají dodatečně ještě i útočiště Tří kořenů, nazývaných \"lama, jidam a ochránce\". Ty jsou zdrojem požehnání, inspirace a ochrany na cestě. V tomto případě může buddhistické útočiště předat pouze zkušený lama, který žáka touto ceremonií provází. Součásti přijetí útočiště je také předání buddhistického dharmového jména.\n\n\n\n"}
{"id": "297336", "url": "https://cs.wikipedia.org/wiki?curid=297336", "title": "Sealsfieldův kámen", "text": "Sealsfieldův kámen\n\nSealsfieldův kámen je skalní stěna s vyhlídkou do údolí Dyje v Národním parku Podyjí, jižně od města Znojma. Místo nese jméno spisovatele Charlese Sealsfielda, rodáka z nedalekých Popic, který vyhlídku s oblibou navštěvoval.\n\nV lesích nad Trauznickým údolím, pět kilometrů na jihozápad od středu Znojma, se nachází vysoko nad zákrutem řeky Dyje jedna z nejkrásnějších vyhlídek Národního parku Podyjí. Na začátku 19. století učarovala rodákovi z nedalekých Popic, spisovateli Charlesi Sealsfieldovi, který zde rád sedával a meditoval.\n\nNaproti Sealsfieldovu kameni se otvírá rokle Mločího potoka a dole u řeky lze spatřit strmou Býčí skálu. V těchto místech končí vzdutí vod znojemské přehrady. Není bez zajímavosti, že ve 20. století si vodohospodáři pohrávali s myšlenkou výstavby šedesátimetrové hráze právě zde u Býčí skály. Proponované vodní dílo by zatopilo dyjské údolí od Sealsfieldova kamene přes proslulý ostroh Šobes až po rakouský Hardegg.\n"}
{"id": "297339", "url": "https://cs.wikipedia.org/wiki?curid=297339", "title": "Maxmilián Pirner", "text": "Maxmilián Pirner\n\nMaxmilián Daniel Karel Pirner (13. února 1854 Sušice – 2. dubna 1924 Praha-Smíchov) byl český malíř, ilustrátor a kreslíř období akademismu a symbolismu, profesor pražské Akademie výtvarných umění.\n\nNarodil se v rodině soudního rady Jana Pirnera v domě čp. 36 v Sušici. V letech 1872 až 1874 studoval monumentální malbu na pražské Akademii výtvarných umění u Josefa Matyáše Trenkwalda, za kterým pak odešel roku 1875 na vídeňskou Akademii. V Trenkwaldově ateliéru zůstal do roku 1879 a s jeho podporou podnikl roku 1878 studijní cestu do Mnichova. Roku 1880 maloval v Alpách, roku 1883 navštívil Itálii.\n\nDo roku 1887 žil s manželkou převážně ve Vídni, vystavoval zde například na 1. výstavě skupiny \"Wiener Sezession\". Roku 1887 byl povolán vyučovat na Akademii výtvarných umění v Praze žánrovou malbu. V roce 1896 byl jmenován profesorem a vedl ateliér figurální malby. V letech 1898, 1905–1906, 1907–1908 a 1911–1912 byl rektorem Akademie. Od roku 1890 byl členem Krasoumné jednoty a mimořádným členem České královské akademie, od roku 1899 členem JUV. Ovlivnil dvě generace žáků Akademie.\n\nUrna Maxmiliána Pirnera byla spolu s urnou manželky Josefy uložena v kolumbáriu Husova sboru ve Zbraslavi.\n\nDne 24. září 1894 se v Praze oženil s Josefou Pintzovou (1867–1942). Manželé Pirnerovi měli tři děti; syn Karel Pirner byl spisovatel a technik.\n\nOd ilustrací a pohádkových námětů neoromantismu dospěl k monumentální akademické malbě a od ní ke komorní tvorbě ve stylu symbolismu.\n\n\n"}
{"id": "297341", "url": "https://cs.wikipedia.org/wiki?curid=297341", "title": "Neurastenie", "text": "Neurastenie\n\nNeurastenie (nervová slabost) je nejčastější druh neurózy. Jejími příznaky jsou střídání podrážděnosti a únavy, bolesti hlavy, poruchy soustředění, poruchy spánku, vyšší emocionální citlivost a vegetativní obtíže. Termín zpopularizoval George Miller Beard v roce 1869.\n"}
{"id": "297342", "url": "https://cs.wikipedia.org/wiki?curid=297342", "title": "SVO", "text": "SVO\n\nZkratka SVO má více významů:\n\n"}
{"id": "297349", "url": "https://cs.wikipedia.org/wiki?curid=297349", "title": "Osvobozený Jeruzalém", "text": "Osvobozený Jeruzalém\n\nOsvobozený Jeruzalém (v italském originálu La Gerusalemme liberata) je barokní epická báseň Torquata Tassa z roku 1580. Její děj je volně založen na událostech první křížové výpravy. Dílo je psáno v osmiřádkových strofách seskupených do dvaceti zpěvů.\n\n\"Osvobozený Jeruzalém\" byl mimořádně vlivnou básní, jeho témata zpracovávali mnozí významní umělci. Známá je například \"Armida\" Rossiniho (1817) nebo Dvořákova (1905). Známé jsou i starší opery od Jeana-Baptiste Lullyho \"(Armida, 1686)\", Georga Friedricha Händela \"(Rinaldo, 1711)\", či Christopha Willibalda Glucka \"(Armida, 1777)\". Celkový počet děl inspirovaných básní je však mnohem vyšší.\n\n\n\n"}
{"id": "297354", "url": "https://cs.wikipedia.org/wiki?curid=297354", "title": "SG", "text": "SG\n\nSpojení písmen S a G může mít různé významy:\n\n\n\n"}
{"id": "297362", "url": "https://cs.wikipedia.org/wiki?curid=297362", "title": "Marcus Aemilius Lepidus (konzul 78 př. n. l.)", "text": "Marcus Aemilius Lepidus (konzul 78 př. n. l.)\n\nMarcus Aemilius Lepidus (120 př. n. l. – 77 př. n. l. Sardinie) byl římský konzul ze starého patricijského rodu \"Aemilius\". Byl otcem triumvira Marca Aemilia Lepida, který společně s Marcem Antoniem a Augustem spoluvládl druhému triumvirátu.\n\nLepidus velmi rychle zbohatl díky politickému spojenectví s diktátorem Luciem Corneliem Sullou. V roce 81 př. n. l. mu udělil Sulla funkci praetora Sicílie, čehož Lepidus využil a během následujícího období získal pověst nekompromisního vyděrače. Roku 79 př. n. l. diktátor rezignoval a Aemilius Lepidus začal postupně rušit Sullovy zákony a jeho vybudované státní zřízení. Tím si získal oblibu římského lidu, a proto byl s velkou podporou Pompeia zvolen konzulem na rok 78 př. n. l. V témže roce zemřel také diktátor Sulla, jehož pohřeb se snažil Lepidus přerušit. Tím proti sobě poštval Pompeia, jenž využil svého vlivu na zabezpečení celého obřadu.\n\nBěhem vykonávání funkce konzula učinil mnoho protisenátních rozhodnutí, která Lepida trvale umístila do skupiny populárů. Římanům navrátil Sullou zabavený majetek a vydával zákony na podporu obyčejného lidu. To vše postačilo k tomu, aby si dokázal znepřátelit senát, jenž začal proti němu vést válku. Aby senát dostal prvního konzula z Říma, předal mu na starost správu Předalpské Galie. Lepidus odešel na sever Itálie, kde vytvořil armádu společně se svým novým spojencem \"Marcem Juniem Brutem starším\" - otcem slavného Caesarova vraha. Senát se o tomto spolku dozvěděl, a proto povolal konzula zpět do Říma. Lepidus se vrátil, ale do města vzal také svou armádu, která se střetla s republikovým vojskem na\nMartově poli, kde druhý konzul a Lepidův bývalý kolega Quintus Lutatius Catulus společně s Pompeiem porazil povstalce. Lepidus ještě stihl uprchnout na ostrov Sardinie, kde o rok později zemřel.\n\nMarcus Junius Brutus zůstal dále v předalpské Modeně. Ihned po bitvě na Martově poli pochodoval Pompeius na sever, aby zničil Bruta. Ten se chvíli bránil, avšak z dosud neznámých důvodů se nakonec vzdal po podmínkou, že jeho život a životy vojáků budou ušetřeny. Nicméně později nechal Pompeius Bruta zavraždit mužem, který se jmenoval Geminius.\n"}
{"id": "297364", "url": "https://cs.wikipedia.org/wiki?curid=297364", "title": "Vought F6U Pirate", "text": "Vought F6U Pirate\n\nVought F6U Pirate byl americký jednomotorový jednomístný palubní stíhací letoun. Byl to první stíhací letoun firmy Vought s reaktivním pohonem. Letoun byl vyvíjen na základě specifikací US Navy z 5. září 1944, které požadovaly jednomístný palubní stíhací letoun, poháněný motorem Westinghouse J34.\n\nV prosinci téhož roku byl projekt V-340 Voughtu vybrán pro realizaci a objednána stavba tří prototypů XF6U-1. K prvnímu vzletu prototypu došlo 2. října 1946. Pro nízké výkony nebyl F6U nikdy přijat do služby. Předsériové kusy sloužily jen pro testy.\n\nVought Pirate měl krátký, zavalitý trup, vstupy vzduchu do motoru byly v kořenech křídla a tryska byla na konci trupu. Křídlo bylo přímé, bez šípu a totéž platilo i pro ocasní plochy. Křídlo mělo laminární profil NACA 65-212. Na konce křídla bylo možné umístit přídavné nádrže po 530 litrech paliva.\n\nPři konstrukci však byly uplatněny některé netradiční prvky. Šlo především o Voughtem patentované sendvičové materiály \"Metalite\", což bylo balzové jádro umístěné mezi dvěma vrstvami hliníku a \"Fabrilite\", což bylo balzové jádro mezi dvěma vrstvami skleněného vlákna. Fabrilite se uplatnil v konstrukci svislé ocasní plochy a vstupů vzduchu. Výzbroj se skládala ze čtyř 20 mm kanónů v přídi letounu. Zásoba munice byla 150 nábojů na hlaveň.\n\nPřestože konstrukce letounu nebyla tak konzervativní, jako u palubního stíhače Ryan FR Fireball, jeho koncepce byla de facto stále pístovým letounem, osazeným jiným typem pohonu.\n\nPrvní prototyp XF6U-1 (č. 33532) poprvé zvedl do vzduchu zkušební pilot Edward Owen 2. října 1946 z kalifornské základny Muroc Dry Lake. Za pohon nového stroje byl vybrán motor \"Westinghouse J34-WE-22\" o tahu 13,34 kN. Nedostatečný tah motoru však znamenal značné podmotorování letounu. Navíc první zkušební let skončil po 24 minutách jeho vysazením. Vzlet druhého prototypu XF6U-1 (33533) proběhl 26. června 1947, za jehož řízení usedl pilot Tom McClelland. Do třetího prototypu (33534), který poprvé vzlétl s E. Owenem 10. listopadu 1947 ve Stratfordu, byl použit výkonnější model pohonné jednotky \"J35-WE-30\" s přídavným spalováním a tahem 18,78 kN.\n\nNadměrné teplo způsobené přídavným spalováním vedlo k tomu, že zde musel být odstraněn sendvičový materiál a vyměněn za slitinu hliníku. Na dobových fotografiích to lze poznat podle stříbrného zbarvení okolí trysky. Jelikož modifikace konce trupu zhoršila stabilitu letounu, na vodorovné ocasní ploše byly instalovány dvě pomocné kýlové plochy. Pirate byl prvním letounem US Navy, který měl přídavné spalování. Ani nový motor však nepřinesl zásadní zlepšení výkonů letounu. Třetí Pirate po záletu ve Stratfordu zamířil na námořní zkušební leteckou základnu NAS Patuxent River k dalším testům.\n\nTéměř po roce zkoušky prototypů na Muroc Dry Lake skončily. Během srpna a září 1947 se stroji létali vybraní piloti US Navy. Koncem roku 1947 oba první stroje přelétly do Stratfordu.\n\nPrvní sériový kus typu F6U-1 Pirate (122478) poprvé vzlétl 29. července 1949 z Carswellovy letecké základny u Fort Worthu s pilotem Robertem Bakerem. Druhý sériový Pirate pak po pozemních zkouškách na továrním letišti Henley u Dallasu vzlétl po přemístění na Carswell AFB 6. srpna. Zkoušky dalších dohotovovaných Piratů pak byly přemístěny na bývalé námořní školní letiště v oklahomském Ardmore. Námořnictvu pak bylo dodáno 21 kusů F6U-1 (122486 až 122490 a 122492 až 122507) pro vytvoření zkušební squadrony VX-3 v marylandském Patuxent River, ve které měl být typ dále testován. První tři sériové stroje (122478 až 122480) přenechalo námořnictvo společnosti Chance Vought v Dallasu k dalšímu vývoji, která tyto letouny v prosinci 1950 vyřadila.\n\nPoté, co Piraty čísel 122484, 122482 a 122491 prošly srovnávacími testy s dalšími typy námořních stíhacích letounů, byly přiděleny ke speciálním testům. Dva stroje proto byly dodány na NAS Moffet Field k Ames Aeronautics Institute. Pirat č. 122483 pak byl po kompletních zbraňových zkouškách přestavěn na pokusnou fotoprůzkumnou variantu F6U-1P.\nVýkony Piratu byly nízké a po zkouškách byl typ hodnocen jako nevyhovující pro přijetí do služby. Dne 30. října 1950 se proto námořnictvo rozhodlo celý program F6U-1 zrušit. Přednost byla dána typům North American FJ Fury a Grumman F9F Panther, které byly slibnější, než v té době zastaralý Pirate. Celkem bylo vyrobeno 33 kusů, přestože objednávka US Navy byla na 65 kusů.\n\n\nÚdaje platí pro sériové F6U-1\n\n\n"}
{"id": "297366", "url": "https://cs.wikipedia.org/wiki?curid=297366", "title": "Jizva", "text": "Jizva\n\nJizva je druh útvaru na kůži a ve tkáni, který vzniká na místě, kde byl organismus poraněn vlivem protržení ochranné vrstvy – kůže. Vzniká při vniknutí cizího tělesa pod kůži, během prasknutí, či jiném druhu poškození jako například popálení.\n\nJizva vzniká regenerací poškozeného místa, kdy dochází k zacelení rány a vytvoření nové vrstvy kůže. V tomto místě je pak kůže zpravidla světlejší než v okolí, či je červenější, což umožňuje její rozeznání. V některých případech dochází k přerůstání jizvy, při němž jizva zvětšuje svůj objem a objevuje se útvar zvaný keloid. Nejčastěji se objevuje v oblastech krku a zad. Pokud je poškození organismu velké, musí být rána často sešita. Jizva má pak tvar čáry v jejímž okolí se nacházejí viditelné známky po šití.\n\nJizvy můžeme rozdělovat podle dvou hledisek, a to dle příčiny jejich vzniku nebo dle jejich vzhledu.\n\n\nJakmile jizva vznikne, není nikdy možné ji úplně odstranit, lze pouze zmírnit její výraznost. Některé tyto zákroky proplácí v Česku zdravotní pojišťovna, pokud jsou jizvy ve viditelné oblasti lidského těla. Cena těchto zákroků se pohybuje od zhruba 400 Kč po několik tisíc.\n\nMenší viditelnost jizvy můžeme zajistit průběžnou péčí ihned po jejím vzniku. Základem správného hojení jizvy je pravidelné promašťování postiženého místa, ať už čistým vepřovým sádlem, měsíčkovou mastí nebo jiným krémem. Je vhodné také zabránit vystavování jizvy přímému slunečnímu záření, případně ji chránit krémem s vysokým ochranným faktorem. Při pokusu o lepší zhojení jizvy se nejprve používají tzv. konzervativní metody, jako tlaková masáž nebo silikonové kompresní náplasti. V případech císařských řezů je nutné dbát na uvolnění jizvy, resp. na obnovení vzájemné posunlivosti kůže, podkoží a svalů. Jizva, která by byť malým bodem zůstala \"slepena\" s podkožím, je překážkou volného pohybu trupu, v daném místě bolí a nezřídka rezultuje ve vertebrogenních potížích bederní páteře.\n\nPro estetickou korekci jizev může lékař doporučit i některou z invazivních metod. Mezi nejčastěji používané patří:\n\nVe velmi závažných případech lze přistoupit i k vyříznutí jizvy nebo nahrazení poškozené tkáně implantátem (zvláště u popálenin).\n\nNěkteré kultury považují jizvy za znak mužství a dospělosti a jedinci s nimi tak získávají vyšší společenské postavení. Jiné kultury využívají úmyslné jizvení těla a obličeje jako způsob tetování, jímž jedinec podobně dosahuje lepšího společenského postavení (např. dosáhl věk dospělosti, stal se bojovníkem atd.)\n"}
{"id": "297368", "url": "https://cs.wikipedia.org/wiki?curid=297368", "title": "Seznam prezidentů Severní Makedonie", "text": "Seznam prezidentů Severní Makedonie\n\nToto je seznam prezidentů Severní Makedonie. Funkce prezidenta Severní Makedonie byla ustavena po vyhlášení nezávislosti na Jugoslávii 8. září 1991 a prvním prezidentem nezávislého státu se od 18. září 1991 stal Kiro Gligorov.\n\nPodle ústavy je Severní Makedonie parlamentní republikou, hlavou státu je prezident, který je volený ve všeobecných a přímých volbách na 5 let. Může být jen jednou znovu zvolen. Prezident jmenuje z většinové strany pověřence pro sestavení vlády, která je pak volena parlamentem (Sobranje). Funkce prezidenta Severní Makedonie je spíše ceremoniální, prezident je vrchním velitelem ozbrojených sil a Státní bezpečnostní rady.\n\n"}
{"id": "297370", "url": "https://cs.wikipedia.org/wiki?curid=297370", "title": "Puzzle", "text": "Puzzle\n\nPuzzle (původní anglická výslovnost , v češtině buď \"pazl\" nebo též zdomácněla žertovná výslovnost \"pucle\") je skládačka vzniklá rozřezáním destičky s obrázkem na drobné dílky charakteristických tvarů, které do sebe zapadají jen jediným správným způsobem. Později vznikly různé varianty, např. 3D puzzle, kdy se skládá prostorový objekt, např. model nějaké slavné budovy nebo koule (tzv. \"puzzle ball\").\n\nAnglické slovo \"puzzle\" označuje jakýkoli hlavolam, skládačku, záhadu nebo také křížovku. Do češtiny bylo přejato pro označení konkrétního typu skládačky, pro kterou se v angličtině používá označení \"jigsaw puzzle\" (slovo \"jigsaw\" označuje přímočarou či lupénkovou pilku, kterou se původně destička s obrázkem rozřezávala).\n\nMísto správné anglické výslovnosti [pazl] se v Česku ujala také zkomolenina \"pucle\", případně \"puclík\".\n\nPuzzle se běžně objevují v mnoha různých velikostech, počínaje jen několika velkými dílky (pro malé děti), až po puzzle o mnoha tisících dílků.\n\nTypické velikosti prodávaných skládaček: 20 dílků, 24 dílků, 48 dílků, Mini 54 dílků, 60 dílků, 80 dílků, 99 dílků, 100 dílků, 200 dílků, 260 dílků, 300 dílků, 400 dílků, 500 dílků, 750 dílků, 1 000 dílků, 1 500 dílků, 2 000 dílků, 3 000 dílků, 4 000 dílků, 5 000 dílků, 6 000 dílků, 9 000 dílků, 10 000 dílků, 13 200 dílků a 18 000 dílků.\n\nNejvětší komerčně prodávaná puzzle mají přes 50 000 dílků; Guinnessova kniha rekordů uvádí jako puzzle s nejvíce dílky skládačku o 551 232 dílcích, která byla v roce 2011 sestavena ve sportovní hale ve vietnamském Ho Či Minově Městě.\n\n"}
{"id": "297372", "url": "https://cs.wikipedia.org/wiki?curid=297372", "title": "Fernet Stock", "text": "Fernet Stock\n\nFernet Stock je alkoholický bylinný likér. Jeho chuť je komponována ze čtrnácti bylin z celého světa, tři z nich jsou české. Složení i receptura jsou střeženy, odtajněny byly alespoň tři ingredience: hořcový kořen, zeměžlučová nať a heřmánek římský. Byliny se při výrobě macerují po řadu měsíců v lihu. Měsíčně se jich zužitkuje deset až čtrnáct tun. Dále likér zraje v dubových kádích.\n\nPrvní Fernet Stock připravil v Plzni Lionello Stock (1866–1948). Jeho rod pocházel z Frankfurtu. Jeho otec se roku 1844 přestěhoval z Terstu do Splitu. Roku 1920 Lionello koupil likérku v Božkově. Receptura je však zřejmě mnohem staršího data, podle dochovaných svědectví ji měl Lionello Stock již dříve uloženu v sejfu. Fernet Stock se stal prvním výrobkem Stocku Plzeň bez obsahu vinného destilátu, byl tudíž cenově dostupnější. Jako jedinému výrobku mu byl již při uvedení na trh věnován i samostatný reklamní prospekt, a to dokonce v několika jazykových verzích. Fernet Stock se díky rostoucí popularitě stal součástí „silné trojky“ tehdejšího Stocku Plzeň, kterou tvořily značky Stock Brandy Medicinal, Stock Vermouth Royal a Fernet Stock. Tyto značky byly výrazně marketingově podporovány, například neonovými světelnými reklamami, malbami na štítech budov, ale i potištěnými podtácky či účtenkami v restauracích. Lionello Stock jako jeden z prvních také začal pro reklamu využívat rozhlasové vysílání a pro podporu Fernetu Stock zorganizoval dokonce spotřebitelskou soutěž, jejíž vítěz získal motocykl značky Ogar.\n\nPo nástupu nacistů k moci museli Stock Plzeň opustit všichni neárijští zaměstnanci. Vedoucím výroby paradoxně zůstal Žid Arnošt Müller, mistr destilatér, který jediný tehdy znal recepturu na výrobu Fernetu Stock.\n\nVálka blokovala přísun vinného destilátu z Itálie pro produkci brandy. To podnítilo výrobu jiných lihovin, mimo jiné i Fernetu Stock. Přesto však válečná ekonomika obecně výrobě lihovin nepřála, odběr lihu i prodej výrobků byl regulován.\n\nOd léta 1945 až do února 1947 byla v podniku ustavena národní správa, poté byl Stock navrácen původním majitelům a Lionello Stock mohl opět výrobu Fernetu Stock rozjet naplno.\nTo trvalo jen rok, než byla firma po komunistickém převratu znárodněna.\n\nI po znárodnění Stocku Plzeň zůstala práva na užívání tradičních ochranných známek „Stock“ a „Fernet Stock“ v rukou Lionella Stocka. Za jejich užití se platily vysoké licenční poplatky. Tehdejšímu řediteli Josefu Perkovi se podařilo uzavřít dohodu, podle níž mohly být známky na území Československa používány bezplatně. To bylo klíčové i pro zachování další produkce Fernetu Stock.\n\nObliba Fernetu Stock rostla, stal se nedostatkovým „podpultovým“ zbožím. Průvodním jevem rostoucí obliby je řada slangových pojmenování \"černý švihák\", \"lak na rakve\", \"moč mrtvé asfaltérky\", \"mačkané štěnice\", \"fermež\", \"nafta\" nebo \"dech mrtvé milenky\".\n\nMezi lety 1990 a 1997 se produkce zvýšila o 500 %.\n\nFernet se využívá i při přípravě koktejlů. Příkladem může být takzvaný „Bavorák“, jenž fernet kombinuje s tonikem.\n\nFernet Stock Citrus vznikl kombinací bylinek a výtažků z různých citrusových plodů. Vznikl v roce 1997. Má sladší chuť a 27% alkoholu.\n\nKombinace Fernetu Stocku s pomerančovou příchutí s 30% alkoholu. Vznikl v roce 2002. Obsahuje 14 tradičních bylinek obsažených v klasickém Fernet Stocku, které se louhují v lihu. V současnosti se již nevyrábí.\n\nReceptura na Fernet Stock 8000 sice vychází z obdobných základů jako u Fernet Stocku, ale díky odlišné technologii je tento destilát naprosto čirý. Základem receptu je destilát z macerátu 14 bylinek, z nichž se vyrábí i Fernet Stock. Bylinky se macerují několik měsíců v lihu a následně je vzniklý macerát destilován metodou pot-still. Tento destilát se pak v přesně určeném poměru míchá s dalším destilátem z vysokohorských bylin, lihem, speciálně upravenou vodou a malým množstvím cukru. Specifickou operací je závěrečné vymražení produktu a pomalá filtrace, která se provádí kvůli jemnosti a čistotě. Celkem je ve Fernetu Stock 8000 obsaženo 35 bylin, z nichž prim hrají takzvané funkční byliny – anýz, pelyněk, jalovec, kardamom a galgan. V současnosti se již nevyrábí.\n\nZákladem je klasický Fernet Stock, který zraje v malých dubových sudech po skotské whisky o obsahu 270 litrů. Má jemnější příchuť a 40% alkoholu.\n\nFernet Stock Z-Generation (nebo jen Fernet Zetko) vznikl v roce 2010. Oproti klasickému Fernet Stocku není tak hořký. Má příchuť manga a zázvoru. Obsahuje 27% alkoholu a prodává se v litrových a půllitrových lahvích.\n\nVerze černá hruška vznikla v roce 2015. Jedná se o kombinaci 14 bylin z celého světa a hrušky.\n\nJedná se o klasický fernet ovšem s dvouletým zráním a větší čirostí.\n\nJedná se o klasickou kombinaci ovšem se směsí divokých brusinek.\n\nJde o klasický fernet s nádechem chladné máty.\n\n"}
{"id": "297381", "url": "https://cs.wikipedia.org/wiki?curid=297381", "title": "Poklice", "text": "Poklice\n\nPoklice či poklička je běžný předmět praktické denní potřeby obvykle plochého kruhového tvaru. Jedná se vlastně o kryt nějakého předmětu kruhového tvaru.\n\nJeho užití je patrně nejznámější z kuchyně jako pomůcky při vaření. Poklice umístěné na hrnci během vaření izolují obsah hrnce od okolního prostředí, omezují únik látek ven z hrnce a omezují odvod tepla z hrnce ven, zabraňují také nechtěnému průniku nežádoucích látek dovnitř do hrnce. U kuchyňských poklic je důležitá tepelná odolnost, proto jsou obvykle vyráběny z plechu. Pro lepší manipulaci bývají opatřeny uchem.\n\nU automobilů bývají poklice umístěny na automobilová kola, kde slouží jako kryty pro automobilové ráfky a zabraňují průniku hrubých nečistot na vnější stranu ráfku. Mají také nezanedbatelný estetický účinek, neboť zlepšují vzhled vozidla.\nTyto poklice musí vykazovat poměrně vysokou mechanickou odolnost během jízdy vozidla, u dnešních vozidel bývají nejčastěji vyrobeny z plastu.\n\n"}
{"id": "297382", "url": "https://cs.wikipedia.org/wiki?curid=297382", "title": "Randy Rhoads", "text": "Randy Rhoads\n\nRandall William „Randy“ Rhoads (6. prosince 1956 Santa Monica, Kalifornie – 19. března 1982 Leesburg, Florida) byl americký heavy metalový a klasický kytarista, známý svou spoluprací s Ozzym Osbournem. Začínal s hraním na kytaru v šesti letech, když našel na půdě starého Gibsona po dědovi. Údajně hrál až 7 hodin denně. V 17-letech byl člen kapely Quiet Riot. S Ozzym natočil alba Blizzard Of Ozz a Diary of a Madman.\n\nZemřel tragicky při pádu malého výletního letadla během turné. Řidič autobusu Andy Aycock, držitel soukromé pilotní licence – po nepřetržité desetihodinové jízdě za volantem – využil příležitosti k odpočinkovému letu. Zlákat se nechali Rachel Youngblood, tisková mluvčí kapely a Randy Rhoads. Letadlo několikrát proletělo těsně nad parkujícím autobusem, v němž se nacházel zbytek kapely. Při jednom přeletu však letadlo zavadilo křídlem o střechu autobusu, následně narazilo do stromu a poté i do jednoho domku a vzplanulo. Všichni tři byli na místě mrtví.\n\nFirma Jackson vyrábí model kytar Randy Rhoads (podobné typu Flying V). Kytary Polka Dot V vyrábí Karl Sandoval.\n\nTaké legendární firma Marshall zařadila mezi své \"Signature Series\" model zesilovače věnovaný právě Randymu Rhoadsovi. Jedná se o model 1959RR a poznávacím znamením (krom obrovského výkonu) je pro Randyho charakteristická bílá barva potahu.\n"}
{"id": "297387", "url": "https://cs.wikipedia.org/wiki?curid=297387", "title": "Rtěnka", "text": "Rtěnka\n\nRtěnka je druh kosmetického líčidla, které se využívá pro zvýraznění či změnu barvy rtů, a to nejčastěji ženami. Jedná se o druh barevné směsi tvořené barvivem, olejem, voskem a změkčovadlem, která je umístěna v otočném, či otvíracím ochranném pouzdře. Aplikuje se pomocí natření, kdy se rtěnkou natřou rty, které pak získají požadovanou barvu. Často se pak využívá papírový ubrousek, do kterého se rty otisknou, aby se odstranila přebytečná rtěnka.\n\nPrvní doklady o používání rtěnky pro zvýraznění rtů se datují přibližně do doby před 5 000 let v Mezopotámii. Velkého rozvoje se dočkala v 16. století za vlády královny Alžběty I., ale její moderní podoba se objevuje teprve na konci 19. století a to přesněji v roce 1883 na světové výstavě v Amsterdamu. První komerční model byl vyroben ze směsi jeleního loje, vosku, červené barvy, bergamotového a mandlového oleje. Rtěnka tak jak jí známe z dnešní podoby je vyráběna od roku 1915. V současnosti jsou rtěnky hojně rozšířeny a průzkumy ukazují, že až 83 % dámské populace rtěnku v Česku využívá.\n\nVelké diskuse se vedou o obsahu olova ve rtěnkách. Dalšími problematickými látkami jsou některé UV filtry nebo konzervační látky parabeny.\n\nPodle německého Spolkového institutu pro hodnocení rizik by se neměl vitamin A používat jako součást kosmetických přípravků nanášených na jako jsou rtěnky nebo balzámy.\n\n\n"}
{"id": "297390", "url": "https://cs.wikipedia.org/wiki?curid=297390", "title": "Zora (mytologie)", "text": "Zora (mytologie)\n\nZora je poetické pojmenování pro Jitřenku, úsvit a ranní červánky, případně i Večernici a večerní červánky, příbuzné slovu „záře“. V obecném povědomí je někdy Zora nazývána slovanskou bohyní výše zmíněných fenoménů. Přestože se v různých indoevropských mytologiích objevují personifikace planety Venuše jako bohyně úsvitu, příkladem je řecká Éós, římská Aurora a védská Ušas, není doloženo že by ji i Slované uctívali jako bohyni.\n\nV ruském folklóru se pod jménem Zarja objevuje jako krásná dívka se zlatou mísou, pokrývkou hlavy z červeného hedvábí – symbolem červánků, sedící na zlatém trůně. Je svázána příbuzenskými vztahy s ostatními nebeskými tělesy, nejčastěji je milenkou Měsíce. Jindy je však milenkou Slunce, mořskou paní která jej postříká vodou když se noří z moře, čímž vznikají červánky. Ranní rosa byla vykládána jako její slzy. Její působení bylo pokládáno za blahodárné, především ve věcech lásky, léčení a úrody.\n\n"}
{"id": "297394", "url": "https://cs.wikipedia.org/wiki?curid=297394", "title": "Spona", "text": "Spona\n\nSpona může znamenat jakýkoli praktický předmět určený pro spojování těles, například:\n\n\n"}
{"id": "297395", "url": "https://cs.wikipedia.org/wiki?curid=297395", "title": "Řídicí systém", "text": "Řídicí systém\n\nŘídicí systém, zkráceně ŘS, je programovatelné zařízení používané převážně v průmyslu, které ovládá nějaký technologický proces. Obvykle se jedná o systém z oboru regulační či automatizační techniky řízený pomocí různých prostředků z oblasti výpočetní techniky. Výhodou ŘS je úplná transparentnost řízení technologického zařízení kdy jsou zpravidla veškeré úkony operátora a hodnot veličin snímaných A/D převodníky ukládány na server/PC.Obsluhou ŘS je nejvíce kvitována možnost nastavení mezních hodnot sledovaných veličin s akustickou či grafickou signalizací při jejich překročení.\n\nEnergetická úspora takto ovládané technologie je pak poměrně významná, zvláště při zařazeni pokročilých technolog. zařízení jako jsou např. frekvenční měniče jež optimalizují výkon motorů aktuální potřebě snížením/zvýšením otáček.\n\n"}
{"id": "297396", "url": "https://cs.wikipedia.org/wiki?curid=297396", "title": "Sponka", "text": "Sponka\n\nSponka je malý předmět, který slouží pro vzájemné spojování zpravidla tenkých a plochých materiálů.\n\nRozlišují se\n\nsponky pro mnohonásobné použití využívající ke spojení tlaku pružiny\npatří sem také sponky, pro které má čeština zvláštní označení\n\nsponky pro jednorázové použití vytvoří pevné spojení pouze pomocí vhodného mechanismu \n\n"}
{"id": "297400", "url": "https://cs.wikipedia.org/wiki?curid=297400", "title": "Warrensburg (obec)", "text": "Warrensburg (obec)\n\nWarrensburg je obec v okrese Warren, v americkém státu New York. Podle administrativního členění státu má status town. Většina obyvatel je soustředěna ve stejnojmenném městečku Warrensburg.\n\nObec Warrensburg se rozkládá na jihovýchodě okresu a má rozlohu 168 km².\n\nOblast začala být osidlována kolem roku 1790 kolem osady Warrensburg. V roce 1813 se obec Warrensburg oddělila od obce Thurman, jíž byla do té doby součástí. Warrensburg je, stejně jako celý okres, pojmenován po Generálu Josephu Warrenovi.\n\nPodle Amerického úřadu pro sčítání má obec celkovou rozlohu 168 km², z čehož je 165 km² pevnina a 2,9 km² voda (1,74 % celkové rozlohy). Západní hranici Warrensburgu tvoří řeka Hudson.\n\nPodle sčítání lidu z roku 2010 zde žilo 4 094 obyvatel. Podle sčítání z roku 2000 zde bylo 4255 obyvatel, 1718 domácností a 1166 rodin žijících v obci, hustota zalidnění byla 25,8/km². \n\n\nObyvatelé hispánského nebo latinskoamerického původu, bez ohledu na rasu, tvořili 1,9% populace.\n\n"}
{"id": "297404", "url": "https://cs.wikipedia.org/wiki?curid=297404", "title": "Lak na nehty", "text": "Lak na nehty\n\nLak na nehty je druh kosmetického líčidla, které se používá pro zvýraznění a zpevnění nehtů, vytvoření umělého lesku, změně barvy či vytvoření okrasného ornamentu. Aplikuje se pomocí malého štětečku na všechny prsty na rukou i nohou. Časté jsou tmavě rudé barvy laku, či bezbarvá varianta sloužící pouze k posílení lesku. Existuje ale celá škála barev, které je možné na nehtech i kombinovat od průhledné, žluté, červené, zelené, modré až po černou.\n\nPřed aplikací laku by měly být nehty pořádně umyté, vyčištěné a usušené, aby lak dobře přilnul a neodloupával se. Pro delší životnost laku se dá využívat i podkladový lak na nehty. Současně se doporučuje nanášet lak ve dvou vrstvách s intervalem okolo jedné minuty, čímž se zlepší jeho přilnutí a výsledný vzhled. Během aplikace se lak roztírá pravidelně po celém nehtu až ke kůži a následně se nechává volně zaschnout (pokud již částečně zatuhl, je možné urychlit zasychání kmitavými pohyby končetiny). V některých případech se nalakované nehty přetřou ještě ochranným lakem, který prodlouží životnost a vytváří vrstvu před okolním prostředím. Lak na nehty se odstraňuje z nehtů za pomocí vaty a kosmetického odlakovače.\n\nTraduje se, že zdobení nehtů probíhalo již ve starověkém Egyptě, kde se k líčení nevyužíval lak na nehty, ale henna, či kombinace různých obarvených tuků. Některé prameny ale naznačují, že používání je staršího data a probíhalo již ve starověké Číně, či Japonsku. V 17. století se využívalo vstřikování organických barviv do nehtového lůžka, které vedlo k růstu barevných nehtů.\n\nModerní laky jsou datovány do roku 1917, kdy se objevuje první růžový a červený lak na nehty v moderní podobě.Následoval rychlý rozvoj a od roku 1920 je lak na nehty již široce prodáván převážně v lékárnách a drogeriích. Nástup II. světové války měl za následek snížení produkce laků na nehty, jelikož látky pro jejich výrobu byly potřeba ve vojenství. Jejich nedostatek vedl k hledání alternativních možností, což vedlo k používání nových látek, které jsou používány v moderních lacích na nehty.\n\n"}
{"id": "297407", "url": "https://cs.wikipedia.org/wiki?curid=297407", "title": "Střední průmyslová škola elektrotechnická Havířov", "text": "Střední průmyslová škola elektrotechnická Havířov\n\nStřední průmyslová škola elektrotechnická v Havířově je státní střední průmyslová škola sídlící v Havířově.\n\nPoskytuje úplné středoškolské vzdělání zakončené maturitou ve studijních oborech:\nTento obor je zaměřen na použití ŘS k řízení technologických procesů. Důraz je také kladen na elektrotechnická měření, výpočetní techniku, mikroprocesorovou techniku, elektroniku, silnoproudá zařízení a matematiku, které úzce s oborem souvisí. Výuka je prováděna na řídicích systémech firmy AMiT.\n\nObor připravuje studenty k zavádění, údržbě a opravě výpočetní techniky v praxi, studenti se učí programovat v jazyce C++, znají počítačové sítě.\n\nHlavními předměty zde jsou:\n\n"}
{"id": "297408", "url": "https://cs.wikipedia.org/wiki?curid=297408", "title": "Domus Aurea", "text": "Domus Aurea\n\nDomus Aurea (latinsky „Zlatý dům“) byl komplex obrovského římského paláce, který se prý rozprostíral na ploše přes 120 ha. Byl vybudován na popud megalomanského císaře Nerona po velkém požáru Říma roku 64 n. l. Nero zabral pozemky mnoha římských patricijů, aby mohl kolosální projekt uskutečnit, čímž poněkud uspíšil svůj pozdější konec (9. června roku 68 n. l. byl nucen spáchat sebevraždu). Podle soudobých historiků byla Neronova vila sídlem nevídaného luxusu (včetně otočné jídelny), ale také nevkusu a neřesti. Po císařově smrti byla jeho kolosální socha měřící přes 30 metrů (součást komplexu) odstraněna a umělé jezero zasypáno (na jeho místě později vyrostlo Koloseum). Dnes jsou ruiny paláce opět přístupné veřejnosti nedaleko Kolosea na římském pahorku Esquilin.\n\nSuetonius popisuje palác v biografii Nerona:\n\n\n"}
{"id": "297409", "url": "https://cs.wikipedia.org/wiki?curid=297409", "title": "Zlatý dům", "text": "Zlatý dům\n\nZlatý dům může odkazovat k: \n"}
{"id": "297413", "url": "https://cs.wikipedia.org/wiki?curid=297413", "title": "Řím (rozcestník)", "text": "Řím (rozcestník)\n\nŘím může označovat:\n\n\n\n\n\n"}
{"id": "297414", "url": "https://cs.wikipedia.org/wiki?curid=297414", "title": "Ženy", "text": "Ženy\n\nŽeny mohou být:\n\n\n"}
{"id": "297417", "url": "https://cs.wikipedia.org/wiki?curid=297417", "title": "Warrensburg (New York)", "text": "Warrensburg (New York)\n\nWarrensburg je městečko v okrese Warren, v americkém státu New York. V roce 2000 měl Warrensburg 3 208 obyvatel. Podle administrativního členění státu má status hamlet a je rozeznán i národním úřadem pro sčítání.\n\nWarrensburg leží v okrsku \"Town of Warrensburg\". Městečko se nachází západně od řeky Hudson.\n\nPodle Amerického úřadu pro sčítání má obec celkovou rozlohu 29,2 km², z čehož je 28,7 km² pevnina a 0,5 km² voda (1,86% celkové rozlohy).\n\nWarrensburg leží západně jezera Lake George a je v Adirondackém Národním parku.\n\nPodle sčítání lidu z roku 2010 zde žilo 3 103 obyvatel. Podle sčítání z roku 2000 zde bylo 3 208 obyvatel, 1 297 domácností a 865 rodin žijících v obci, hustota zalidnění byla 111.8/km².\n\n\nObyvatelé hispánského nebo latinskoamerického původu, bez ohledu na rasu, tvořili 2,3% populace.\n"}
{"id": "297418", "url": "https://cs.wikipedia.org/wiki?curid=297418", "title": "Podsvětí", "text": "Podsvětí\n\nPodsvětí (říše mrtvých) je v náboženských či mytologických představách sídlo duší zemřelých, někdy bezútěšné místo posmrtného života, ze kterého není zpravidla návratu. Nachází se obvykle na západě (symbolická souvislost se západem slunce) nebo v podzemí. Vstup do podsvětí bývá spojován s posmrtným soudem zemřelých, vykonávaným bohy nebo soudci k tomu povolanými. V pozdějších náboženských představách a směrech (křesťanství, islám, pozdní judaismus) byl mytologický obraz podsvětí spojen, resp. nahrazen vizí pekla. Mezi podsvětím a peklem je však významový rozdíl, nelze je tedy zaměňovat.\n\nV přeneseném významu se jako podsvětí označuje (zpravidla mravně nízké) prostředí deklasovaných společenských živlů (zejm. velkoměstských), lidí žijících na okraji společnosti.\n\n\"Podrobnější informace naleznete v článku Hádés.\"\n\nV češtině se slovo podsvětí pojí zejm. s antickými představami o záhrobí. Podobně jako ostatní starověké národy východního Středomoří, s výjimkou Egypta, chápali Řekové a Římani posmrtný život jen jako stínovou existenci v podsvětí (hádés), v „zemi, z níž není návratu“. V řecké mytologii je popisováno jako podzemní říše obklopená řekami Styx, Acherón, Kokýtos, Pyriflegethón a Léthé. Vládne jí bůh Hádes, bratr Dia, se svou ženou Persefonou. Na začátku vstupu do podsvětí projde duše kolem trojhlavého psa Kerbera, který do říše mrtvých nepustí nikoho živého. Duše poté potká převozníka Charóna, kterému musí zaplatit dvěma mincemi. Převozník ji převeze přes řeku Styx. Na druhé straně se napije z řeky Léthé a zapomene na pozemský život. Soud nad zemřelými vykonávají Aikos, Mínós a Rhadamanthys. V podzemí se většina mrtvých potuluje bez radosti a žalu v podobě stínu, největší hříšníci si odpykávají tresty udělené bohy v Tartaru a duchové spravedlivých odpočívali na Elysejských polích.\n\nŘímské pojetí je velmi podobné, odlišuje se hlavně v pojmenování některých míst a bohů. Např. říši mrtvých vládne Plutos a Proserpina a stráží ji Cerber(us). Detailnější popis římských představ o podsvětí nacházíme ve Vergiliově Aeneidě. Aeneas do podsvětí sestupuje pod ochrannou mocí zlaté ratolesti a se schopnostmi, které mu dala Sibyla, v šesté knize Vergiliova díla. Odděleny jsou zde duše, které zahynuly v dětství či sebevraždou, dále stíny zemřelých z nešťastné lásky, mezi nimiž Aeneas potkává svou milenku nešťastnou Dido, v příbytcích blažených pak potkává svého otce, který mu vysvětlí, že v údolí Léthé se duše se očišťují a připravují k novému zrození. Na rozdíl od Homérova popisu nešťastných duší litujících toho, že již nejsou mezi živými, nacházíme tedy v Aeneovi popis jakéhosi směřování, čehosi mezi Elysejskými poli, kde tráví čas hrdinové a Tartarem, v němž úpí zrádci. Anchíses o něm Aeneovi říká:\"„… Proto je bolestné očišťování a za dávné hříchy\"\n\n\"Snášejí všelijaké tresty: z nich některé rozpjaty visí\n\n\"Naproti prázdným větrům a jiným je vymýván zločin\"\n\n\"Pod dravým vírem neb také účinkem ohně.\"\n\n\"Všichni ti vlastní svou očistu máme, pak do rozsáhlého\"\n\n\"Élysia nás pošlou, však málo nás zůstane …“\"\n\nTato představa bude mít velký vliv na evropský středověk a jeho představy spojené se záhrobím.\n\nEvropa byla obydlena řadou kmenů, které si vytvářely své vlastní představy života po životě. Ty začasté kopírovaly drsný život těchto kmenů a jejich spojení s přírodou. Zmínit lze severské báje, v nichž nacházíme říši mrtvých pod kořeny svět prokládajícího jasanu Yggdrasilu. Vládne ji nestvůrná dcera Lokiho a putují sem ti, kdo zemřeli náhodou, nemocí či věkem. Hodnoty vojensky nepochybně velice aktivních severských národů lze vysledovat v posmrtném osudu hrdinů, kteří svůj život ztratili v bitvách. Ti hodují v Ásgardu, domově bohů, nacházíme je v jedné z Ódinových síní, ve Valhale\n\n\"Podrobnější informace naleznete v článcích Nebe, Peklo, Očistec\"\n\nKřesťanské představy neoperují přímo s podsvětím, ale s nebem, peklem a očistcem, očistec i peklo mají ale přes významové rozdíly s podsvětím moho společného. V křesťanství zřetelně vystupuje protiklad dobra, vedoucího ke spasení a tedy do nebe, a zla, vedoucího k zatracení do pekla. V nebi zemřelého čeká blažený život a patření na Boha, o záchraně vyvolených a mukách zatracených barvitě mluví Zjevení sv. Jana (Zjv 21, 7-8). V křesťanství se zásvětí hierarchizuje, brzy se objevuje představa třetího místa mezi peklem a nebem, kde se člověk ohněm a vodou a přímluvnými modlitbami očisťuje od hříchů světa. Vzniká tak očistec jako forma zásvětní spravedlnosti, napravující světskou nerovnost a nespravedlnost. Dante situuje pod zem pouze peklo, očistec se nachází sice v zásvětí, jedná se však o horu, směřující k nebi. Ke křesťanské vizi podsvětí patří revenanti, duše zemřelých, které se vracejí zpět k živým.\n\nDo podsvětí za svou milovanou Izanami (\"Tou, která zve\") sestoupil Izanagi (\"Ten, který zve\"), bůh ze sedmé generace bohů, jehož úkolem bylo založit na vodách ostrovy Japonska.I zde se objevuje představa, že kdo již pojedl temné potravy podsvětí, nemůže se vráti zpět na svět, Izanagimu se proto přivést svou milou na svět nepodaří. Podsvětní říše Yomi je v japonských představách plná zemřelých, jejichž těla žerou červi, jde o svět plný lepkavé tmy a kleteb. Jedná se navíc o říši čarodějnic a démonů.\n\nXibalbá (\"Místo děsu\") je místem, do něhož se dostanou duše všech zemřelých, které nezahynuly násilnou smrtí. Nijak se nepojilo s morálními představami o lidském životě, nicméně v podsvětí každý zemřelý podstupoval sérii zkoušek, v nichž bylo třeba chytrostí zvítězit nad nepřejícími bohy, kteří nad podsvětím vládli. Pokud zesnulý zvítězil vystoupil z podsvětí na oblohu jako nebeské těleso. Všemi zkouškami se podařilo projít především hrdinným dvojčatům Hinahpu a Xbalanque. Ti přemohli vládce Xibalby, bohy zvané Jedna Smrt a Sedm Smrt.\n\n"}
{"id": "297423", "url": "https://cs.wikipedia.org/wiki?curid=297423", "title": "Li-ťiang", "text": "Li-ťiang\n\nLi-ťiang () je město a městská prefektura v čínské provincii Jün-nan. Je známé především pro svou historickou část, jejíž počátky sahají více než 800 let do minulosti. Až do dnešních dnů si město dokázalo zachovat původní strukturu a stavby, které přitahují turisty z celého světa.\n\nV roce 1997 se město stalo součástí světového dědictví UNESCO.\n\nPřibližně pětadvacet kilometrů jižně od města samotného leží mezinárodní letiště Li-ťiang San-i.\n\n"}
{"id": "297424", "url": "https://cs.wikipedia.org/wiki?curid=297424", "title": "James Buchli", "text": "James Buchli\n\nJames Frederick Buchli ( * 20. června 1945 v New Rockfordu, Jižní Dakota, USA) je americký vojenský pilot a kosmonaut z letů s raketoplány Space Shuttle.\n\nPo základní a střední škole pokračoval ve studiích na námořní škole zkušebních pilotů v Patuxent Riveru ve státě Maryland (United States Naval Academy). Byl mistrem světa ve vědním oboru leteckých soustav. V roce 1978 byl vybrán do skupiny připravujících se kosmonautů, to už byl ženatý, měl dvě děti a vojenskou hodnost kapitána.. Do vesmíru se dostal jako 157 člověk ze Země.\nPo sedmiletém výcviku se stal členem posádky raketoplánu Discovery, třídenní ryze vojenské mise STS-51-C. Pětičlennou posádku tvořili samí důstojníci: komodor Thomas Mattingly, major Gary Payton, pplk. Loren Shriver, major Ellison Onizuka a pplk. James Buchli. Během utajovaného letu byla vypuštěna špionážní družice Magnum. Start i cíl byl na Kennedyho vesmírném středisku na mysu Canaveral.\n\nJeště téhož roku letěl podruhé a to na palubě raketoplánu Challeger k sedmidennímu letu STS-61-A. Osmičlennou posádku tvořili: Henry Hartsfield, Steven Nagel, James Buchli, Guion Bluford, Bonnie Dunbarová, Wubbo Ockels z Nizozemska a Ernst Messerschmid a Reinhard Furrer, oba z NSR. Velká posádka rozdělená na dvě směny provedla mnoho desítek vědeckých experimentů. Na palubě měli laboratoř Spacelab D1 a během letu vypustili družici GLOMR.\n\nPotřetí se dostal na palubu Discovery po čtyřleté pouze. Čtyřdenní let STS-29 odstartoval na Floridě, mys Canaveral, na palubě byli: Michael Coats (velitel), John Blaha (pilot), James Buchli, Robert Springer a James Bagian. Během letu vypustili družici TDRS, provedli řadu experimentů a v pořádku přistáli za asistence 450 000 diváků na základně Edwards v Kalifornii.\n\nPočtvrté a naposled letěl na podzim roku 1991. Bylo mu 46 let. Pětidenní mise STS-48 opět s raketoplánem Discovery se mimo Buchliho zúčastnili kosmonauti John Creighton, Kenneth Reightler, Charles Gemar a Mark Brown. Pětičlenná posádka během letu vypustila družici UARS. Zbytek letu byl věnován různým vědeckým pokusům. Kvůli počasí místo na Floridě přistáli na základně Edwards.\n\nBěhem svých 4 letů strávil ve vesmíru 20 dní.\n\n\nPo odchodu z NASA byl zaměstnán v roce 1993 u firmy Boeing Defense and Space Group.\n\n\n\n"}
{"id": "297426", "url": "https://cs.wikipedia.org/wiki?curid=297426", "title": "Poldovka", "text": "Poldovka\n\nPoldovka () je osada ležící v okrese Jindřichův Hradec, který je součástí Jihočeského kraje. Osada je součástí obce Volfířov. Žije zde obyvatel.\n\nNachází se zhruba 1,5 kilometru severně od vsi Velká Lhota (Volfířov) na svahu hory Hradiska.\n\nOsada byla založena v roce 1798 na místě zrušeného dvora a byla nazvána podle hraběte Leopolda Franze Podstatského-Lichtenštejna. Osadníci usazení na dominikálních pozemcích obdrželi každý přes 12 měř. polí, louky a pastviny nebyly rozděleny. Prvních 12 osadníků přišlo z okolních vesnic, 3 rodiny se usadily ve zrušeném dvoře, dalších 9 si postavilo domky. Obyvatelstvo bylo evangelického vyznání.\n"}
{"id": "297427", "url": "https://cs.wikipedia.org/wiki?curid=297427", "title": "Letní palác v Pekingu", "text": "Letní palác v Pekingu\n\nLetní palác () je palácový komplex na severozápadním předměstí města Peking v Čínské lidové republice. Rozkládá se na ploše 2,9 km², přičemž celé tři čtvrtiny zaujímají různé vodní plochy. Zbytek je zaplněn více než třemi tisíci různorodých staveb. \n\nByl postaven v polovině 18. století jako letní příbytek pro císařskou rodinu dynastie Čching. Nachází se na návrší Wan-šou (česky \"Hora dlouhověkosti\"), které je omýváno uměle zbudovaným jezerem Kchun-ming. Jezero překlenuje impozantní \"Mramorový most sedmnácti oblouků\", který je po celé délce 150 m zdoben více než 500 sloupky s ozdobně vyřezávanými hlavicemi ve tvaru lvů. \n\nK paláci patří i rozsáhlá zahrada Čching-ji-jüan (česky \"Zahrada průzračných vln\"), založená spolu s jezerem Kchun-ming v roce 1750 na příkaz císaře Čchien-lunga jako dar jeho matce k šedesátým narozeninám. \n\nV roce 1860 poničil Letní palác požár, ale v roce 1888 byl celý komplex opět obnoven. V roce 1998 byl palác včetně zahrady přiřazen ke světovému dědictví UNESCO.\n"}
{"id": "297429", "url": "https://cs.wikipedia.org/wiki?curid=297429", "title": "Pavel Nováček", "text": "Pavel Nováček\n\nPavel Nováček (* 14. února 1961 Velké Meziříčí) je vysokoškolský pedagog a ekolog.\n\nPavel Nováček žije v Olomouci, kde je vedoucím Katedry rozvojových a environmentálních studií na Univerzitě Palackého v Olomouci. Dále přednáší na Karlově univerzitě a Masarykově univerzitě. V Brně stál v roce 1998 u zrodu studijního oboru Humanitní environmentalistika.\n\nJe jedním ze zakladatelů Strany pro otevřenou společnost (SOS), které byl od založení v roce 1998 do roku 2006 předsedou. Je členem Mezinárodní futurologické organisace a členem Společnosti pro udržitelný život (STUŽ).\n\nV roce 2002 neúspěšně kandidoval do senátu na Olomoucku a v roce 2004 do Evropského parlamentu.\n\nVe volbách 2010 neúspěšně kandidoval do senátu za obvod č. 61 - Olomouc jako nestraník za KDU-ČSL, když se ziskem 9,03 % hlasů obsadil 5. místo.\n\n\nVedle odborných publikací napsal také řadu popularizačních textů, například pro časopis Sedmá generace.\n\n"}
{"id": "297434", "url": "https://cs.wikipedia.org/wiki?curid=297434", "title": "Chrám nebes", "text": "Chrám nebes\n\nChrám nebes () je komplex taoistických chrámů v obvodě Tung-čcheng v historické části Pekingu. Jeho počátky sahají do začátku 15. století. Čínští císařové se zde modlili za dobrou sklizeň.\n\nV současné době patří spolu se Zakázaným městem k nejvyhledávanějším památkám Pekingu. V roce 1998 se stal součástí světového dědictví. \n\nV čínské mytologii najdeme báje o zrození lidstva, ale čínské nebe bylo prázdné, bez bohů, a bohové neměli vymezeno ani žádné určité místo. Navázat s nimi spojení mohli věřící jen v chrámech postavených k tomuto účelu. Platilo to bez výjimky i pro císaře, který musel vystupovat po schodišti do chrámu Nebes na jihu svého hlavního města Pekingu a prosit nebe o požehnání své vlády a o její úspěchy. Od „Paláce odříkání“ na západě areálu kráčel k vlastnímu okrouhlému chrámu. Nejvýznamnějšími objekty tohoto chrámu jsou klenba Nebes a hlavní síň modliteb za dobrou úrodu.\n\nJe jednatřicet metrů vysoká, stojí na vysokém třístupňovém mramorovém podstavci kruhového půdorysu, má 3 tmavomodré střechy nad sebou a byla postavena ve stejné době jako císařský palác, 1421.\n\nJe to třípatrová kamenná terasa, každé patro je ohraničeno zábradlím z kamení. Konali se zde obřady obětí Nebesům. \n\nJe to budova obklopena kruhovitou zdí, proslulá dobrou akustikou. Když někdo zašeptá na jedné straně zdi, ozvěna to odnese na opačný konec. \n\nV dávných dobách sloužil k obětování. Je postaven jako třípatrový mramorový ochoz prostředek tvoří kulatý kámen, který je základ prstence. Dnes zde probíhají hlavně fotografické orgie. Každý Číňan stojící na středovém kameni se zde chce nechat vyfotografovat.\n\nTato stavba byla dokončena roku 1420. Tvoří ji posvátné objekty. Je vybudována do věžovitého tvaru, má tři prstence a modré střechy z glazovaných tašek. Modré střechy jsou k vidění i na ostatních budovách. Hlavní síň je bohatě vyzdobena a v jejím čele se nachází modro-zlatý trůn.\n\n\n"}
{"id": "297435", "url": "https://cs.wikipedia.org/wiki?curid=297435", "title": "McLaren MP4-21", "text": "McLaren MP4-21\n\nMcLaren MP4-21 je vůz Formule 1 stáje Team McLaren Mercedes, který se zúčastnil mistrovství světa v roce 2006.\n\n\nMonopost MP4-21 zahájil sezónu v rukou zkušených pilotů Kimiho Räikkönena a Juana Pabla Montoyi, ale již po krátké době bylo zřejmé, že své cíle tento vůz nejspíše nesplní, neboť rychlostně velmi zaostával za svým předchůdcem. Největším problémem monopostu byl minimální vývoj oproti původní navržené verzi způsobený odchodem Adriana Neweye k tým Red Bull Racing. Sezóna 2006 se tak stala po deseti letech dalším rokem bez jediného vítězství stříbrných šípů. Nejlepším umístěním nového vozu byla druhá místa v Austrálii, Monaku, Itálii a Maďarsku. Po Grand Prix USA – kde jsme se stali svědky kuriózní nehody způsobené kolumbijským jezdcem – též přišel šok, když vedení týmu oznámilo nahrazení Juana Pabla testovacím jezdcem Pedrem de la Rosou.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "297438", "url": "https://cs.wikipedia.org/wiki?curid=297438", "title": "Skalní kresby v Ta-cu", "text": "Skalní kresby v Ta-cu\n\nSkalní kresby v Ta-cu (Dazu) je série čínských náboženských skalních reliéfů a rytin. Všechna tato umělecká díla, která se v oblasti nachází, jsou od roku 1999 součástí světového dědictví UNESCO a jsou vyhledávanou turistickou lokalitou.\n\nV Dazu, zhruba 165 kilometrů od Čchung-čchingu, jsou kopce proděravěny jeskyněmi s více než 50 000 plastikami a reliéfy vytesanými za dynastie Tangů v 7. století našeho letopočtu. Tyto plastiky obsahují více než 100 000 čínských znaků, nápisů a epigramů. Na plastikách v Dazu se snoubí prvky konfucianismu, buddhismu, a jsou tedy jedinečným příkladem harmonického propojení těchto nábožensko-filozofických soustav. Přestože se většina zabývá náboženskými náměty, stylově se značně liší. Jen několik jich naturalisticky líčí všední život, většina vyniká monumentalitou a dokonce fantaskním pojetím.\n\nCo dělá plastiky v Dazu tak zvláštními není jejich měřítko, ale především jejich kvalita, stav zachování, řada témat a stylů . Některé sochy jsou malé, některé jsou velké, mnohé jsou pestře pomalované náboženskými a historickými příběhy. Nejlépe řemeslně provedenou a obsahově nejbohatší sbírkou plastik se pyšní Baoding Shan. Na jejich vytváření dohlížel v letech 1179 až 1245 mnich Zhao Zhifeng. Podstatná část výjevů je umístěna ve třiceti výklencích vyhloubených do 8 metrů vysokých vápencových stěn rokle, tvarem připomínající koňskou podkovu. Sochy tedy lze nelézt buď na útesu nebo uvnitř jeskyně. Rokle, dlouhá asi 500 metrů, byla pojmenována Dafowan (Ohyb velkého Buddhy) podle obrovské sochy ležícího Šákjamuniho. V okolí této rokle je okolo 10 000 soch Buddhů .\n\nStavba začala na Beishan Hill v pozdní Tang dynastie a trval více než 250 let.\nVšechny skalní rytiny je možné prohlížet v přirozeném světle a jsou propojeny chodníky a cesty. Dva hlavní kopmplexy jsou Bei Shan a Baoding Shan.\n\nSochy v Bei Shan jsou nejstarší stavby v Dazu. Pochází z roku 892 našeho letopočtu a byly postaveny vojenským guvernérem Wei Junjingem, který sem byl vyslán, zatímco v Sichuanese probíhala kampaň proti povstalcům. Sochy jsou zde provedeny ve formálnějším stylu a jsou rozděleny do dvou skupin. První skupina je nejstarší a nabízí několik vojenských kusů, včetně sochy Wei Junjinga v životní velikosti oblečeného v brnění. Vznik druhé skupiny se datuje od 12. století a je rozložena do 500 metrů dlouhého převisu. Sochy zde většinou mají Kwanyin, bohyni milosrdenství, spolu s mnichy, jeptiškami a dárci, kteří financovali tento projekt.\n\nBaoding Shan je velmi působivé místo 15 km severo-východně od města Longgang. Existují dvě skupiny řezbářské práce. První a menší skupina, známá jako Xiaofowan, je na vrcholu hory a úzce souvisí se Svatým klářterem dlouhověkosti. Ten byl postaven ve stejné době, později ale vyhořel a byl přestavěn v průběhu dynastií Ming a Qing. Druhá skupina prací Dafowan leží na západ od kláštera.\nŘezbářské práce v Baoding Shan pochází z 10. až 12. století. Na rozdíl od Bei Shan jsou sochy živější, realističtější, mají ladné držení těla, jsou urostlejší a skvěle oblečené. Jedná se o celoživotní dílo mnicha Zhao Zheifenga, který v letech 1179 – 1245 získat více peněz pro tuto řezbářskou práci. Sochy znázorňují výjevy z bible, které se střídají s obrazy buddhismu z každodenního života. Díky sedmi dochovaným nápisům jsou sochy důležité pro studium historie a náboženské víry. Mezi 1174 a 1252 mnich Zhao Zheifeng vytvořil v Baoding Shan rituální místo pro víru v tantrický buddhismus a začal tím tak na toto místo přitahovat řemeslníky z celé republiky. Rozsáhlé válčení způsobilo, že práce na sochách ve 13. století přestaly a nebylo možné začít pokračovat až do 15. století. V 19. století za pozdní dynastie Qing byly sochy dokončeny.\nNalezneme lze základní prvky buddhismu, konfucianismu, principy racionalismu a taoismu. V mnoha ohledech můžou být sochy v Baodingshan považovány za vrchol čínského sochařství.\n\n\n\n"}
{"id": "297439", "url": "https://cs.wikipedia.org/wiki?curid=297439", "title": "Muş (provincie)", "text": "Muş (provincie)\n\nProvincie Muş je tureckou provincií, nachází se ve východní části Malé Asie a regionu Východní Anatolie. Rozloha provincie činí 8 196 km, v roce 2006 zde žilo 488 997 obyvatel. Hlavním městem je Muş. Provincie byla dlouho součástí Arménie. Žije zde mnoho Kurdů a Arménů.\nProvincie se administrativně člení na 6 distriktů:\n"}
{"id": "297440", "url": "https://cs.wikipedia.org/wiki?curid=297440", "title": "Lusitánie", "text": "Lusitánie\n\nLusitánie (lat. \"Lusitania\") byla římská provincie v dnešním Portugalsku a přilehlém středozápadním Španělsku mezi ústím řeky Guadiany na jihu a dolním Dourem na severu.\n\nZaložena byla za císaře Augusta roku 15 př. n. l. rozdělením tehdejší provincie Hispania Ulterior na provincie Lusitánie a Baetica. Název dostala podle kmene Lusitanů, kteří kdysi (od 2. století př. n. l.) tvrdě bojovali proti římské expanzi na toto území. Na severu a na východě hraničila Lusitánie s velkou provincií Hispania citerior. Na severu se hranice táhla podél spodního toku řeky Douro, na východě byla na území Lusitánie města Salamantica (Salamanca), Caliabria (Ciudad Rodrigo), Caurio (Coria), Norba (Cáceres) a Caesarobriga (Talavera de la Reina).\n\nHlavní město Lusitánie bylo město Emerita Augusta (dnes Mérida), císařem Augustem založená kolonie veteránů. Lusitánie byla císařská kolonie, měla tři soudní oblasti: Emerita, Pax Augusta (Beja) a Scallabis (Santarém).\n\nZ hospodářského hlediska byla kolonie důležitá nalezišti kovů, naleziště zlata v řekách, stříbro a měď.\n"}
{"id": "297442", "url": "https://cs.wikipedia.org/wiki?curid=297442", "title": "Wu-i", "text": "Wu-i\n\nWu-i je pohoří na severní hranici čínské provincie Fu-ťien s provincií Ťiang-si. Pokrývá plochu okolo 60 km². Celá oblast okolo pohoří je unikátní pro své zachované subtropické lesy. Nachází se zde i řada archeologických lokalit, pročež bylo pohoří roku 1999 zařazeno na Seznam světového dědictví UNESCO jak jako přírodní, tak i kulturní dědictví. Území o rozloze 56 527 ha bylo již v roce 1987 zapsáno na seznam biosférických rezervací UNESCO.\n"}
{"id": "297445", "url": "https://cs.wikipedia.org/wiki?curid=297445", "title": "Si-ti", "text": "Si-ti\n\nSi-ti je vesnice v čínské provincii An-chuej, která byla postavena za čínské dynastie Sung (960-1279). Do dnešních dnů se dochovala v relativně zachovalém stavu a obsahuje řadu památek, které jsou hojně vyhledávány turisty. \n\nPro svou historickou hodnotu byla společně s obcí Chung-cchun přiřazena ke světovému dědictví UNESCO.\n\nV současnosti je v Si-ti dochováno více než 120 historických usedlostí převážně z období dynastií Ming (1368 - 1644) a Čching (1644 - 1911). Dřevěné nebo cihlové domy jsou doplněny ozdobnými plastikami ve dřevě i v kameni nebo ornamenty skládanými z tvarovaných cihel. Zadní část usedlostí tvoří klidné zahrady. Úzké městské uličky jsou dlážděné kamenem.\n\nPozoruhodné jsou také kamenné pamětní brány. Nejznámější je bohatě zdobená \"Chu-Wen-kuangova brána\", která dosahuje výšky 13 m a šířky zhruba 10 m.\n"}
{"id": "297450", "url": "https://cs.wikipedia.org/wiki?curid=297450", "title": "Okurková sezóna", "text": "Okurková sezóna\n\nOkurková sezóna (tak také polsky \"sezon ogórkowy\"; anglicky \"silly season\" 'hloupé období', německy \"Sommerloch\" 'letní díra' nebo \"Sauregurkenzeit\" 'čas kyselých okurek') je vžité označení pro letní období, kdy se děje minimum událostí, které by byly mediálně významné (jsou mj. také parlamentní prázdniny českého a Evropského parlamentu, v kultuře divadelní prázdniny). V novinách se místo seriózních a významných zpráv objevují senzační zprávy (o lidožravých žralocích na Jadranu, pumě v Jeseníkách apod), některá média dávají větší prostor zprávám ze života celebrit. Například v červenci 2013 byly významnou zprávou tohoto typu peripetie osobního života Ivety Bartošové (vztah se Zdeňkem Macurou a Josefem Rychtářem), jimž se věnovala mj. i hlavní zpravodajská relace televize Nova \"Televizní noviny\". \nToto období je zároveň obdobím sběru okurek. Termín se objevil v Německu na konci 18. století.\n\n"}
{"id": "297451", "url": "https://cs.wikipedia.org/wiki?curid=297451", "title": "Chung-cchun", "text": "Chung-cchun\n\nChung-cchun je vesnice v čínské provincii An-chuej, která byla založena v roce 1131. V současnosti se v ní nachází asi 150 dobře zachovalých usedlostí z doby dynastií Ming (1368–1644) a Čching (1644–1911), které jsou vyhledávanou turistickou atrakcí. \n\nPro svou historickou hodnotu byla vesnice Chung-cchun spolu s obcí Si-ti přiřazena ke světovému dědictví UNESCO.\n\nPůdorys vesnice včetně říček a vodních ploch je přirovnáván k buvolovi. Kolorit dokreslují důmyslně rozmístěné zavlažovací kanály. \n\nMezi významné památky patří\" residence Čchen-č′\", kterou nechal postavit bohatý obchodník v době dynastie Čching. Rozkládá se na ploše asi 2000 m². Obdivuhodné je především obrovské množství precizních dřevořezeb s tradičními čínskými náměty.\n"}
{"id": "297452", "url": "https://cs.wikipedia.org/wiki?curid=297452", "title": "Ciara", "text": "Ciara\n\nCiara Princess Harris (* 25. října 1985 Austin, Texas), spíše známá jako Ciara, je americká r&b zpěvačka, textařka, tanečnice a také herečka. Roku 2003 získala smlouvu u LaFace Records, kde poté vydala čtyři alba, jichž se celosvětově prodalo přes sedm milionů kusů. V roce 2006 obdržela svou prozatím jedinou cenu Grammy za spolupráci na písni Missy Elliott \"Lose Control\". Její nejúspěšnější písní je skladba \"Goodies\" (ft. Petey Pablo), z jejího debutového alba \"Goodies\".\n\nNarodila se v městě Austin, stát Texas v roce 1985. Její otec Carlton Harris byl profesionálním vojákem, a tak se rodina stěhovala ze základny na základnu a Ciara tím vyrůstala v Německu a na různých lokalitách v USA. Později se rodina usadila ve městě Atlanta, stát Georgia. V dětství obdivovala zpěváka Michaela Jacksona, zpěvačku Janet Jackson a skupinu Destiny's Child.\n\nV sedmnácti letech se dvěma kamarádkami založila skupinu \"Hearsay\". Ovšem od počátku ve skupině panovaly neshody o směřování tvorby. Ciara se poté věnovala psaní textů. První větší úspěch zaznamenala s textem pro píseň \"Got Me Waiting\", který využila tehdy debutující zpěvačka Fantasia Barrino. V té době si jí všiml producent Jazze Pha, jenž s ní nahrál čtyři demo písně, které se později objevily na jejím debutovém albu.\n\nV roce 2003 odmaturovala na škole Riverdale High School. Ve stejné době získala smlouvu u LaFace Records. Později téhož roku začala pracovat na svém debutovém albu.\n\nV září 2004 bylo album \"Goodies\" hotové. K propagaci alba využívala přívlastek \"Princess nebo First Lady of Crunk&B\". Produkci alba zajistili Jazze Pha, Lil Jon, R. Kelly nebo Bangladesh. Album debutovalo na třetí pozici žebříčku Billboard 200 se 125 000 prodanými kusy v první týden prodeje v USA. V žebříčku se album udrželo neuvěřitelných 71 týdnů a celkem se jej v USA prodalo okolo 2,7 milionu kusů. Také získalo certifikaci 3x platinové album. Certifikaci platinové album získala také v Kanadě. Vedoucím singlem z alba byla stejně pojmenovaná píseň, na které hostuje Petey Pablo. Ta se umístila na první příčce žebříčku Billboard Hot 100, Hot R&B/Hip-Hop Songs a UK Singles Chart. Dalšími velmi úspěšnými singly z alba jsou písně \"1,2 Step\" (ft. Missy Elliott) a \"Oh\" (ft. Ludacris), které se obě umístily na druhé příčce žebříčku Billboard Hot 100. Album ji přineslo i čtyři nominace na cenu Grammy.\n\nRoku 2005 vydala CD/DVD \"Goodies: The Videos & More\", které obsahovalo remixy jejích hitů, dvě nové písně, videoklipy a dokument. Tento počin také získal platinovou certifikaci od společnosti RIAA. Také vysoutpila na turné zpěvačky Gwen Stefani \"Harajuku Lovers Tour 2005\".\n\nProsinec 2006 byl ve znamení jejího druhého studiového alba \"\". Producenty alba byli znovu Jazze Pha a Lil Jon, ale přidala se i nová jména jako Polow da Don, Darkchild, Will.i.am nebo The Neptunes. Album se stalo jejím prvním, které debutovalo na prvním místě žebříčku Billboard 200 s 338 000 prodanými kusy v první týden prodeje v USA. Po pěti týdnech prodeje se album stalo platinovým. Celkem se ho prodalo okolo 1,3 milionů kusů v USA, celosvětově přes dva miliony. Prvním mezinárodním singlem byla píseň \"Get Up\" (ft. Chamillionaire), která byla použita i pro soundtrack k filmu \"Step Up\" (\"Let's Dance\"). Ta se umístila na sedmé příčce žebříčku Billboard Hot 100. Prvním USA singlem byla píseň \"Promise\", která se umístila na 11. příčce žebříčku Billboard Hot 100, ovšem získala certifikaci platinový singl. Druhý mezinárodní singl byla píseň \"Like a Boy\", která obsadila světové Top 20. Posledním singlem byla píseň \"Can't Leave 'em Alone\" (ft. 50 Cent), která se umístila na 40. příčce.\n\nV říjnu 2006 pak odstartovala své klubové promotour nazvané \"The Evolution Tour\", při kterém zahrála v sedmnácti klubech po celých Spojených státech amerických. Roku 2007 s rapperem T.I. vyjela na turné \"Screamfest '07\". S Chrisem Brownem a Akonem vystoupila na \"Good Girl Gone Bad Tour\" zpěvačky Rihanny na koncertu ve Spojeném království. Objevila se i na tour 50 Centa, kdy s ním vystoupila i v České republice.\n\nRoku 2006 také debutovala jako herečka ve filmu \"All You've Got\", který pochází z produkce MTV Films. Také se stala tváří módní značky \"Rocawear\", kterou založil rapper Jay-Z.\n\nMagazín Billboard ji v roce 2008 vyhlásil \"ženou roku\". Téhož roku nahrála píseň \"Click Flash\", která se objevila na soundtracku k filmu Sex ve městě. Ačkoliv její třetí studiové album bylo plánované na rok 2008, bylo vydáno až o rok později. \"Fantasy Ride\" šlo do prodeje v květnu 2009, když debutovalo na třetím místě žebříčku Billboard 200 s 81 000 prodanými kusy v první týden prodeje v USA. Celkem se alba v USA prodalo okolo 200 000 kusů. Na albu se podílelo nové producentské složení, například Tricky Stewart, The-Dream, Danja, ale i Polow da Don. K albu byl vydán promo singl \"Go Girl\" (ft. T-Pain), který se umístil na 78. příčce žebříčku Billboard Hot 100 a později byl vydán pouze na japonské verzi alba. Prvním oficiálním singlem alba se stala píseň \"Never Ever\" (ft. Young Jeezy), která se však vyšplhala pouze na 66. příčku. Mnohem více úspěšnější byl singl \"Love Sex Magic\" (ft. Justin Timberlake), který se vyšplhal na 10. příčku žebříčku Billboard Hot 100 a zaznamenal i mezinárodní úspěch.\n\nV roce 2009 započala nové turné s rapperem Jay-Z, nazvané \"Jay-Z & Ciara Live Tour\". Také několikrát vystoupila s Britney Spears na jejím tour \"\" v Londýně. Ve stejné době spolupracovala na albech rappera Nellyho a zpěváka Enriqua Iglesiase. Také podepsala multi-milionovou smlouvu s newyorskou modelovou agenturou \"Wilhelmina Models\".\n\nV únoru 2010 hostovala s Pitbullem na remixu písně rappera Ludacrise \"How Low\". V prosinci téhož roku vydala své čtvrté studiové album \"Basic Instinct\". Album, za jehož produkcí stáli především Tricky Stewart a The-Dream, debutovalo na 44. pozici žebříčku Billboard 200 s pouze 37 000 prodanými kusy v první týden prodeje v USA. Jediným úspěšnějším singlem byla píseň \"Ride\" (ft. Ludacris), která se umístila na 42. příčce žebříčku Billboard Hot 100, ale zaznamenala výborný úspěch v americké R&B hitparádě.\n\nRoku 2010 vystupovala na australském \"Summerbeatz\", kde mimo ní vystupovali i Akon, Flo Rida, Ja Rule a Travie McCoy. Také se stala jednou z tváří kampaně Adidas Originals.\n\nV roce 2011 byla pro neúspěch alba propuštěna z Jive Records. Momentálně natáčí svůj druhý film \"Mama, I Want to Sing!\".\n\n"}
{"id": "297453", "url": "https://cs.wikipedia.org/wiki?curid=297453", "title": "Societas eruditorum incognitorum in terris Austriacis", "text": "Societas eruditorum incognitorum in terris Austriacis\n\nSocietas eruditorum incognitorum in terris Austriacis ( ) byla učená společnost založená v Olomouci roku 1746 a rozpuštěná roku 1751 (podle alternativního zdroje 1758), první společnost toho druhu na území ovládaném rakouskými Habsburky. Iniciativa k jejímu založení vyšla od cestovatele a literáta barona Josefa Petrasche. Časopis této společnosti, nazvaný \"Monatliche Auszüge alt- und neuer gelehrter Sachen\" („Měsíční výtahy starších a novějších učeností“), byl prvním vědeckým časopisem na území Habsburské monarchie.\n\nKdyž se Habsburkové zmocnili českého trůnu v roce 1526, tak bylo až 90 % obyvatel českých zemí protestantského vyznání. Olomouc, jakožto sídlo biskupa, se stala centrem protireformačního úsilí. Jezuité zde v roce 1566 založili akademii, která byla v roce 1573 povýšena na univerzitu. Při univerzitě byl v roce 1578 ustaven zvláštní papežský seminář \"Collegium Nordicum\". Zpočátku jezuité soupeřili se školami Jednoty bratrské, po třicetileté válce však získali naprostý monopol ve vzdělávání. Ten byl však záhy nabourán, když se moravská šlechta snažila rozšířit vyučování na univerzitě i mimo oblasti filosofie a teologie. V roce 1679 byla na univerzitě ustavena sekulární právnická profesura, a v roce 1725 byla ustavena Stavovská akademie, obě čelící velmi silné jezuitské reakci.\n\nZřejmě to byla právě ona silná jezuitská reakce, která vedla k tomu, že v roce 1746 pak absolvent Fakulty filosofie Olomoucké univerzity Joseph Leopold von Petrasch získal svolení císařovny Marie Terezie k založení učené společnosti.\n\nPetraschovi se podařilo získat pro společnost mnoho významných osobností Střední Evropy. Byli mezi nimi příslušníci šlechty, státní úředníci (například Theodor Anton Taulow von Rosenthal a Johann Chr. von Jordan) i kněžští historikové (benediktini Oliver Legipont, Magnoald Ziegelbauer a Hieronymus Pez) a církevní osobnosti (olomoucký kanovník František Řehoř Giannini aj.). Dále měla společnost také množství dopisujících členů, mezi nimi německého kritika, dramatika a reformátora německého jazyka Johanna Christopha Gottscheda, slovenského zakladatele moderní uherské vlastivědy Mateje Bela, vedoucí italské vzdělance jako Ludovico Antonio Muratori a Angelo Maria Quirini, ale také Čecha Josefa Bonaventuru Pitera.\n\nČlenové byli označováni za anonymní s cílem vyhnout se represím ze strany cenzurních úřadů.\n\nSpolečnost vydávala první vědecký časopis na území Habsburské monarchie – \"Monatliche Auszüge alt- und neuer gelehrter Sachen\" – jehož každé vydání mělo přibližně 80 stran. Byl k dostání v Olomouci, Brně, Praze a Vídni, ale také u knihkupců v Norimberku, Vratislavi, Lipsku či Budyšíně.\n\nSpolečnost (stejně jako časopis) se zaměřovala na reformu a propagaci německého jazyka a na šíření osvícenských myšlenek. Propagovala různé proudy, mezi nimiž měly dva zvláštní význam: filosofický racionalismus Christiana Wolffa, tedy praktický přístup k filosofii, jenž byl na Moravě kombinován s katolickým reformismem L. A. Muratoriho; a také škola kritické historiografie vycházející z Jeana Mabillona.\n\nNěmeckojazyčným zaměřením se společnost nevymezovala ani tak proti češtině, jako spíše proti užívání latiny jakožto lingvy franky a také proti galské mánii tehdejší vysoké německé společnosti.\n\nSpolečnost sice získala císařské zmocnění, avšak silná reakce v jezuity ovládaném městě, problémy s vídeňskými cenzory, stejně jako neshody uvnitř Společnosti, vedly k jejímu brzkému zániku. I přesto však Společnost, a zejména její časopis, znamenala průlom: byla prvním pokusem sjednotit učence, diletanty a šlechtu Habsburské monarchie, a přivést je do kontaktu s pan-evropskou intelektuální komunitou.\n\n\n"}
{"id": "297454", "url": "https://cs.wikipedia.org/wiki?curid=297454", "title": "Císařské hrobky dynastií Ming a Čching", "text": "Císařské hrobky dynastií Ming a Čching\n\nCísařské hrobky dynastií Ming a Čching je řada mnoha hrobek čínských císařů z dob dynastií Ming a Čching. Tyto hrobky jsou důležitou součástí čínské historie a kultury, pročež byla řada z nich v roce 2000 zařazena na Seznam světového dědictví UNESCO. V roce 2003 pak došlo k prvnímu a roku 2004 ke druhému rozšíření o dalších několik hrobek. Hrobky se nacházejí v několika čínských provinciích, u Pekingu, v Liao-ning a Ťiang-su.\n\nMezi císařské hrobky dynastií Ming a Čching byly roku 2000 zařazeny:\n\nRoku 2003 byla památka rozšířena o hroby císařů a předních osobností mingského období:\n\nRoku 2004 přibyly ještě tři hrobky z počátků dynastie Čching stojící v provincii Liao-ning:\n\n"}
{"id": "297458", "url": "https://cs.wikipedia.org/wiki?curid=297458", "title": "Lung-men", "text": "Lung-men\n\nJeskyně Lung-men /\"Longman Grottoes\"/ se nachází 12 km jižně od města Luo-jang /\"Luoyang\"/, v čínské provincii Che-nan, podél dvou hor: Siang /\"Xiangshan\"/ (na východě) a Lung-men /\"Longmenshan\"/ (směrem na západ). Díky řece Ji /\"Yi\"/, protékající mezi nimi a vytvářející tak přirozenou přístupovou cestu, bývala oblast nazývána Ji Ke /\"Yique\"/, „brána na řece Ji /\"Yi\"/“. Spolu s jeskyněmi Mo-kao a jeskynním komplexem Jün-kang /\"Yungang\"/, jsou jeskyně Lung-men jedny ze tří nejslavnějších starověkých sochařských nalezišť v Číně. Oblast byla zapsána do Seznamu světového dědictví UNESCO v listopadu 2000.\n\nUnikátní soubor náboženských skulptur v Longmenských jeskyních začal vznikat v období mezi dynastií Severní Wej a Tchang, vznikaly po čtyři staletí a to od r. 493 po Kr., kdy se po Ta-tchungu /\"Datangu\"/ stal hlavním městem Luo-jang /\"Luoyang\"/. Rozšiřování lokality náhle zamezily protibuddhistické čistky. Smutný počet bezhlavých soch – důsledek vandalismu a krádeží – navozuje ponurou atmosféru. Ačkoliv jsou jeskyně v Lung-menu v celkem dobrém stavu, i ony trpí poškozením z přirozených příčin, jako je kupříkladu eroze a řáděním vandalů. Nedávný průmyslový rozvoj v oblasti Luo-jangu s sebou nese další rizika – kyselý déšť a výfukové plyny. Nicméně Číňané si uvědomují, že se jejich národní kulturní dědictví octlo v ohrožení, a tak centrální i místní vláda podnikají radikální záchranné kroky. Představitelé rozhodli o vystěhování lidí žijících v oblasti Lung-menu a hodlají přestavět příjezdovou silnicí tak, aby došlo k omezení vibrací a prachu, vířeného motorovými vozidly.\n„V době vlády dynastie Sui /\"Suej\"/ na začátku 7. století n. l. navštívil tehdejší císař Jang-ti jeskyně Lung-men a když zjistil, o jak posvátné místo jde, podivil se, proč tu staří Číňané nepostavili žádnou osadu, žádnou obec. Jeho ministři, ve snaze se mu zalíbit, odpověděli, že se čekalo až na něho. Panovník byl více než potěšen a založil město, které dalo jméno i samotným jeskyním,“ vypráví jednu z legend.\n„Císařovna Wu Ce-tchien, vůbec jediná ženská panovnice v čínské historii, byla pohledem na všechny ty bůžky, sedící i stojící, mnohdy i barevně provedené, tak unesena, že ihned požádala spisovatele, aby o nich napsaly verše. A za ty nejkrásnější slíbila odměnu v podobě zlatem vyšívaného roucha,“ dozvídáme se další ze starých příběhů. A nejlépe se prý hledala slova k popisu jeskyně Wan-fo. „Vidíte tu zpěváky spolu s rozmanitými hudebními nástroji i tanečnice, které se lehce a s půvabem pohybují v rytmu hudby. Celé sochařské dílo vytvořilo velmi živou a radostnou atmosféru,“ dodává průvodce.\n\nČíst si v seznamu jeskyní v Lung-menu je jako listovat Guinnessovou knihou rekordů. Podle Longmen Caves Research Institutu, zde nalezneme 2345 jeskyní a výklenků, které jsou soustředěny na přibližně kilometru dlouhém úseku na pravém břehu řeky Ji /\"Yi\"/. Dále zde nalezneme více než 3600 kamenných desek posetých nápisy nevyčíslitelné hodnoty, jež se vztahují k historii starověké Číny, 43 pagod a přes 100 000 zpodobněnin Buddhy velkých od 2,5 cm do více než 17 m. 30% jeskyní se datuje do období dynastie Severní Wei, 60% do dynastie Tang a zbytek do ostatních období.\nSeverní Wej \"/Wei/\" (386–534 po Kr.)\n\n● jeskyně Guyang\nJe nejstarší jeskyní v Lung-menu. Byla vykopána v letech 495–575 a odkryta jako první. Obsahuje nádherné ukázky umění Západní Wej, Buddhu meditujícího na oltáři s dvěma lvy u nohou, zajímavé sochy, malby a 19 z 20 zdejších nápisů.\n\n● střední Binyangská jeskyně\nJeskyně měří 12 x 11 m a je 9 m vysoká.\n\n● jeskyně Lotosového květu /\"Lian Hua\"/\nTato zachovalá jeskyně byla vyhloubena přibližně v roce 527 a její význam tkví v tom, že vznikla najednou jako celek a nebyla v dalších letech upravována. Název obdržela podle lotosového květu uprostřed klenutého stropu, obklopeného nebeskými nymfami – apsarami.\n\nSui /\"Suej\"/ (581–618 po Kr.)\n\n● jižní Binyangská jeskyně\nMůžeme zde obdivovat několik krásných plastik z roku 641. Postavy vynikají klidným výrazem, a jasně prozrazují pozvolný přechod mezi vážným, strohým uměleckým stylem dynastie Severní Wei a živým naturalismem doby Tang, jak lze vidět ve Fengxiansi.\n\nTang /\"Tchang\"/ (618–907 po Kr.)\n\n● jeskyně Fengxiansi /\"Feng Šian-Si\"/\nJe to nejvelkolepější, největší, na západním břehu ležící jeskyně, postavená mezi lety 672 a 675. Po jejím dokončení byla nad nejvyššími sochami, 17 m vysokým Buddhou s dvěma žáky a dvěma bódhisattvy po stranách, vztyčena střecha. V souladu s tradicí obrovská socha představuje soulad morální integrity, elegance a poklidu. Přízemnější vysvětlení tvrdí, že socha nese podobu císařovny Wu Ce-tchien a z toho důvodu se jí říká „Venuše Východu“.\n\n● jeskyně Deseti tisíc Buddhů /\"Wan-fo\"/\nTato počtem v ní spodobněných Buddhů významná jeskyně je z roku 680 a představuje typickou jeskyni z doby dynastie Tang. Ačkoliv se jí říká „Jeskyně 10 000 Buddhů“, ve skutečnosti je jich na severní a jižní stěně 15 000, zatímco do zadní stěny je vytesáno 54 lotosových květů s bódhisattvou na každém z nich.\n\n● jeskyně Hidden Stream Temple\nDatuje se do 650–683 po Kr.\n\n● severní Binyangská jeskyně\nVšechny tři Binyangské jeskyně se tesaly 24 let a na práci se údajně podílelo 800 lidí. Vznikly mezi lety 500 až 523 na památku císaře Suej Wen-ti a jeho ženy. Hlavní stěnu zdobí pět obrovských buddhistických plastik (nejvyšší 8 m) – po stranách ústřední postavy Šákjamuniho spatříte čtyři bódhisattvy v asketickém a poměrně formálním stylu období dynastie Severní Wei. Spolu se sochami na bočních stěnách symbolizují tato tři seskupení Buddhu minulosti, současnosti a budoucnosti. Kdysi zde nechyběly také dva rozměrné reliéfy císaře a císařovny uctívajících Buddhu, avšak v 30. letech minulého století byly uloupeny a dnes o ně pečují muzea v USA.\n\nOblast Lung-men je pro veřejnost otevřena. Ačkoliv do jeskyní nelze vstoupit, většinu uměleckého díla je z vnějšku možné vidět. Standardní lístky stojí 120 čínských jüanů. Za polovinu ceny (60 jüanů) jsou lístky k dispozici pro řádné čínské studenty, zahraniční studenti nemusí k obdržení slevy užívat studentské karty. Lidé staří mezi 60 a 69 lety (z Číny, Tchaj-wanu, Hongkongu a Macaa) platí také poloviční cenu. Pro děti pod 1,4 metru a pro postarší návštěvníky věku 70 a víc (z Číny, Tchaj-wanu, Hongkongu a Macaa) je vstup volný.\n\n\n\n"}
{"id": "297460", "url": "https://cs.wikipedia.org/wiki?curid=297460", "title": "Nomen oblitum", "text": "Nomen oblitum\n\nNomen oblitum (plurál \"nomina oblita\", z lat., \"zapomenuté jméno\") je termín který v taxonomii znamená jméno, které se nepoužívalo déle než 50 let pro druh popsaný později pod jiným jménem.\n\nNejznámějším příkladem je zřejmě jméno \"Scrotum humanum\" (šourek lidský), pod nímž byl původně popsán teropodní dinosaurus rodu \"Megalosaurus\".\n\n\nVýkladový slovník termínů z taxonomie\n"}
{"id": "297462", "url": "https://cs.wikipedia.org/wiki?curid=297462", "title": "Isabela Aragonská", "text": "Isabela Aragonská\n\nNositelky jména Isabela Aragonská:\n"}
{"id": "297463", "url": "https://cs.wikipedia.org/wiki?curid=297463", "title": "Fojtovice (Krupka)", "text": "Fojtovice (Krupka)\n\nFojtovice () je ves (administrativní část města Krupky), která se nachází při hranicích se SRN necelých 9 km severně od Teplic a 4 km severně od Krupky na hřebeni Krušných hor, v nadmořské výšce 710 až 730 metrů. První písemná zmínka o vsi se datuje k roku 1446. Při sčítání lidu roku 2011 měly Fojtovice ve 14 domech 55 obyvatel. Zhruba kilometr jižně od vsi se na hranici katastrů Fojtovic a Horní Krupky, další z místních částí města, zvedá návrší Komáří hůrka (807 m) s vyhlídkovou restaurací a horní stanicí sedačkové lanovky z Bohosudova.\n\n\n"}
{"id": "297465", "url": "https://cs.wikipedia.org/wiki?curid=297465", "title": "Goodies", "text": "Goodies\n\nGoodies je debutové album americké r&b zpěvačky Ciary. Ve Spojených státech vyšlo 28. září 2004 pod značkou \"LaFace Records\" a \"Jive Records\". Mezinárodně album vyšlo až v první čtvrtině roku 2005. Album se nese ve stylu r&b, popu, dance-popu, crunk&b a hip.hopu.\nPod album Goodies se zapsala řada lidí hudebního průmyslu. Producentsky se ho ujali Lil' Jon, Jazze Pha, R. Kelly, Dre & Vidal, Bangladesh, Flash Technology, French, Adonis Shropshire, Jasper Da Fatso.\n\nPilotní singl Goodies dobyl\" Billboard HOT 100\". Ani druhý a třetí singl Oh a 1,2 Step nebyl o nic horší. Umístily se v první pětce americké hitparády . No singl čtvrtý And I se nesl v jiném stylu. Byla to balada, která moc Američany nezaujala v \"Billboard HOT 100\" dosáhl nejvyšší pozice 96.\n\nV létě 2005 Ciara vydala DVD s hudebními klipy, dokumenty a interview týkající se debutového alba pod názvem \"Goodies: The Videos & More.\"\n\nCiara získala nominaci na Grammy Awards v kategorii \"Nováček roku\", zatímco skladba 1,2 Step byla nominována na \"Nejlepší rap/sung\" spolupráce. Cenu ale nezískala, protože spoluprací roku byla skladba Numb/Encore od Linkin Park a Jay-Z a Nováčkem roku byl John Legend.\n\n\n\n Contains a sample from \"Love Ballad,\" written by Skip Scarborough, as performed by L.T.D.\n"}
{"id": "297467", "url": "https://cs.wikipedia.org/wiki?curid=297467", "title": "Lyska černá", "text": "Lyska černá\n\nLyska černá (\"Fulica atra\", syn. \"Fulica prior\") je středně velký plovavý pták široce rozšířený na velkém území Eurasie, v Indonésii, Austrálii a severní Africe (viz mapka níže).\n\n\nLyska černá má robustní tělo celé porostlé lesklým černým peřím. Odlišné barvy je pouze bílý zašpičatělý zobák a čelní štítek, červené oči a šedé končetiny, na kterých nemá plovací blány, ale pouze kožní lemy. Mezi pohlavími je slabě vyvinut sexuální dimorfismus. Samec má o něco větší čelní štítek než samice, zbarvením se od sebe neliší. Mladí ptáci jsou barvitější, postrádají čelní štítek a mají bíle zbarvenou přední část hrdla. Čelní štítek bývá navíc o něco větší na jaře než na podzim. Při plavání lyska navíc kývá hlavou střídavě dopředu a dozadu a před potopením provádí jakousi „šipku“.\n\nLyska černá je typickým obyvatelem stojatých vod všeho druhu, v městech ji můžeme spatřit především v zimě, kdy se stěhuje na parková jezírka. Je částečně tažná. Část evropské a asijské populace se stěhuje na jih a západ a opouští již zamrzlé vody.\n\nPotravu vyhledává především ve vodě a tvoří ji různé druhy vodních rostlin, malí vodní živočichové nebo případě části rostlin rostoucích na břehu. Pokud je vyplašena, s cákáním se nejprve rozbíhá po vodě a mohutně plácá křídly. To může navodit dojem, že nejde o dobrého letce, ale opak je pravdou a nejčastěji se prokazuje při jejich mnohdy dlouhých migracích.\n\nLyska černá patří mezi poměrně hlučné ptáky s bohatou škálou zvuků. Nejvíce se ozývá při hnízdění nebo vyplašení, přičemž se samice ozývá chraptivým „kev“ a samec ostrým „pix“ nebo „psssi“.\n\nBěhem období rozmnožování se u samců lysky černé projevuje neobvyklá agrese a masivní bránění svého teritoria, které trvá až do konce hnízdění. Ostrůvkovité a kopcovité hnízdo si staví z vodních rostlin, větviček a rákosu a je vždy umístěné v těsné blízkosti s vodou. Mnohdy buduje ještě jedno hnízdo určené k přespání nebo odpočinku dospělých ptáků. Hnízdí od dubna do května a klade 6 až 15 bíločerných vajec. Mláďata se líhnou po 22 dnech a jsou krmena oběma rodiči. Při nedostatku potravy se však u dospělců objevuje neobvyklá agrese v podobě silného klování, které se může vychýlit až k usmrcení několika mláďat. Jedná se o poměrně dlouhověký druh, který se může dožít i více jak 15 let.\n\nV České republice se jedná o běžný druh vyskytující se na 76–80 % území. Počet hnízdících párů se odhaduje na 20–40 tisíc (v roce 1989 to bylo 30–60 tisíc). Je též předmětem \"Dohody o ochraně africko-euroasijských stěhovavých vodních ptáků (AEWA)\".\n\nU lysky černé jsou rozeznávány 4 poddruhy:\n\n\n"}
{"id": "297469", "url": "https://cs.wikipedia.org/wiki?curid=297469", "title": "Rjukan", "text": "Rjukan\n\nRjukan je město v Norsku, administrativní centrum obce Tinn, ležící v kraji Vestfold og Telemark. Nachází se v údolí Vestfjorddalen mezi jezery Møsvatn a Tinnsjå na jihovýchodním okraji náhorní plošiny Hardangervidda.\n\nPojmenováno bylo podle vodopádu Rjukanfossen („\"Kouřící vodopád\"“) ležícího západně od města. Status samostatného města obdrželo Rjukan v roce 1996. V současné době má přibližně 3500 obyvatel. \n\nNa začátku 20. století zde firma Norsk Hydro zbudovala tehdy nejvýkonnější vodní elektrárnu, která elektřinou zásobovala továrnu na výrobu umělých hnojiv (princip výroby spočíval v zachycování dusíku ze vzduchu). Ve třicátých letech byl proces upraven a elektrárna Vemork se stala první továrnou na těžkou vodu, která byla potřeba pro stavbu jaderného reaktoru a vývin jaderné bomby. Po obsazení Norska nacistickým Německem během druhé světové války se továrna stala cílem spojenecké operace Telemark.\n\nOd roku 2015 je Rjukan společně s nedalekým městem Notodden a celým údolím (hydroelektrárna včetně přívodních potrubí, rozvody elektrické energie, železniční trať, továrny, obce – vše vystavěno v 1. polovině 20. století) zapsán na seznamu světového kulturního dědictví UNESCO.\n\n"}
{"id": "297471", "url": "https://cs.wikipedia.org/wiki?curid=297471", "title": "Čching-čcheng", "text": "Čching-čcheng\n\nČching-čcheng je pohoří v čínské provincii S’-čchuan. Podle taoistické tradice zde působil Žlutý císař, legendární čínský panovník. Nachází se zde okolo 36 menších vrcholů a mnoho chrámů.\n\nCelé pohoří bylo v roce 2000 zařazeno na Seznam světového dědictví UNESCO.\n"}
{"id": "297473", "url": "https://cs.wikipedia.org/wiki?curid=297473", "title": "Tuťiangjenský zavlažovací systém", "text": "Tuťiangjenský zavlažovací systém\n\nTuťiangjenský zavlažovací systém je rozsáhlý systém zavlažování, který se nachází v čínské provincii S’-čchuan. Jeho počátky sahají až do 3. století př. n. l. Systém je dodnes funkční a a tvoří jednu z důležitých ukázek starobylé čínské vynalézavosti a vyspělosti. \n\nZavlažovací systém byl společně s pohořím Čching-čcheng roku 2000 zařazen na Seznam světového dědictví UNESCO.\n"}
{"id": "297478", "url": "https://cs.wikipedia.org/wiki?curid=297478", "title": "Jün-kang", "text": "Jün-kang\n\nJün-kang je jeskynní komplex, které se nachází v čínské provincii Šan-si, přesněji v prefektuře Ta-tchung. Jsou unikátní ukázkou skalní architektury a spolu s jeskyněmi Mo-kao a Lung-menskými jeskyněmi tvoří asi nejvýznamnější památky čínské jeskynní architektury. V mnoho desítkách jeskyní se nachází stovky maleb a soch, převážně inspirovaných buddhismem.\n\nRoku 2001 se jeskyně staly součástí Seznam světového dědictví UNESCO.\n"}
{"id": "297481", "url": "https://cs.wikipedia.org/wiki?curid=297481", "title": "Pomník Zákřovský Žalov", "text": "Pomník Zákřovský Žalov\n\nPomník Zákřovský Žalov je památník tragédie z konce druhé světové války zřízený 31. října 1949 v lese u Kyjanice nedaleko Velkého Újezda (okr. Olomouc) na počest 19 upáleným obyvatelům obce Zákřov za údajnou podporu partyzánů. Památník ztvárňuje ženu zoufající nad osudem obětí této tragédie. Ty připomíná i devatenáct lip vysázených v půlkruhu za památníkem a nápis na památníku: „\"My dali život – vy dejte lásku!\"“. Autory památníku jsou profesor Univerzity Palackého Vladimír Navrátil a architekt Lubomír Šlapeta.\n"}
{"id": "297482", "url": "https://cs.wikipedia.org/wiki?curid=297482", "title": "Hák", "text": "Hák\n\nHák může být:\n\n\n\n\n\n"}
{"id": "297485", "url": "https://cs.wikipedia.org/wiki?curid=297485", "title": "Žaludeční šťáva", "text": "Žaludeční šťáva\n\nŽaludeční šťáva je bezbarvá tělní tekutina s pH 1–2, produkovaná žlázkami v žaludeční sliznici. Hlavními součástmi jsou kyselina chlorovodíková, pepsin a mucin. \n\n"}
{"id": "297486", "url": "https://cs.wikipedia.org/wiki?curid=297486", "title": "Ikarus 412", "text": "Ikarus 412\n\nIkarus 412 je model maďarského městského standardního nízkopodlažního autobusu, který byl vyráběn společností Ikarus v letech 1995 až 2003.\n\nIkarus 412 je standardní nízkopodlažní autobus, vycházející z řady 400. Model 412 je dvounápravový autobus se samonosnou karoserií. Zadní náprava je hnací, motor a převodovka se nachází v motorové věži v zadní části vozu. Kabina řidiče je uzavřená.\n\nPrvní prototyp Ikarusu 412 byl vyroben v roce 1995 a následně byla zahájena sériová výroba, přičemž v roce 1998 byla celá vývojová řada 400 modernizována. V roce 1998 ovládl firmu Ikarus holding Irisbus, který se v roce 2003 rozhodl nabízet pouze holdingové autobusy Irisbus Citybus, což mělo za následek neúspěch ve výběrovém řízení na 100 nových autobusů do budapešťského dopravního podniku Budapesti Közlekedési. Kvůli tomu byl uzavřen celý výrobní závod a firma se dále soustředila jen na výrobu náhradních dílů. V roce 2006 byl ale výrobní závod odkoupen maďarským podnikatelem, který má v budoucnu v plánu obnovit výrobu Ikarusů řad 200 a 400, čímž se teoreticky mohou opět vyrobit i nové autobusy Ikarus 412.\n\nIkarusy 412 byly ve své době relativně rozšířené autobusy. V České republice je bylo možné nalézt v Děčíně, Karlových Varech a v Táboře (zde v roce 2016 dojezdil poslední vůz tohoto typu v ČR). Rozšířené jsou samozřejmě v Maďarsku, v zemích východní Evropy, v Pobaltí a byly exportovány například i do Číny. Od vozu byl odvozen trolejbus Ikarus 412 T, který jezdí například v Budapešti.\n\n\n"}
{"id": "297487", "url": "https://cs.wikipedia.org/wiki?curid=297487", "title": "Jihočínská krasová oblast", "text": "Jihočínská krasová oblast\n\nJihočínská krasová oblast se rozprostírá hned ve třech čínských provinciích - Jün-nan, Kuej-čou a Kuang-si. Plocha celé oblasti zabírá okolo půl miliónu km². Oblast je velmi ceněna pro své přírodní bohatství a od roku 2007 je součástí Seznam světového přírodního dědictví UNESCO. V roce 2014 bylo území chráněné UNESCEM rozšířeno na celkovou rozlohu 176 228 ha.\n"}
{"id": "297488", "url": "https://cs.wikipedia.org/wiki?curid=297488", "title": "Kupa galaxií v Panně", "text": "Kupa galaxií v Panně\n\nKupa galaxií v Panně (také Kupa Virgo, Kupa v Panně I nebo Říše galaxií) obsahuje okolo 1300 známých galaxií. Odhaduje se, že celkový počet by mohl dosahovat až 2000 galaxií. Kupa tvoří jádro Místní nadkupy galaxií, kam patří i Mléčná dráha.\n\nTento rozlehlý systém se nachází ve vzdálenosti 60 milionů světelných let. Její vzdálenost byla určena pomocí cefeid v galaxii Messier 100. Tato kupa zasahuje částečně i do souhvězdí Vlasů Bereniky. Několik desítek galaxií se dá zachytit dalekohledem o průměru alespoň 15 cm. Charles Messier do svého katalogu zařadil 16 nejjasnějších: Messier 49, Messier 58, Messier 59, Messier 60, Messier 61, Messier 84, Messier 85, Messier 86, Messier 87, Messier 88, Messier 89, Messier 90, Messier 91, Messier 98, Messier 99 a Messier 100. Messier je nazval kupa mlhovin, neboť nepoznal jejich pravou podstatu.\n\nAsi 75 % galaxií je spirálních, ostatní jsou eliptické a jen malá část je nepravidelných. Spirální galaxie tvoří okraj kupy, eliptické jsou soustředěny ve středu. Kupa tvoří jádro Místní nadkupy galaxií a svojí gravitací působí na všechny galaktické kupy, které do Místní nadkupy patří. Ačkoliv je Místní skupina galaxií přitahována ke Kupě v Panně, v důsledku rozpínání vesmíru se od ní vzdaluje rychlostí asi 950 km/s. Díky tomu se některé galaxie z Kupy v Panně přibližují k Místní skupině. Například galaxie IC 3258 se podle spektra přibližuje rychlostí 520 km/s. Naproti tomu se jiné galaxie z Kupy vzdalují. Třeba NGC 4388, která se vzdaluje rychlostí 2535 km/s. Mezi galaxiemi v Kupě se nachází žhavá plazma s teplotou několik desítek milionů stupňů a má větší hmotnost než všechny galaxie v Kupě dohromady.\n\nZhruba 30 galaxií v kupě má zdánlivou hvězdnou velikost 10,5 nebo jasnější.\n\n"}
{"id": "297490", "url": "https://cs.wikipedia.org/wiki?curid=297490", "title": "Chick Corea", "text": "Chick Corea\n\nArmando Anthony \"Chick\" Corea (* 12. června 1941, Chelsea, Massachusetts) je americký jazzový pianista a skladatel, několikanásobný držitel hudební ceny Grammy. Nejvíce se proslavil v sedmdesátých letech, kdy byl jedním z předních\njazzrockových pianistů. Společně s Milesem Davisem také hraje na legendární jazzrockové desce \"Bitches Brew\". V sedmdesátých letech také založil skupinu Return to Forever. V osmdesátých a devadesátých letech se účastnil celé řady nahrávacích a koncertních sessions, při kterých pomáhal rozvíjet mnoho různých hudebních stylů. Chick Corea je také známý propagátor scientologie.\n\nChick Corea je zmíněn v písni Jaromíra Nohavici \"Mikymauz\" (\"Mikymauzoleum\", 1993).\n\n"}
{"id": "297491", "url": "https://cs.wikipedia.org/wiki?curid=297491", "title": "Josef Moucha", "text": "Josef Moucha\n\nJosef Moucha (* 22. srpna 1956, Hradec Králové) je český fotograf, teoretik fotografie, novinář, spisovatel a pedagog.\n\nVystudoval filmovou žurnalistiku a periodický tisk na Fakultě žurnalistiky Univerzity Karlovy v Praze (absolvoval 1980). Během studií začal vystavovat vlastní fotografie a publikovat články o fotografii. Vyšla mu alba \"Válka za studena\". \"Fotografie ze základní vojenské služby v Československé lidové armádě / Serving It Cold: Photographs from Basic Training in the Czechoslovak People’s Army\" (předmluva Vladimíra Birguse; Praha, KANT, 2017) a \"Doličné okamžiky\" \"/\" \"Incriminating Moments\" (text Tomáše Hlivy; Brno, Mushroom on the Walk, 2018).\n\nV roce 1991 spoluzakládal galerii Pražský dům fotografie. Byl redaktorem Revue Fotografie (1990–1995) a členem redakčních rad pololetníků Fotograf (2002–2007) a Imago (1995–2010). V současnosti působí na Institutu tvůrčí fotografie Slezské univerzity v Opavě.\n\nPíše do časopisu FOTO i dalších periodik. Knižně publikoval s kolektivem autorů titul \"Alternativní kultura – Příběh české společnosti 1945–1989\" (2001), přispěl do katalogu \"Fotogenie identity – Paměť české fotografie\" (2006) a do monografie \"Koudelka Návraty\" (2018), texty doprovodil svazek \"Pražský dům fotografie, 25 let\" (2016). Samostatně vydal eseje o historii fotografie a technických obrazech \"Zážitek arény\" (2004), novelu \"Mimochodem\" (2004) a eseje o umění a klasicitě \"Obrazy z dějin fotografie české\" (2011). Je autorem monografií o snímcích secesního malíře Alfonse Muchy (2005), o portrétech Františka Drtikola (2007), o privatissimech Josefa Sudka (2008), o fotografické tvorbě Evy Fukové (2007) a o celoživotní práci dokumentaristů Milana Pitlacha (2001), Jana Lukase (2003) a Jiřího Hankeho (2008). Sestavil knihy \"Jaroslav Rössler : Abstraktní fotografie 1923–1978\" (2005), \"Antologie české fotografie ze sbírky skupiny PPF\" (2013) a \"\" (2013). Předmluvami opatřil publikace \"Vladimír Židlický\" (2015), \"Ladislav Drezdowicz\" (2016), \"Zlom epochy Praha 1989\" Blanky Lamrové (2016), \"TranSpiRituals\" Vojtěcha Vlka (2016), \"Město za řekou\" Alfreda Stieglitze (2018), \"Absolutní fotograf Jaroslav Rössler\" (2018) nebo \"400 ASA: Fotografie.\" \"Karel Cudlín, Jan Dobrovský, Alžběta Jungrová, Antonín Kratochvíl, Jan Mihaliček, Tomki Němec, Martin Wágner\" (2019).\n\n\n\n\n"}
{"id": "297494", "url": "https://cs.wikipedia.org/wiki?curid=297494", "title": "Hlavní města a hrobky starověkého království Kogurjo", "text": "Hlavní města a hrobky starověkého království Kogurjo\n\nHlavní města a hrobky antického království Kogurjo je název jedné z památek světového dědictví, která byla k němu přiřazena pod identifikačním číslem 1135 v roce 2004. Tyto památky splňují celých pět z šesti kritérií určených pro kulturní památky světového dědictví, přičemž pro zařazení na seznam stačí jedna. Jak už název napovídá, hrobky a archeologické pozůstatky těchto měst pochází z dob království Kogurjo, které existovalo v Číně zhruba od počátku letopočtu po konec starověku.\n"}
{"id": "297495", "url": "https://cs.wikipedia.org/wiki?curid=297495", "title": "Lotus Word Pro", "text": "Lotus Word Pro\n\nLotus WordPro je textový procesor dodávaný původně firmou Lotus Software, která byla začleněna do IBM. Tento procesor existuje pro operační systému Microsoft Windows a IBM OS/2. Word Pro je také součástí kancelářském balíku Lotus SmartSuite\n\nLotus WordPro je následovníkem textového procesoru \"Ami Pro\", který původně dodávala firma Samna. Word Pro byl zásadně přepracován a měl i svůj vlastní, od Ami Pro rozlišný, formát dokumentů. Předchůdce Ami Pro, textový procesor Ami, byl vydán v roce 1988 a byl prvním plně funkčním textovým procesorem pro operační systém Microsoft Windows. Tak předešel i Microsoft Word který byl vydán v roce 1989. \n\nLotus získal Ami Pro pro vytvoření kancelářského balíku aplikací akvizicí firmy Samna v roce 1990. Lotus rozvíjet Ami Pro až do verze 3.1. Všechny verze Ami Pro byly 16bitové. S Ami Pro byl dodáván Adobe Type Manager pro Windows, protože v té době ještě neměla Windows zavedenu podporu TrueType fontů.\n\nV roce 1994 byla Joemu Guthridgeovi, který vedl vývojový tým, udělena cena Windows Pioneer jako uznání jejich příspěvku pro systém Microsoft Windows.\n\n"}
{"id": "297496", "url": "https://cs.wikipedia.org/wiki?curid=297496", "title": "CJ", "text": "CJ\n\nSpojení písmen C a J může mít různé významy:\n"}
{"id": "297497", "url": "https://cs.wikipedia.org/wiki?curid=297497", "title": "Jin-sü", "text": "Jin-sü\n\nJin Sü je archeologická lokalita v čínské provincii Che-nan, kde se nachází pozůstatky posledního hlavního města dynastie Šang (1766 př. n. l. - 1050 př. n. l.). Zdejší město bylo znovuobjeveno až na samém konci 19. století a dnes je jednou z nejstarších čínských archeologických lokalit. \n\nOd roku 2006 je součástí Seznam světového dědictví UNESCO.\n"}
{"id": "297500", "url": "https://cs.wikipedia.org/wiki?curid=297500", "title": "Vivian Stanshall", "text": "Vivian Stanshall\n\nVivian Stanshall (21. března 1943 Oxford – 5. března 1995 Londýn) byl britský hudebník, malíř, zpěvák, autor písničkových textů, básník, spisovatel, šprýmař a vypravěč, známý jako člen kapely Bonzo Dog Doo-Dah Band, autor filmu \"Sir Henry at Rawlinson End\" a konferenciér na albu multiinstrumentalisty Mika Oldfielda \"Tubular Bells\".\n\nVivian Stanshall se narodil jako Victor Anthony Stanshall, jméno si však nechal změnit na Vivian podle nepoužívaného prvního jména svého otce.\n\nStanshall byl nalezen mrtev 6. března 1995 po požáru svého bytu v Muswell Hill (severní část Londýna). Jako příčina požáru byla určena vadná elektroinstalace poblíž Stanshallovy postele.\n\n"}
{"id": "297501", "url": "https://cs.wikipedia.org/wiki?curid=297501", "title": "STIMUL festival", "text": "STIMUL festival\n\nSTIMUL je český hudební festival, který se věnuje alternativní a experimentální hudbě dovážené ze zahraničí. Poprvé se konal v roce 2005. Festival založili novináři a spolupracovníci časopisů His Voice a UNI. Od roku 2007 se stal součástí aktivit A2 kulturního týdeníku.\n\nProgramové zaměření festivalu představuje hudební žánry jako nu jazz, progresivní elektroniku a všechny podoby improvizované hudby, včetně jejich prolnutí a nejrůznějších mezižánrových přesahů. Od roku 2005 do současnosti (březen 2008) vystoupilo v rámci 22 koncertních večerů již 49 interpretů z 18 zemí. Většina koncertů festivalu uvádí interprety v českých premiérách.\n\nFestival je spíše koncertní řadou, jednotlivé koncerty se konají vždy v Praze, v průběhu let 2005–2006 v různých prostorech a koncertních sálech (Roxy, Roxy/NoD, Divadlo Komedie), od roku 2007 se domovským prostorem festivalu stalo Divadlo Archa.\n\n\n"}
{"id": "297504", "url": "https://cs.wikipedia.org/wiki?curid=297504", "title": "Unnur Birna Vilhjálmsdóttir", "text": "Unnur Birna Vilhjálmsdóttir\n\nUnnur Birna Vilhjálmsdóttir (* 25. května 1984 v Reykjavíku, Island) je Miss Islandu pro rok 2005. V prosince 2005 se stala Miss World, historicky třetí z Islandu. Předcházejícími krajankami, které dosáhly na tuto korunku, byly Hólmfríður Karlsdóttir (1985) a Linda Pétursdóttir (1988).\n"}
{"id": "297505", "url": "https://cs.wikipedia.org/wiki?curid=297505", "title": "Henri de Lubac", "text": "Henri de Lubac\n\nHenri-Marie kardinál de Lubac SJ (20. února 1896 – 4. září 1991) byl francouzský jezuita, kněz a kardinál římskokatolické církve. Je považován za jednoho z nejvlivnějších teologů 20. století. Jeho spisy a studie sehrály klíčovou roli při utváření učení Druhého vatikánského koncilu.\n\nHenri de Lubac se narodil v Cambrai do starobylé a vznešené rodiny z Ardèche. Jeho otec byl bankéř. Ve svých 17 letech, 9. října 1913, de Lubac vstupuje do noviciátu k Tovaryšstvu Ježíšovu v Lyonu. Vzhledem k politické situaci v tehdejší Francii se škola, kde de Lubac studoval než byl povolán do armády v roce 1914, nacházela v St. Leonard’s on Sea ve východním Sussexu. Ve Verdunu během I. světové války utrpěl těžké zranění hlavy a vrátil se zpět k jezuitům a pokračoval ve studiích filosofie, nejprve v Canterbury a poté v roce 1920 v St. Heliem v Persey. V roce 1924, po roce vyučování na jezuitské universitě v Mongré, Nord-Pas-de-Calais, se de Lubac vrátil do Anglie a započal svá teologická studia v Hastingsu ve východním Sussexu. V roce 1926 se vyučování vrátilo zpátky do Fourviere v Lyonu, kde de Lubac dokončil zbývající 2 roky svých studií teologie, než v roce 1929 začal sám přednášet na teologické fakultě v Lyonu. Jeho dlouhá doba studia byla dána především jeho chatrným zdravím, které mu ve studiu bránilo. Na kněze byl vysvěcen 22. srpna 1927 a v tomtéž roce získal doktorát z teologie na Papežské universitě Gregoriana v Římě.\n\nDe Lubac působil jako profesor fundamentální teologie na katolické universitě v Lyonu (Université catholique de Lyon) od roku 1929 do roku 1961, s výjimkou II. světové války, kdy byl zatlačen do podzemí kvůli jeho aktivitám v hnutí résistance, odporu proti německým okupantům.\n\nJeho první kniha byla publikována v roce 1938 a byla následována řadou dalších, než mu bylo v roce 1950, po věroučných námitkách k jeho dílu \"Nadpřirozeno\" (\"Le Surnaturel\"), další vydávání a vyučování jeho jezuitským superiorem zakázáno. Jeho pravověrnost byla zpochybňována poté, co ukázal, že Francisco Suárez, oblíbená autorita novotomistů, ve skutečnosti komentoval nějaká díla Tomáše Akvinského, která byla plagiáty. De Lubac zákazu uposlechl. Zrušen byl v roce 1960 papežem Janem XXIII.\n\nPozději Henri de Lubac, ve spolupráci s dalším jezuitou Jeanem Daniélouem, sepsal sérii \"Sources Chrétiennes\" (křesťanské zdroje). Jednalo se o kolekci dvojjazyčných kritických rozborů raně křesťanských textů a Církevních Otců. Toto dílo bylo revolucí jak pohledu na patristiku, tak církevní tradici. Jeho pionýrská studie \"Exégèse Médiévale\" znovu oživila zájem o duchovní exegezi Písma a dala hlavní popud k vývoji teologie, která oživila patristické metody.\n\nV srpnu 1960 papež Jan XXIII. vybral de Lubaca jako konsultanta do přípravné teologické komise pro nadcházející Druhý vatikánský koncil. Poté se stal peritem (teologickým expertem) koncilu samotného a později byl papežem Pavlem VI. vybrán jako člen koncilové teologické komise. Ačkoliv jeho konkrétní příspěvky během koncilu je obtížné určit, jeho práce měly jistě vliv na koncilní a pokoncilní období, zejména v oblasti ekleziologie, kde bylo jeho zájmem chápat církev jako společenství všech lidí Božích než jen jako klérus.\n\nNicméně z výkladů a následků druhého Vaticana byl de Lubac zklamaný a chápal je jako neštěstí. Napsal několik prací vysvětlujících pravé učení koncilu a odsuzujících nekritický zmatek, který se, jak věřil, usadil v teologii. Z toho důvodu byl řazen (společně s například Hans Urs von Balthasarem) mezi reakcionáře a konzervativce.\n\nV roce 1969 jej papež Pavel VI., obdivovatel jeho díla, navrhoval na kardinála, ale de Lubac namítal s odkazem na podmínku papeže Jana XXIII. z roku 1962, že všichni kardinálové by měli být biskupy. Pavel VI., přesvědčený v úmyslu, aby kardinálem byl nějaký jezuitský teolog, tedy místo toho vybral de Lubacova mladšího kolegu Jeana Daniélou. Nicméně v roce 1983 nabídl de Lubacovi opět místo kardinála Jan Pavel II. Tentokrát byl taktéž udělen dispens od povinnosti být vysvěcen na biskupa. V roce 1987 de Lubac nabídku přijal. V době své smrti, 4. září 1991, byl nejstarším žijícím kardinálem.\n\nDe Lubacova teologie byla založena na „návratu k pramenům“ křesťanské víry. Vycházel zejména z učení církevních Otců a tradice církve.\n\nSpásu chápal jako kolektivní skutečnost, nikoliv jen záležitost jednotlivce.\n\nByl přítelem Hans Urs von Balthasara a Josepha Raztingera (dnes Benedikta XVI.), s kterými v roce 1972 založil teologický žurnál Communio, který je dodnes vydáván v 15 jazycích.\n\nDe Lubaca cituje taktéž Benedikt XVI. ve své encyklice \"Spe salvi\", kde mluví o chápání spásy jako kolektivní skutečnosti.\n\nOd roku 1998 vychází v nakladatelství Cerf sebrané de Lubacovy spisy (\"Oeuvres complètes\"), rozvržené do 50 svazků. Jejích vydavatelem je Association Internationale Cardinal Henri de Lubac, celek vychází podle programu, který načrtl sám de Lubac roku 1978 pro italské vydání svých sebraných spisů. Soubor je rozdělen do 12 sekcí:\nK souborným spisům je volně připojena řada Études lubaciennes.\n\n\n"}
{"id": "297507", "url": "https://cs.wikipedia.org/wiki?curid=297507", "title": "Dance-punk", "text": "Dance-punk\n\nDance-punk (též známý jako disco-punk nebo punk-funk) je hudební styl, jenž vznikl začátkem 80. let.\n\nByl ovlivněný jak punkovými a rockovými kapelami (\"Liars\", \"Radio 4\") tak i tanečními skupinami (\"Out Hud\"). Ostatní interpreti jako např. !!! nebo New Young Pony Club se řadí někam mezi obě zmíněné skupiny.\n\nDance-punk oživil dění v newyorském undergroundu v letech cca 1978-1982. O kapelách Talking Heads, \"Liquid Liquid\", \"ESG\" a Blondie lze tvrdit, že se podíleli na vývoji tohoto žánru.\n"}
{"id": "297509", "url": "https://cs.wikipedia.org/wiki?curid=297509", "title": "Bejt midraš", "text": "Bejt midraš\n\nBejt midraš (: , doslova „dům bádání“, „dům studia“, „dům učení“), někdy zkráceně pouze \"midraš\" nebo aškenázsky \"bejs medreš\", je židovská studovna, kde se mohou muži a v některých neortodoxních komunitách i ženy věnovat studiu Tóry, Talmudu a další halachické literatury. Poprvé je zmíněn v talmudské literatuře v éře tzv. párů (\"zugot\"), tedy v době před rokem 100 př. n. l..\n\nV období starověku byl \"bejt midraš\" učenci považován za významnější než samotná synagoga a to přestože „dům učení“ sloužil mnohdy zároveň i jako „dům modlitby“ (\"bejt tfila\") či „dům shromáždění“ (\"bejt kneset\", tedy synagoga) – sloužil totiž i jako místo, kde se studovala Tóra a vynášela halachická rozhodnutí.\n\nPodle halachy se v \"bejt midraš\" činila rozhodnutí většinou až po dlouhé rozpravě a debatě. Ve většině případů slouží \"bejt midraš\" i dnes jako synagoga, nebo slouží jako hlavní místnost ješivy zároveň ke studiu i k modlitbám. V některých případech je naopak tzv. zimní modlitebna (menší místnost v synagoze, která sloužila k modlitbám během zimních měsíců) nazývána jako \"bejt midraš\".\n\n"}
{"id": "297513", "url": "https://cs.wikipedia.org/wiki?curid=297513", "title": "Jan Štolba", "text": "Jan Štolba\n\nJan Štolba (* 25. září 1957 Praha) je český básník, prozaik, literární kritik a jazzový hudebník (hráč na saxofon).\n\nVystřídal mnoho zaměstnání, od roku 1988 žil v New Yorku, v devadesátých letech střídavě v Austrálii a Praze, kde žije dodnes.\n\nNa saxofon hrál například v Originálním pražském synkopickém orchestru, skupině Krásné nové stroje nebo s Oldřichem Janotou ve folkové skupině Mozart K., či s pánským vokálním kvartetem The Swings. V současnosti je uměleckým vedoucím uskupení Jan Štolba Quartet, hraje s Polydor sextetem a účastní se freejazzových improvizací Visit Of Music Martina Zbrožka.\n\nPublikuje také literární kritiky a recenze v kulturních a literárních časopisech i v denících (A2 kulturní týdeník, Tvar, Host, Lidové noviny ad.). V roce 2007 získal za soubor esejů \"Nedopadající džbán\" a za soustavné kritické sledování české soudobé poezie Cenu F. X. Šaldy.\n\n\n\n\n"}
{"id": "297515", "url": "https://cs.wikipedia.org/wiki?curid=297515", "title": "New Rave", "text": "New Rave\n\nNew Rave (občas označován jako Nu Rave) je hudební styl, který vznikl v Anglii na sklonku 20. století.\n\nNew Rave v sobě nese prvky elektronické hudby, rocku, new wave, disca, indie rocku, ale i techna a hip-house. Jeho nadmnožinou je žánr Dance-punk.\n\nK hudbě neodmyslitelně patří i styl oblékání (bláznivé kombinace fluorescenčních barev) a efekty (ligsticky a neonové osvětlení). \n\nZa průkopníky tohoto žánru jsou považovány kapely Klaxons, New Young Pony Club a SHITDISCO. Především o Klaxons se mluví jako o zakladatelích, ti to však s úsměvem popírají a tvrdí, že se jednalo o vtip, který se tak trochu vymkl kontrole.\n\n"}
{"id": "297517", "url": "https://cs.wikipedia.org/wiki?curid=297517", "title": "Martin Škabraha", "text": "Martin Škabraha\n\nMartin Škabraha (* 27. října 1979 Vsetín) je český filozof.\n\nPedagogicky působí na Univerzitě Palackého v Olomouci, kde také v lednu 2008 obhájil disertační práci zaměřenou na význam a kritiku modernosti. Nyní působí i na Ostravské univerzitě.\n\nVelký vliv na něj měli zejména Jan Patočka, Václav Bělohradský, Jacques Derrida a autoři spojení s kritickou teorií frankfurtské školy. Ve svých esejích spojuje postmoderní kritičnost s přesvědčením, že filozofie by se měla společensky angažovat. Často vyjadřuje názory spojované s ekologií, novou levicí a feminismem.\n\nPublikuje zejména v kulturním týdeníku A2, dvouměsíčníku Sedmá generace, v příloze \"Salon\" deníku Právo a v internetových denících Britské listy a Deník Referendum. Je redaktorem vsetínského literárního čtvrtletníku Texty. Vedle esejů publikoval v časopisech také povídky.\n\nV roce 2015 vydal v nakladatelství Novela Bohemica knihu s názvem Sokrates vrací úder: Eseje z let 2004–2015.\n\nDále ve Vydavatelství Univerzity Palackého v Olomouci publikoval monografii Vyhnáni do ráje, kde z neomarxistických pozic rozebírá filmy amerického režiséra Terrence Malicka.\n\nV roce 2006 před volbami v České republice otevřeně podpořil Stranu zelených. Ve volbách do Poslanecké sněmovny PČR v roce 2013 neúspěšně kandidoval v Olomouckém kraji jako lídr Strany zelených. V roce 2013 se stal zároveň členem Strany zelených.\n\nVe volbách do Evropského parlamentu v roce 2014 kandidoval na 17. místě kandidátky Strany zelených, ale neuspěl.\n\n"}
{"id": "297518", "url": "https://cs.wikipedia.org/wiki?curid=297518", "title": "Marie Terezie Brichtová", "text": "Marie Terezie Brichtová\n\nMarie Terezie Brichtová (* 13. ledna 1925 v Praze) je česká mniška dominikánského řádu a významná překladatelka a recenzentka katolické literatury.\n\nNarodila se jako Věra Brichtová. Studovala na \"Vysoké škole politické a sociální\", odkud byla v roce 1949 pro nevhodný kádrový profil vyloučena. V roce 1950 se stala dominikánskou mniškou a přijala řeholní jméno Marie Terezie. \n\nPo likvidaci kláštera komunistickým režimem měla mnoho různých zaměstnání, manuálních či úřednických. Přitom se v rámci katolického samizdatu podílela na překladech liturgických textů a církevních dokumentů. Z francouzštiny přeložila \"Úvod do teologie\". Roku 1988 stála u zrodu Karmelitánského nakladatelství (oficiálně ovšem založeného až v roce 1991), na jehož ediční činnosti se dodnes významně podílí.\n\n\n\n"}
{"id": "297520", "url": "https://cs.wikipedia.org/wiki?curid=297520", "title": "Grand Prix Austrálie 1996", "text": "Grand Prix Austrálie 1996\n\nGrand Prix Austrálie 1996 (LXI. Transurban Australian Grand Prix) byla úvodním podnikem 47. ročníku mistrovství světa formule 1, který se konal 10. března 1996 na okruhu v Albert Parku.\n\n\n Jacques Villeneuve - Williams FW18- 1'33.421\n\n Jacques Villeneuve - Williams FW18- 1'32\"371\n\n\n\n"}
{"id": "297522", "url": "https://cs.wikipedia.org/wiki?curid=297522", "title": "Den vzniku samostatného československého státu", "text": "Den vzniku samostatného československého státu\n\nDen vzniku samostatného československého státu je státní svátek České republiky, který se slaví každoročně 28. října. Je daný § 1 zákona číslo 245/2000 Sb. Slaví se jako připomenutí výročí 28. října 1918, kdy zástupci Národního výboru československého zveřejnili provolání o vzniku Československa a vydali zákon o zřízení samostatného státu.\n\nDne 28. října 1918 zahájila v Ženevě delegace Národního výboru vedená Karlem Kramářem jednání s představitelem protirakouského zahraničního odboje Edvardem Benešem o vytvoření a podobě samostatného československého státu. Mimo jiné dospěli k dohodě, že nový stát bude republikou (byla uvažována i monarchie), prezidentem se stane Masaryk, Kramář bude předsedou vlády. Téhož dne kolem 9. hodiny ranní se vydali Antonín Švehla a František Soukup jménem Národního výboru převzít Obilní ústav v Praze, aby zabránili odvozu obilí na frontu, a nechali zaměstnance ústavu přísahat věrnost nově vznikajícímu státu. Poté se rozšířila zpráva o uznání podmínek míru Rakousko-Uherskem.\n\nPodmínky obsahovaly i uznání autonomie národů Rakousko-Uherska, které si lid vyložil jako uznání nezávislosti. Tato zpráva se stala impulsem k živelným demonstracím, při nichž lid jásal v ulicích a ničil symboly Rakousko-Uherska. Na Václavském náměstí u pomníku svatého Václava promluvil k davům kněz Isidor Zahradník a vyhlásil samostatný Československý stát.\n\nVečer 28. října vydal Národní výbor první zákon, zákon o zřízení samostatného státu československého, a poté bylo ještě zveřejněno provolání Národního výboru \"„Lide československý. Tvůj odvěký sen se stal skutkem…“\". Pod oběma dokumenty byli podepsáni Antonín Švehla, Alois Rašín, Jiří Stříbrný, Vavro Šrobár a František Soukup – později zvaní „Muži 28. října“. Tentýž den byli do Národního výboru přibráni 4 zástupci; zástupci Němců a Maďarů nebyli přizváni.\n\nBěhem nacistické okupace českých zemí byl statní svátek zrušen, přesto došlo na výročí vzniku Československa 28. října 1939 k rozsáhlým protestům proti nacistické okupaci Československa. Během demonstrace byli dva lidé zabiti a patnáct zraněno. Mezi mrtvými byl i student medicíny Jan Opletal, jehož pohřeb, uskutečněný 15. listopadu, se stal zamínkou pro další protesty proti okupaci, na něž Němci reagovali 17. listopadu 1939 uzavřením českých vysokých škol. Po druhé světové válce byl státní svátek slaven do roku 1951, kdy byl jeho název změněn na \"Den znárodnění\" s tím, že státním svátkem zůstával tento den i nadále. Slavení vzniku Československa bylo obnoveno v roce 1988.\n\nOslavy svátku probíhají na mnoha místech České republiky. Významným místem oslav je Národní památník na Vítkově v Praze, u nějž tradičně probíhá vojenská přehlídka, je držena minuta ticha a položen věnec k hrobu neznámého vojína. Na Hradčanském náměstí probíhá slavnostní přísaha příslušníků Armády České republiky. Na Pražském hradě také Prezident České republiky, který je ex officio vrchním velitelem českých ozbrojených sil, jmenuje do generálské hodnosti schválené důstojníky bezpečnostních sborů.\n\n28. říjen je rovněž řádovým dnem České republiky. Jde tedy o den, kdy jsou ve Vladislavském sále Pražského hradu prezidentem České republiky tradičně udělována Státní vyznamenání České republiky vybraným osobnostem. Konkrétně jde o Řád Bílého lva, který je nejvyšším státním vyznamenáním České republiky, Řád Tomáše Garrigua Masaryka, Medaili Za hrdinství a Medaili Za zásluhy.\n\nDen vzniku samostatného československého státu také spadá pod Zákon o prodejní době v maloobchodě a velkoobchodě. To znamená, že obchody s rozlohou nad 200 metrů čtverečních musí mít 28. října ze zákona zavřeno, a to po celý den.\n\n\n\n"}
{"id": "297523", "url": "https://cs.wikipedia.org/wiki?curid=297523", "title": "Patriot", "text": "Patriot\n\nNázev Patriot může znamenat:\n\n"}
{"id": "297529", "url": "https://cs.wikipedia.org/wiki?curid=297529", "title": "Papežský palác v Castel Gandolfu", "text": "Papežský palác v Castel Gandolfu\n\nPontifikální palác či Papežská rezidence (it.: \"Palazzo Pontificio\" či \"Residenza Papale\") v Castel Gandolfu je světoznámé papežské letní sídlo. Spolu s přiléhající vilou Barberini je majetkem Svatého stolce a od podpisu lateránských smluv v roce 1929 má exteritoriální status.\n\nPůvodně na jeho místě stál hrad, pak jeho zřícenina. V roce 1596 zříceninu i s celou obcí odkoupil od rodu Savelliů camerlengo. Prvním papežem, který navštívil Castel Gandolfo, byl papež Klement VIII. Papež Urban VIII., který zde byl poprvé v roce 1626, se rozhodl vybudovat na místě staré pevnosti palác a letní sídlo papežů.\n\nPalác byl vybudován v průběhu 17. století podle návrhů stavitele Carla Maderny na ruinách staré pevnosti a částečně i základech paláce císaře Dominitiana. Před průčelím paláce se nachází malé náměstí, v roce 1870 (po likvidaci Papežského státu italskými vojsky) přejmenované na náměstí Svobody (it. \"Piazza della Libertà\"). V letech 1870-1929 nebyl palác využíván.\n\nZa druhé světové války se exteritoriální status paláce velmi osvědčil, na příkaz Pia XII. byl palác přeměněn v útočiště uprchlíků skrývajících se před nacisty. Podle Dalina zde nalezly úkryt minimálně tři tisíce Židů, které správa paláce ubytovala a poskytovala jim košer stravu. Některým ženám se zde narodily děti, jako improvizovaný porodní sál jim posloužily soukromé komnaty Pia XII.\n\nV paláci zemřeli papežové Pius XII. (1958) a Pavel VI. (1978).\n\nPapež František 21. října 2016 otevřel Papežský palác v Castel Gandolfo pro veřejnost.\n\n"}
{"id": "297531", "url": "https://cs.wikipedia.org/wiki?curid=297531", "title": "Léo Taxil", "text": "Léo Taxil\n\nMarie Joseph Gabriel Antoine Jogand-Pagès (21. března 1854 Marseille – 31. března 1907 Sceaux), známý pod pseudonymem Léo Taxil , byl francouzský mystifikátor, který po 12 let mystifikoval papeže a biskupy svými smyšlenkami o svobodném zednářství (Taxilova mystifikace). Původně byl žurnalistou, prošel jezuitským seminářem. Zprvu byl znám pro své antikatolické spisy, zejm. proslulou parodií na bibli, nazvanou \"La Bible amusante\", a satirickou písní Protiklerikální marseillasa (\"La Marseillaise anticléricale\"). V období, kdy vystupoval proti zednářství, ale katolickou církev podporoval. Na sklonku života pracoval jako korektor v tiskárně.\n"}
{"id": "297532", "url": "https://cs.wikipedia.org/wiki?curid=297532", "title": "Michael Coats", "text": "Michael Coats\n\nMichael Lloyd Coats (* 16. ledna 1946 v Sacramentu, Kalifornie, USA) je bývalým ředitelem Johnsonova vesmírného střediska a bývalým americkým astronautem, který se zúčastnil letů raketoplány. Stal se 144. člověkem ve vesmíru. \n\nPo základní a střední škole (Ramona High School, Riverside) pokračoval ve studiích na univerzitě ve Washingtonu (George Washington University) a v roce 1977 zde získal doktorát. Pak pokračoval ve studiích na námořní postgraduální škole (Naval Postgraduate School) v Monterey, Kalifornie, kterou ukončil roku 1979. V době výběru (rok 1978) do týmu astronautů byl ženatý a měli s manželkou Diane Eileen rozenou Carsonovou jedno dítě..\n\nPrvní vstup do vesmíru byl pro Michaela spojen se startem raketoplánu Discovery při misi STS-41-D z Kennedyho vesmírného střediska na mysu Canaveral ke konci léta roku 1984. Osádku tvořili Henry Hartsfield (velitel), Michael Coats (pilot), dále pak Judith Resniková, Steven Hawley, Richard Mullane a konečně „první cestující“ v raketoplánu, Charles Walker, inženýr od firmy McDonnell Douglas. Vypustili družice SBS 4, Leasat 2 a Telstar 3. Návrat byl na základnu Edwards v Kalifornii.\n\nPodruhé se dostal na palubu Discovery po pětileté pauze. Čtyřdenní let STS-29 odstartoval opět z Kennedyho vesmírného střediska na Floridě, mys Canaveral. Na palubě byli: Michael Coats (velitel), John Blaha (pilot), James Buchli, Robert Clyde Springer a James Bagian. Během letu vypustili družici TDRS, provedli řadu experimentů a v pořádku přistáli za asistence 450 000 diváků na základně Edwards v Kalifornii.\n\nPotřetí a naposled letěl na jaře roku 1991, opět v raketoplánu Discovery. V posádce byli: Donald Ray McMonagle, Gregory Jordan Harbaugh, Guion Bluford, Lloyd Blaine Hammond, Charles Veach, Richard James Hieb. Velitelem Discovery byl Michael Coats. Během osmidenního letu vypustili celou řadu převážně špionážních družic včetně německé SPAS.\n\nBěhem svých 3 letů strávil ve vesmíru 19 dní.\n\n\nPo svém třetím letu z NASA odešel. Dalších 13 let byl zaměstnán u řady firem (Loral, Lockheed), v roce 2005 se do Houstonu vrátil a stal se ředitelem Johnsonova vesmírného střediska. Z funkce ředitele odešel 31. prosince 2012.\n\n"}
{"id": "297538", "url": "https://cs.wikipedia.org/wiki?curid=297538", "title": "Vojtěch Mornstein", "text": "Vojtěch Mornstein\n\nVojtěch Mornstein (* 15. června 1955, Svitavy) je český vysokoškolský pedagog a spisovatel.\n\nPo maturitě na gymnáziu ve Svitavách v roce 1974 studoval Přírodovědeckou fakultu Masarykovy univerzity, obor biologie – biofyzika. 1980 RNDr, 1987 CSc, 1994 habilitace, 2002 jmenování profesorem pro obor lékařská biofyzika.\n\nOd roku 1979 byl zaměstnán na Biofyzikálním ústavu Lékařské fakulty MU postupně jako asistent, odborný asistent a docent. Od r. 1996 je přednostou Biofyzikálního ústavu LF MU a od roku 2003 vedoucím Biofyzikálního centra Masarykovy univerzity. Je členem Vědecké rady lékařské a přírodovědecké fakulty MU, předsedou Oborové rady pro biofyziku.\n\nOd roku 2008 je předsedou Československé biologické společnosti, členem Českého komitétu pro biofyziku a bývalým předsedou brněnské pobočky Českého klubu skeptiků. Vedle své pedagogické činnosti, která zahrnuje přednášky z lékařské biofyziky a přístrojové techniky pro studenty lékařské fakulty a přednášky z biofyziky pro studenty přírodovědecké fakulty je prof. Mornstein znám jako odpůrce pavědeckých teorií a alternativní medicíny. Předmětem jeho spisovatelské činnosti je vědeckofantastická próza.\n\n"}
{"id": "297541", "url": "https://cs.wikipedia.org/wiki?curid=297541", "title": "Tiao-lou", "text": "Tiao-lou\n\nTiao-lou jsou opevněné věže s několika podlažími, většinou postavené ze železobetonu. Nachází se v Kchaj-pchingu v číské provincii Kuang-tung. Věže jsou unikátní svou architekturou, ve které se prolíná hned několik architektonických směrů. První byla postavena na začátku dynastie Čching a další v průběhu 20. století.\n\nOd roku 2007 jsou součástí seznamu světového dědictví UNESCO.\n"}
{"id": "297542", "url": "https://cs.wikipedia.org/wiki?curid=297542", "title": "Sojuz TMA-6", "text": "Sojuz TMA-6\n\nSojuz TMA-6 byla ruská kosmická loď řady Sojuz, která v roce 2005 letěla k Mezinárodní vesmírné stanici (ISS). Na palubě lodi ke stanici přiletěli členové nové základní posádky ISS – Expedice 11 a v rámci 8. návštěvní expedice také italský astronaut Evropské kosmické agentury Roberto Vittori, který na stanici prováděl experimenty programu Eneide. Sojuz TMA-6 zůstal od dubna 2005 připojen ke stanici jako záchranný člun. V říjnu 2005 kosmická loď přistála v Kazachstánu s Krikaljovem, Philipsem a vesmírným turistou Gregorym Olsenem.\n\n\n\n\n\nStart lodi proběhl 15. dubna 2005 v 00:46:26 UTC z kosmodromu Bajkonur v Kazachstánu a v 00:55:10 UTC se Sojuz úspěšně dostal na oběžnou dráhu. Po dvoudenním samostatném letu se Sojuz přiblížil k Mezinárodní vesmírné stanici a 17. dubna 2005 v 02:20:25 UTC se připojil v automatickém režimu k portu modulu Pirs. Sojuz TMA-6 zůstal u ISS jako záchranná loď.\n\nDne 19. července 2005 nastoupili Krikaljov a Philips ve skafandrech do Sojuzu a odpoutali se s lodí od modulu Pirs. Důvodem bylo uvolnění přechodové komory modulu Pirs pro plánované výstupy do vesmíru. Kosmická loď se od ISS vzdálila a přeletěla k modulu Zarja, kde zakotvila.\n\n10. října 2005 se kosmická loď Sojuz TMA-6 vydala k Zemi. Její posádka ve složení Krikaljov, Philips a vesmírný turista Gregory Olsen (který na stanici přiletěl v Sojuzu TMA-7) nastoupila ve skafandrech do kosmické lodi a po kontrole hermetičnosti uzavřených průlezů odpojila ve 21:49 UTC Sojuz od orbitálního komplexu. Po zahájení brzdícího manévru a odhození obytné a přístrojové sekce vstoupila loď 11. října 2005 v 00:46 UTC ve výšce 101,8 km do atmosféry. Loď bez problémů přistála v 01:09 UTC na území Kazachstánu 58 km severovýchodně od města Arkalyk.\n\n"}
{"id": "297543", "url": "https://cs.wikipedia.org/wiki?curid=297543", "title": "Tři souběžné řeky", "text": "Tři souběžné řeky\n\nJako Tři souběžné řeky je označován kaňon v čínské provincii Jün-nan. Kaňon zahrnuje hned tři toky velkých asijských řek Jang-c’-ťiang, Mekong a Salwin. Kaňon se nachází asi 60 km severně od města Li-ťiang. \n\nPro svou unikátnost byl v roce 2003 přijat na Seznam světového dědictví UNESCO.\n"}
{"id": "297550", "url": "https://cs.wikipedia.org/wiki?curid=297550", "title": "Apoštolská penitenciárie", "text": "Apoštolská penitenciárie\n\nApoštolská penitenciárie je jeden ze tří tribunálů Římské kurie. Je především tribunálem milosrdenství, který rozhoduje otázky týkající se odpuštění hříchů v římskokatolické církvi. Podle konstituce Pastor Bonus \"\"Kompetence Apoštolské penitenciárie se vztahuje na to, co se týká vnitřního oboru a odpustků. Pro vnitřní obor, ať již svátostný nebo nesvátostný, poskytuje absoluce, dispense, přeměny, sanace, odpuštění a jiné milosti. Stará se o to, aby byl v patriarchálních bazilikách města Říma k dispozici dostatečný počet penitenciářů, kteří jsou vybaveni potřebnými oprávněními. Témuž dikasteriu je svěřeno vše to, co se týká poskytování a využití odpustků, při zachování práva Kongregace pro nauku víry sledovat vše, co se týká dogmatické nauky o nich.\"\"\n\nV čele tribunálu stojí hlavní penitenciář (Svatého stolce), kterým je od roku 2012 Manuel Monteiro de Castro. Hlavní penitenciář je titulární biskup a obvykle i kardinál. Jeho úkolem je (mimo řízení tribunálu) například vykonávat předepsané modlitby za umírajícího papeže. Je jedním z mála vysokých hodnostářů Svatého stolce, který neztrácí úřad v období sedisvakance na papežském trůně. Z řad dalších úředníků tribunálu ještě vystupuje regent (jako muž číslo 2), kterým je momentálně biskup Gianfranco Girotti.\n\nPravomoce tribunálu se vztahují na tzv. \"forum internum\" (tj. oblast svědomí) a jeho hlavním úkolem je rozhodovat o těch odvoláních či zproštěních církevních trestů a cenzur, kteréžto podle kanonického práva spadají do gesce Svatého stolce, dispenzovat od těch překážek udělení svátostí, jejichž prominutí je vymezeno Svatému stolci, a vydávat a kontrolovat odpustky.\n\n\n"}
{"id": "297551", "url": "https://cs.wikipedia.org/wiki?curid=297551", "title": "Tomanovský vodopád", "text": "Tomanovský vodopád\n\nTomanovský vodopád je tektonický vodopád podpořený selektivní erozí v Západních Tatrách v okrese Poprad na severním Slovensku.\n\nNachází se v Tomanovské dolině, jež je boční větví Tiché doliny, a jeho podloží je tvořené pestrými břidlicemi a křemenci. Vodopád vytváří Tomanovský potok, který je nad ním v nadmořské výšce 1270 m široký 1 m. Je vysoký přibližně 6 m.\n\nVodopád není veřejnosti přístupný.  Červená turistická značka z Rázcestí pod Tomanovou, která vedla dále na Tomanovské sedlo a do Polska byla zrušena v roce 2008.\n\n"}
{"id": "297556", "url": "https://cs.wikipedia.org/wiki?curid=297556", "title": "Sojuz 4", "text": "Sojuz 4\n\nSojuz 4 byla trojmístná pilotovaná kosmická loď SSSR typu Sojuz o hmotnosti 6625 kg. Mise byla významná spojením dvou lodí a přestupem kosmonautů mezi nimi. Byla v pořadí 27. pilotovanou kosmickou lodí z naší planety.\n\n\nPouze přistání\n\n\nLoď odstartovala z kosmodromu Bajkonur ráno 14. ledna 1969. Při startu byl v lodi pouze Vladimír Šatalov.\n\nPo dvou dnech letu se podařilo Šatalovovi po několika předchozích korekcích dráhy spojit se s další kosmickou lodí SSSR Sojuz 5, které startovala o hodinu později. Spojení proběhlo na orbitální dráze Země ve výši 209-250 km nad jejím povrchem. Trvalo přes 4 hodiny a během něj k Šatalovovi z druhé lodě přestoupili kosmonauté Jelisejev a Chrunov a druhého dne 7. ledna 1969 ráno celá trojice přistála s kabinou na padáku 40 km od Karagandy na území Kazašské SSR. Volacím znakem posádky Sojuz 4 byl \"Amur\" a pro posádku lodi Sojuz 5, se kterým se měl Sojuz 4 spojit, byl \"Bajkal\". Sojuz 4 strávil na oběžné dráze téměř 72 hodin a obletěl 48x Zemi. Sojuz 5 řízený osamoceným Borisem Volynovem přistál o dvě hodiny později .\n\n\n"}
{"id": "297571", "url": "https://cs.wikipedia.org/wiki?curid=297571", "title": "Sojuz 5 (kosmická loď)", "text": "Sojuz 5 (kosmická loď)\n\nSojuz 5 byla sovětská kosmická loď typu Sojuz o hmotnosti 6585 kg, která se spojila s Sojuzem 4. Byla 28. pilotovanou lodí z naší planety.\n\n\nPouze start\n\n\n\nLoď s trojicí kosmonautů odstartovala ráno 15. ledna 1969 z kosmodromu Bajkonur, hodinu po startu lodě Sojuz 4.\n\nSpolu s Volynovem byli na palubě také letečtí technici Jelisejev a Chrunov, kteří ale na oběžné dráze Země přestoupili na Sojuz 4. V průběhu letu se na Sojuzu 5 prováděly vědecké, technické a medicínsko-biologické výzkumy, kontrolovaly a testovaly se palubní systémy a konstrukční prvky modulu. Pak následovalo spojení se Sojuzem 4 ve výšce 209-250 km nad Zemí a přesun dvou kosmonautů mezi Sojuzem 5 a Sojuzem 4 na oběžné dráze. Sojuz 5 byl v tomto spojovacím manévru pasivní lodí. Volacím znakem této lodi byl \"Bajkal\". V době spojení obou lodí byl vytvořen komplex první experimentální orbitální stanice na světě o hmotnosti 12 924 kg. Po odchodu obou kolegů zůstal na palubě Sojuzu 5 Volynov sám a ráno 18. ledna přistál na padáku v kabině lodi 200 km jihozápadně od Kustanaje v Kazašské SSR. Sojuz 5 absolvoval 49 oběhů Země.\n\n"}
{"id": "297574", "url": "https://cs.wikipedia.org/wiki?curid=297574", "title": "Dřeváky", "text": "Dřeváky\n\nDřeváky jsou obuv, vyrobená zpravidla zcela či částečně ze dřeva. \nV minulosti se jednalo o levnou a snadno vyrobitelnou lidovou obuv, jako takové se používaly v mnoha zemích na světě. Pracovní dřeváky byly obvykle hladké a jednoduché. Dřeváky pro sváteční chvíle bývaly oproti tomu velmi často řezbářsky zdobeny různými lidovými či přírodními motivy.\n\nV dnešní době se jedná spíše o zvláštní módní druh obuvi, který může být vyráběn i z jiných přírodních materiálů než je dřevo. Dnešní dřeváky obvykle mívají podobu otevřených sandálů, kdy dřevo (nebo jiný dřevu podobný materiál) tvoří podrážku boty, svršek boty pak tvoří kůže, koženka nebo jiný plast.\n\nVýhodou dřevěné obuvi je také to, že zpravidla nedeformuje nožní klenbu a anatomický tvar nohy tak zůstává plně zachován. Vhodné jsou i pro některé typy alergií. Dobré dřeváky vyrobené z tvrdého dřeva mohou mít i relativně velmi dlouhou životnost.\n\n\n"}
{"id": "297575", "url": "https://cs.wikipedia.org/wiki?curid=297575", "title": "Dodoma", "text": "Dodoma\n\nDodoma („potopila se“ v jazyce Gogo) je hlavní město Tanzanie, s 324 347 obyvateli (podle sčítání 2002) třetí největší město země a také správní středisko regionu Dodoma. Plány na přesunutí hlavního města do Dodomy byly vytvořeny v roce 1973. Tanzanské Národní shromáždění se sem přesunulo v únoru 1996, přesto mnoho vládních úřadů přetrvává v předchozím hlavním městě, Dar es Salaamu (který zároveň zůstává obchodním centrem státu). Dodoma je obývána především třemi kmeny s převahou příslušníků kmenů Gogo (Wagogo) a Warangi a minoritním kmenem Sandawe, jejichž jazyk je příbuzný Křovákům z pouště Kalahari na jihu Afriky.\n\nMěsto, nacházející se na 6°10'23„ j.š. a 35°44'31“ v.d., uprostřed země, je 486 km západně od bývalého hlavního města Dar es Salaamu a 441 km od Arushy, ústředí Východoafrické komunity. Rozkládá se na ploše 2 669 kilometrů čtverečních, z kterých je 625 kilometrů čtverečních zastavěno.\n\nZ celkového počtu obyvatel je 157 469 (48,5 %) mužů a 166 878 (51,5 %) žen. Odhadovaný celkový počet domácností je 74 914, v každé průměrně žije 4,3 obyvatele. Římskokatolická církev udává, že 19,2 % populace jsou římští katolíci.\n\nMěsto Dodoma bylo založeno během německé koloniální vlády společně se stavbou Tanzanské centrální železnice. Po obsazení města Brity v důsledku první světové války se stala Dodoma regionálním administrativním centrem, kterým zůstala až do vyhlášení nezávislosti Tanzanie v roce 1964. Především díky své pozici uprostřed země bylo referendem v roce 1973 rozhodnuto o přesunutí hlavního města do Dodomy z Dar es Salaamu. Národní shromáždění se přemístilo o rok později, ačkoliv do dnešní doby zůstává velká část vládních úřadů v bývalém hlavním městě.\n\nPáteřní silnice spojuje Dodomu s bývalým hlavním městem Dar es Salaamem přes region Morogoro na východě. Na západ vedou silnice do Mwanzy a Kigomy přes Taboru. Velká severní silnice spojuje město s Arushou na severu. Městu také slouží Centrální železnice, která ho spojuje se 465 kilometrů vzdáleným Dar es Salaamem na východě. Město má letiště řízené Civilním leteckým úřadem Tanzanie, i když je velikost dopravních prostředků omezena pouze na malá soukromá letadla. Plánuje se vybudovat nové letiště za městem s vyšším a rozměrnějším terminálem.\n\nV současné době jsou v Dodomě dvě univerzity, první St. John's University a druhá The University Dodoma neboli zkráceně „UDOM“. UDOM byla založena v září 2007, nyní má 1 500 studentů a za 3–4 roky bude mít kapacitu 40 000 studentů.\n\n"}
{"id": "297577", "url": "https://cs.wikipedia.org/wiki?curid=297577", "title": "Guadalquivir", "text": "Guadalquivir\n\nGuadalquivir je řeka na jihu Španělska, rozsahem pátá největší řeka na Pyrenejském poloostrově a největší v Andalusii. Délka řeky je 657 km. Plocha povodí měří 56 978 km². Jméno řeky pochází z arabského al-wadi al-Kabir (\"velká řeka\"), zatímco Římané ho nazývali Betis.\nPramení v Cañada de las Fuentes ve výšce 1400 m na konci obce Quesada, v pohoří Cazorla (provincie Jaén), jež náleží k Andaluským horám. Pod horami pokračuje z východu na západ a dolina řeky se rozšiřuje a v Andaluské nížině mezi městy Sevillou a Córdobou dosahuje šířky 150 až 200 m. Pod Sevillou protéká prostornou, vlhkou oblastí Las Marismas del Guadalquivir, kde se dělí na jednotlivá ramena. Před ústím do Cádizského zálivu Atlantského oceánu se opět spojuje do jednoho koryta a u Sanlúcar de Barrameda ústí do až 7 km širokého estuáru společného pro provincie Cádiz a Huelva.\n\nProtéká provinciemi Jaén, Córdoba a Sevilla a svým povodím zasahuje na území všech osmi andaluských provincií, jakož i některých krajů Murcie, provincie Albacete, Ciudad Real a Badajoz.\n\n\nZdrojem vody jsou převážně dešťové srážky. Nejvyšších vodních stavů dosahuje v únoru a v březnu.\nVyužívá se na zavlažování. Vodní doprava je možná do Córdoby, přičemž do Sevilly se pří přílivu dostanou i námořní lodě. Sevillský přístav prožil největší slávu v době Siglo de Oro, kdy sem proudilo bohatství ze španělských kolonií.\n"}
{"id": "297578", "url": "https://cs.wikipedia.org/wiki?curid=297578", "title": "Slabičná rovnováha", "text": "Slabičná rovnováha\n\nSlabičná rovnováha (též komplementarita délky) je pravidlo výslovnosti severogermánských jazyků (s výjimkou dánštiny) – faerštiny, islandštiny, norštiny a švédštiny. V těchto jazycích je přízvučná slabika vždy dlouhá. Podle tohoto pravidla je v této slabice buď dlouhá samohláska (následována jednou krátkou nebo žádnou souhláskou), nebo je samohláska krátká následována foneticky dlouhou souhláskou. Mohou tedy nastat tyto kombinace:\n\nJe-li za přízvučnou samohláskou více než jedna souhláska, samohláska je obvykle krátká a první souhláska ve skupině je dlouhá. Dvojhlásky (nejsou ve švédštině) se podle tohoto pravidla chovají jako dlouhé samohlásky.\n\n\nZa fonologický distinktivní (rozlišující) rys se obvykle považuje délka samohlásky. Délka následující souhlásky je k ní komplementární (doplňková). Dlouhé souhlásky se proto za samostatné fonémy obvykle nepovažují. Jsou tedy pozičními (polohovými) variantami (alofony) téže hlásky.\n"}
{"id": "297582", "url": "https://cs.wikipedia.org/wiki?curid=297582", "title": "Mérida (Yucatán)", "text": "Mérida (Yucatán)\n\nMérida je hlavní město mexického státu Yucatán. Nejdůležitější město jihovýchodního Mexika bývá považováno za jedno z měst s nejlepší kvalitou života v Mexiku. Mérida je známá svou zelení. Nachází se mírně na sever od středu státu, méně než 50 km od Mexického zálivu.\n\nPodle výsledků Druhého sčítání lidu a bytů 2005 byla populace Méridy 734 153 obyvatel. Nicméně konurbace Méridy zahrnuje navíc šest dalších obcí ve třech okrscích (včetně toho méridského), čímž počet obyvatel stoupne na 839 242. Na druhou stranu, aglomerace Méridy, která byla vymezena INEGI a CONAPO jako souměstí Méridy, Kanasínu a Umánu, měla v roce 2005 886 188 obyvatel. Podle odhadů pro 1. červenec 2007 je počet obyvatel města 755 803, konurbace 866 435 a aglomerace 985 119, což z něj dělá největší město v celém jihovýchodním regionu země a jedenáctou největší aglomeraci země ohledně své populace.\n\nV roce 2001 byla Mérida vyhlášena Americkým hlavním městem kultury díky své kvalitě života a neobyčejnému rozvoji umění.\n\nMérida se nachází v severozápadní části státu Yucatán (více než 1550 km od Ciudad de México), který zaujímá severní část poloostrova Yucatán. Stát Yucatán hraničí na východě se státem Quintana Roo, na západě se státem Campeche a na severu s Mexickým zálivem. Město Mérida leží v blízkosti středu kráteru Chicxulub. Yucatán má velmi rovný povrch a je velmi nízko nad hladinou moře. Okolí Méridy je porostlé nízkou vegetací a starými sisalovými poli. Tato oblast postrádá povrchovou vodu, ale po celém státě se nachází mnoho cenote (propastí spojených systémem podzemních řek).\n\nPodnebí města je teplé a mírně vlhké. Průměrná denní teplota stoupá až ke 33 °C, zároveň je zde období dešťů od června do srpna. Nejvyšší, průměrná a nejnižší teplota ve městě dosahuje 40,2 °C, 26,2 °C respektive 14 °C; maximální relativní vlhkost je 83 %, průměrná 72 % a minimální 61 %. Celoroční úhrn srážek se pohybuje od 470 do 930 mm.\n\nMerida byla v letech 2000 a 2017 zvolena severoamerických hlavním městem kultury. Každý den se v centru konají festivaly, různá taneční představení a téměř na každém rohu narazíte na oživování zvyků starobylé mayské kultury.\n\nTuristům se doporučuje procházka po historickém centru, muzeum mayské kultury Gran Museo de Mundo nebo celodenní výlet do rybářského města Progreso.\n\n"}
{"id": "297594", "url": "https://cs.wikipedia.org/wiki?curid=297594", "title": "Ferdinand Heim", "text": "Ferdinand Heim\n\nKarl Theodor Ferdinand Heim (27. února 1895 Reutlingen – 14. listopadu 1977 Ulm) byl německý generál účastnící se bojů druhé světové války. Je znám hlavně jako \"obětní beránek Stalingradu\".\n\nDo 2. světové války vstoupil v hodnosti plukovníka jako náčelník štábu XVI. armádního sboru (motorizovaného), během invaze do Polska v roce 1939. Od září 1940 do května 1942 byl náčelníkem štábu 6. armády, kde také dosáhl v únoru 1942 hodnosti generálmajora.\n\nOd července 1942 převzal velení nad 14. tankovou divizí. K 1. listopadu byl povýšen na generálporučíka a převzal velení nad XXXXVIII. tankovým sborem, jenž se skládal z 14. tankové divize, 22. tankové divize a rumunské 1. obrněné divize. Obě německé divize byly velmi oslabené a měly jen několik desítek tanků, z toho byla 14. tanková divize nasazena přímo ve Stalingradu, proto byla ještě začátkem listopadu vyřazena ze sboru. Rumunská divize, stejně jako ostatní složky rumunských armád, neměla velkou bojovou hodnotu. Jeho sbor byl 19. listopadu 1942 urychleně vyslán k průlomu sovětských vojsk na severním křídle skupiny armád B. Sovětský útok na severní a jižním křídle skupiny armád B měl za cíl obklíčit německá vojska ve Stalingradu a popřípadě dále postupovat na Rostov. Generálporučík Heim nasadil svoji prořídlou 22. tankovou divizi a nespolehlivou rumunskou 1. obrněnou divizi do útoku na bok sovětského severního průlomu, ale jeho síly na takový útok zdaleka nestačily. Jeho sbor byl se ztrátami odražen. Vzápětí byl na Hitlerův příkaz odvolán a uvězněn.\nByl souzen vojenským soudem, v jehož čele stál říšský maršál Hermann Göring. Soud jej odsoudil k trestu smrti, rozsudek byl změněn na několik let žaláře. Ale již v červnu 1943 jej Hitler omilostnil, když uznal, že jeho sbor neměl takové prostředky, aby odvrátil Stalingradskou katastrofu.\n\nOd 5. srpna 1944 mu bylo svěřeno velení nad pevnostní posádkou v Boulogne ve Francii, kde se vzdal se zbylou posádkou 23. září 1944 kanadským vojákům.\n\n\n\n\n"}
{"id": "297595", "url": "https://cs.wikipedia.org/wiki?curid=297595", "title": "Potápka roháč", "text": "Potápka roháč\n\nPotápka roháč (\"Podiceps cristatus\") je středně velký vodní pták z řádu potápek a největší zástupce tohoto řádu v Evropě. Vyskytuje se na všech kontinentech východní polokoule, a je tak jednou z nejrozšířenějších potápek světa. K životu přitom preferuje hlubší vodní plochy bohaté na potravu a porosty rákosin, které ji slouží jako úkryt a místo pro hnízdění.\n\nBěhem období rozmnožování je nápadná svými výraznými tmavými límcovými pery, která jsou nejvýraznější při jejich zásnubních tancích, při kterých se obě pohlaví uklání a představují svému partnerovi kusy vodních rostlin, pro které se potápí pod vodní hladinu a která později slouží jako materiál pro stavbu hnízda. Je monogamní (žije v párech) a živí se zejména menšími rybami, které loví pod vodou.\n\nPotápky jsou malí až středně velcí vodní ptáci. Rozlišuje se u nich několik rodů, z nichž nejpočetnější, \"Podiceps\", do kterého se řadí i potápka roháč, čítá celkem 9 druhů, z toho jeden nedávno vyhynul.\nNázev rodu \"Podiceps\" pochází z latinských slov \"podicis\", což znamená \"otvor\" nebo \"řiť\", a \"pes\", který se překládá jako \"končetiny\" a které odkazuje na jejich výrazně dozadu posunuté umístění končetin. Její druhové jméno, \"cristatus\", je pak odvozeno z latinského \"crista\", které lze přeložit jako \"hřeben\" a odkazuje na její tmavou chocholku na hlavě. Tento název druhu přiřkl švédský přírodovědec Carl Linné v roce 1758.\n\nPotápka roháč se vyskytuje ve 3 poddruzích. První, nejpočetnější, \"P. c. cristatus\", se vyskytuje na území Evropy a Asie, druhý, \"P. c. infuscatus\", v Africe a poslední, \"P. c. australis\", v Austrálii a na Novém Zélandu.\n\nPotápka roháč je největší zástupce potápek v Evropě.\nDorůstá 46–51 cm, v rozpětí křídel měří 59–73 cm a dosahuje hmotnosti v rozmezí od 750 do 1 200 g, samice jsou přitom o něco menší než samci.\n\nStavbou těla je potápka roháč skvěle přizpůsobena životu ve vodě. Má relativně dlouhé tělo a krk porostlý měkkým, velmi hustým a vysoce vodotěsným peřím a vysoce pohyblivé klouby na končetinách, na jejichž prstech nemá na rozdíl od většiny jiných vodních ptáků plovací blány, ale kožní laloky.\n\nSvrchu je celkově tmavá s černými křídly, hnědým hřbetem a boky, světlým obličejem a dlouhým, zašpičatělým, tmavým zobákem. Spodní strana těla je bílá, končetiny olivově zelené, od kořene zobáku k oku se na její hlavě táhne silný černý pruh. Ve svatebním šatě (tj. opeření během období rozmnožování) je zcela nezaměnitelná a nápadná zejména svou tmavou chocholkou a výraznými roztažitelnými límcovými pery, která jsou tmavě hnědá s černými konci.\n\nV zimním šatě límcová pera zcela postrádá, chocholka ji však zůstává, hlavu má jinak celou světlou a světlejšího zbarvení je i zobák.\n\nObě pohlaví se zbarvením nijak viditelně neliší, mladí ptáci však mají na rozdíl od dospělců tmavé pruhování na hlavě.\n\nLétá nízko, s nataženým krkem a končetinami a pravidelnými údery křídel.\n\nVýrazně se ozývá, zejména pak během období rozmnožování, kdy je možné zaslechnout chraptivé \"grek\", \"ke ke ke\", \"arrr\" nebo \"koorr\". Mláďata v hnízdě se pak často ozývají výrazným a daleko slyšitelným \"pí pí\".\n\nPotápka roháč je široce rozšířeným ptákem. Hnízdí téměř v celé Evropě (zcela chybí pouze v severní Skandinávii), výrazně zasahuje také do Asie, pobřežních oblastí Austrálie, na Nový Zéland a do Afriky. Její globální areál rozšíření přitom zaujímá plochu menší než 20 000 km².\n\nJe částečně tažná, ptáci z východní, severní a částečně pak i ze střední Evropy na zimu migrují zejména do Středomoří a k pobřeží Atlantského oceánu. Migrují přitom v noci a na svá hnízdiště se obvykle opět navrací již v dubnu. V oblastech s nezamrzajícími vodními plochami se často zdržuje po celý rok.\n\nAčkoli je potápka roháč v současné době hojným druhem, jehož globální populace je odhadována na 530 000–1 700 000 jedinců,\n(její evropská populace přitom čítá více než 300–450 000 párů) v minulosti byla v mnoha zemích ve vysokém ohrožení. Typickým příkladem je Velká Británie, kde byla v průběhu 19. století téměř zcela vyhubena, v roce 1860 na jejím území ve volné přírodě přežívalo dokonce jen 42 párů. Hlavním důvodem tohoto drastického poklesu početnosti byl lov, její límcová a hrudní pera totiž byla velmi oblíbenou součástí dobové módy a sloužila jako dekorace na kloboucích.\n\nV současné době pro ni však představuje největší hrozbu ztráta přirozeného biotopu způsobená odvodňováním, znečistěním a vysušováním mnoha vodních ploch.\n\nPotápka roháč obývá prakticky všechny typy vod, k životu však preferuje zejména velké, hluboké vodní plochy se sladkou vodou a dostatečně zastoupeným porostem rákosin na jejich okrajích. Nejčastěji se tak vyskytuje na jezerech, rybnících, ale i na nádržích, v močálech, lagunách, na pomalu tekoucích řekách a v jejích ústích.\n\nV posledních letech byl u její populace patrný viditelný pokles, načež byla zařazena na seznam zranitelných druhů. I přesto je však českou nejhojnější a nejznámější potápkou. Vyskytuje se prakticky na celém území státu až po nadmořskou výšku 600 m a hnízdí zde v počtu 3 500–7 000 párů. Ačkoli se v České republice vyskytuje po celý rok, v zimě je zde výrazně vzácnější (přezimuje zde pouze 1–2 000 jedinců, ostatní odlétají do zimovišť).\n\nPočátkem 20. století potápky roháče zkoumal anglický zoolog Julian Huxley, který roku 1914 publikoval průkopnickou etologickou publikaci s názvem \"The courtship habits of the Great Crested Grebe\" („Namlouvací zvyky potápek roháčů“).\n\nPotápka roháč je skvěle přizpůsobena životu ve vodě, na souši se naopak pohybuje velmi nemotorně, a proto na ni vylézá jen velmi zřídkakdy. Dokonce i při blížícím se nebezpečí se namísto úletu přednostně potápí.\n\nJe monogamní (tzn. že žije v párech), trvalé svazky s jedním partnerem přitom vytváří jen na jedno hnízdní období; během tahu se často sdružuje do hejn.\n\nHlavní složku potravy u potápky roháče tvoří ryby, které loví pod vodou. Zde přitom dokáže vydržet až 3 minuty a dosáhnout hloubky až 20 m, většinou se však nepotápí hlouběji než 6 m. Křídla má přitom složená podél těla a k pohybu pod vodou využívá končetin. Živí se zejména menšími rybami ve velikosti 5–20 cm, přednostně pak zástupci z čeledi kaprovitých, denně přitom spotřebuje zhruba 150–200 g potravy. Mimo nich požírá i hmyz, korýše (včetně mořských krevet), měkkýše, pulce a žáby.\n\nPoraněním ostrými kostmi předchází polykáním vlastního peří, které v žaludku vytváří hmotu, do které se nestravitelné zbytky obalují.\n\nPotápka roháč může v příhodných oblastech a podmínkách začít hnízdit již v lednu, ve střední Evropě však obvykle hnízdí od dubna do července.\n\nJe přitom pozoruhodná svými zásnubními tanci, při kterých obě pohlaví vztyčují své chocholky a límcová pera, uklání se, zvedají se nad vodu, potápí se pro vodní rostliny a vzájemně je představují svému partnerovi. Nevysoké a proto relativně náchylné, až 60 cm široké hnízdo si buduje z odumřelých rákosů a jiných vodních rostlin. Bývá většinou dobře skryté a umístěné v mělké vodě mezi rákosy nebo přichycené k nad vodu vyčnívajícím pařezům.\n\nHnízdí jednou až dvakrát do roka, v jedné snůšce pak bývá 3–6 zpočátku světlých, 56–37 mm velkých a 39,5 g (z toho 9 % zabírá skořápka) těžkých vajec. Pokaždé, když rodiče hnízdo opustí, snůšku důkladně přikryjí vodními rostlinami, a vejce tak později získávají hnědé zbarvení. Na jejich inkubaci, která trvá 27–29 dnů, i na péči o mláďata se podílí oba rodiče. Mláďata jsou světlá, tmavě pruhována a krátce po vylíhnutí jsou již schopna plavat a dokonce se i potápět, ale po dobu 3 týdnů se nechávají vozit na hřbetech svých rodičů, později je však již odsud sami rodiče vyhání. Na nich se pak stávají zcela nezávislí po 71–79 dnech.\n\nNa svá hnízdiště se obvykle pravidelně vrací, opak nastává většinou pouze tehdy, pokud je zde již nedostatek potravy.\n\nPohlavně dospívá ve věku 2 let. Ve volné přírodě se obvykle dožívá 10–15 let, zatím nejvyšší zaznamenaný věk pochází z roku 2008 z Ruska a činí celkem 19 let a 3 měsíce.\n\nPotápka roháč je náchylná k řadě onemocnění. Byl u ní již zaznamenán i virus ptačí chřipky H5N1 (první potvrzený případ pochází z oblasti Vitorie na severu Španělska, kde byl nalezen mrtvý zástupce tohoto druhu). Vyskytuje se u ní i řada parazitů, například tasemnice řemenatka ptačí (\"Ligula intestinalis\") či \"Mircia shigini\" a zástupci rodu \"Tatria\" a \"Confluaria\".\n\n"}
{"id": "297597", "url": "https://cs.wikipedia.org/wiki?curid=297597", "title": "Připínáček", "text": "Připínáček\n\nPřipínáček je drobný předmět všední denní potřeby určený pro jednoduché přichycování plochých tenkých předmětů na měkkou podložku (např. výstřižků na nástěnku, krycího papíru na polici ve spižírně, papírovou tapetu na dřevěnou desku apod.). \n\nJeho praktické používání je dosti podobné jako u špendlíku. Jedná se vlastně o malý ruční cvok, který lze běžně do měkkého podkladu zatlačit rukou, do tvrdšího materiálu je nutné použít k jeho zatlučení například kladívko. Tak jako i jiné typy cvoků má připínáček malou kulatou plochou hlavičku uprostřed opatřenou krátkým hrotem.\n\nJedná se o běžnou kancelářskou potřebu, kterou lze zakoupit v každém papírnictví.\n"}
{"id": "297600", "url": "https://cs.wikipedia.org/wiki?curid=297600", "title": "Divadelní spolek Jezírko", "text": "Divadelní spolek Jezírko\n\nDivadelní spolek Jezírko je amatérský divadelní soubor v Plzni.\n\nDivadelní spolek Jezírko je jedním z nejstarších souborů na území města Plzně. Již v roce 1916 se na Košutce sešlo několik zájemců o divadlo, aby založili při místním DTJ v rámci České besedy divadelní ochotnický spolek. Byli to hlavně manželé Nádeníkovi, manželé Opolzerovi, Josef Bíba, pan Puchta, paní Svobodová a paní Hodačová, prvním představením se stalo Srdíčko z lásky, které odehráli v lochotínském pavilónku.\n\nDivadelníci se scházeli u Kouřimů a hrálo se v přírodě. Až když byl při restauraci U Pavlů vybudován sál s jevištěm, získali ochotníci své stálé zázemí. O scénické provedení a stavbu kulis se v té době staral Ondřej Kail, který byl žákem profesora Skupy a o techniku Josef Morava. Spolek uváděl pravidelně několik her do roka, především hry J. K. Tyla, V. K. Klicpery, A. Jiráska a mnoha dalších obrozeneckých autorů. Soubor vystupoval nepřetržitě do roku 1943, kdy byl při náletu zničen jak hostinec, tak i veškerý majetek spolku. Členové však nezaháleli a začali pracovat po boku divadelních ochotníků z Bolevce v sále Lidového domu, kde bylo místo pro 400 diváků.\n\nHned v roce 1945 se ale z iniciativy mládeže začal stavět nový kulturní dům i s jevištěm a divadelními šatnami a tento kulturní dům se stal stálým sídlem divadelních ochotníků na Košutce, kteří se společně se svazem mládeže zasloužili o jeho výstavbu brigádnickou prací. Už v roce 1946 bylo uvedeno první představení na vlastní scéně, v roce 1948 přešel divadelní soubor pod správu Osvětové besedy, později pod Městské kulturní středisko.\n\nPo zbourání Lidového domu v Bolevci v roce 1977 se spojili bolevečtí ochotníci se spolkem na Košutce a tak vznikl jeden velký soubor. Prvním společným představením byla \"Lucerna\" od Aloise Jiráska a nový velký soubor se přejmenoval na \"Divadelní soubor Lucerna\". Za dlouhou dobu trvání souboru se vystřídalo několik vedoucích a režisérů, pro příklad můžeme jmenovat Jardu Nocara, Škardu, Raise, Truxu, Sladkého, Horáčkovou, Naxeru, Kučeru a z hostujících Františka Juřičku, Václava Kuchyňku a Václava Beránka. Divadelní soubor Lucerna hrál na Košutce na Jezírku a předvedl svým divákům tisíce divadelních představení různých žánrů od her lidových až po operetky a hry se zpěvy, přes komedie až k antickému dramatu. Z řad spolku vyšli i někteří profesionální herci, např. plzeňským divákům dobře známý Antonín Hajšman.\n\nTakto působili košutečtí divadelníci až do roku 1990, kdy museli kulturní dům, který si svépomocí postavili, opustit a uvolnit ho pro firmu Baccardi, která ho získala ve výběrovém řízení. Firma přetvořila interiér na velkou diskotéku, kde již pro divadlo nebylo místo. S převzetím objektu sice firma převzala i patronát nad spolkem, ale ten po zániku samotné firmy zmizel společně s ní.\n\nJezírko jako jméno divadelního spolku je spojeno až se znovuobnovením spolkové činnosti v roce 1993. Soubor toto jméno přijal jako připomínku na mnoho divadelních her, které uvedl u košuteckého jezírka a odstěhoval se do Lidového domu v Černicích, kde zkoušel a hrál několik let. Vedoucím a režisérem se v této době stal Jaroslav Pára a zde se také zrodila podoba spolku tak, jak ji známe dnes. Divadlo plné mladých lidí, kteří se snaží zaujmout ještě mladší, dětské publikum. Pro tyto malé diváky se povedlo zavést v zimních měsících stálý program, víkendová představení pro děti. Během let bylo nastudováno a dopremiérováno několik nových představení: pohádková hra \"Zvířátka a Petrovští\", která se dočkala rekordních sto repríz, obnovená premiéra hry \"Cesta do pohádky a zpátky\", pohádky \"Hurá do pekla!\", \"O princezně solimánské\" a loutkového představení \"Veselá medvíďata\". Na některých těchto projektech se na scéně podílel výtvarník Jaroslav Hrubý. A právě zde v Černicích také soubor oslavil své jubileum a to 80 let trvání.\n\nPoté došlo k dalšímu stěhování. Přibližně ze stejných důvodů jako v předešlém případě, a to že noví majitelé a pronajímatelé raději sál zavřou, než by ho nechali využívat bez velkých výdělků. Po nuceném odchodu z Lidového domu v Černicích se stal soubor samostatným výdělečným subjektem, závislým na dotacích, sponzorech a především na vlastním výdělku. Soubor se na necelé dvě sezóny usídlil v Lidovém domě na Bílé Hoře, kde byla opět snaha zavést pravidelný nedělní program, a kde jsme obohatili repertoár o další premiéry \"O statečné princezně\" a pro nejmenší diváky pohádkové pásmo \"O perníkové chaloupce a Červená Karkulka\".\n\nVzhledem k velmi nepříznivým podmínkám byl soubor opět před nutností změnit své působiště a tím se pro nás stala sokolovna v Křimicích u Plzně. Stálý program byl narušen rozsáhlou rekonstrukcí sokolovny, i přesto zde vznikly další projekty, a to premiéra hry \"O ptáku Ohniváku a lišce Ryšce\" a pohádka \"Pasáček vepřů\".\n\nV Křimicích se zrodil a uskutečnil nápad, který se stal v parku zdejšího zámku tradicí, Křimické zámecké divadelní slavnosti. V roce 2001 k této příležitosti byla uvedena jedna z nejkrásnějších her Williama Shakespeara \"Sen noci svatojánské\", která se zde hrála po tři večery. V roce dalším spolek pořádal letní večery ve společnosti pohádkových příběhů a široké veřejnosti celý týden. Diváci se setkali s elfy Shakespearova příběhu, ale také s Haničkou, vodníky Jiráskovy Lucerny a jinými pohádkovými postavami z repertoáru spolku.\n\nPro tuto příležitost byla upravena pro venkovní prostředí pohádka O ptáku Ohniváku a lišce Ryšce a rovněž se zde odehrála premiéra nové hry Hora Magura. Od roku 2003 je v našem repertoáru rovněž v křimickém zámeckém parku odpremiérovaná hra J.K.Tyla Hody divých žen aneb Strakonický dudák. V roce 2005 byl křimický zámecký park svědkem premiéry hry E.Labiche-M.Horníčka Slaměný klobouk.\n\nCelý tento projekt divadelních slavností by se nikdy nemohl uskutečnit bez podpory rodiny Lobkowiczů.\n\nKvůli rekonstrukci křimické sokolovny došlo k dalšímu stěhování, domovskou scénou se na čas stal sál \"U Ženíšků\" v Červeném Hrádku. V roce 2005 se naskytla příležitost vrátit se do opraveného Lidového domu v Černicích, nicméně od září 2005 působí spolek v Kulturním domě Šeříková v Plzni.\n\n"}
{"id": "297623", "url": "https://cs.wikipedia.org/wiki?curid=297623", "title": "Ana Belén", "text": "Ana Belén\n\nAna Belén, rozená María del Pilar Cuesta Acosta, (* 27. května 1951, Madrid, Španělsko) je španělská herečka a zpěvačka. Jejím manželem je již déle než 30 let asturijský zpěvák Víctor Manuel, s nímž také často umělecky spolupracuje.\n\n\n"}
{"id": "297636", "url": "https://cs.wikipedia.org/wiki?curid=297636", "title": "16. divize tankových granátníků SS „Reichsführer SS“", "text": "16. divize tankových granátníků SS „Reichsführer SS“\n\n16. SS-Panzer Grenadier Division „Reichsführer SS“ byla jedna z divizí Waffen-SS za druhé světové války. Byla zformována v listopadu 1943 ze Sturmbrigade Reichsführer-SS, ke které byly přiřazeny posily z řad\" Volksdeutsche\".\n\nBojová skupina z divize se účastnila bojů během spojeneckého vylodění u Anzia, zatímco se zbytek divize podílel na okupaci Maďarska. V květnu roku 1944 byla kompletně převelena do Itálie, v únoru 1945 byla převelena zpět do Maďarska. Ke konci války se vzdala britským jednotkám poblíž města Klagenfurt v Rakousku.\n\nNa podzim roku 1944 byly během protipartyzánských operací v Itálii zaznamenány tyto masakry civilního obyvatelstva:\n\n\n\nVrchní velitelé divize\n\nNáčelníci štábu\n\n\nProviantní důstojníci\n\n\n\n"}
{"id": "297639", "url": "https://cs.wikipedia.org/wiki?curid=297639", "title": "Vega 1", "text": "Vega 1\n\nVega 1 je jedna ze dvou sovětských kosmických sond vypuštěných v rámci programu Vega, které byly určeny na výzkum planety Venuše a Halleyovy komety. Byla vypuštěna 15. prosince 1984 z kosmodromu Bajkonur v Kazachstánu.\n\nVega 1 byla tříose stabilizovaná sonda. Konstrukce byla odvozena od sond z programu Veněra. Základ konstrukce tvoří nádrže s KPL pro systém orientace, stabilizace a korekce dráhy, ke kterým je připevněn toroidální přístrojový úsek. Z boku jsou sluneční panely a parabolická směrovaná anténa. Na straně ke Slunci jsou systémy astroorientace. Vybavení sondy je umístěno na tělese sondy (přístroje, které nevyžadují přesnou orientaci), na výklopných tyčích (elektromagnetické přístroje) a také na plošině ASP-G (Č), která byla vyrobena v Československu. K průzkumu Venuše byl určen také sestupový modul s přistávacím pouzdrem a aerostatem, který sloužil k průzkumu Venušiny atmosféry.\n\nVybavení:\n\nSonda byla vypuštěna 15. prosince 1984 z kosmodromu Bajkonur v Kazachstánu. v dubnu 1985 se pravidelně aktivovaly přístroje pro měření meziplanetárního prostoru a charakteristiky kometární hmoty. 9. června 1985 se od sondy oddělil sestupový modul určený k výzkumu Venuše. Poté sonda provedla motorický manévr, který ji navedl na dráhu míjející planetu ve vzdálenosti asi 39000 km. 10. února 1986 se uskutečnila poslední korekce dráhy letu. Sonda Vega 1 začala s výzkumem Halleyovy komety 4. března 1986. 6. března 1986 prolétla sonda ve vzdálenosti 9000 km od jádra komety. Poslední měření komety 1P/Halley proběhlo o dva dny později. Poté sonda pokračovala ve výzkumu meziplanetárního prostoru.\n\nI druhá sonda programu Vega svůj úkol splnila obdobným způsobem.\n\n"}
{"id": "297640", "url": "https://cs.wikipedia.org/wiki?curid=297640", "title": "Marius Berliet", "text": "Marius Berliet\n\nMarius Berliet, celým jménem Marius Maximin François Joseph Berliet (21. ledna 1866, Lyon – 17. dubna 1949, Cannes), byl francouzský automobilový konstruktér, zakladatel firmy Berliet.\n\nSvou firmu založil nejprve jako malou dílnu v roce 1899 v Brotteaux poblíž Lyonu, ačkoliv první pokusy se stavbou automobilu už prováděl v roce 1894. Od té doby vyrobil několik vozů s jednoválcovými motory. Od roku 1900 následovaly vozy s dvouválcovými motory o výkonu 12 koní. Firma rychle expandovala a o dva roky později převzal Marius Berliet továrnu firmy Audibert & Lavirotte, vyrábějící automobily v Lyonu od roku 1894. V roce 1906 vyrobila firma Berliet první nákladní automobil.\n"}
{"id": "297645", "url": "https://cs.wikipedia.org/wiki?curid=297645", "title": "Chronologie druhé světové války", "text": "Chronologie druhé světové války\n\nTento článek zachycuje události druhé světové války od 1. září 1939 do 2. září 1945 (celkem 6 let a jeden den).\n\n\n\n\n\n\n\n\n\n\n\n\n\n\n"}
{"id": "297648", "url": "https://cs.wikipedia.org/wiki?curid=297648", "title": "Černá zmije", "text": "Černá zmije\n\nČerná zmije (v anglickém originále Blackadder) je britský komediální televizní seriál s Rowanem Atkinsonem v hlavní roli. Ve Velké Británii byl vysílán v letech 1983 až 1989. V Česku ho s českým dabingem nejprve vysílala v polovině 90. let TV Nova, v roce 2012 byl uveden na České televizi s novou verzí dabingu (se kterou již dříve vyšel na DVD).\n\nNatočeny byly čtyři řady a několik speciálních dílů, pokaždé z jiného historického období - spojujícím prvkem je hlavní hrdina Edmund Černá zmije a jeho sluha Baldrick. Každá řada má v originále své vlastní jméno (v češtině jsou jen odlišeny římskou číslicí) a často se každá z řad považuje za samostatný seriál. Pod první řadou jsou autorsky podepsáni Richard Curtis a Rowan Atkinson, od druhé řady pak Atkinsona nahradil Ben Elton. V roce 2004 byla Černá zmije v anketě BBC zvolena druhým nejlepším britským sitcomem všech dob.\n\nKaždá řada je situována do jiného historického období, s čímž souvisí i jiné role hrané jednotlivými postavami. Hlavní hrdina seriálu, Edmund Černá zmije, je cynický prospěchář, který se snaží využít každé příležitosti k obohacení a zisku postavení, což se mu málokdy podaří. Ve všech řadách ho doprovází jeho pobočník, věrný sluha Baldrick. Mezi další významné nebo opakující se postavy patří lord Percy, Melchett, královna Alžběta I., princ regent a lord Flasheart. Kromě nich se zde také objevuje pod různými jmény postava pleticháře a mistra převleků toužícího po trůnu a postava superhrdiny, jehož přehnané sebevědomí a povýšené chování je parodií na podobné postavy z jiných seriálů a filmů. Zvyklostí je, že v posledním dílu každé řady zemře alespoň jedna z postav, většinou však všechny.\n\nPrvní řada (\"The Black Adder\") je situována do vrcholného středověku, konkrétně do roku 1485, a začíná v předvečer bitvy na Bosworthském poli. Edmund Černá zmije zde vystupuje jako syn Richarda IV., synovce Richarda III., který se ujímá vlády poté, co Edmund krále ve zmíněné bitvě zabije. Dále v díle Arcibiskup je zmiňováno obeslání všech 3 papežů (Velké papežské schisma však trvalo od Koncilu v Pise 1409 do ukončení Koncilu v Kostnici 1417).\n\nV prvním díle této řady si také Edmund vymyslí jméno, pod kterým má v plánu vejít do dějin: Edmund Černá zelenina. Ale poslechne Baldricka a jméno si vzápětí změní na méně úsměvné Edmund Černá zmije.\n\nDruhá řada (\"Blackadder II\") je situována do Anglie za vlády královny Alžběty I., do doby hrdinských zámořských výprav.\n\nVe třetí řadě (\"Blackadder the Third\"), která se odehrává na přelomu 18. a 19. století, dochází k mírnému prohození rolí: Edmund zde představuje sluhu Prince z Walesu.\n\nČtvrtá řada (\"Blackadder Goes Forth\") se odehrává za 1. světové války, v roce 1917, převážně v rozbahněných zákopech v první britské linii. Černá zmije zde má hodnost kapitána, Baldrick dosáhl na hodnost svobodníka a ústřední trojici tentokrát doplňuje poručík George. V této řadě se Edmund především snaží vyhnout sebevražednému útoku na nepřátelské pozice.\n\nKromě dílů zařazených do čtyř řad byly natočeny ještě další 3 speciální díly, jejichž hrdinou je opět Edmund Černá zmije. \nExistuje také několik jednorázových skečů, rozhlasových vystoupení, televizních dokumentů a DVD bonusů.\n\nS nápadem původně přišli Rowan Atkinson a Richard Curtis. Protože se chtěli vyhnout srovnání s jiným velmi úspěšným sitcomem \"Hotýlek\" (za kterým stál John Cleese z britské komediální skupiny Monty Python), rozhodli se pro historický sitcom. V roce 1982 vznikl nikdy neodvysílaný pilotní díl, který tvůrcům zajistil smlouvu na šestidílný seriál. Rozpočet byl velkorysý a tak se natáčelo v exteriérech, hlavně na hradě Alnwick a v jeho okolí. Další peníze šly do rozsáhlého komparsu, koní a drahých středověkých kostýmů. Atkinson o natáčení první řady řekl:\nPrvní série byla trochu zvláštní, taková extravagantní. Těch šest dílů stálo milion liber... [což] bylo hodně peněz na utracení... Všechno to vypadalo skvěle, ale nebylo to tak vtipné, jak jsme chtěli.\nKvůli vysoké ceně první řady se v BBC zdráhali podepsat smlouvu na další řadu, dokud se sitcom podstatně nevylepší a nesníží se náklady – vyjednávání nakonec trvalo tři roky. Atkinson se už nechtěl na sitcomu podílet i autorsky, a tak ho nahradil spisovatel a komik Ben Elton.\n\n\"Černá zmije II\" se už natáčela pouze ve studiu (a to před živým obecenstvem, na rozdíl od první řady, kde se divákům pouštěly už hotové díly). Elton přidal více vtipů a také navrhl zásadní změny v charakterech postav: z Baldricka se stal hloupý pobočník, zatímco Edmund Černá zmije se proměnil v prohnaného patolízala. Tento model byl pak používán i v dalších řadách.\n\nDo exteriérů se natáčení vrátilo až ve speciálním dílu \"Kupředu, zpátky jen krok\", jehož rozpočet byl odhadován na tři miliony liber. Ten už ale společnost BBC nefinancovala sama – podíleli se na něm i společnosti Tiger Aspect, Sky Television a the New Millennium Experience Company.\n\n\nTitulní píseň od Howarda Goodalla si v seriálu udržuje stále stejnou melodii, její styl se ale mění podle období, do kterého jsou jednotlivé řady zasazeny. V první řadě jsou tak použity hlavně trubka a tympány, přičemž fanfáry mají evokovat zvuk typických středověkých dvorních fanfár. V druhé řadě je to zobcová flétna, smyčcové kvarteto a elektrická kytara. Třetí řadě používá hoboj, violoncello a cembalo (ve stylu menuetu). Ve čtvrté řadě je píseň hrána vojenskou kapelou, ve speciálním dílu \"Vánoční koleda u Černé zmije\" je zpívána koledníky a v ostatních speciálních dílech je nahrána orchestrem.\n\nTvůrci i představitelé hlavních rolí jsou pravidelně dotazováni na možnost pokračování slavného seriálu, buď ve formě 5. řady nebo filmu. Přestože oficiálně zatím nebylo potvrzeno nic, existuje mnoho více či méně propracovaných návrhů:\n\n\nVšechny čtyři řady a speciál \"Vánoční koleda u Černé zmije\" jsou dostupné na DVD s novým českým dabingem, tato verze je známá z pozdějšího televizního uvedení na České televizi.\n\nV roce 2008 vyšla v nakladatelství XYZ kniha s názvem \"Černá zmije: Celá ta mizerná dynastie 1485–1917\", která obsahuje kompletní scénáře a bonusové „dobové doplňky“.\n\n"}
{"id": "297655", "url": "https://cs.wikipedia.org/wiki?curid=297655", "title": "Leoš Středa", "text": "Leoš Středa\n\nLeoš Středa (* 5. července 1963, Praha) je český lékař, vysokoškolský pedagog a rytíř filipínského Řádu Josého Rizala. Je autorem odborných knih, popularizoval léčebnou pedagogiku, zdravou výživu, dietologii, estetickou medicínu a kosmetiku v tisku, rozhlase a televizi. Vyvíjel léčebné a kosmetické přístroje, dietní preparáty a kosmetické přípravky.\n\nStudium medicíny dokončil v roce 1987 na 1. lékařské fakultě Univerzity Karlovy (tehdy fakulta všeobecného lékařství UK). Po pádu socialismu založil Institut lékařské regenerace a kosmetiky. Během několika let vytvořil síť jeho poboček po celém světě (pobočka Dr.Streda-Instituto Medico de Regeneration y Cosmeticos na Kanárských ostrovech ve Španělsku, firma Streda Regeneration and Medical Industries v Kanadě, zastoupení Institutu lékařské regenerace a kosmetiky v Česku, Německu, Slovensku a Rusku, firma Dr.Středa – Middle East pro aktivity v Sýrii, klinika ve Sjednocených arabských emirátech, pobočka Streda-life a.o. v Dněpropetrovsku na Ukrajině, farmaceutické zastoupení v Libanonu, klinika MUDr.Streda Limited v africké Keni, klinika Dr.Streda as Co.Ltd. na Phuketu v Thajsku, obchodní zastoupení v Lincolnu na Novém Zélandu, výzkumné laboratoře Dr.Streda's Institute of Healthy Nutrition na Filipínách). Podnikání postupně ukončil do roku 2000.\n\nPůsobí jako vědecký pracovník na 1. lékařské fakultě Univerzity Karlovy v Praze a přednáší na Pedagogické fakultě téže univerzity a lékařům v rámci celoživotního vzdělávání České lékařské komory. V roce 2008 byl na Filipínách pasován rytířem Řádu Josého Rizala.\n\n\nKosmetické a lékařské poradny dr. Středy vycházely v 90. letech minulého století pravidelně ve většině deníků a časopisů ČR a SR.\n\nV letech 1995 a 1996 vydával vlastní časopis určený pro odbornou kosmetickou veřejnost \"Ars cosmetica\". Po roce 2000 zúžil publikační činnost v periodikách jen na několik časopiseckých titulů a internet.\n\n\nS humorem popisuje dr.Středu spisovatel František Nepil v povídce \"Tloustnout znamená stárnout\" z roku 1992. Jan Hůla a Eva Hirschová ho vyzpovídali v knize o známých osobnostech \"Milionářem v Čechách\", která vyšla v roce 1994. Vladimír Páral píše o dr.Středovi v knize Profesionální muž. Úzké kontakty k Hradu se probíraly v knize Mileny Jarošové \"Milostné aféry prvního páru\", z roku 2000. Když v roce 2000 ukončil Středa komerční dráhu, podílel se na některých humanitárních projektech v Asii. Česká televize o něm a těchto projektech natočila dokument, který byl odvysílán v pořadu POKR v roce 2006. Michal Viewegh zmiňuje dr.Středu v knize \"Biomanželka\", která vyšla v roce 2010. V roce 2011 byl hostem televizního pořadu Show Jana Krause a pořad o něm odvysílala slovenská soukromá televize Markíza.\n\n\n"}
{"id": "297663", "url": "https://cs.wikipedia.org/wiki?curid=297663", "title": "Tom Paxton", "text": "Tom Paxton\n\nThomas Richard Paxton (* 31. října 1937, Chicago, USA) je výrazně sociálně angažovaný americký folkový písničkář, zpěvák a kytarista.\n\nNarodil se v Chicagu, od roku 1948 jeho rodina žila v Oklahomě. Během své vojenské služby (1959) se seznámil s Pete Seegerem a dalšími americkými folkaři. Po vojně žil v New Yorku a vystupoval v tamních klubech (od r. 1960).\n\nZa nejlepší bývají považována jeho první dvě alba \"I'm the Man That Built the Bridges\" [live] (Gaslight, 1962) a \"Ramblin' Boy\" (Elektra, 1964).\n\nK nejznámějším písním patří \"The Last Thing On My Mind\" (na české folkové scéně lze píseň identifikovat hned ve třech verzích: \"Poslední klekání\" od Žalmana, \"Lidská přání\" od Brontosaurů a Slečna Sen Country Beatu Jiřího Brabce v podání Nadi Urbánkové), dětem určená píseň \"Goin´ To The ZOO a I Can´t Help But Wonder Where I'm Bound\" (u nás hrála kroměřížská skupina SIROTCI pod názvem \"Starý tulák\").\n\nÜčastní se řady folkových festivalů a jeho popularita kulminovala kolem roku 1969. Pod vlivem Jacquese Brela se počátkem 70. let pokoušel dát svým písním složitější aranže. Jeho písně byly často přebírány (mj. Judy Collins, Pete Seeger, The Move, John Denver, Peter, Paul & Mary, Willie Nelson). Od poloviny 70. let žil v Anglii a jeho tvůrčí aktivita v tomto období klesla.\n\nV poslední době žil se svou ženou Midge v Alexandrii ve Virginii. Mají dvě dcery Jennifer a Kate a tři vnuky Chritophera, Seana a Petera, kteří jsou pro něj velkou inspirací ve tvorbě písniček pro děti. V roce 2014 zemřela po dlouhé nemoci jeho žena Midge, s kterou strávil 51 let společného života.\n\nOd roku 2002 Paxton byl čtyřikrát nominován na cenu Grammy Awards. V roce 2009 Paxton obdržel cenu Grammy za celoživotní přínos.\n\nU nás byl Paxton oblíbený především u Karla Plíhala, který hrával jeho \"When we were good\" (Mám príma den), \"When Annie Took Me Home\" (Prodavač slonů) a na stejnou melodii jako Byl jeden král rozšířenou o refrén hrál písničky s Paxtonovou melodií Snažím se ti sdělit a Obraz. Žalman zase hrával kromě Posledního klekání i jeho \"My Lady's A Wild Flying Dove\" (Má lejdy je víno), o které si myslel, že se jedná o skotskou lidovou, přestože Tom Paxton tuto písničku složil jako zásnubní dar pro svou ženu Midge v roce 1963. Skupina SIROTCI hrávala kromě Starého tuláka (I Can´t Help But Wonder Where I´m Bound) i jeho písničky \"Ramblin' Boy\" (Svatební - shodou okolností měl český text stejný motiv jako My Lady's A Wild Flying Dove), \"Hobo in My Mind\" (Právě když), \"Cindy's Crying\" (Váhání) a \"Now That I've Taken My Life\" (Kudy chodil čas).\n\n"}
{"id": "297666", "url": "https://cs.wikipedia.org/wiki?curid=297666", "title": "Fotbalový brankář", "text": "Fotbalový brankář\n\nPojem fotbalový brankář definuje zvláštní postavení, práva a povinnosti jednoho předem vybraného fotbalisty z každého týmu na fotbalovém hřišti při fotbalovém utkání.\n\nHlavním úkolem fotbalového brankáře je bránění vlastní brány před vstřelením gólu, obvykle gólu od protihráčů. Mezi jeho vedlejší úkoly patří i rozehrávání kopů z oblasti vápna (neboli pokutového území) a jeho okolí (například po útočném faulu protihráče či po offsidu) či také rozehrávání útočných akcí svého týmu.\n\nBrankář smí fotbalový míč uchopit do rukou a to pouze v prostoru vlastního pokutového území. Smí ale hrát po celém hřišti tak jako všichni ostatní hráči, může vstřelit i branku. Nesmí však míč do rukou uchopit mimo své pokutové území. Brankář je povinen při zápase mít dres odlišné barvy od ostatních hráčů v poli a také brankářské rukavice. Při nemožnosti sledovat hru z důvodu slunečního záření je povolena i čepice s kšiltem. Český brankář Petr Čech nosí po vážném zranění hlavy speciální ochrannou helmu na podkladě výjimky udělené orgány UEFA.\nPokud již při hře bylo v týmu brankáře využito všech tří možností střídání a sám brankář je v takové situaci vyloučen či zraněn, nemůže být nahrazen jiným brankářem, do brány se v jeho dresu a jeho rukavicích musí postavit hráč z pole. Příklady takových situací:\n\n\n\nBrankářskou reprezentační jedničkou je v současné době Tomáš Vaclík, po jeho boku pravidelně působí také Tomáš Koubek a Jiří Pavlenka. Nejslavnější český gólman Petr Čech již reprezentační kariéru ukončil. V zahraničních ligách působí také Jaroslav Drobný nebo Zdeněk Zlámal.\n\n"}
{"id": "297669", "url": "https://cs.wikipedia.org/wiki?curid=297669", "title": "Martin Skala", "text": "Martin Skala\n\nMartin Skala (* 13. ledna 1970, Praha, ČR) je český muzikálový a rockový zpěvák.\n\nZákladní všeobecné i hudební vzdělání získal v Neratovicích a tam také od svých 13 let zakládal své první garážové skupiny. Změna nastala na gymnáziu v Kralupech nad Vltavou (Skala je absolventem Gymnázia A. Dvořáka v Kralupech nad Vltavou). Během studií začal vystupovat s folkrockovou skupinou Nota-K, později s rockovou skupinou Durian, s níž odehrál několik desítek koncertů po celé republice. Studoval zpěv u L. Nopové a skladbu u A. Michajlova na pražské konzervatoři. Účinkování v malých klubech ukončil v roce 1994, kdy vyhrál konkurz na titulní roli Ježíše v úspěšném muzikálu Jesus Christ Superstar. V této roli odehrál téměř 500 repríz včetně derniéry v roce 1998. Následovala role Prince v muzikálové Rusalce, Laerta v Hamletovi Janka Ledeckého a Andreje v plzeňském zpracování muzikálu Juno a Avos. Kromě zpěvu se Skala profesionálně věnuje webovému designu a je autorem stránek Tří mušketýrů. V roce 2005 se po šesti letech známosti oženil se zpěvačkou a tanečnicí Markétou Kováříkovou. Mají dceru Michaelu.\n\n\n"}
{"id": "297670", "url": "https://cs.wikipedia.org/wiki?curid=297670", "title": "EL", "text": "EL\n\nSpojení písmen E a L může mít různé významy:\n\n\n\n"}
{"id": "297676", "url": "https://cs.wikipedia.org/wiki?curid=297676", "title": "KS Besa Kavajë", "text": "KS Besa Kavajë\n\nKS Besa Kavajë je albánský fotbalový klub hrající první albánskou fotbalovou ligu.\n\nTým byl založen roku 1925 ve městě Kavajë. Do první ligy se dostal poprvé v roce 1933. Hraje na stadionu Stadium Besa, který má kapacitu 8 000 diváků. Do evropských poháru se tým dostal poprvé v roce 1972, když v Poháru UEFA nejprve vyřadil dánský klub Fremad Amager a poté byl vyřazen skotským Hibernianem. Besa nikdy nebyl albánským mistrem, v roce 1958 byl na druhém místě. V roce 2007 klub vyhrál národní pohár a znovu se tedy dostal do Poháru UEFA, kde následující sezonu nejdříve vyřadil černohorský tým FK Bezanija, poté byl vyřazen bulharským Litex Loveč.\n"}
{"id": "297680", "url": "https://cs.wikipedia.org/wiki?curid=297680", "title": "Velký Jenisej", "text": "Velký Jenisej\n\nVelký Jenisej ( , tuvinsky \"Бий-Хем\") je řeka v Tuvinské republice v Rusku. Je 605 km dlouhá. Povodí má rozlohu 56 800 km².\n\nOdtéká z jezera Kara-Balyk v Sajanech pod vrcholem Munku-Sasan (3164 m) a teče převážně v severovýchodní části Tuvy. U města Kyzyl se slévá s Malým Jenisejem a vytváří Horní Jenisej (tuvinsky \"Улуг-Хем\"), jehož je tak pravou zdrojnicí.\n\nHlavní přítoky jsou zprava Toora-Chem (vytékající z jezera Azas), Chamsara a Systyg-Chem.\n\nPrůměrný průtok nad soutokem s řekou Chamsarou u vesnice Toora-Chem činí 220 m³/s a nad soutokem s Malým Jenisejem 625 m³/s.\n\n"}
{"id": "297686", "url": "https://cs.wikipedia.org/wiki?curid=297686", "title": "1. česká hokejová liga 2004/2005", "text": "1. česká hokejová liga 2004/2005\n\n1. česká hokejová liga 2004/2005 byla 12. ročníkem druhé nejvyšší české hokejové soutěže.\n\n\nVšech 14 týmů se nejprve utkalo v základní části čtyřkolově každý s každým. Osm nejlepších týmů postoupilo do play-off, které se hrálo na 3 vítězné zápasy. Vítěz finále play off postoupil do baráže o extraligu s nejhorším extraligovým celkem.\n\nTýmy, které skončily na 13. a 14. místě musely svoji prvoligovou příslušnost hájit v pětičlenné baráži o první ligu, do které postoupily nejlepší tři týmy 2. ligy.\n\nToto je konečné pořadí hráčů podle dosažených bodů. Za jeden vstřelený gól nebo přihrávku na gól hráč získal jeden bod.\n\nToto je konečné pořadí nejlepších deset brankářů.\n\n\n\n\nČeské Budějovice postoupily do baráže o extraligu, kde porazily tým HC Dukla Jihlava 4:1 na zápasy.\n\nPoslední kolo se již nedohrávalo, neboť již bylo jasno o obou postupujících.\n\nTýmy HC Slezan Opava a IHC Písek neuspěly a sestoupily do 2. ligy. Do dalšího ročníku 1. ligy postoupil HC Vajgar Jindřichův Hradec a LHK Jestřábi Prostějov.\n"}
{"id": "297696", "url": "https://cs.wikipedia.org/wiki?curid=297696", "title": "Steve Hillage", "text": "Steve Hillage\n\nStephen „Steve“ Simpson Hillage (* 2. srpna 1951 Londýn) je britský hudebník a kytarista, spojovaný s canterburskou scénou, člen skupin Gong a System 7.\n\nHillage se narodil v londýnské čtvrti Chingford. Jeho první hudební skupina byla kapela Uriel, která byla založena roku 1968 a na začátku následujícího roku se přejmenovala na Egg. Tehdy však Hillage ze skupiny odešel. Téhož roku se ale původní sestava Uriel dala dohromady a pod pseudonymy nahrála a vydala album \"Arzachel\". Hillage také hostoval na posledním albu Egg, \"The Civil Surface\" z roku 1974. Členem francouzské skupiny Gong se Hillage stal v roce 1973, kapelu opustil o tři roky později. Ke skupině se vrátil ve druhé polovině devadesátých let a s přestávkami s ní vystupoval až do roku 2012.\n\nVe druhé polovině sedmdesátých let vydal Hillage několik sólových alb. Od osmdesátých let se věnoval produkování alb jiných interpretů, jako například \"Sons and Fascination\"/\"Sister Feelings Call\" (Simple Minds, 1981), \"Groovy Decay\" (Robyn Hitchcock, 1982) a \"Up to Our Hips\" (The Charlatans, 1994). Na začátku 90. let založil společně se svou bývalou spoluhráčkou z Gongu Miquette Giraudy skupinu System 7, která funguje do současnosti.\n\n\n"}
{"id": "297698", "url": "https://cs.wikipedia.org/wiki?curid=297698", "title": "Ekovesnička", "text": "Ekovesnička\n\nEkovesnička či ekovesnice má být sociálně, ekonomicky a ekologicky trvale udržitelnou záměrně vytvořenou komunitou. Obvykle v ní žije 50-150 osob, protože takový počet je podle sociologů a antropologů (Hill a Dunbar, 2002) považován za optimální z hlediska vytváření sociální sítě. Velké ekovesnice, v nichž žije i více než 2000 osob přesto mohou existovat jako sítě menších komunit, kterým velká komunita poskytuje záštitu.\n\nObyvatelé ekovesnice sdílí stejné ekologické, sociální a spirituální hodnoty (viz Záměrné komunity). Ekovesnice nejčastěji vytvářejí lidé, kteří nechtějí být závislí na většinovém systému s jeho centralizovanými sítěmi pro distribuci zdrojů a energií. Mnozí se tak snaží zabránit zániku tradičních komunit, straní se plýtvavého komerčního životního stylu, snaží se zabránit ničení životního prostředí, odmítají průmyslové zemědělství a nesouhlasí s nadměrným používáním fosilních paliv. Toto vše se podle nich musí změnit, chceme-li uniknout ekologické katastrofě. Malé komunity, které mohou minimalizovat svůj dopad na životní prostředí považují za nejlepší alternativu. Jednotlivé komunity spolu navzájem často spolupracují, v rámci větších sítí (např. GEN - Globální síť ekovesnic). Je to podobný model jako u iniciativy Ten Thousand Villages (Deset tisíc Vesnic), která podporuje celosvětový rozvoj Fair trade obchodu.\n\nČasto se lze v ekovesnicích setkat s lokálními měnami například se systémem LETS.\n\n\n\n"}
{"id": "297699", "url": "https://cs.wikipedia.org/wiki?curid=297699", "title": "Ota I. Bavorský", "text": "Ota I. Bavorský\n\nOta I. Bavorský (cca 1117 Kelheim – 11. července 1183 Pfullendorf) z dynastie Wittelsbachů byl bavorský falckrabě a od roku 1180 bavorský vévoda.\n\nOta byl synem bavorského falckraběte Oty V. († 1156) a Heiliky z Lengenfeldu. Titul falckraběte Ota zdědil po otcově smrti roku 1156 a roku 1180 byl císařem povýšen na vévodu bavorského.\n\nOta patřil po většinu svého života k věrným příznivcům štaufského císaře Fridricha Barbarossy. Svou věrnost císaři opakovaně prokazoval. Roku 1155 se Otovi podařilo zachránit císařské vojsko v kritické bitvě s veronskými vojáky a o dva roky později na říšském sněmu hrozil papežskému legátovi zbraní.\n\nNejen za tyto služby byl v září 1180 Ota odměněn. Získal od císaře vévodství bavorské. Užil si ho pouhé tři roky. Bavorský vévoda Ota I. je pohřben v benediktinském klášteře Scheyern.\n\nOta se kolem roku 1169 v Kelheimu oženil s Agnes z Loonu (asi 1150–1191), dcerou hraběte Ludvíka II. z Loonu. Z tohoto manželství se narodilo devět dětí:\n"}
{"id": "297702", "url": "https://cs.wikipedia.org/wiki?curid=297702", "title": "Hida (provincie)", "text": "Hida (provincie)\n\nProvincie Hida (: 飛騨国; \"Hida no kuni\") byla stará japonská provincie ležící v Tósandó na ostrově Honšú. Byla rovněž známá pod jménem Hišú (飛州). Na jejím území se dnes rozkládá severní část prefektury Gifu. Sousedila s provinciemi Mino, Ečizen, Kaga, Eččú a Šinano.\n\nHradním městem provincie bylo města Takajama. Hida byla pokryta hustými lesy, a proto se stala jedním z hlavních zdrojů dřeva ale i kovů pro ostatní provincie. Řeky tekoucí z Hidy do provincií Mino a Owari byly intenzivně využívány pro dopravu.\n\nV roce 1585, Kanamori Nagačika, jeden u Nobunagových a později Hidejošiho generálů, obsadil provincii Hida a stal se místním vládcem. Později bojoval na straně Iejasu Tokugawy v bitvě u Sekigahary a jeho potomci v provincii vládli po celé období Edo.\n"}
{"id": "297704", "url": "https://cs.wikipedia.org/wiki?curid=297704", "title": "Nálanda", "text": "Nálanda\n\nNálanda byla starověká univerzita v Biháru v Indii. Nacházela se několik desítek kilometrů jihovýchodně od Patny a mezi lety 427 až 1197 byla centrem buddhistické vzdělanosti. Na konci 12. století však univerzita zanikla pod tlakem muslimských nájezdníků. \n\nZříceniny Nálandy byly znovu nalezeny a identifikovány britským archeologem Alexanderem Cunninghamem. Podle tradice Nálandu několikrát navštívil i sám Buddha, zakladatel buddhismu.\n"}
{"id": "297707", "url": "https://cs.wikipedia.org/wiki?curid=297707", "title": "Trubač (rozcestník)", "text": "Trubač (rozcestník)\n\nTrubač může být:\n\n\n"}
{"id": "297713", "url": "https://cs.wikipedia.org/wiki?curid=297713", "title": "McLaren MP4-20", "text": "McLaren MP4-20\n\nMclaren MP4-20 je jméno závodního monopostu formule 1 používaného stájí McLaren v sezóně 2005. Byl navržen konstruktéry Adrianem Neweyem a Mikem Coughlanem. Nové šasi je zcela odlišné od původních modelů MP4-18 a MP4-19. Nový monopost má zcela novou aerodynamiku a přizpůsobuje se novinkám v sezóně. Disponuje pozvednutým předním křídlem, menším difuzorem a zcela přepracovanou zadní částí. Změna vyvážení vozidla maximalizuje výkon pneumatik Michelin, ale zároveň zvyšuje šetrnost, která je vzhledem k zákazu výměny pneumatik během závodu nutná. Během sezóny též přibyly dva výrazné rohy nad hlavou jezdce, které usměrňují proudění vzduchu.\n\nMonopost se ukázal jako velmi rychlý, ale zároveň trpěl výraznou nespolehlivostí. Zatímco Kimi Räikkönen se dokázal novému autu rychle přizpůsobit, Juan Pablo Montoya měl problémy přivyknout si na rozdíly mezi Williamsem a McLarenem a vyžadoval tak pro svůj stroj specifický vývoj, což se ukázalo v následující sezóně jako nepřekonatelný problém. Kimi Räikkönen bojoval až téměř do konce o jezdecký titul, ale jeho týmový kolega měl problém s vyšším umístěním vzhledem k absenci v několika závodech, zaviněnou poraněním z tenisu. I přesto získal tento horkokrevný Kolumbijec tři výhry a několik pódiových umístění. Vzhledem k několika školáckým chybám se však stal jedním z důvodů, proč McLaren nezískal pohár konstruktérů.\n\nMotor Mercedes byl v této sezóně nejsilnější, ale stejně jako monopost měl i on problémy se spolehlivostí. Kimi Räikkönen získal celkem sedm vítězství, ale díky častým poruchám neměl šanci získat mistrovský titul, skončil tedy druhý za Španělem Alonsem, jehož vůz sice McLarenům rychlostně nemohl konkurovat, ale zároveň disponoval téměř neprůstřelnou spolehlivostí.\n\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n"}
{"id": "297714", "url": "https://cs.wikipedia.org/wiki?curid=297714", "title": "Symfonický orchestr hlavního města Prahy FOK", "text": "Symfonický orchestr hlavního města Prahy FOK\n\nSymfonický orchestr hlavního města Prahy FOK (anglicky \"Prague Symphony Orchestra\") je symfonické hudební těleso, jedná se o klasický symfonický orchestr.\n\nZakladatelem dnešního Symfonického orchestru hl. m. Prahy FOK byl na podzim roku 1934 dirigent a hudební organizátor Rudolf Pekárek. Program činnosti nového tělesa vymezil slovy Film–Opera–Koncert, která se ve zkratce F. O. K. stala součástí názvu orchestru. Díky nahrávání hudby k většině českých filmů 30. let a pravidelným vystupováním v živém vysílání Československého rozhlasu vešel Orchestr F. O. K. ve známost a byla zajištěna jeho ekonomická existence. To umožnilo postupný rozvoj koncertní činnosti, jejímž hlavním protagonistou byl od samého počátku dr. Václav Smetáček. Ten dokázal ve velmi krátké době vybudovat z orchestru velké symfonické těleso schopné umělecky plně obstát v silné domácí konkurenci. V roce 1942 se stal šéfdirigentem orchestru a stál v jeho čele celých 30 let. Během jeho působení dosáhl orchestr vysoké interpretační úrovně a mezinárodního renomé.\n\nPo mnohaletém úsilí vedení orchestru, jehož počátek spadá do roku 1945, zřídilo hlavní město Praha v roce 1952, po vzoru jiných evropských měst, vlastní reprezentační koncertní těleso. Tradiční zkratka byla zachována, nový název orchestru zní: Symfonický orchestr hlavního města Prahy FOK. V roce 1957 vyjel orchestr na svá první zahraniční turné (Polsko, Itálie, Rakousko a Německo) a zahájil tak své pravidelné a intenzivní působení na mezinárodní scéně.\n\nSídlem Symfonického orchestru hl. m. Prahy je Obecní dům.\n\nPo Smetáčkově odchodu z funkce šéfdirigenta (1942-1972) postupně převzali jeho umělecké vedení:\n\nMezi významné české dirigenty, kteří s orchestrem dlouhodobě spolupracovali, patří zejména:\n\nUmělecké renomé a respekt si orchestr získává po celou dobu své existence pod vedením mezinárodně uznávaných dirigentů:\na další.\n\n\nSymfonický orchestr hl. m. Prahy FOK hostoval ve většině evropských zemí, opakovaně též v Japonsku a Spojených státech. Navštívil rovněž Jižní Ameriku, Portoriko, Tchaj-wan, Koreu, Turecko, Izrael a další země.\n\nOd koncertní sezóny 2006/2007 působil ve funkci jeho šéfdirigenta Jiří Kout, čestným dirigentem se stal Serge Baudo. Od sezóny 2015/16 je šéfdirigentem Symfonického orchestru hl. m. Prahy FOK finský dirigent Pietari Inkinen.\n\nSymfonický orchestr hl. m. Prahy FOK se rovněž s velkou péčí věnuje mladému publiku a díky projektům jako Hudba na dotek a Hudební klub Fík je největším pořadatelem výchovných koncertů v Praze.\n\nDlouhou tradici orchestru dokládá také rozsáhlý katalog gramofonových, rozhlasových a televizních snímků, zahrnující česká i světová hudební díla. Většina nahrávek byla pořízena firmou Supraphon, jméno orchestru se však objevuje i na labelech-etiketách firem BMG Conifer, Philips, Erato, Universal, Harmonia Mundi (Praga), Victor, Koch International, Panton, Music Vars a dalších.\n\n\n"}
{"id": "297715", "url": "https://cs.wikipedia.org/wiki?curid=297715", "title": "Bhárhut", "text": "Bhárhut\n\nBhárhut je název indické oblasti v Madhjapradéši, která je známá zejména díky svým buddhistickým památkám v čele s tamější stúpou. Ta byla založena ve 3. století př. n. l. maurijským králem Ašókou, případně až o století později. Je pokryta množstvím reliéfů, které vyobrazují příběhy z minulých životů Gautamy Buddhy. V současnosti je oblast jedním z vedlejších poutních buddhistických míst.\n"}
{"id": "297720", "url": "https://cs.wikipedia.org/wiki?curid=297720", "title": "Devana", "text": "Devana\n\nDzewana je podle raně novověkých polských kronik, jejichž autenticita je nejistá, bohyně ztotožňovaná s římskou Dianou.\n\nPoprvé je zmiňován kronikou \"Historiae Polonicae\" Jana Długosze sepsané v letech 1455–1480:\n\nPoté je zmiňována Matěj z Miechova, nejspíše inspirováným Długoszem, v \"Chronica Polonorum\" z roku 1519:\n\nPoslední zmínka pochází z \"Kroniky Polska, Litvy, Žmudě a celé Rusi\" Matěje Stryjkowského z roku 1582:\n\nV počátcích zájmu o slovanskou mytologii byla Dzewana považována za autentické božstvo. Přispěla k tomu také jedna z falšovaných glos z 19. století ve staročeském slovníku Mater Verborum která označuje tuto bohyni pod jménem Děvana jako dceru Peruna a Letnice – Latony. V roce 1860 Ignác Jan Hanuš ve své studii \"Děva, zlatovlasá bohyně pohanských Slovanů\" vykládá jméno této bohyně z indoevropského výrazu pro světlo, bílou barvu a čistotu a považuje ji za panenskou bohyni nebeského světla srovnatelnou s Ladou. Také ji spojuje se svátkem Hromnic.\n\nNa počátku 20. století byla božstva zmiňována polskými kronikáři, včetně Dzewany, odmítnuta Aleksandrem Brücknerem, který je považoval za různá zvolání z lidových obřadních písní mylně ztotožněných s antickými božstvy. Podle Lubora Niederleho byla Dzewana ve skutečnosti obřadní figurína objevující se ve výročních slavnostech, stejně jako déle přetrvající Marzana – Morana. Že byla Dzewana známa v archaické či alespoň lidové tradici připouští také Michal Téra.\n\nV polském jsou známy taky divé ženy obývající lesy, jejichž označení \"dziwoźona\" se podobá jménu této bohyně. V lužickém folklóru je známa \"Dźiwica\", krásná panna která v poledne či v noci běhá po lesích se smečkou chrtů, ten kdo ji potkal onemocněl a do tří dnů zemřel. \"Dziewana\" je také vedle \"dziwizna\" polské označení pro diviznu.\n"}
{"id": "297722", "url": "https://cs.wikipedia.org/wiki?curid=297722", "title": "Chlorečnan draselný", "text": "Chlorečnan draselný\n\nChlorečnan draselný (synonymum Bertholetova sůl) je bílá krystalická látka s chemickým vzorcem KClO. Je vysoce reaktivní. Pro své explozivní a silné oxidační vlastnosti se používá v pyrotechnice. Je jedovatý a používal se k hubení plevele. Vyrábí se elektrolýzou KCl nebo zaváděním Cl do teplého roztoku KOH (hydroxidu draselného). Při reakci s kyselinou šťavelovou se uvolňuje vysoce reaktivní a nestabilní ClO.\n\nChlorečnan draselný je toxická a zdraví škodlivá látka, která znečišťuje životní prostředí. Může uvolňovat vysoce škodlivé sloučeniny chloru (viz výše).\nPro svoje oxidační vlastnosti hoří i pod vodou.\nChlorečnan draselný patří mezi látky (tzv. prekurzory výbušnin), které byly navrženy na zákaz prodeje obecné veřejnosti.\n\nChlorečnan draselný se využívá hlavně v pyrotechnice, např. pro přípravu Molotovova koktejlu, dále pro výrobu sirek, a pro dnes již nepoužívané chlorátové trhaviny (směs KClO a organického paliva – například oleje, dřevěné moučky, vánočních prskavek...). V minulosti se využíval pro barvení kůže. Tuto látku využíval například Baťa.\n\n"}
{"id": "297724", "url": "https://cs.wikipedia.org/wiki?curid=297724", "title": "Chors", "text": "Chors\n\nChors (Churs, Gurs) je slovanský bůh. Jedná se pravděpodobně o alanské sluneční božstvo, které bylo Slovany ztotožněno s Dažbogem. V současné fikci se Chors často objevuje jako bohyně měsíce.\n\nNa základě nejstaršího přepisu Pověsti dávných let, kde ve výčtu božstev, jejichž modly vztyčil kníže Vladimír I., chybí mezi jmény Chors a Dažbog tečka a spojka, jsou obě božstva ztotožňována.\n\nJedinou výjimkou, kde jsou Chors a Dažbog zmiňováni jako samostatné entity, je Život svatého Vladimíra, kde se však nejspíše jedná o chybný přepis seznamu božstev z Pověsti dávných let. Dále je zmiňován v díle Beseda trechъ svjatitelej kde se uvádí „Jsou dva hromoví andělé, hélénský stařec Perun a židovský Chorsъ, dva jsou andělé blesku.“\n\nPozoruhodná je pasáž ze Slova o pluku Igorově, jehož pravost je však zpochybňována, která Chorse zmiňuje.\n\nNejčastější je výklad jména z íránských jazyků. Chors je spojován s perským \"chūršēd\" a \"chōršed\" „Slunce-král“, proti této teorii však stojí v tom případě by zůstala skupina \"-rš-\" zachována, podobně jako v názvu jednotky aršín, a jméno božstva by tak znělo Chorš. Výklad je zpochybňován i s poukazem na vzdálenost mezi Persií a raně středověkou Rusí.\n\nDále existuje teorie, podle které převzali Slované Chorse od jihoruských Alanů. Existuje předpokládaný alanský výraz \"*chors\" či \"*churs\", ve stejném významu jako perské \"chūršēd\" a \"chōršed\". Stejně jako u Peršanů, lze také u Alanů předpokládat intenzivní kult slunce.\n\nZ tohoto výkladu vychází teorie že Chors je původně alanské sluneční božstvo, ve východoslovanském prostředí ztotožněné s Dažbogem a to nejspíše už v praslovanském období. Podle M. A. Vasil´jeva se jedná o božstvo Antů, podle jeho teorie sarmatsko-alanského původu, kteří se po své slavizaci osídlili kromě Kyjevské Rusi i východní Balkán, kde se jméno Chorse objevuje ve vlastních jménech. Toto teonymum převzali nejspíše i ugrofinští Mansové a Chantové, jelikož jejichž sluneční božstvo se nazývá Kors-Torum.\n\nAleksander Brückner vyložil Chorse jako lunární božstvo. Jeho jméno spojuje se staročeským \"krsati\", \"krsnouti\" „chudnout, ubývati“ a polským \"wy-chars-ły\" „slabý, unavený, ubývají“ a praslovanským \"*krsъ\". Jako podpora teorie je uváděno Slovo o pluku Igorově, kde se o tomto božstvu mluví ve spojení s nocí a vlkodlakem. Opuštěn je výklad z řeckého \"choros\" „kruh“ nebo \"chrysos\" „pozlacený“.\nХърсово\nS Chorsem je spojováno jméno bulharského města Chrsovo (Хърсово) a srbské osobní jméno Chrs, společně s otčenstvy Chrsovikъ a Chrsović. Na Volyni a v Novgorodsko-severské oblasti existují toponyma Chorsovo boloto nebo roveň Chorsov.\n\nChors se stejně jako ostatní slovanští bohové vyskytuje i v beletrii. Nejčastěji figuruje jako bohyně měsíce, například v pohádkové knize Ivana Hudce \"Báje a mýty starých Slovanů,\" trilogii o Roganovi od Juraje Červenáka nebo v díle \"Perunova krev\" od Františka Kotlety. V první zmiňované knize je Chors spojována i nenaplněnou láskou k bohovi Radhostovi a v obou dílech s láskou lesbickou. Kniha Ivana Hudce uvádí následující příběh o této bohyni:\n\n\"Bohyní podzimu měla být dcera mladičké Chors, bledé a téměř průsvitné bohyně měsíce, která dala lidem zpěv, ukolébavky a verše. Je to však jinak... Chors je krásná mladičká bohyně, která miluje boha Radhosta. Ten však si mladičké Chors příliš nevšímá, na rozdíl od samotářského boha Striboga, boha větrů, vánků a povětří, který Chors miluje. Aby Chors získal, ukradl potají plášť boha Radhosta a k ránu se vkradl do komnat, po celé noci znavené Chors. Ta lest neprokoukla a nechala se svést. Bůh Radhost zuřil, avšak ne pro počestnost Chors, ale pro ukradený plášť, který ráno našel pohozený na svém trůně, zatímco ho celou noc hledal. Chors se cítila podvedaná, osamělá a začala se bát o dítě, které již cítila pod srdcem. Prosila o milost pro svou holčičku a navrhovala, že by mohla být bohyní období mezi létem a zimou. Avšak hlavní Bůh Svarožic rozhodl jinak. Vzal ještě nenarozenou bohyni do svých rukou a nechal ji rozplynout se slovy „Budiž rozplynuta, ty, jež nejsi ani plod léta, ani plod zim.“ Ozvěna ještě dlouho opakovala jeho poslední slova plod zim, plod zim, plodzim, podzim, podzim... až si ta slova všichni zapamatovali. A tak období mezi létem a zimou nemá bohyni, ale má název. A protože nemá bohyni, perou se o toto období Živa s Morenou. Když je ještě hezky, vyhrává Živa a když převládnou plískanice, zavládne Morena. A Chors? Ta tajně miluje pozemskou ženu od Dunaje, ve které vidí svou ztracenou dceru.\"\n\nZuzana Řezáčová Lukášková v návaznosti na tento pohádkový obraz považuje Chors za archetyp, který je vhodný pro psychoterapeutickou práci s archetypy a s ženským cyklem. Nabízí možnost pracovat s touto bohyní jako se symbolem předmenstruační fáze cyklu. \n\nSlovanské bájesloví Josefa Růžičky označuje Chorse za slunečního boha a spojuje jej s ruskými slovy \"choroš\" \"dobrý\" a \"chořiště\" \"kolo kde tancují víly\". Chors jako archetyp je také využívána v satiterapii.\n\n"}
{"id": "297726", "url": "https://cs.wikipedia.org/wiki?curid=297726", "title": "Karel Boromejský", "text": "Karel Boromejský\n\nSvatý Karel Boromejský italsky: \"Carlo Borromeo\", latinizovaně: \"Carolus Borromeus\" (2. října 1538, Arona, Itálie – 3. listopadu 1584, Milán) byl arcibiskup milánský a kardinál. Je patronem biskupství Lugano, univerzity v Salzburgu, „Boromejského sdružení“, duchovních správců, seminářů, Kongregace Milosrdných sester svatého Karla Boromejského a boje proti moru. Jeho svátek se slaví 4. listopadu. \n\nKarel Boromejský pocházel z bohatého šlechtického rodu Borromeo. Po studiu katolické teologie a také díky svému příbuzenskému vztahu k papeži Piovi IV. se dostal na vysoké církevní posty. Později usilovně pomáhal chudým a ve svých 46 letech vyčerpán zemřel.\n\nKarel se narodil jako druhý syn hraběte Gilberta Borromeo a Margherity de' Medici v Lombardii na Boromejském hradě, který leží na jihozápadním břehu jezera Lago Maggiore, nad městem Arona. Původní interiéry hradu byly zničeny, vybavení \"rodné světničky\" bylo přeneseno do kaple v bazilice při světcově pomníku nedaleko Arony. Karel od mala ministroval a již v dvanáctém roce věku vstoupil do stavu duchovního a přijal tonzuru i duchovenský oděv. V 11 letech byl Karel jmenován majitelem tamějšího kláštera, takže mu náležely desátky z obročí. Tyto příjmy Karel z větší části rozdával chudým. Ve svých 14 letech odjel do Pavie studovat na univerzitě práva a filozofii. Již v té době se Karel odlišoval od ostatních studentů, kteří se věnovali spíše zahálce a světskému hýření, zatímco on se ponořil do studia tak hluboko, že je musel několikrát přerušit kvůli vyčerpání. V roce 1559 Karel na univerzitě v Padově obhájil univerzitní teze s vyznamenáním a byl prohlášen doktorem obojího práva. Jeden z profesorů při této příležitosti prorocky řekl: \"„Karel udělá velké věci a jednou bude v církvi zářit jako hvězda!“\". Krátce na to Karlův strýc Jan Angelo Medici dosedl na papežský stolec jako Pius IV. Karel byl odmala strýcovým oblíbencem, proto ho papež brzy pozval k sobě do Říma, kde ho jmenoval nejprve svým tajným sekretářem, později kardinálem-jáhnem a svěřil mu také dozor nad mnišskými řády františkánů, karmelitánů a Řádem Maltézských rytířů. Veřejnost sledovala Karlův rychlý kariérní postup s jistými obavami, ale čas ukázal, že starosti byly zbytečné.\n\nPo předčasné smrti svého staršího bratra Federica v roce 1562 Karel ještě zpřísnil svůj asketický životní styl, prováděl kající duchovní cvičení podle sv. Ignáce a velmi málo spal. Poté se rozhodl stát knězem a roku 1563 přijal kněžské svěcení.\n\nKarel na počátku kněžské dráhy musel překonat vadu řeči. To se mu úspěšně podařilo, takže se stal jedním z nejvýznamnějších katolických kazatelů 16. století. Podle dobových svědectví to byl jemný a distingovaný člověk zdvořilého vystupování, který se nerad pouštěl do sporů a příčilo se mu fyzické násilí. Mluvil tichým a laskavým hlasem, ale prý se nikdy nesmál. Ve svých rozhodnutích byl vždy pevný a neústupný, neznal kompromisy; v jednání byl důsledný, až pedantský, systematický. Askezí a dobročinností si získával oblibu prostého lidu, zejména v Miláně.\n\nPapež ho vzápětí jmenoval biskupem a poslal do Milána, kam nastoupil jako arcibiskup oficiálně roku 1565 (administrátorem milánské diecése byl již od roku 1560). Dále byl jmenován do sboru kardinálů. Milán se pro Karla stal hlavním životním působištěm a posledním zastavením.\n\nPo převzetí a vizitaci své arcidiecéze Karel konstatoval velmi špatný stav jak po morální, tak po správní a finanční stránce. Proto začal provádět mnohé reformy, psát předpisy a normy.\n\nPři své reformní práci musel Karel překonávat překážky a nenávist svých odpůrců. Reformoval ženské kláštery. Proti této reformě se postavili řeholníci humiliáti z kláštera v Breře. 24. října 1569 se čtveřice humiliátů v civilním oděvu pokusila v arcibiskupově kapli o atentát na Karla Boromejského. Během společné modlitby jeden z nich, Girolamo Donati zvaný il Farina na arcibiskupa zezadu vystřelil z arkebuzy. Kulka prostřelila Karlův oděv, ale nezranila jej. Atentátník a jeho komplicové byli dopadeni a následně v Miláně oběšeni, řeholní organizace v Breře pak byla roku 1571 zrušena.\n\nV roce 1559, kdy mu bylo 21 let, se Karel stal tajným tajemníkem svého strýce, kardinála de Medici, jenž byl v letech 1558–1559 arcibiskupem milánské diecése (v prosinci 1559 se stal papežem pod jménem Pius IV.). Ve funkci kardinálova tajemníka se zúčastnil přípravy soudního řízení proti antverpskému obchodníku s hedvábím Georgovi de Ghese, jenž byl kalvinistou a udržoval úzké styky s protestantskou komunitou v Ženevě. Ghese byl odsouzen k smrti za kacířství a v březnu 1559 v Miláně popraven. Protestantskými církvemi je uctíván jako mučedník. V roce 1560 se Karel stal nástupcem svého strýce v milánské diecési. \n\nNejobtížnější bylo Karlovo postavení v oblasti alpských údolí na hranicích Itálie a Švýcarska, kde byla pokleslá morálka a rozšířeny různé nešvary, jako konkubinát kněží, hereze či používání magie. Proti nim Karel vždy tvrdě vystupoval, provinilce neváhal posílat na popraviště. Jeho pravou rukou byl v této problémové oblasti děkan velšského původu Owen Lewis. Mimoto se v této oblasti šířilo učení protestantských církví, zejména kalvinismus, v němž Karel spatřoval nebezpečnou herezi. Snažil se od něj obyvatelstvo odvracet a přivádět ke katolicismu, a to nejen kázáním, ale i zastrašováním a pronásledováním nekatolických kazatelů.\n\nPodobně neblahé důsledky měla Karlova spolupráce se švýcarským vojevůdcem Ludwigem Pfyfferem. Karlova podpora krutého a mocichtivého kondotiéra Pfyffera vyvolala vleklé pohraniční boje, a nakonec, po Karlově smrti, vedla roku 1586 k rozpadu appenzellského kantonu na dvě znesvářené části – protestantskou a katolickou.\n\nV roce 1576 v Miláně propukla obrovská morová epidemie, které během téměř dvou let podlehlo na 10 000 obětí. Stala se největší zatěžkávací zkouškou Karlových organizačních schopností, morální síly a víry. Karel zavedl přísný hygienický režim, zahrnující dezinfekci (ocet, nehašené vápno, vykuřování, vypalování), izolaci nakažených osob, provizorní stavby špitálů a hromadné pohřbívání do šachet. Tvrdě a nekompromisně vyžadoval plnění a střetával se tak zejména s odporem majetných rodin, protože i u nich vyžadoval izolaci nakažených a naprostou likvidaci jejich osobních předmětů, vnitřního vybavení domů (paláců a zámků).\n\nKromě toho postupně rozprodal veškerý svůj majetek, aby financoval náklady na živobytí zbídačelých obyvatel Milána. Dále pravidelně navštěvoval špitály a novými předpisy přikazoval kněžím, aby kdykoliv sloužili nemocným a zaopatřovali umírající. Zejména ke službě vyzval kapucíny a jezuity. Proti jeho přísnosti se zvedl odpor, například generál řádu jezuitů Everard Mercurian u papeže protestoval, že jezuitští kněží mají především sloužit živým a zdravým, ne umírat s nakaženými. Karel sám se choval příkladně, nemocným obstarával ošacení, léky i potraviny.\n\nKarel také výrazně ovlivnil jednání tridentského koncilu. Zasloužil se o znovuobnovení rozhovorů mezi soupeřícími stranami. A následně na jeho přímluvu nechal papež okamžitě závěry koncilu zavést do života církve, i přes protesty některých šlechticů a duchovních. Akta koncilu Karel ve své arcidiecézi tvrdě prosazoval.\nJiž za morové rány mnohé lidi udivovalo, kde bere Karel se svou chatrnou tělesnou konstitucí, žijící jen o vodě a o chlebu, energii pro každodenní činnost. Nadlidským úsilím a hladověním se stále vyčerpával a trpěl záchvaty horečky. V říjnu roku 1584 dostal poslední záchvat, kterému již nedokázal odolat. Podle jedné verze legendy vydechl naposledy se slovy \"Podívej se, Pane, já přicházím\", podle oficiálního životopisu na otázku svého zpovědníka, pátera Adorna, kdy si přeje přijmout poslední svátost, odpověděl: \"hned\" a po zaopatření zemřel tiše v náručí svého přítele Owena Lewise..\nPo slavném pohřbu byl Karel se všemi poctami pochován v kryptě milánského dómu. V té době byl již mnohde v Itálii oslavován jako světec. V roce 1602 byl Karel blahořečen a o 8 let později, roku 1610, byl papežem Pavlem V. svatořečen. \n\nDne 26. května 1910 vydal papež Pius X. encykliku \"Editae saepe\" na památku třistaletého výročí svatořečení Karla Boromejského. Dle encykliky je tento světec vzorem pravého reformátora na rozdíl od reformátorů nepravých (Luthera, Kalvína). \n\nIhned po té byly do kostelů distribuovány drobné částečky z Karlova těla jako primární relikvie. Zpravidla jsou adjustovány v zasklené kapsli a nejsou větší než 5-10 milimetrů. Druhotnými relikviemi se staly Karlovy osobní předměty (kněžský oděv, střevíce, štóla, kardinálský klobouk), které i s autentikou o původu\nzískal klášterní kostel Karla Boromejského ve Vídni (Karlskirche). Zde jsou dnes vystaveny v chrámovém muzeu.\n\nKarel bývá zobrazován s charakteristickou fyziognomií (orlí nos, přísná tvář), oděn v kardinálském purpuru nebo v arcibiskupské kasuli a pluviálu. Jeho atributy bývají krucifix, dále někdy důtky nebo provaz kolem krku jako symboly pokání.\n\nV legendárních scénách často navštěvuje ve špitálu nemocné morem (například obraz Karla Škréty, sedí ve zpovědnici, nebo klečí před oltářem s Pannou Marií jako svou přímluvkyní, na oblaku bývá zobrazen při Nanebevzetí, klaní se Kristovu kříži a nástrojům jeho umučení, či Nejsvětější Trojici.\n\nKarlu Boromejskému je zasvěceno mnoho kostelů po celém světě, nejvíce v Itálii; kněžské semináře a chlapecká gymnázia.\n\n\n"}
{"id": "297728", "url": "https://cs.wikipedia.org/wiki?curid=297728", "title": "Šrávastí", "text": "Šrávastí\n\nŠrávastí ( v páli Sávatthí) bylo starověké město v Indii, jedno z šesti největších měst za doby Gautamy Buddhy (6.-5. století př. n. l.). Město se nacházelo v Indoganžské nížině v dnešním státě Uttarpradéš. V současné době jsou z města jen ruiny, avšak některé části jsou dosud dobře zachovány a jsou vyhledávaným poutním cílem jak buddhistů, tak turistů.\n"}
{"id": "297729", "url": "https://cs.wikipedia.org/wiki?curid=297729", "title": "Tlačítko (GUI)", "text": "Tlačítko (GUI)\n\nTlačítko nebo také stisknutelné tlačítko (od anglického \"push button\") je v grafickém uživatelském rozhraní pravděpodobně jeden z nejpoužívanějších ovládacích prvků, který dovoluje uživateli v aplikaci spustit nějakou určitou událost.\n\nKlasické tlačítko má obdélníkový tvar s popiskem uprostřed a běžně se na něj kliká jedenkrát levým tlačítkem myši. Tlačítko také může mít ikonou vedle popisku či místo něj (neplést s panelem nástrojů). Ikona či popisek se mohou při kliku či při najetí kurzorem změnit. Dále je při kliku na tlačítko obvykle vidět „prokliknutí“ tedy zdánlivý malý pohyb tlačítka.\n\nDalšími typy tlačítek, jak je vidno z obrázku vpravo jsou zaškrtávací pole (check box), přepínač (radio button) a skupinový rám (group box) a jejich některé samoobslužné ovládací prvky. Do skupiny tlačítek ještě patří přepínací tlačítko (toggle button) (to však na obrázku vpravo chybí).\n\nDalší typickou vlastností některých tlačítek na operačním systému Windows je, že při vybrání (tzv. získání fokusu) je na jejich obvodě obdélník sestávající z přerušované tečkované čáry.\n\nVoláme-li při programování nějakou funkci, která vytvoří tlačítko (či použijeme tzv. komponentu) operační systém Windows stejně interně zavolá vlastní Windows API funkci \"CreateWindow()\" nebo \"CreateWindowEx()\".\n\nPoznámka: \"CreateWindow\" i \"CreateWindowEx\" nejsou ve skutečnosti funkce, ale makra, které volají \"CreateWindowA\" nebo \"CreateWindowW\" v závislosti na použití Unicode v aplikaci.\n"}
{"id": "297731", "url": "https://cs.wikipedia.org/wiki?curid=297731", "title": "Démotické písmo", "text": "Démotické písmo\n\nDémotické písmo (též démotika, název odvozen od řeckého \"demotika\" – „lidové“) označuje staroegyptské písmo, které se vyvinulo ze severní formy písma hieratického („kněžského“) používaného na území nilské delty. Sloužilo k zápisu démotštiny – čtvrtého vývojového stupně egyptštiny. Tento termín poprvé použil řecký historik Hérodotos, aby toto reformované egyptské písmo odlišil od staršího hieratického a nejstaršího hieroglyfického písma. \n\nSami Egypťané označovali démotické písmo jako sš n št, „psaní záznamů“. Klement Alexandrijský, učenec z 2. století n. l., ho nazýval „psaní listů“, zatímco první západní odborníci ho původně označovali enchorická egyptština. Písmo se používalo více než tisíc let a prošlo během tohoto období mnoha vývojovými změnami.\n\nRané démotické písmo se vyvinulo v Dolním Egyptě během pozdní 25. dynastie. Zápisy v tomto písmu máme hlavně ze Serapea v Sakkáře. Datuje se do rozmezí let 650-400 před n. l., i když většina textů psaných v raném démotickém písmu spadá do 26. dynastie a následující 27. dynastie. Po sjednocení Egypta Psammetikem I. bylo démotické písmo nahrazeno v Horním Egyptě typem hieratického písma, hlavně za vlády Amasise, kdy se hieratické písmo stalo oficiálním písmem administrativy a zákonodárství. Démotické písmo bylo nadále používané v některých administrativních a právních textech a v obchodních dokumentech, i když jiné písemné památky se zapisovaly hieratickým písmem nebo hieroglyfy.\n\nStřední démotické písmo bylo používáno po dobu vlády Ptolemaiovců v Egyptě. Od 4. století před n. l. se jeho důležitost zvyšovala, což dokládá rostoucí počet literárních a náboženských památek v tomto písmu. Na konci 3. století se však řečtina, která byla úředním jazykem země, stala důležitější. Dokazují to smlouvy z tohoto období, které obsahovaly, i když psány v démotickém písmu, vždy poznámky psané řecky, které jim dodávaly potřebnou právní autoritu.\n\nOd začátku římské nadvlády nad Egyptem bylo démotické písmo stále méně a méně používané ve veřejném životě. Z tohoto období však pochází množství literárních dokumentů psaných pozdějším démotickým písmem, hlavně z 1. a 2. století n. l. Množství záznamů psaných démotickým písmem se velmi zmenšilo ke konci 2. století. Později se démotické písmo používalo pouze na ostrakách (střepinách), při poznámkách k řeckým dokumentům, k označení mumií a na grafitech. Poslední datovaný záznam psaný démotickým písmem pochází z 11. listopadu roku 452 – jde o grafitti načmárané na stěně chrámu bohyně Esety ve Filách.\n\nK rozluštění písma v novověku (1. čtvrtině 19. stol.) přispěl jednak fakt, že z něj je odvozeno písmo koptské a jednak nález slavné Rosettské desky roku 1799. Ta obsahuje identické texty v egyptštině a řečtině, psané třemi písmy: hieroglyfy, démotickým p. a řeckou alfabetou; znalost alfabety (a koptské abecedy) umožnila tedy – poté, co se z náznaků vytušilo, že řecký text je doslovným překladem toho egyptského – porovnáváním začít luštit i zapomenutá písma egyptská. Démotické bylo rozluštěno ještě před hieroglyfy, a to především díky úsilí francouzského filologa Silvestra de Sacyho, dále pak jeho žáka, švédského orientalisty Johana Davida Åkerblada (rozluštil polovinu z 29 znaků), a nakonec britského polyhistora Thomase Younga, jenž roku 1814 dovršil úsilí rozluštěním celé démotické pasáže Rosettské desky. \n"}
{"id": "297734", "url": "https://cs.wikipedia.org/wiki?curid=297734", "title": "Hieratické písmo", "text": "Hieratické písmo\n\nHieratické písmo (název odvozen z řeckého γράμματα ἱερατικά \"grammata hieratika\" – „kněžské písmo“) je systém písma používaný ve starověkém Egyptě k zápisu egyptštiny. Vzniklo snad zjednodušením znaků písma hieroglyfického již v Archaické době. Je tedy stejně staré, možná i starší, než hieroglyfy. Umožňovalo běžný zápis textu na nejrůznější typy povrchů, rychlejší než hieroglyfy; proto bývá označováno jako hieroglyfická kurziva. Na rozdíl od nezjednodušených hieroglyfů určených pro monumentální zdobné nápisy a náboženskou sféru se hieratické písmo užívalo pro psaní běžných např. obchodních a evidenčních zápisů, vyprávění a dokumentů. \n\nV Řecko-římském období se začalo používat pro běžné zápisy písmo démotické, a hieratické písmo bylo tedy omezeno na liturgické texty, proto se nazývá jako kněžské písmo.\nPatrně se z hieratik vyvinulo protosinajské písmo, ze kterého vzniklo propracovanější fénické písmo, z něhož pak pochází prakticky veškeré významné abecední systémy zápisu.\n"}
{"id": "297742", "url": "https://cs.wikipedia.org/wiki?curid=297742", "title": "Hávnatka psí", "text": "Hávnatka psí\n\nHávnatka psí (\"Peltigera canina\") je hojný lišejník z čeledi hávnatkovité (Peltigeraceae). Má lupenitou stélku, na okrajích hluboce laločnatou. Stélka této hávnatky je na svrchní straně šedavě černá či nahnědlá, v suchu získává papírový vzhled a ve vlhku opět nasává vodu. Ve spodní části obsahuje rhiziny, dlouhé až několik mm, které přichytávají střed stélky k povrchu půdy. Na svrchní straně jsou také apothecia, plodnice houby – hávnatka je bohatě plodná.\n\nJe rozšířena od nížin až do hor, v lesích i mimo les. Upřednostňuje spíše vlhké a méně úživné půdy, často spolu s mechy. Název pochází ze skutečnosti, že jejich plodnice připomínají zuby psů, z tohoto důvodu se ve středověku používala proti vzteklině.\n"}
{"id": "297750", "url": "https://cs.wikipedia.org/wiki?curid=297750", "title": "Prokyon", "text": "Prokyon\n\nProkyon (alfa Canis Minoris) je nejjasnější hvězda v souhvězdí Malého psa a osmá nejjasnější hvězda na obloze. Tvoří vrchol zimního šestiúhelníku.\n\nJméno pochází z řeckého προκύον (Prokyōn), což znamená Vycházející před psem. Prokyon totiž vychází před psí hvězdou Sírius ve směru rotace noční oblohy na Zemi (Prokyon má totiž větší rektascenzi a severnější deklinaci než Sírius, což znamená že v severních zeměpisných šířkách nad horizont vystoupí dříve než Sírius). O Prokyonu se zmiňují i starověké knihy a znali ho Babyloňané i Egypťané.\n\nProkyon je jedna z nejbližších hvězd ke Slunci, je vzdálený jen 3,5 pc (11,45 ly). Jeho paralaxa je 0,286\" a absolutní magnituda 2,8. Podobně jako Sírius je to spektroskopická dvojhvězda – hlavní hvězdu Prokyon A (žlutá hvězda hlavní posloupnosti) obíhá Prokyon B (bílý trpaslík) vzdálená asi 122\".\n\nDíky vzdálenosti od Slunce pouze 11,45 ly svítí na obloze velice jasně. Z historických záznamů se domníváme, že hvězda měnila v průběhu staletí svoji barvu. Prokyon také vykazuje malé známky ve změně jasnosti, které jsou způsobeny povrchovými útvary, jako jsou hvězdné skvrny.\n"}
{"id": "297751", "url": "https://cs.wikipedia.org/wiki?curid=297751", "title": "Terčovník pohledný", "text": "Terčovník pohledný\n\nTerčovník pohledný (\"Xanthoria elegans\") je běžný lupenitý lišejník oranžové barvy. Vyskytuje se na pobřežních skalách a jiných minerálně bohatých horninách. Konvexní lupeny jsou jen do asi milimetru šířky, ze stélky často vyrůstají apothecia.\n\nTerčovník pohledný se vyskytuje i v extrémních oblastech, toleruje např. nízké teploty a vyskytuje se až do 7000 metrů nad mořem. Spolu s dalšími druhy je také velmi odolný proti UV záření, protože obsahuje specifické pigmenty .\n\n"}
{"id": "297755", "url": "https://cs.wikipedia.org/wiki?curid=297755", "title": "Autumn Reeser", "text": "Autumn Reeser\n\nAutumn Alicia Reeser (* 21. září 1980 La Jolia, Kalifornie) je americká herečka, asi nejlépe známá díky roli Taylor Townsendové v seriálu \"O.C.\"\n\nNarodila se v Kalifornii režisérovi Tomu Reeserovi a jeho ženě Kim. Během dětství a dospívání účinkovala v hudebním divadle. Po dokončení střední školy se přestěhovala do Los Angeles, kde studovala na Kalifornské univerzitě. Její největší rolí byla Taylor Townsendová v \"O.C.\" Objevila se také v seriálech \"Možná jsem to já\", \"Complete Savages\" ad., z filmů třeba \"Lost Boys 2: The Tribe\" a \"Americanese\".\n\n9. května 2009 se provdala za scenáristu a režiséra Jesseho Warrena v Ojai v Kalifornii. Mají spolu dva syny: Finneuse „Finna“ Jamese, narozeného 10. května 2011 a Dashiella „Dashe“ Forda narozeného 25. listopadu 2013. V listopadu 2014 Reeser požádala o rozvod. \n\nJejí kamarád Patrick Loubatière o ní napsal knihu \"No Ordinary Girl\", která byla publikovaná v angličtině a ve francouzštině.\n\n"}
{"id": "297757", "url": "https://cs.wikipedia.org/wiki?curid=297757", "title": "Malé Žabie Javorové pleso", "text": "Malé Žabie Javorové pleso\n\nMalé Žabie Javorové pleso je jezero v Žabie Javorové dolině, která je boční větví Javorové doliny ve Vysokých Tatrách na Slovensku. Má rozlohu 0,1800 ha a je 100 m dlouhé a 28 m široké. Dosahuje maximální hloubky 3,1 m a objemu 2049 m³. Leží v nadmořské výšce 1704 m.\n\nPleso má tvar půlměsíce a je postupně zasypáváno osypy. Jižně a severně od plesa se tyčí hřebeny vybíhající z vrcholů Žabího vrchu Javorového. Na východ dolinka dále stoupá k Žabí priehybě a na západ klesá do Javorové doliny.\n\nPlesem z východu na západ protéká Žabí potok, také zvaný \"Žabí Javorový potok\", který je přítokem Javorinky. Rozměry jezera v průběhu času zachycuje tabulka:\nPleso není přístupné pro veřejnost.\n\n\n"}
{"id": "297762", "url": "https://cs.wikipedia.org/wiki?curid=297762", "title": "Brandi Carlile", "text": "Brandi Carlile\n\nBrandi Carlile (* 1. června 1981, Ravensdal, Washington) je americká zpěvačka.\n\nVětšinu písní si píše sama. Žánr její hudby je rozdělen do více než tří kategorií a to např. folk, pop/rock a alternative country. Do povědomí lidí vstoupila hlavně v roce 2005 kdy vydala CD s názvem Brandi Carlile. Nyní už má na kontě hity jako Turpentine, The story (kde prokazuje, jak velký rozsah hlasu má) a Tragedy (píseň k seriálu Chirurgové). Vystupuje s dvojčaty Timem a Philem Hanserothovými,hraje na kytaru a na klavír.\n\n\n\n"}
{"id": "297765", "url": "https://cs.wikipedia.org/wiki?curid=297765", "title": "Ikarus 415", "text": "Ikarus 415\n\nIkarus 415 je model maďarského městského standardního vysokopodlažního autobusu, který byl vyráběn společností Ikarus v letech 1985 až 2003.\n\nIkarus 415 je standardní vysokopodlažní autobus, vycházející z řady 400. Model 415 je dvounápravový autobus se samonosnou karoserií, koncepčně vychází ze svého předchůdce Ikarus 260. Zadní náprava je hnací, motor a převodovka se nachází pod podlahou v přední části vozu. Kabina řidiče je uzavřená.\n\nPrvní prototyp Ikarusu 415 byl vyroben v roce 1985 a následně byla zahájena sériová výroba, přičemž v letech 1993 a 1998 byla celá vývojová řada 400 modernizována. V roce 1998 ovládl firmu Ikarus holding Irisbus, který se v roce 2003 rozhodl nabízet pouze holdingové autobusy Irisbus Citybus, což mělo za následek neúspěch ve výběrovém řízení na 100 nových autobusů do budapešťského dopravního podniku Budapesti Közlekedési. Kvůli tomu byl uzavřen celý výrobní závod a firma se dále soustředila jen na výrobu náhradních dílů. V roce 2006 byl ale výrobní závod odkoupen maďarským podnikatelem, který má v budoucnu v plánu obnovit výrobu Ikarusů řad 200 a 400, čímž se teoreticky mohou opět vyrobit i nové autobusy Ikarus 415.\n\nIkarusy 415 jsou relativně rozšířené autobusy, přestože se v České republice neujaly a nejsou nikde provozovány. Na Slovensku je najdeme v Bratislavě a v Košicích, dále byly exportovány do Polska, zemí východní Evropy a najdeme je samozřejmě v domovském Maďarsku.\n\n"}
{"id": "297770", "url": "https://cs.wikipedia.org/wiki?curid=297770", "title": "Blaničtí z Blanice", "text": "Blaničtí z Blanice\n\nBlaničtí z Blance byla česká vladycká rodina, která se nazývala po vsi Blanici u Pavlovic (ve vlašimském okrese). Jejich znakem byl šít posetý koulemi a klenotem byli rohy. Jejich předek Vilém (1370–1395) získal v roce 1381 dědiny v Miřeticích. Pravděpodobně jeho syn Markvart, byl ctěn jako moudrý zeman a proto byl zvolen za mocného úředníka a zemřel v roce 1419. Jeho syn Jan (1438) držel s Jednotou poděbratrskou a zemřel před rokem 1454. Měl syny Markvarta a Viléma a dceru Kateřinu, kterým Eliška z Blanice odkázala své dědictví v Borovnici. Vilém pak roku 1462 držel Božkovice. Později v letech 1475–1483 žil Jan Blanický z Blanice, který pánům z Rožmberka půjčoval peníze. Markvart Blanický z Blanice, snad ten co roku 1454 seděl někde na Čáslavsku, asi v tu dobu, když se rodná tvrz ocitla v držení cizích rodů. Matouš Blanický z Blanice držel před rokem 1519 Chotětice. Vilém Blanický z Blanice, jenž se také připomíná v roce 1534 držel Konice, které pak prodal. Zemřel roku 1543. Zanechal po sobě dvě nezletilé děti, jejichž poručnicí byla Johanka Blanická z Blanice. Jeho syn Vilém získal statek Cerhenky, který odkázal Mikuláši st. Hlaváčovi z Vojenic. Zemřel 1. listopadu 1584. Byl posledním členem tohoto rodu a byl pohřben s pečetí i s mečem v skramnickém kostele. \n\n"}
{"id": "297773", "url": "https://cs.wikipedia.org/wiki?curid=297773", "title": "Radiokarbonová metoda datování", "text": "Radiokarbonová metoda datování\n\nRadiokarbonová metoda datování (též uhlíková nebo radiouhlíková metoda) je chemicko-fyzikální metoda určená pro zjištění stáří biologického materiálu. Je založena na výpočtu stáří z poklesu počtu atomů radioaktivního izotopu uhlíku C v původně živých objektech. Radiokarbonová metoda byla objevena roku 1940 a používá se především v archeologii, ale taky ve vědách etnobotanických. \n\nVynálezcem radiouhlíkové metody je americký chemik Willard Frank Libby (1908–1980), který svůj nápad určovat stáří organického materiálu pomocí měření obsahu radioaktivního uhlíku publikoval v roce 1947. V roce 1960 dostal za vytvoření této metody Nobelovu cenu za chemii. Na počátku stálo zjištění z roku 1939, že spršky neutronů sekundárního kosmického záření interagují s atomy prvků zastoupených v zemské atmosféře, mj. tedy i s atomy dusíku, čímž vznikají radioaktivní izotopy C. Libbyho tyto poznatky vedly k závěru, že se malá množství tohoto radioaktivního izotopu musejí nacházet i v molekulách atmosférického oxidu uhličitého – plynu, který se přirozeně dostává do živých organizmů – a že měřením jeho zastoupení ve zbytcích mrtvých těl lze odhadnout jejich stáří.\n\nSám Libby na počátku ověřoval přesnost své metody srovnáváním jejích výsledků s výsledky dosaženými na stejných či podobných organických vzorcích pomocí jiných metod. Určoval např. stáří vzorků jedlí a sekvojí a srovnával to s výsledky získanými dendrochronologií – počítáním a bližším zkoumáním letokruhů. Dále se Libby zabýval závislostí obsahu radioaktivního izotopu uhlíku na zeměpisné šířce, přičemž ukázal, že se koncentrace izotopu v tělech organizmů s místem na planetě zásadně nemění. Po několika letech zkoumání možností nové metody sepsal knihu \"Radiocarbon dating\", která je dodnes považována za základní informaci o radiouhlíkové metodě.\n\nDo svrchních vrstev zemské atmosféry dopadají z vesmíru neustále částice primárního kosmického záření. To je tvořeno převážně protony (kolem 88 %), z 10 % částicemi alfa (jádra helia) a zbytek tvoří převážně elektrony, pozitrony a atomy těžkých prvků. Tyto se sráží s částicemi v atmosféře, čímž vzniká sekundární kosmického záření, jež dopadá až na zemský povrch. Interakcemi sekundárního kosmického záření s molekulami vzduchu neustále vznikají nejrůznější radioaktivní nuklidy prvků zastoupených v atmosféře. Srážkou neutronu sekundárního kosmického záření s atomem dusíku N vzniká izotop uhlíku C, konkrétně:\n\nformula_1.\n\nK produkci radioaktivního uhlíku dochází v horních vrstvách zemské atmosféry, převážně ve výšce kolem 15 kilometrů. Dále se tento izotop oxiduje na oxid uhličitý, jenž se poté promíchává se svou neaktivní formou tvořenou izotopy C a C, které nejsou radioaktivní. Tato směs je pak fotosyntézou vstřebávána rostlinami a jejich prostřednictvím se dostává i do těl živočichů.\n\nUhlík se pro zjišťování stáří využívá proto, že je z velké části zastoupen v každém živém organismu. V přírodě se izotop C vyskytuje jako 0,000 000 000 1 % veškerého uhlíku (na každých 10 atomů C se vyskytuje jeden atom C). Zároveň však v živých organizmech, stejně jako kdekoliv jinde, dochází k jeho rozpadu. Změřením poměru jeho koncentrace k stabilnímu C je pak možné vypočíst dobu, kdy byl vzorek vyřazen z koloběhu v přírodě (kdy organizmus zemřel).\n\nPodrobněji vychází princip radiouhlíkového datování z faktu, že se v atmosféře zachovává rovnováha mezi tvorbou C dopadem kosmického záření a jeho přirozeným radioaktivním rozpadem. Tím pádem panuje i rovnováha mezi koncentracemi C a ostatních (neradioaktivních) izotopů C a C. Poměr těchto koncentrací je tedy v čase konstantní a to platí i pro uhlík, který se dostane do těl živých organizmů. Tato situace trvá do té doby, než organizmus zemře. Tehdy už do mrtvého těla nový uhlík nevstupuje a nelze tak kompenzovat úbytek uhlíku C nacházejícího se v těle v okamžiku smrti a rozpadajícího se přirozeným radioaktivním rozpadem, který vytváří zase zpětně dusík:\n\nformula_2.\n\nMnožství C tak počínaje smrtí organizmu začne sledovat křivku zákona radioaktivního rozpadu. Jeho pomocí je již možné spočíst, jak dlouhá doba uplynula mezi proměřením (organického) vzorku a jeho uhynutím, víme-li, jaká byla koncentrace C v době úmrtí. Tu lze zjistit (odhadnout) změřením koncentrace tohoto izotopu v současných živých organizmech.\n\nZákon radioaktivního rozpadu je vyjádřen vzorcem, který určuje časovou závislost koncentrace radioaktivního uhlíku ve zkoumaném vzorku:\n\nformula_3,\n\nkde formula_4 značí rovnovážnou koncentraci C v organizmu v okamžiku jeho smrti, formula_5 koncentraci po čase formula_6 uplynulém od úmrtí a formula_7 označuje přeměnovou konstantu izotopu C, kterou lze nezávisle experimentálně určit. Počáteční koncentraci formula_8 dokážeme určit proměřením obsahu C u současných živých organizmů. Známe tak všechny konstanty vyskytující se ve vzorci výše a je už jen otázkou elementárního výpočtu vyjádřit proměnnou formula_6 jako funkci aktuální koncentrace formula_5 a sice\n\nformula_11,\n\nkde symbol formula_5 nyní představuje nezávislou proměnnou (naměřenou koncentraci) a formula_6 proměnnou závislou na hodnotě formula_5. Dosazením aktuální změřené koncentrace formula_5 do tohoto vzorce tak spočteme dobu formula_6, po kterou se vzorek radioaktivně rozpadal. V následující sekci lze nalézt konkrétní hodnoty doby rozpadu odpovídající danému poměru konečné a původní koncentrace.\n\nPoločas rozpadu C je 5730 let, což znamená, že za tuto dobu poklesne jeho relativní obsah ve vzorku na polovinu. Následující tabulka zobrazuje dobu, za kterou se rozpadne dané procento původního množství C v organickém vzorku.\n\nPro delší časové úseky se již používají argon nebo uran, protože koncentrace C jsou už příliš nízké, než aby mohly být jejich rozdíly změřeny.\n\nNevýhodou této metody je to, že jí lze určit stáří pouze u organických materiálů – živočichů, jídla nebo dřeva. Metoda také určuje stáří materiálu – deska jako podklad pro malbu (kdy byl poražený strom, ne stáří namalování malby), papíru, pergamenu (kdy zemřela ovce, ne kdy byl pergamen napsán).\nMěření je také omezeno stářím vzorků – nelze přesně určovat vzorky, jejichž reálné stáří přesahuje 50 000 let (v extrémních případech 100 000 let, ale s menší přesností), protože obsah C poklesne na příliš nízkou úroveň. Není také možné spolehlivě určit vzorky mladší než 100–200 let, protože v té době se díky spalování uhlí a ropy dostalo do ovzduší velké množství uhlíku pocházejícího z pozůstatků prastarých organizmů, který neobsahuje radioaktivní izotop. V druhé polovině 20. století se naopak množství radioaktivního uhlíku v ovzduší dočasně zvýšilo vlivem jaderných pokusů v atmosféře.\n\nDalší nevýhodou je obtížná detekce obsahu uhlíku C, protože jeho koncentrace ve vzorku je velmi nízká a zároveň jde o beta zářič s nízkou energií. Proto je jeho měření velmi náročné na kvalitní přístrojové vybavení a tedy i drahé.\n\nChyba metody dosahuje v optimálním případě 1 %, často však více. Statistický rozptyl, v jakém vychází datace podle této metody, je podle toho v řádech desítek až padesáti let.\n\nDalší nevýhodou radiokarbonové metody je, že je to metoda destruktivní, vzorek kosti se spálí (na čistý uhlík) a zjišťuje se aktivita vzorku – ke kolika radioaktivním rozpadům dojde (měření trvá řádově 10 a více h).\n\nPůvodní metoda vychází z předpokladu, že koncentrace C je stálá. Ve skutečnosti však tato koncentrace kolísá. Později byla proto metoda korigována a průměrována zejména pomocí dendrochronologie, ale i dalších metod. Je proto třeba kontrolovat, jestli údaje uvedené u vzorků představují syrová data (obvykle označovaná jako BP – before present, definováno jako „před rokem 1950“), nebo data už přepočtená na běžný letopočet (označována jako BC - před Kristem, nebo AC - po Kristu). Data z druhé poloviny 20. století jsou silně ovlivněna jadernými testy, které výrazně zvýšily dočasně obsah C. Naopak vzorky z míst, kde je do organismů vestavěn uhlík z fosilních zdrojů (CO vzniklý spálením uhlí nebo ropy), se mohou jevit jako starší.\n\nPomocí radiokarbonového datování lze v archeologii relativně přesně stanovit stáří daného archeologického předmětu či nálezu. Metoda je vázána na přítomnost určitého množství organického materiálu ve zkoumaném nálezu, na který se váže C (tzv. datovatelná forma uhlíku). S její pomocí tedy můžeme určit stáří např. kosterních pozůstatků a zubů, dřeva, uhlí, rašeliny, papíru nebo kůže a textilních látek. V neposlední řadě pak lze pomocí datování stanovit stáří ulit měkkýšů nebo také nálezů keramiky a keramických úlomků. Pro provedení samotného měření postačí izolovat z nálezu jen stopové množství vzorku (hmotnost až v řádech miligramů). Změřit stáří lze s odpovídající přesností u vzorků až 50 000 let starých. Starší vzorky jsou měřitelné též, ale významně se u nich snižuje přesnost datování a zvyšuje riziko chyby.\n\n"}
{"id": "297774", "url": "https://cs.wikipedia.org/wiki?curid=297774", "title": "Sia", "text": "Sia\n\nDynastie Sia (), byla legendární čínská dynastie objevující se ve starověkých čínských kronikách čouského a následujících období, příkladně v Bambusových análech, Knize historie a Zápiscích historika. Dynastie byla podle nich ustavena mýtickým Velkým Jü, který nastoupil vládu po Šunovi, posledním z pěti vladařů, a následována dynastií Šang. Podle tradiční chronologie založené na výpočtech Liou Sina (cca 50 př. n. l. – 23 n. l.) vládli panovníci dynastie Sia v letech 2205–1766 př. n. l.; podle chronologie založené na bambusových análech vládli v letech 1989–1558 př. n. l. Výsledkem chronologického projektu Sia-Šang-Čou jsou data 2070–1600 př. n. l.\n\nV řadě čínských dynastií Sia zaujímala první místo. Pojetí čínských dějin založené na historii počínající hrdinnými prvními vládci a pokračující sledem dynastií postupně svržených poté, co ztratily mandát Nebes, bylo prosazeno konfuciány v období východní Čou. Později získalo dominantní pozici v čínské oficiální státní ideologii a historiografii. Ovšem věrohodné informace o dějinách Číny před 13. stoletím př. n. l., to jest před nejstaršími písemnými záznamy, pocházejí pouze z archeologických nálezů. Z nich není existence dynastie Sia prokázána, přestože je důležitým prvkem tradičního pojetí čínské historie. Nicméně čínští archeologové ji spojují s kulturou Er-li-tchou doby bronzové, rozšířenou zprvu v provinciích Che-nan a Šan-si, později i v Chu-peji a Šen-si, doloženou v letech 2000–1500 př. n. l.\nDynastie Sia je připomínána v několika klasických textech – Knize dokumentů, Bambusovými anály a Zápisky historika. Podle nich byl kmen zakladatelů dynastie Chua-sia, předkové dnešních Číňanů (Chanů).\n\nPodle výše uvedených textů před založením dynastie probíhaly časté srážky mezi kmenem Sia a Čch’ Jouovým kmenem. Kmen Sia v dobách Čuan-süa, jednoho z pěti vladařů, postupně sílil. Zápisky historika a Kniha obřadů uvádějí, že Jü Velký byl vnuk Čuan-süa, jiní, například Pan Ku, považují Jüa za potomka Čuan-süa v páté generaci. Je proto možné, že dynastie Sia byla založena potomky Čuan-süa.\n\nKun, otec Jüa Velkého, je nejstarší člen rodu Sia uváděný v legendách. Podle nich se kvůli potlačení povodní na Žluté řece spojilo mnoho kmenů, přičemž vládce Jao jejich vedením pověřil Kuna. Ten přikázal postavit mohutné hráze, ale po devíti letech se řeka ukázala být silnější a hráze protrhla. Po devíti letech Jao předal vládu Šunovi, který Kuna nechal popravit.\n\nJüa si Šun vysoce cenil. Pověřil ho dokončením Kunova úkolu – zastavením záplav. Jüova metoda byla jiná – sjednotil všechen lid a přikázal mu vybudovat kanály, které odvedly přebytečnou vodu ze všech velkých řek do moře. Práce trvaly třináct let, během kterých neměl čas vrátit se do své vesnice. Legendy praví, že v oněch třinácti letech třikrát minul svůj dům, aniž do něj vstoupil, zdůrazňují tak jeho zaujetí prací. Po dokončení díla záplavy ustaly a Jü byl veleben lidmi.\n\nJü zastavil záplavy a zvýšil zemědělskou produkci (když úrodu neodnášela voda), kmen Sia zesílil a Jü stanul v čele okolních kmenů. Brzy poté Šun jmenoval Jüa do čela armády, která měla bojovat s kmenem San-miao, který útočil na pohraniční oblasti. Vítězství nad nimi posílilo Jüa ještě více. Nyní již starý Šun abdikoval v Jüův prospěch.\n\nJü krátce před svou smrtí jmenoval svým nástupcem svého syna Čchiho. Tím starý systém, kdy se novým vladařem stával nejschopnější muž z okolí starého vládce, nahradil dědičným nástupnictvím a založil tak vládu dynastie Sia.\n\nSeznam je založen na S’-ma Čchienových Zápiscích historika, sepsaných v prvních desetiletích 1. století př. n. l. V kontrastu k následující dynastii Šang, archeologické výzkumy existenci panovníků dynastie Sia nepotvrdily.\n\nPodle S’-ma Čchiena vládlo sedmnáct vládců dynastie déle než čtyři století. Hlavní město opakovaně stěhovali na nové místo,přičemž se pohybovali v povodí Chuang-che v dnešní provincii Che-nan a přilehlých oblastech provincií Šen-si, Šan-tung a Che-pej, pokusy o určení polohy míst udávaných S'-ma Čchienem a jinými zůstávají sporné. Liou Sin (cca 50 př. n. l. – 23 n. l.) určil dobu jejich vlády na roky 2205–1766 př. n. l.; podle chronologie založené na Bambusových análech vládli v letech 1989–1558 př. n. l. Výsledkem chronologického projektu Sia-Šang-Čou jsou data 2070–1600 př. n. l.\n\nŤie, poslední vládce dynastie Sia je v legendách popisován jako špatný a zkorumpovaný vládce. byl proto svržen Tchangem, zakladatelem dynastie Šang.\n\nPo svržení dynastie Sia byli členové vládnoucího rodu rozptýleni a začleněni do okolních rodů. Od dynastie Sia odvozovali svůj původ vládci malého státu Čchi v dnešní provincii Che-nan. Také panovníci státu Jüe (a Min-jüe) v dnešním Če-ťiangu se, podle Zápisků historika, považovali za potomky dynastie Sia.\n\nS'-ma Čchien rovněž uvádí, že Čchun-wej, syn posledního vládce dynastie Sia vypovězeného na sever tehdejší Číny, odešel se svými lidmi ještě více na sever k tamějším pasteveckým kmenům. Od Čchun-weje odvozoval původ vládnoucího rodu Siungnuů, národa, který se objevil na severních hranicích Číny ve 3. století př. n. l., tedy o patnáct století později.\n\nSe státem dynastie Sia je částí historiků ztotožňována kultura Er-li-tchou. Kultura existovala zprvu v provinciích Che-nan a Šan-si, později se rozšířila i v Chu-peji a Šen-si. Doložena je v letech 2000–1500 př. n. l. Nalezena byla řada sídlišť, včetně velkého města (o 18–30 tisících obyvatelích) v Er-li-tchou. Nicméně souvislost mezi kulturou Er-li-tchou a dynastií Sia je předmětem stále trvající diskuze.\n\nTřebaže město v Er-li-tchou bylo zprvu řazeno do raného období dynastie Šang, později je (přesněji první tři ze čtyř fází kultury Er-li-tchou), čínští archeologové přiřadili k dynastii Sia. Tento názor přijala řada historiků.\n\nNeméně početný je tábor skeptiků, kteří pochybují o ztotožnění kultury Er-li-tchou s dynastií Sia, případně se domnívají, že dynastie Sia byla zkonstruována za dynastie Čou, ve snaze o legitimizaci svržení dynastie Šang Čouy. V tomto pojetí Čouové přetvořili ke svým účelům staré mýty o předchůdcích Šangů. Lid Sia, spojovaný s vodou, vodními tvory (draky a želvami), západem a smrtí, byl v mýtech protikladem lidu Šang, spojovaného s deseti slunci, ptáky, východem, nebem a životem. Čouové z legend sestavili příběh dynastie, která si v počátcích zachovala mýtický charakter a na konci byla svržena, podobně jako Čouové svrhli Šangy. Podle jiné teorie čouští propagandisté přetvořili mýty o bojích mezi Šangy a jejich protivníky, přičemž Sia a Šangové mohli mít rovnocenné postavení dvou z kmenů či států Severočínské nížiny.\n\nPodle ruského historika Leonida Vasiljeva je významná rovněž neexistence jména Sia, jejího zakladatele Jüa, ale i jmen jejích údajných předchůdců Jaoa a Šuna v šangských nápisech; nevyskytují se ani na raně čouských bronzech. Pozdější čouská Kniha dokumentů zná Jaoa, Šuna a dynastii Sia, ne však starší vládce. Ti se objevují až v díle S'-ma Čchiena, tedy v období dynastie Chan. Ve výsledku platí zákonitost, že čím pozdější je dílo, tím více uvádí podrobností o nejstarší historii. Proto Vasiljev vyvozuje, že příběh dynastie Sia byl sepsán v druhé polovině čouského období a za dynastie Chan, když tehdejší historikové uspořádávali staré mýty a legendy a sestavovali z nich jeden lineární souvislý příběh.\n\nNejnověji nálezy po roce 2007 na horním toku Chuang-che, v provincii Čching-chaj archeologové interpretovali tak, že tam došlo roku 1920 př. n. l. k zemětřesení a následné velké povodni, která měla zasáhnout i rozsáhlá území níže po proudu. Časově událost předcházela vzestupu kultury Er-li-tchou na středním toku Chuang-che a kultury Jüe-š’ v Šan-tungu, následovaném poklesem kultury Lung-šan v severočínské nížině. Nicméně ze severočínské nížiny, kde měly kmeny Sia žít, doklady o záplavách chybějí.\n\n"}
{"id": "297780", "url": "https://cs.wikipedia.org/wiki?curid=297780", "title": "Gustav Kirchhoff", "text": "Gustav Kirchhoff\n\nGustav Robert Kirchhoff (12. března 1824 Königsberg, Prusko – 17. října 1887 Berlín) byl německý fyzik, který se zabýval především elektřinou a spektroskopií. \n\nKirchhoffovým profesorem byl Carl Friedrich Gauss. V roce 1847 vyjádřil matematickou formou poučky o rozdělení elektrického proudu ve vícevětvých elektrických obvodech prostřednictvím prvních dvou tzv. Kirchhoffových zákonů, které jsou základními vztahy, pomocí nichž se řeší elektrické obvody. Od roku 1854 byl profesorem fyziky na univerzitě v Heidelbergu.\n\nV roce 1859 dokázal zákon o vztahu mezi emisí a absorpcí světla. Spolu s Robertem Bunsenem rozvinuli metodu spektrální analýzy. Touto metodou je možné určit složení hvězd. V letech 1860–1861 pomocí spektrální analýzy objevili dva nové chemické prvky (cesium a rubidium).\n\nKirchhoff dále definoval pojem černého tělesa a ukázal principiální význam úlohy určit jeho spektrum. Při studiu tepelného záření Kirchhoff zjistil, že v každé dutině obklopené stejně teplými tělesy vznikne univerzální záření (záření černého tělesa) závislé jen na teplotě stěn, ne však na jejich druhu, a že na toto dutinové záření lze vztáhnout intenzitu vyzařování jakéhokoliv tělesa, jsou-li známy jeho absorpce a index lomu.\n\nV roce 1874 vydal Gustav Kirchhoff \"Přednášky o mechanice\". Dílo začíná větou: „Mechanika je věda o pohybu, úkolem této vědy je popsat pohyby, k nimž dochází v přírodě, úplně a co nejjednodušším způsobem“. V mechanice učinil předpoklady pro vznik Kirchhoff–Loveho teorie, která popisuje chování desek za ohybu a je rozšířením Bernoulli-Navierovy hypotézy.\n\nJeho jméno nese měsíční kráter Kirchhoff a asteroid (10358) Kirchhoff, stejně jako „Kirchhoff-Institut für Physik“ (KIP) Heidelberské univerzity. 15. února 1974 vydala Deutsche Bundespost k příležitosti 150. výročí narození zvláštní poštovní známku. \n\nV roce 1875 se stal členem Královské společnosti. S Robertem Bunsenem se v roce 1877 stali prvními držiteli Davyho medaile.\n\n\n"}
{"id": "297781", "url": "https://cs.wikipedia.org/wiki?curid=297781", "title": "Inaba (provincie)", "text": "Inaba (provincie)\n\nProvincie Inaba (: 因幡国; \"Inaba no kuni\") byla stará japonská provincie ležící v regionu Čúgoku na ostrově Honšú. Na jejím území se dnes rozkládá východní část prefektury Tottori. Sousedila s provinciemi Harima, Hóki, Mimasaka a Tadžima.\n\nHlavním městem provincie bylo hradní město Tottori.\n"}
{"id": "297784", "url": "https://cs.wikipedia.org/wiki?curid=297784", "title": "Bláto", "text": "Bláto\n\nBláto je vazká kapalina hustší konzistence sestávající z vody a rozpuštěné hlíny. Bláto vzniká všude tam, kde je obnažen povrch půdy a ten je ve styku s vodou. Jedná se nejčastěji o vodu dešťovou, která pokud se nevsákne, rozbahní povrch půdy rozpuštěním povrchových vrstev ve vodě. \n\nVe vztahu k člověku a k jeho životnímu prostředí je bláto vnímáno různě - jak kladně, tak záporně.\n\nPro vnímání bláta jsou určující jeho vlastnosti a chování při styku s jinými předměty a povrchy, na nichž ulpívá - nepříjemné je v kontaktu s obuví, na kterou se lepí a pokud není smyto či jinak očištěno, nanáší se bláto do obydlí. Po zaschnutí pak se vytvářejí na podlaze tmavé šlápoty, ze zaschlého bláta pak vzniká prach, který dále obydlí znečišťuje. Obdobné je to i s vozidly, stroji a jinou mechanizací kterým se bláto lepí na pneumatiky. Zde navíc bláto může být příčinou skluzu, který může skončit tragicky. Dalším, podstatně významnějším problémem spojeným s blátem a stroji je boření a zapadání těchto strojů do měkké - rozbahněné - půdy. Nejvíce negativních následků tak způsobuje bláto svým vznikem a přítomností na nezpevněných komunikacích.\n\nTytéž vlastnosti bláta jsou ovšem pro některé činnosti člověka užitečné. Především se bláto u přírodních národů či v lidové architektuře využívá jako materiál (tzv. mazanice) při stavbě obydlí. Dále se používá k potírání těla či dekoraci sochařských detailů. S blátem jsou spojeny i lidské radovánky - např. boj v blátě nebo skákání do něho; pro tyto účely bláto nejčastěji připravuje uměle.\n\nVzhledem k tomu, že bláto značně znepříjemňuje lidem existenci, od pradávna člověk s blátem bojuje. To se projevuje v úpravách především komunikací, ale i dalších veřejných prostor - na cestách, ulicích, dvorcích a lidských příbytcích, kde dochází ke zpevňování, dláždění či asfaltování, tak aby došlo co největší eliminaci obnažené půdy a tedy i omezení vzniku bláta.\n\n\n"}
{"id": "297785", "url": "https://cs.wikipedia.org/wiki?curid=297785", "title": "Orazio Samacchini", "text": "Orazio Samacchini\n\nOrazio Samacchini (10. prosince 1532 Bologna - 12. června 1577 tamtéž) byl italský manýristický malíř, aktivní v Bologni, Římě a Parmě.\n\nRoku 1563 odcestoval do Říma, kde spolupracoval na výzdobě Belvederu Apoštolského paláce a Sala Regia Pia IV., spolu se Zuccarim a jeho bratrem. Po návratu do Bologni jej ovlivnilo dílo Pellegrina. Sammacchini pracoval na malbách v Palazzo Vitelli a Sant'Egidio, Città di Castello, San Giacomo Maggiore, Corpus Domini, a Santa Maria Maggiore (Santa Maria della Vita?) v Boloni. V Cremoně namaloval fresku \"Cnosti, proroci a andělé\" pro kostel Sant'Abbondio.\n\n"}
{"id": "297792", "url": "https://cs.wikipedia.org/wiki?curid=297792", "title": "Šlikr", "text": "Šlikr\n\nŠlikr je kapalná substance sestávající se z vody a keramické hlíny nebo kaolínu. Používá se v keramických, sochařských a hrnčířských dílnách k retušování (řidší) drobných detailů těchto děl a k lepení (hustší). Šlikr se připravuje rozpuštěním hlíny nebo kaolínu ve vodě. Následně doje k promíchání, tak aby všechny části směsi měly stejnou hustotu. Celková hustota je pak dána potřebami dané dílny, nejčastěji se pracuje se šlikry podobné hustoty jakou má kakao, nebo polévka. Používaný šlikr by měl být ze stejného materiálu z jakého je vyroben předmět na který se nanáší. Nanášení šlikru na povrch se nejčastěji uskutečňuje štětcem či prsty.\n\nU točené keramiky není většinou šlikru zapotřebí.\n"}
{"id": "297800", "url": "https://cs.wikipedia.org/wiki?curid=297800", "title": "Svjatohirsk", "text": "Svjatohirsk\n\nSvjatohirsk ( ; , v letech 1963–2004 Slovjanohirsk – ; ) je město v Donbasu na východní Ukrajině. Leží na Severním Doňci, asi 20 km severně od města Slovjansk a spadá pod správu tamní městské rady. Poblíž městečka je železniční stanice na hlavní trati Charkov – Doněck. Svjatohirsk je znám především jako poutní místo: nachází se tu částečně jeskynní Svjatohirská lávra sv. Nanebevzetí. V roce 2014 žilo v městečku 4 600 obyvatel.\n"}
{"id": "297804", "url": "https://cs.wikipedia.org/wiki?curid=297804", "title": "Matka vlhká země", "text": "Matka vlhká země\n\nMatka vlhká země (rusky Мать Сыра Земля \"Mať syra zemlja\") je personifikace země z ruského folklóru. Je pravděpodobně lidovou dědičkou bohyně Mokoš.\n\nZemě byla považována za živoucí bytost, tráva byla chápána jako její vlasy, řeky žilami a a skály kostmi, a dostávalo se jí velké úcty. Zakazovalo se vůčí ní chovat agresivně, zvláště v zimě kdy měla být těhotná, a také jí byl obětován konopný olej. Ještě v 19. století byla přísaha na Zemi považována za stejně vážnou jako přísaha na Boha či Bibli. Věřilo se také že nepříjímá tělo zatrvzelých hříšníků jako například draka zabitého bohatýrem Dobryňou Nikitičem. S Matkou vlhkou zemí souvisí postava obra Svjatogora Kolyvaniče kterého země neunese a má zakázáno po ní jezdit. Podle Michala Téry je tento motiv odkazem na mytickou představu oddělení nebes a země zajišťující existenci světa. Oblíbeným hrdinou Země byl bohatýr Mikula Seljaninovič.\n\n"}
{"id": "297809", "url": "https://cs.wikipedia.org/wiki?curid=297809", "title": "Státní znak Slovenské republiky", "text": "Státní znak Slovenské republiky\n\nStátní znak Slovenska () je podle zákona NR SR č. 63/1993 Z. z. \"o štátnych symboloch Slovenskej republiky a ich používaní\" jeden z oficiálních státních symbolů Slovenské republiky.\n\nStátní znak Slovenské republiky tvoří červený gotický štít, na němž je modré trojvrší. Z prostřední nejvyšší hory vyrůstá bílý (stříbrný) dvojramenný kříž. Ramena kříže jsou na koncích rozšířené a vyhloubené, vrchy jsou oblé.\n\nOficiální popis státního znaku :\n\n\n\n\nDvojramenný kříž poprvé přinesli věrozvěsti Cyril a Metoděj na Velkou Moravu z Byzantské říše. Odtud se kříž šířil jako křesťanský symbol. Někdy se argumentuje, že do znaku se dostat nemohl, neboť v době Velkomoravské říše neexistovala heraldika. Symboly však existovaly i v době předheraldické (podobně jako prapory, které máme doloženy z doby 2900 let př. n. l., přitom vexilologie je věda úplně nová). Tento kříž dostal také spolu s královskou korunou král Štěpán I. Uherský od samotného papeže Silvestra II., s jehož svolením byl, během vánočních bohoslužeb v roce 1000, korunován „\"apoštolským\"“ králem. \nDo heraldiky se dvojramenný kříž dostal až v roce 1190, kdy uherský král Béla III. Uherský (1172–1196) zavedl znak zobrazující stříbrný dvojramenný kříž na červeném štítu, bez dalších heraldických figur a tento znak nechal rovněž razit na uherské mince. Král si kříž do svého království přivezl z Byzantské říše, kde dlouho pobýval a dokonce se tam i oženil s dcerou císaře.\nV průběhu staletí se ve znaku pod dvojkřížem objevily tři pahrbky, nejprve v jako trojité skály, později ve 14. století v podobě tří kopců, z nichž prostřední byl největší.\n\nSlovenský badatel Tibor Králik uvažoval, že vlastní trojvrší bylo přineseno do Uherska ze západu – z Čech. Jako první ho použil v uherském státním znaku Václav, syn českého krále Václava II., který při korunovaci za uherského krále přijal jméno Ladislav V. (1301–1305). Dvojramenný kříž v jeho erbu stojí na prostředním oblouku trojvrší, které sa někdy interpretuje i jako koruna. Následník odstoupivšího Ladislava V. Ota Bavorský (1305–1307) používal podobný erb, ale s dolní částí dříku kříže výrazně zkrácenou. Další panovník Karel Robert (1308–1342) nepoužíval erb s dvojramenným křížem ani samostatně ani na trojvrší. Možná i proto, že Horní Uhersko, tradičně reprezentované dvojramenným křížem, neovládal v čase nástupu na trůn, když se rozhodovalo o státním erbu. Dvojramenný kříž je však na velkých pečetích. V té době byl totiž neomezeným pánem převážné části západního a středního Slovenska oligarcha Matúš Čák. Erb s dvojitým křížem na trojvrší se opět objevil až na pečetích Ludvíka Velikého (1342–1382), následníka Karla Roberta a později i na pečetích Zikmunda Lucemburského (1387–1437).\n\nPozději byla na prostřední nejvyšší vrch přidána zlatá koruna, v níž je kříž postaven. Zelené trojvrší se zlatou korunou, z níž vystupuje stříbrný dvojramenný kříž, se stalo heraldicky levou částí státního znaku Maďarského království. V pravé části je sedmkrát červeno-stříbrně dělený štít – znak Arpádovců. Takto polcený znak se objevil již ve 14. století.\n\nV 17. století vznikla legenda interpretující zelené trojvrší jako tři uherské pohoří Tatra, Mátra a Fatra. Proto se začal tento znak chápat jako symbol Horních Uher (kopcovité krajiny), tedy území dnešního Slovenska, severního Maďarska a Zakarpatské Ukrajiny. Avšak tento symbol nikdy nebyl oficiálně přijat za znak Horních Uher, a to také proto, že administrativně se Uherské království nikdy na Horní či Dolní Uhry nedělilo.\n\nVětšinou se píše, že slovenský znak vzniknul během revoluce v roce 1848, kdy si slovenští revolucionáři v čele s Ľudovítem Štúrem přivlastnili znak z heraldicky levé části znaku Uherska, tj. – červený štít se zeleným trovrším, z kterého vystupuje stříbrný dvojkříž.\nSlováci jakožto Slované podporující myšlenku panslavismu změnili barvu trojvrší ze zelené na modrou. Barvy znaku tak odpovídaly panslovanským barvám (bílá-červená-modrá). Došlo také k odstranění zlaté koruny. Takto upravený znak prohlásil Ľudovít Štúr znakem Slováků a v témže roce byl vyryt do pečetě Slovenské národní rady, založené v srpnu 1848 ve Vídni. V roce 1863 tento znak převzala i vzniklá Matica slovenská. V roce 1692 vydal františkánský fráter (bratr) Vincento Maria Coronelli (1650–1718), kosmograf Benátské republiky a výrobce glóbů, mapu Moravy. Jsou na ní vyobrazeny i erby sousedních zemí. Horní Uhersko bylo symbolizováno erbem s zeleným trojvrším. Zelenou barvu potvrzuje i doplněné šikmé šrafování, které se liší od vodorovného šrafování znázorňující modrou barvu v případě jiného znaku.\n\nPo vzniku ČSR se slovenský znak stal součástí všech tří československých znaků. Zvláštní postavení měl na malém znaku republiky Československé, kde byl umístěn jako srdeční štítek (na některých zobrazeních oproti standardnímu umístění lehce excentricky vysunutý) na figuře českého lva. V heraldice takový štítek obvykle nese erb nějakého rodu a klade se na znak země/zemí, kterým dotyčný rod vládne, popř. štítek nese znak původního rodového území. Takto přečtený malý znak ČSR by tedy vyjadřoval vládu jakési slovenské dynastie nad Českými zeměmi, resp. nadřazenost slovenské části státu nad tou českou. Oficiálně byla tato heraldická zvláštnost interpretována tak, že je tím zdůrazněna úcta a vážnost Čechů ke Slovensku v nově vzniklém státě.\nPo vyhlášení samostatného Slovenského státu byl 23. června 1939 přijat nový státní znak. Ten také zobrazoval bílý dvojkříž vyrůstající z modrého trojvrší na červeném štítu. Ale od předchozí verze byl značně odlišný. Štít znaku byl zahrocen, ramena kříže byla rozšířena a výrazně odlišné bylo i klenutí trojvrší.\n\nS příchodem nové socialistické ústavy v roce 1960 byl zaveden jediný Státní znak Československé socialistické republiky. Slovensko bylo ve znaku symbolizováno červeným zlatě orámovaným štítem, z něhož vystupovalo modré pohoří Kriváně, na kterém hoří vatra symbolizující Slovenské národní povstání. Tento emblém byl dílem slovenského akademického malíře Antona Holého.\n\nFormálně však Slovensko získalo svůj znak až 1. března 1990, kdy Slovenská národní rada rozhodla zákonem čís. 50/1990 Sb. o změně názvu státu, když vypustila adjektivum socialistická, a poprvé od dob válečného Slovenského státu formulovala podobu slovenského znaku. Státním znakem se opět stal dvojitý stříbrný kříž vztyčený na středním vyvýšeném vršku modrého trojvrší na červeném raně gotickém štítu. Od 20. dubna 1990 byl nový slovenský znak součástí státního znaku České a Slovenské Federativní Republiky, který měl čtvrcený štít a slovenský znak se nacházel v jeho 2. a 3. poli.\n\nPo rozpadu Československa a vyhlášení samostatné Slovenské republiky byl státní znak a další státní symboly opět stanoveny zákonem NR SR č. 63/1993 Z. z. \"o štátnych symboloch Slovenskej republiky a ich používaní\". Od roku 1993 je znak také součástí státní vlajky, neboť bez něj by se lehko zaměňovala s vlajkou ruskou.\n\nStátní znak SR je také součástí státní vlajky a státní pečeti SR. Symbol státního znaku je také na čtvercové vlajce prezidenta republiky. Jako nejvhodnější symbol byl také použit na rubové strany slovenských euromincí.\n\n\n\n"}
{"id": "297825", "url": "https://cs.wikipedia.org/wiki?curid=297825", "title": "Richard Covey", "text": "Richard Covey\n\nRichard Oswalt Covey (* 1. srpna 1946 ve Fayetteville, Arkansas, USA) je bývalý americký astronaut, který se zúčastnil letů s raketoplány, později řídící pracovník NASA.\n\nV roce 1964 ukončil střední školu (Choctawhatchee High School, Salimar), absolvoval Purdueovu univerzitu (Purdue University), v roce 1969 zde získal hodnost mistra leteckých a astronautických věd. V armádě se po zaškolení v akademii a na základně Edwards stal velitelem zkušební letky v Air Force Center Detachment 2 Raglin na Floridě. Je ženatý (manželka Covey, Kathleen rozená Allbaughová) a má dvě děti. V době, kdy byl přijat mezi astronauty (1978), byl již v hodnosti majora vojenského letectva. Používal přezdívku Dick.. \n\nPoprvé vzlétl ve svých 39 letech. Bylo to z Kennedyho vesmírného střediska na mysu Canaveral na palubě raketoplánu Discovery. Posádka: velitel plk. Joseph Engle, pilot pplk. Richard Covey a trojice letových specialistů: James van Hoften, John Lounge a William Fisher. Během letu STS-51-I vypustili tři družice a to ASC-1, Aussat 1 a vojenskou Leasat 4, známou též pod jménem Syncom. Poté zachytili na oběžné dráze družici Leasat 3 a podařilo se jim ji opravit a vrátit na orbitu. Přistáli na základně Edwards.\n\nO tři roky později letěl podruhé, opět raketoplán Discovery z kosmodromu na Floridě. Posádka: Frederick Hauck, pilot plk. USAF Richard Covey a tři letoví specialisté: pplk. David Hilmers, John Lounge a George Nelson. Během čtyřdenního letu STS-26 vypustili družici typu TDRS. I tentokrát přistáli na základně Edwards.\n\nV roce 1990 letěl potřetí, tentokrát v raketoplánu Atlantis a byl jeho velitelem. V posádce vojenské mise STS-38 s ním byli důstojníci Frank Culbertson, Charles Gemar, Carl Meade a Robert Springer. Vynesli a vypustili desetitunovou tajnou družici typu AFP-658. Kvůli nevlídnému počasí u základny Edwards byl čtyřdenní let ukončen na mysu Canaveral.\n\nPočtvrté letěl v prosinci 1993 v nejnovějším raketoplánu Endeavour v misi STS-61, jejímž hlavním (a splněným úkolem) bylo opravit na oběžné dráze Hubbleův kosmický dalekohled HST (\"\"). Posádka: plk. Richard Covey, kpt. Kenneth Bowersox, dr. Franklin Musgrave, dr. Kathryn Thorntonová, západoevropský astronaut švýcarského původu Claude Nicollier, dr. Jeffrey Hoffman a Thomas Akers. Startovali na Floridě, let trval 10 dní, přistáli na základně Edwards.\n\nBěhem čtyř svých letů strávil ve vesmíru 26 dní. Je zapsán jako 179. člověk ve vesmíru.\n\n\nV roce 1994 z týmu astronautů NASA odešel, ovšem v Houstonu na různých velitelských postech zůstal i nadále (vyjma období 1998–2006 u firmy Boeing) a to doposud.\n\n"}
{"id": "297826", "url": "https://cs.wikipedia.org/wiki?curid=297826", "title": "Vadžrasattva", "text": "Vadžrasattva\n\nVadžrasattva (skt., \"Nezničitelná mysl\" nebo také \"Diamantová bytost\", \"Diamantová mysl\", \"Dordže Sempa\" doslova dordže – nezničitelný, sempa – mysl), je buddha a buddhovský meditační aspekt (tib. jidam) používaný v tibetském buddhismu. Na cestě Vadžrajány je důležitým buddhovským aspektem, který tvoří očistnou sílu přetváření emočních struktur a rychlé očištění zatemněné mysli od negativní karmy praktikujících. Pro tuto schopnost je také součásti vstupních přípravných cvičení, tzv. Ngöndra.\nOsvícená mysl se projevuje na třech úrovních:\n\"Dordže Sempa\", stejně jako všechny buddhovské aspekty, patří do stavu radosti, sambhógakáji, ale jedině \"Dordže Sempa\" je prvním projevem sambhógakáji a všichni buddhové jsou projevem \"Dordže Sempa\".\n\nVadžrasattva je sjednocenou očistnou silou všech Buddhů. Má zářivě bílou barvu a sedí na lotosovém květu a měsíčním disku.\n\nV pravé ruce drží ve výšce srdce zlaté dordže, symbolizující metody a mužský princip. V levé ruce má na klíně stříbrný zvonek, symbolizující moudrost a ženský princip. Na sobě má ozdoby bódhisattvů. Náušnice symbolizují trpělivost, náramky na rukou a nohách symbolizují to, že Vadžrasattva pracuje pro dobro ostatních. Koruna na hlavě s pěti ozdobami představuje pět moudrostí (očištěná pýcha, žárlivost, hněv, touha a nevědomost).\n\nSedí v tzv. pozici bódhisattvy s pravou nohou vysunutou přes lotosový květ a měsíční disk, nebo v pozici dordže tzv. (lotosová).\n\nV meditaci na Vadžrasattvu se používá tzv. stoslabičná Dháraní a její esence mantra, které meditujícího očišťuje od negativní karmy. Jako součást Ngöndra se tato Dháraní recituje sto jedenáct tisíc sto jedenáctkrát.\n\n\n\n"}
{"id": "297827", "url": "https://cs.wikipedia.org/wiki?curid=297827", "title": "Fürstenwalde", "text": "Fürstenwalde\n\nFürstenwalde je místní část města Altenberg v Sasku ve východních Krušných horách, nedaleko české hranice. Fürstenwalde bylo částí města Geising, které se k 1. 1. 2011 stalo částí města Altenberg.\n\nFürstenwalde leží asi 45 km jižně od Dresden ve východních Krušných horách (Osterzgebirge), poblíž českých hranic (Krupka). Podél hranic sousedí Fürstenwalde s obcemi Müglitz, Liebenau a Oelsen. Na české straně je to Adolfov. Asi 200 m za Leichensteinem směrem na jih sousedí s loukami z větší části zaniklé osady Mohelnice.\n\n(1): od 1997: obyvatelé na počátku roku (registrace obyvatel města Geising) \n(2): Obyvatelé včetně Rudolphsdorfu \n\nFürstenwalde je v listinách poprvé zmínka roku 1324, kdy obec patřila do panství Lauenstein. Byli to pravděpodobně dřevorubci a uhlíři, kteří toto místo podél potoka založili. Bývalá obec se rozprostírá na délce dvou kilometrů s výškovým rozdílem v rozpětí 120 metrů. Kolem roku 1340 zde stálo přibližně 20 rolnických stavení, jedna kaple a dva mlýny. Po objevení ložisek železné rudy v Lauensteinu začal rozkvět hornictví, jemuž vděčí za vznik osada Kratzhammer, kdysi část obce Lauenstein. Železo se zpracovávalo ve starém hamru (\"Hammerschänke\"). Přístup do vesnice tvořila v její dolní části tzv. stará železná cesta. Po ní se vytěžené železo zpočátku dopravovalo až do Nizozemí.\n\nV polovině 15. století byla z Pirny od drážďansko-teplické poštovní silnice, neboli Solné stezky, postavena odbočka, která přicházela z Breitenau přes horní část Fürstenwalde k hranici (Schwarzes Kreuz) a vedla dále do Čech. Později po ní jezdily i poštovní dostavníky, jak dokazuje poštovní milník směrem na Liebenau. Les a zemědělství s příslušnými řemesly hrály v této vesnici po staletí důležitou roli. V důsledku drsného klimatu trpěla oblast rozmary počasí a také války přinášely období pustošení, nemocí a bídy.\n\nPotok Mohelnice (Müglitz), který pramení 4 km od Fürstenwalde na českém území a pak protéká idylickou místní částí Müglitz podél hranice, přinášel do svého údolí často hrůzu, když se během vydatných srážek změnil v dravý proud. Naposledy tomu bylo při záplavách v srpnu 2002. Také v roce 1927 zde velké záplavy způsobily velké škody.\nZ někdejších tří hostinských sálů zůstal dnes jediný. Ten v \"Hammerschänke\" byl přestavěn, \"Erbgericht\" (v dobách NDR se plánovala přestavba na luxusní zotavovnu) byl zbourán a sál v hostinci Landgasthof byl značně zmenšen. Sál v nově postaveném spolkovém domě naproti \"Hammerschänke\" slouží nyní konání různých místních akcí. Je zde také bowlingová dráha.\n\nLeží mezi Fürstenwalde a Müglitz, přímo na hraničním přechodu staré teplické poštovní silnice, která vede z Drážďan přes Dohnu, skrz Harthu (Nasenbach, A 17) do Fürstenwalde a dále podél hradu Kyšperk přes Teplice do Prahy. Těsně u hraničního potoka při samotě Ebersdorfer Weiler stojí dřevěný kříž, obecně známý pod jménem Černý Kříž. Nachází se na Černých Loukách, jež dostaly své jméno od prohlubní hustě zarostlých stromy a naplněných vodou, které se pak proměnily v bažinaté louky. Pohraničnímu lesu se také dříve říkalo Černý les, kvůli jeho neprostupnosti a přítomnosti loupežníků. Prý se kdysi v bažinatém terénu propadl poštovní dostavník s cenným nákladem a nebyl již nikdy nalezen. Také se vypráví o loupežnících, kteří vyloupili poštovní dostavník a zavraždili všechny cestující.\n\nMístní část Rudolphsdorf (pojmenovaná po lauensteinském zámeckém pánovi jménem Rudolph von Bünau) byla založena nejspíš jako poplužní dvůr. Tato místní část patří odedávna k Fürstenwalde. Leží nad Fürstenwalde, přímo na české hranici. Těsně u hranice, na nehostinném místě, stojí osamocená usedlost, stará fořtovna (na místě zvaném \"Haberfeldwald\"). Paní, která tam bydlí („babička Schulzová“), se díky tomu již několikrát dostala do televizních šotů a novinových článků. Pravděpodobně zde již kolem roku 1400 stála jedna z prvních sklářských hutí ve východním Krušnohoří. Ve vizitační listině z roku 1539 lze nalézt zápis o příjmech fürstenwaldského faráře: „soll nachfolgen der Zins oder Dezem von Nauendorffe, die Glashütte genanth“ (Hermann Löscher, 1954). V roce 1555 se píše: „Newndorffel, zvaná skelná huť “. Huť byla již tehdy asi dávno zaniklá, protože místní obyvatelé potřebovali dřevo pro těžbu rudy.\n\nO osadě se na počátku 19. století mluvilo jako o Ober Wiesenberg a v roce 1810 objevilo označení \"Kupferstecher Bach\". Dříve to bylo větší sídlo s hostincem a mnoha obyvateli. V důsledku vysídlení Sudet bylo na opačné straně hranice zbouráno mnoho domů. Na německé straně bylo zase mnoho budov strženo při stavbě přehrady na pitnou vodu Gottleuba (doba stavby: 1965–1974), protože bylo dané území zdrojovou oblastí pitné vody. Podobně dopadly osady Kleinliebenau a Oelsengrund. Obyvatelé Rudolphsdorfu byli přestěhováni do bloku domů, postavených ve Fürstenwalde. V místě zůstalo jen několik málo rodin.\n\nOd roku 2006 zde probíhá akce nového vysazování syslů ve východních Krušných horách. Je to projekt organizace BUND Landesverband Sachsen e. V.\n\nVe starém hamru (Pochwerk) s tavicí pecí byla zpracovávána již hrubě opracovaná rudu obsahující hornina, aby se z ní dostaly poslední zbytky. Jméno \"Kratzhammer\" tedy pochází od německého slova kratzen=škrábat. Později byla budova hamru používána jako řeznictví a hospoda: lennímu statku bylo uděleno právo péci, porážet dobytek, nalévat víno a čepovat pivo. Potom se z budovy stalo rekreační středisko a v časech NDR byly do sálu postaveny stroje, na kterých pracovali zde ubytovaní lesničtí učni z Mosambiku. Po převratu byly stroje demontovány, hostinský sál byl zase používán a nastěhovali se noví přesídlenci, kteří později opět odešli. Hostinec s pamětní síní George Bähra (Frauenkirche) zůstal zachován.\n\n\n\n\n\n\n\n\n"}
{"id": "297828", "url": "https://cs.wikipedia.org/wiki?curid=297828", "title": "SOR BN 12", "text": "SOR BN 12\n\nSOR BN 12 je model českého městského standardního částečně nízkopodlažního autobusu, který je vyráběn společností SOR Libchavy od roku 2003 do současnosti.\n\nSOR BN 12 byl prvním alespoň částečně nízkopodlažním autobusem z produkce firmy SOR. Model BN 12 je dvounápravový, přičemž v prostoru od zadní nápravy dopředu je autobus nízkopodlažní. Zadní náprava je hnací, motor a převodovka se nachází pod podlahou v zadní části vozu. Karoserie vozu je svařena z ocelových profilů, zvenku je oplechovaná, zevnitř obložená plastovými deskami. Kabina řidiče je uzavřená. Přední náprava je značky SOR, zadní tuhá náprava je značky DANA.\n\nNízkopodlažní jsou zhruba dvě třetiny vozu, přičemž podlaha se v nízkopodlažní části nachází ve výšce 360 mm nad vozovkou. Do zadní části vozidla, pod níž je schováno hnací ústrojí, se nastupuje po dvou schodech (jak z nízkopodlažní části, tak posledními dveřmi). Podobné řešení je poměrně běžné i u jiných výrobců a označuje se obecně pojmem low entry (volně přeloženo „vozidlo s nízkou nástupní hranou“), resp. zkratkou LE. V případě autobusu SOR BN 12 je však toto řešení unikátní proměnnou výškou střechy vozidla, lidově označovanou jako „hrb“.\n\nAutobusy SOR BN 12 se díky velmi příznivé ceně v poměrně krátké době rozšířily do spousty malých a středních českých měst. Z malých měst ČR jezdí například v Chrudimi, Kolíně, Lounech a Hodoníně. Uplatnění našly také v Liberci nebo v Havířově, několik kusů je provozováno také v Praze u dopravce Veolia Transport a dopravního podniku. SOR BN 12 je exportován také na Slovensko, například do Trnavy.\n\nSOR nabízí velkou variabilitu svých vozů, proto v některých městech jsou v provozu autobusy SOR BN 12 ve třídveřové verzi, jinde zase ve čtyřdveřové. Dvoudveřový model tohoto vozidla, vhodný spíše pro meziměstskou dopravu, pojmenoval výrobce v duchu svého značení SOR CN 12. Zpočátku byl však SOR CN 12 označován jako „SOR BN 12 dvoudveřový“, takže doposud se mezi laickou i odbornou veřejností objevují zmatky ve značení tohoto modelu.\n\nSouběžně s autobusem SOR BN 12 vyrábí společnost SOR od roku 2006 zcela nízkopodlažní vůz SOR NB 12 (City). Protože se však jedná koncepčně (a tedy i cenově) velmi rozdílné autobusy, nebyl SOR BN 12 po započetí výroby nového modelu vyřazen z výrobního programu.\n\nKvůli zvláštnímu tvaru karoserie je SOR BN 12 velmi oblíbený pro přestavby na pohon alternativním palivem – stlačeným zemním plynem (CNG). Do „hrbu“ na střeše lze totiž elegantně umístit tlakové lahve, s jejichž integrováním do vozidla bývají jinak problémy (estetické, kapacitní i konstrukční).\n\nPrvní přestavby vozidla SOR BN 12 na CNG pohon vznikly pod taktovkou společnosti Ekobus. Ekobusy SOR BN 12 – později označované jako Ekobus City – jsou vybaveny americko-kanadskými motory Cummins Westport s plně elektronicky řízeným vstřikováním paliva. Později přišel sám výrobce s tovární CNG verzí označovanou jako SOR BNG 12, která je také vybavena motory Cummins Westport. Vozy splňující emisní normy Euro 5 a Euro 6 mají motor Iveco Tector.\n\n"}
{"id": "297829", "url": "https://cs.wikipedia.org/wiki?curid=297829", "title": "Obchodní jméno", "text": "Obchodní jméno\n\nObchodní jméno byl dříve název, pod kterým podnikatel provozoval svou podnikatelskou činnost. Obchodním jménem fyzických osob bylo jejich jméno a příjmení, přičemž mohlo obsahovat odlišující dodatek (např. „Petr Novák – grafik“), a u právnických osob šlo o název, pod kterým byly zapsány do obchodního rejstříku, včetně povinného dodatku označujícího jejich právní formu (např. „Grafické služby Praha s. r. o.“). U právnických osob nezapisovaných do obchodního rejstříku byl obchodním jménem název, pod kterým byly zřízeny.\n\nTakto to platilo podle ustanovení § 8 a 9 obchodního zákoníku až do konce roku 2000 (nabytí účinnosti novelizačního zákona č. 370/2000 Sb.), kdy bylo obchodní jméno u podnikatelů zapsaných v obchodním rejstříku nahrazeno obchodní firmou. To se nezměnilo ani po roce 2014, kdy danou problematiku začal upravovat nový občanský zákoník. Podle něj platí, že jménem podnikatele zapsaného v obchodním rejstříku je \"obchodní firma\" a podnikatel bez obchodní firmy jedná pod svým vlastním jménem (), což je u právnických osob \"název\" () a u fyzických osob \"osobní jméno\" a \"příjmení\" ().\n\n"}
{"id": "297834", "url": "https://cs.wikipedia.org/wiki?curid=297834", "title": "NME", "text": "NME\n\nNME (The New Musical Express) je britský hudební magazín zaměřený na populární hudbu. Vychází jednou týdně a to již od 7. března 1952, kdy ho založil Theodore Smythson, původně jako hudební noviny a později magazín. Od roku 1996 má svou online verzi NME.com, největší samostatný portál se sedmi miliony uživatelů. Roku 2000 se sloučil s méně úspěšným nejstarším konkurentem, vydávaným rovněž společností IPC Media, magazínem \"Melody Maker\", vycházejícím již od roku 1926. Poslední tištěná verze magazínu byla vydána 9. března 2018, přičemž bylo oznámeno, že nadále bude vydáván pouze v digitální podobě.\n\nJako první již v roce svého založení začal zveřejňovat žebříček skladeb na singlech. Každý rok rozdává ocenění vybraným umělcům v rámci hudebních cen NME Awards.\n\nNME také v prvním desetiletí 21. století začal provozovat pod společností DX Media své NME Radio a pod společností CSC Media Group svou televizní stanici NME TV.\n"}
{"id": "297838", "url": "https://cs.wikipedia.org/wiki?curid=297838", "title": "Somálština", "text": "Somálština\n\nSomálština je jazyk patřící do afroasijské jazykové rodiny, do kúšitské jazykové větve. Somálština je oficiálním jazykem Somálska. Lidé mluvící somálštinou žijí také v Džibutsku, Etiopii, Keni, Ománu, Jemenu, Saúdské Arábii, Kataru a ve Spojených arabských emirátech.\n\nPočet mluvčích je odhadován na 12,7 mil (z toho cca 7,8 mil v Somálsku). Následkem občanské války na počátku 90. let jsou kromě afrických a asijských zemí i několikatisícové somálsky hovořící menšiny ve Finsku, Švédsku, Spojeném království, Itálii a také v Austrálii. Pro somálštinu se používá třípísmenná zkratka SOM.\n\nPůvodně se psala arabskou abecedou. Ve 20. letech 20. století vytvořil somálský jazykovědec vlastní abecedu, pojmenovanou po svém tvůrci Osmanya. Ta se však nerozšířila a v roce 1972 byla nahrazena latinkou. Tato událost měla historický význam, neboť došlo ke zjednodušení administrativy. Teprve zavedením písma byly vytvořeny podmínky ke vzniku spisovného somálského jazyka a ke kodifikaci jeho normy. Somálština později nahradila ve funkci úředního psaného jazyka arabštinu.\n\nJedná se o souhláskový systém písma. V somálské abecedě jsou navíc znaky kh, sh, dh, naopak chybí p, v, z. Délka samohlásek je graficky vyjádřena jejich zdvojením.\n\nSkloňuje se buď přidáváním předpon a přípon, nebo změnou přímo v kořeni slova. Somálština užívá dva gramatické rody: mužský a ženský.\n\nSomálci byli dlouhou dobu známí jako národ básníků. Protože až do 70. let 20. století neměla somálština psanou formu, byly básně a vyprávění předávány z generace na generaci ústně. Mnoho z nich bylo později sepsáno. Tématy somálské poezie byly historie, filosofie a klanová politika, stejně jako chvála nebo naopak zesměšňování lidí nebo zvířat. Nejznámějším somálským básníkem je vůdce muslimských Dervišů, Muhammed Abdullah Hassan.\n\nNejznámějším somálským spisovatelem se stal Nuruddin Farah, mezinárodně známý pro své romány o ženských tématech a bojích za lidská práva v postkoloniální Africe From a Crooked Rib (1970), Maps (1986) a Gifts (1992).\n\nV rámci somálštiny je rozlišováno 5 dialektů: severní, jižní/Maay a Digil, benaadir, Ashraaf.\n\nZákladem pro standardní/spisovnou somálštinu je severní somálština, kterou převážně mluví kočovné pastevecké populace. Je srozumitelná mluvčím benaadirské somálštiny, ale složitá nebo nesrozumitelná je mluvčím jižní somálštiny – převážně rolníci – zvláště kvůli jiné větné struktuře a fonologii. Benaadirskou somálštinou hovoří obyvatelé měst na pobřeží. Dialektem Ashraaf mluví obyvatelé Merky a Mogadiša, i tento dialekt má omezenou srozumitelnost vůči standardní somálštině.\n\nDialekty Maay a Digil se dělí dále na několik jazyků, např. Af-Helledi, jejž používají lovci jako tajný jazyk, Jiiddu nebo Tunni.\n\n\n"}
{"id": "297841", "url": "https://cs.wikipedia.org/wiki?curid=297841", "title": "Alcubilla de Avellaneda", "text": "Alcubilla de Avellaneda\n\nAlcubilla de Avellaneda je španělská obec v autonomním společenství Kastilie a León, ve které žije obyvatel.\n"}
{"id": "297842", "url": "https://cs.wikipedia.org/wiki?curid=297842", "title": "Sága o Vølsunzích", "text": "Sága o Vølsunzích\n\nSága o Vølsunzích (\"Vølsungasaga\") je raně středověký příběh z nordické a starogermánské mytologie. Epos vznikl pravděpodobně na Islandu. \nPrvní knižní text ságy pochází ze 13. století, ale traduje se již od mladšího pravěku, z doby železné. Literární historikové jej nejčastěji porovnávají s Eddou,která byla napsaná na Islandu kolem roku 1400. Autor Ságy o Vølsunzích však nečerpal z neúplně dochované Eddy, jak ji obsahuje Codex Regius), ale ze staršího úplnějšího díla. Někdy se považuje za parafrázi eddických bohatýrských písní.\n\nNejstarší obrazový záznam ságy obsahují takzvané \"Sigurdovy kameny\", což je soubor osmi figurálních rytin s popiskami runovým písmem, který se dochoval na skále u Ramsundu ve Švédsku, vznikl mezi léty 1030 - 1040.\n\nSága vylíčí osudy rodu Vølsungů. Příběh začíná, když Sigi, nazývaný synem boha Ódina zabije po hádce při lovu Brediho. Ten sloužil Skadimu. Sigi tvrdil, že Bredi ho opustil, ale Skadi mu nevěřil a nechal Brediho hledat. Našli Brediho pod sněhovou závějí, nazvali Sigiho vlkem a vyhnali ho. Sigi byl válečník, dobyl říši a stal se králem Hunů (Hunové). \n\nVzal si vznešenou ženu a měli spolu syna Rerira. Když Sigiho zabili bratři jeho ženy, Rerir otce pomstil. Rerir se stal velkým králem a vzal si vznešenou ženu, ale neměl s ní žádné potomky. Proto prosil o pomoc bohy. Ódin a Frigg se jim rozhodli pomoci. Ódin dal valkýře Hjóld, dceři obra Hrímniho, jablko, které hodila Rerirovi do klína v podobě vrány. Rerir dal jablko sníst své ženě a ta otěhotněla.\n\nRerirova žena už byla těhotná šest let (doslova „šest zim“) a stále nebyla schopná dítě porodit. Mezitím Rerir zemřel v bitvě. Královna přikázala, aby dítě z ženy vyřezali, bála se totiž o osud říše bez následníka trůnu. Po nezvyklém porodu syn svou matku ještě políbil, než zemřela. Byl nezvykle velký a dostal jméno Vølsung.\n\nVølsung si vzal za ženu valkýru Hjóld (tu, díky které otěhotněla jeho matka) a byl velkým králem. Narodilo se mu deset synů a dcera. Jeho nejstaršími potomky byla dvojčata - chlapec Sigmund a děvče Signý. Vølsungovi potomci byli po otci bojechtiví, moudří, dovední a slavní.\n\nKrál Siggeir se ucházel o ruku princezny Signý. Signý ho nechtěla, ale nechala otce, aby rozhodl o jejím osudu. Vølsung usoudil, že je vhodné aby se jeho dcera za krále Siggeira provdala. Během svatební hostiny vstoupil do síně neznámý stařec (Ódin), zabodl do dubu uprostřed síně velký meč a řekl, že meč daruje tomu, kdo jej vytáhne. Po jeho odchodu mnozí zkoušeli meč z dubu vytáhnout, ale dokázal to až Sigmund. Král Siggeir chtěl od Sigmunda meč koupit, ale Sigmund si meč nechal. Siggeir se rozzlobil a řekl si, že se všem Vølsungovcům pomstí. Před odjezdem krále Siggeira prosila jeho žena Signý svého otce, aby s ním nemusela odjet. Věštila, že Siggeir způsobí její rodině žal. Ale její otec Vølsung ji poslal s manželem do Siggeirovy země a dokonce přijal Siggeirovo pozvání na návštěvu.\n\nZa tři měsíce jel Vølsung i se svými deseti syny a doprovodem navštívit krále Siggeira a královnu Signý. Signý večer varovala bratry i otce před Siggeirem, který je chtěl zabít. Vølsung jí řekl, že nebude utíkat, protože každý jednou musí umřít. Pak Vølsung své dceři přikázal, aby se ke svému muži vrátila. Druhý den byl Vølsung v bitvě zabit a jeho synové byli zajati. Signý se u manžela za své bratry přimluvila. Proto král Siggeir bratry rovnou nezabil, ale uvěznil je s nohama v kládě.\n\nV noci přišla k Vølsungovcům vlčiče a jednoho z nich sežrala. To se opakovalo dalších devět nocí. Nakonec zůstal jen Sigmund. Signý nechala bratrův obličej a ústa potřít medem. Když pak v noci přišla vlčice, aby ho sežrala, ucítila vůni medu a začala ho olizovat. Sigmund se nechal olizovat až do chvíle, kdy ho začala olizovat i v ústech. V té chvíli skousl její jazyk. Při následujícím zápase se Sigmundova kláda rozlomila. Sigmund z ní vyskočil, vytrhl vlčici jazyk i s kořenem, takže vykrvácela a on zvítězil. Podle některých verzí ságy byla vlčice Siggeirova matka znalá kouzel.\n\nPo vysvobození se Sigmund ukrýval v lese. Král Siggeir se domníval, že jsou všichni Vølsungovi potomci mrtví.\nSigný měla se Siggeirem dva syny. Toho staršího poslala jako pomocníka jke svému bratrovi Sigmundovi. Její bratr ho vyzkoušel, a pak jí řekl, že chlapec mu s ničím nepomůže. Signý mu řekla, aby ho proto zabil a Sigmund to udělal. To samé se opakovalo v případě jeho mladšího bratra.\n\nSigný si vyměnila svou podobu s čarodějkou, v přestrojení šla za bratrem a spala s ním. Po třech dnech se vrátila a vyměnila si s čarodějkou nazpět svou podobu. Signý měla z tohoto svazku se svým bratrem syna Sinfjotliho, kterého poslal za Sigmundem, aby mu pomáhal. Sigmund prohlásil Sinfjotliho za pravého Vølsungovce a začal jej připravovat na pomstu. Chtěl totiž zabít Siggeira, vraha svého otce a bratrů.\n\nSigmund a Sinfjotli se rozhodli pomstít Vølsunga a jeho syny. Signý se s nimi sešla a chtěla jim pomoci. Ale jeden z jejích dvou synů je viděl a běžel otce varovat, že před síní jsou dva vysocí divocí muži. Siggeir se vyděsil. Signý přivedla své dva syny k Sigmundovi a řekla, ať je zabije. Sigmund to nechtěl udělat, ale Sinfjotli je zabil. V boji byli Sigmund a Sinfjotli zajati, svázáni a \"zazděni\" do mohyly. Ale Signý do mohyly propašovala slámu, v ní ukrytou slaninu a v ní meč. Sigmund meč našel, rozsekal kámen i železo a dostali se z mohyly ven. Pak zapálili síň. Signý řekla Sigmundovi, že sice byla manželkou Siggeira z donucení, ale svazek je posvátný, a proto zemře společně se svým mužem. Pak odešla za Siggeirem a zemřeli spolu.\n\nSigmund se stal králem ve své vlasti, vzal si Borghild a měl s ní dva syny - Helgiho a Hamunda.\n\nNa jedné válečné výpravě porazil Sigmundův syn Helgi krále Hundinga i jeho čtyři syny. Na cestě domů potkal vznešené ženy. Nejkrásnější z nich byla Sigrún, dcera krále Hogniho. Helgi je pozval na dvůr svého otce, ale ony odmítly, neboť Sigrún si měla vzít Hoddbroddema, syna krále Granmara. Sigrún požádala Helgiho, aby v bitvě zabil Hoddbroddema a ji si vzal za ženu. Helgi to všechno vykonal.\n\nSinfjotli se ucházel o ruku jedné dívky, ale jejím nápadníkem byl i bratr královny Borghildy. Sinfjotli ho zabil. Borghilda chtěla, aby byl Sinfjotl vyhnán ze země, ale Sigmund to odmítl. Královna Borghilda nakonec zavinila Sinfjotliho smrt. Sigmund vyhnal svou ženu, která zanedlouho umřela.\n\nHjordis, dcera krále Eylimiho si ze dvou nápadníků - krále Sigmunda a krále Lyngviho, syna Hundinga - vybrala krále Sigmunda za manžela. Ale král Lyngvi vyjel proti Sigmundovi do bitvy a zvítězil v ní. K umírajícímu Sigmundovi přišla Hjordisa a Sigmund jí řekl, že jejich syn bude nejslavnější z rodu. Hjordisa schovala úlomky Sigmundova zničeného meče, ze kterého bude později vykován meč Gram.\n\nHjordisa potom žila na dvoře krále Hjálpreka a vzala si králova syna Álfa.\n\nSigmundův syn byl vychováván na dvoře krále Hjálpreka. Vychovával jej trpaslík Regin, který Sigurdovi poradil, aby poprosil Hjálpreka o koně. Hjálprek mu vyhověl. S pomocí neznámého starce (Ódina) si Sigurd vybral skvělého koně Graniho, potomka Sleipniho.\n\nRegin vyprávěl Sigurdovi, jak jednou cestoval Loki se dvěma dalšími bohy, z nichž jedním byl Ódin. Cestou zabil vydru, která zrovna žrala lososa. Později přišli k domu Hreidmara, otci Regina, a ukázali mu svůj úlovek. Hreidmar byl (podle Eddy) panovačný a sebevědomý a spolu se svými dvěma syny tvrdili bohům, že vydra byl Hreidmarův druhorozený syn (trpaslík Ótr). Proto uložili bohům pokutu. Loki získal zlato lstí od trpaslíka Andvariho, jenž žil ve vodopádu v podobě štiky. Andvari zlato proklel. Bohové prokletým zlatem zaplatili Hreidmarovi a jeho synům pokutu za Ótryho.\nHreidmar odmítl dát svým synům - Fáfnirovi a Reginovi - cokoli z pokuty za bratra, proto bratři otce zabili (v Reginově verzi zabil otce sám Fáfnir). Ale po otcově smrti Fáfnir odmítl cokoli vydat Reginovi. Fáfnir pak odešel i s celým pokladem a stal se drakem.\nSigurd požádal Regina, aby mu ukul meč, aby potom zabil Fáfnira, a Regin souhlasil. Regin mu ukul meč Gram z úlomků toho otcova.\n\nSigurd nejprve pomstil smrt svého otce a poté otce své matky. \n\nRegin se Sigurdem jeli k Fáfnirově doupěti. Sigurd vykopal jámu, lehl si do ní a když se drak plazil k vodě, bodl ho přímo do srdce. Umírající Fáfnir varoval Sigurda před svým bratrem Reginem, který před bojem utekl. Poté, co Fáfnir zemřel, se vrátil Regin, napil se krve draka a řekl Sigurdovi, aby mu opekl Fáfnirovo srdce. Regin spal, když Sigurd opékal drakovo srdce. Chtěl zjistit, jestli už je opečené, proto do něj dloubl prstem. Prst si spálil, tak si jej strčil do úst. Na prstu ulpěla trocha drakovy krve. Když se krev dostala do jeho úst, porozuměl řeči zvířat. Slyšel rozhovor sýkorek, které o něm prohlásily, že je hlupák, neboť neví, že ho chce Regin zabít. Sigurd Regina zabil, vzal drakův poklad a odjel pryč.\n\nSigurd přijel i s pokladem do hradu, ve kterém našel spící ženu v helmě a brnění. Sejmul jí helmu, rozříznul brnění a dívka se probudila. Představila se jako Brynhilda, dcera Budliho (občas uváděna jako valkýra) a naučila Sigurda moudrosti.\nNavštívil i krále Heimiriho a jeho ženu Brekkhildu, sestru Brynhildy a spřátelil se s jejich synem Alsvididrem. Sigurd se zamiloval do Brynhildy, požádal ji o ruku a ona po krátkém váhání svolila.\n\nSigurd odjel od krále Heimira a jel ke králi Gjúkovi. Gjúkova žena Grimhild chtěla, aby si Sigurd vzal její dceru Gudrún. Proto mu podala nápoj zapomnění, po kterém zapomenul na své sliby Brynhildě a vzal si za ženu Gudrún. Jejímu bratrovi Gunnarovi pomohl získat Brynhildinu ruku. Během svatební hostiny Gunnara s Brynhildou se Sigurdovi vrátila paměť a s úlekem zjistil, co se stalo. Také Brynhilda prohlédla, že byla oklamána. (Její příbytek byl obehnán plamenným valem a proto se k ní nebyl Gunnar schopen dostat. Gunnar si se Sigurdem vyměnili podobu a tak se Sigurd v podobě Gunnara dostal k Brynhildě, kterou podle Eddy nemiloval, byť s ní podle Ságy o Vølsunzích měl dceru.)\n\nBrynhilda milovala Sigurda, proto přikázala svému muži Gunnarovi, aby Sigurda zabil. Gunnar se radil se svým bratrem Høgnim. Oba dva ví, že zrada na jejich švagrovi je špatná, ale nakonec se rozhodnou, že pošlou svého (podle některých pramenů nevlastního) bratra Guttorma, aby Sigurda zabil. Guttorm je z bratrů nejmladší a není vázán k Sigurdovi žádnými sliby přátelství. Gunnar a Høgni přesvědčí Guttorma, aby Sigurda zabil. Guttorm zasadí spícímu Sigurdovi smrtelnou ránu, ten se však vzbudí a těsně před smrtí zabije Guttorma. (Podle Ságy o Vølsunzích a některých částí Eddy se to stalo v posteli, podle německé verze v lese, když bratři a Sigurd jeli na hostinu.) Spolu se Sigurdem byl zabit i jeho tříletý syn Sigmund.\n\nGudrún byla velice nešťastná. Brynhilda se nejprve smála, ale pak je velmi zarmoutilo, když vyvěštila další osud rodu, a proto se probodla mečem. Gudrún odešla od rodiny a tři roky žila u dcery jednoho krále. Pak ji její matka Grimhild našla a přiměla její bratry, aby jí zaplatili pokutu za zabití Sigurda. Gudrún se vrátil domů.\n\nAtli (Atila) vyčítala Gunnarovi a Høgnimu smrt jeho sestry Brynhildy. Gudrún vypila nápoj zapomnění a byla dána Atlimu za ženu. \n\nGunnar se ucházel o ruku Atliho sestry Oddrúny, ale Atli mu sňatek nepovolil. Proto si Gunnar vzal za ženu Glaumvör.\n\nHögni měl za ženu Kostberu a měli spolu tři syny. \n\nGunnar a Högni byli pozváni ke králi Atlimu. Sestra je varovala, že je Atli chce zabít. Kostbeře i Glaumvöře se zdály zlé sny a vyprávěly je svým mužům - tušily neštěstí, ale jejich manželé je odbyli. Gunnar i Högni přijeli k Atlimu, byli opravdu zrazeni a začal boj. Boje se účastnil i Gudrún na straně svých bratrů. Nakonec byli oba zajati a Gunnar prosil, aby bylo bratrovo srdce vytrženo z hrudi. Nejprve dostal srdce z hrudi zbabělého otroka, což Gunnar odhalil, neboť srdce se silně a zbaběle třáslo. Pak vytrhli srdce z hrudi Högnimu a ten se přitom jen smál. Gunnar poznal bratrovo srdce, protože se téměř netřáslo. Řekl Atlimu, že nikdy nezíská rodinné zlato ani Fáfnův prokletý poklad, protože teď už o jeho uložení ví jenom on a nikdy mu to neprozradí. Gunnar byl uvržen do jámy plné hady. Začal hrát na harfu, až uspal všechny hady kromě proměněné Atliho matky, která ho uštkla do jater.\n\nGudrún byla nešťastná ze smrti bratrů a nenáviděla Atliho. Přivolala své a Atliho syny Erpa a Eitila; a řekla jim, že je chce zabít, a tím se pomstít Atlimu. Chlapci ji varovali, že je jejich matka, a proto ji za vraždu stihne trest. Gudrún přesto chlapce zabila a opekla si jejich srdce (podle jedné verze ješět udělala z jejich lebek číše a ty naplnila jejich krví). Pak tyto pokrmy Atlovi předložila jako pochoutku. Když je Atli snědl, Gudrún mu prozdradil, co že to vlastně jedl.\nGudrún s Högniho synem zabili Atliho v posteli a zapálili jeho síň, v níž uhořelo hodně lidí.\n\nPak odešla Gudrún k moři a chtěla se utopit, ale moře ji nepřijalo a našel ji král Jónakr. Vzal si ji za ženu a měl s ní tři syny: Sörliho, Erpa a Hamdiho. Král vychovával i Svanhild, dceru Gudrún a Sigurda.\n\nDcera Gudrún a Sigurda byla pověstná svou krásou. Král Jörmunrekk poslal svého syna Randvé a rádce Bikkiho, aby jeho jménem požádali Svanhild o ruku. Rádce Bikki navedl králova syna, aby si Svanhild vzal on sám, ale on ho neposlechl. Po návratu do říše krále Jörmunrekka i se Svanhildou namluvil Bikki králi, že Svanhild má s jeho synem poměr. Randvé byl oběšen a dcera byla buď rozdupána nebo (podle Eddy) usmýkána koňmi. \n\nGudrún přiměla své syny, aby pomstili svou nevlastní sestru. Sörli a Hamdi se vydali na cestu. Potkali svého bratra Erpa, který jim na otázku, jestli jim pomůže vtipně odpověděl. Ale oni to nepochopili a zabili ho. Sörli a Hamdim uťali králi Jörmunrekkovi ruce a nohy, leč hlavu mu utnout nemohli - nebyl tam jejich bratr Erp. Byli ukamenováni.\n\nSága o Volsunzích končí tím, že dceru Brynhild a Sigurda Áslaug v chudobě vychovali stařec a stařena poté, co zabili poutníka - převlečeného pěstouna Áslaug, krále Heimira. V poetické Eddě Áslaug nevystupoval.\n\n\nKniha obsahuje originální texty ve staroislandštině: \"Volsunga-saga, Snorri Sturluson: Edda, Skáldskapramál, cap. 37 [39] - 39 [41-42], Sogu-þáttr af Nornagesti\" a jejich překlady do češtiny: \"Sága o Volsunzích, Eddické písně o Sigurdovi a Gudrúně v kostce\" (výtah ze Snorriho prozaické Eddy), Povídka o Nornagestovi, Hvenská kronika.\n\n\nSága posloužila jako inspirace mnoha uměleckým dílům. využil ji například Richard Wagner pro Prsten Nibelungů, Ernest Reyer pro operu Sigurd, Henrik Ibsen pro své drama \"Vikingové na Helgolandu\" nebo William Morris pro epickou poému. Naposledy ságu proslavil J. R. R. Tolkien v \"Legendě o Sigurdovi a Gudrún\".\n\n "}
{"id": "297843", "url": "https://cs.wikipedia.org/wiki?curid=297843", "title": "Caltojar", "text": "Caltojar\n\nCaltojar je obec ve Španělsku. Leží v provincii Soria v autonomním společenství Kastilie a León. Součástí obce jsou vesnice Bordecorex a Casillas de Berlanga.\n\nV obci se nachází kostel svatého Michaela archanděla z 12. století. Jihovýchodně od Caltojaru se pak tyčí kamenná strážní věž z 10. století, zvaná Atalaya de la Veruela.\n"}
{"id": "297844", "url": "https://cs.wikipedia.org/wiki?curid=297844", "title": "Candilichera", "text": "Candilichera\n\nCandilichera je španělská obec provincie Soria v autonomním společenství Kastilie a León. Podle sčítání Instituto Nacional de Estadística zde v roce 2014 žilo 204 obyvatel. Rozkládá se na území o velikosti 44 km².\n"}
{"id": "297845", "url": "https://cs.wikipedia.org/wiki?curid=297845", "title": "Coscurita", "text": "Coscurita\n\nCoscurita je španělská vesnice v Sorii v autonomním společenství Kastilie a León. Nachází se zde barokní kostel sv. Kryštofa a v části Bordejé kostel sv. Martina v lidovém slohu. Na výšině nad vesnicí jsou ruiny středověké strážní věže. \n"}
{"id": "297846", "url": "https://cs.wikipedia.org/wiki?curid=297846", "title": "Covaleda", "text": "Covaleda\n\nCovaleda je španělská obec provincie Soria v autonomním společenství Kastilie a León. Žije zde  obyvatel.\n\nObec leží mezi pohořími Sierra de Urbión a Sierra de Resomo v nadmořské výšce přibližně 1200 m n. m. Směrem od severozápadu k jihovýchodu obcí protéká řeka Douro. Významná část území obce s převahou borovic je zařazena do evropské soustavy území Natura 2000.\n\nV obci existuje dřevozpracující průmysl. Místní mosty Puente de Santo Domingo a Puente de Soria jsou kulturními památkami.\n"}
{"id": "297847", "url": "https://cs.wikipedia.org/wiki?curid=297847", "title": "Cubilla", "text": "Cubilla\n\nCubilla je španělská obec provincie Soria v autonomním společenství Kastilie a León. Má rozlohu 20,24 km². V roce 2010 žilo v obci 53 obyvatel, 30 mužů a 23 žen. Hustota osídlení je 2,96 obyvatel/km². Je součástí Diecéze Osma a nachází se zde kostel sv. Petra.\n"}
{"id": "297848", "url": "https://cs.wikipedia.org/wiki?curid=297848", "title": "Calatañazor", "text": "Calatañazor\n\nCalatañazor je španělská obec v Sorii v autonomním společenství Kastilie a León. Nacházejí se zde ruiny středověkého hradu Castillo de Calatañazor, kostel Nuestra Señora del Castillo ze 13. století, dva poustevnické kostelíky, z nichž jeden je románský (Ermita de Soledad), a další drobné památky.\n"}
{"id": "297849", "url": "https://cs.wikipedia.org/wiki?curid=297849", "title": "Ciria", "text": "Ciria\n\nCiria je španělská obec provincie Soria v autonomním společenství Kastilie a León. Leží v nadmořské výšce 1034 m n. m. a má rozlohu 52,70 km². Obec se nachází při břehu řeky Manubles. V roce 2010 měla 99 obyvatel, 51 mužů a 48 žen. Ekonomika je soustředěna převážně na chov hospodářských zvířat a zemědělství, ale také na lov a sběr hlívy ústřičné. \n"}
{"id": "297850", "url": "https://cs.wikipedia.org/wiki?curid=297850", "title": "Cigudosa", "text": "Cigudosa\n\nCigudosa je španělská obec provincie Soria v autonomním společenství Kastilie a León.\n\nNejvětší počet obyvatel měla obec v roce 1940 (502), od té doby jejich počet stále klesá. Podle sčítání v roce 2014 zde žije jen 32 lidí.\n"}
{"id": "297851", "url": "https://cs.wikipedia.org/wiki?curid=297851", "title": "Casarejos", "text": "Casarejos\n\nCasarejos je španělská obec v Sorii v autonomním společenství Kastilie a León. Roku 2004 zde žilo 256 obyvatel, rozloha činí 28,08 km².\n"}
{"id": "297852", "url": "https://cs.wikipedia.org/wiki?curid=297852", "title": "Cerbón", "text": "Cerbón\n\nCerbón je obec ve Španělsku. Leží v provincii Soria v autonomním společenství Kastilie a León. Součástí obce je samota Las Fuesas.\n\nPodle sčítání z roku 1842 měla obec 154 obyvatel v 39 domech. Po většinu 20. století se počet obyvatel pohyboval mezi 250 a 300, od 70. let začal ale výrazně klesat, takže v roce 2010 zde žilo již jen 34 lidí.\n\nV obci se nachází kostel svatého Petra z konce 12. století, jenž je od roku 2014 chráněn jako kulturní památka.\n"}
{"id": "297853", "url": "https://cs.wikipedia.org/wiki?curid=297853", "title": "Cidones", "text": "Cidones\n\nCidones je obec ve Španělsku. Leží v provincii Soria v autonomním společenství Kastilie a León. Asi čtvrtinu jeho katastrálního území zabírá chráněné území Sabinares Sierra de Cabrejas o rozloze 18,9 km², jež je zařazeno v seznamu Natura 2000.\n\nPodle sčítání Censo de Pecheros z roku 1528, v němž je obec uváděna jako \"Cedones\", zde žilo 15 \"pecheros\", 15 rodin, jež nuceně odváděly daně. Podle sčítání z roku 1842 zde v 49 domech žilo 204 obyvatel. Na konci 20. století byly k Cidones připojeny blízké vesnice Ocenilla, Herreros a Villaverde del Monte.\n\nV centru obce se nachází kostel svatého Michaela archanděla z 18. století.\n"}
{"id": "297855", "url": "https://cs.wikipedia.org/wiki?curid=297855", "title": "Malcolm III.", "text": "Malcolm III.\n\nMalcolm III., skotskou gaelštinou Maol Callum á chinn mhoir, v poangličtěné podobě Malcolm Canmore, česky Malcolm Velkohlavý (1033 - 13. listopad 1093, Alnwick) byl král Skotska (Alby) v letech 1058 – 1093.\n\nMalcolm byl synem skotského krále Duncana I. Roku 1042, dva roky po bitvě u Burgheadu, ve které padl jeho otec, odešel devítiletý Malcolm v doprovodu své matky do exilu v Anglii. Zde žil na královském dvoře krále Hardiknuta a poté dospěl u dvora krále Eduarda. Dostalo se mu patřičného vzdělání a výchovy. Z jazyků ovládal rodnou skotskou gaelštinu, dále anglosaštinu, normanskou francouzštinu a latinu. S největší pravděpodobností uměl hovořit i dánsky, jelikož jeho matka byla dánskou šlechtičnou.\n\nV roce 1045 se ve Skotsku postavil Malcolmův děd Crínán z Dunkeldu do čela spiknutí proti vládnoucímu králi Macbethovi. Crínán byl ale poražen a zabit a jeho vnuk Malcolm musel i nadále zůstat v exilu.\n\nMalcolm vyrůstal v zemi, jejíž zvyky a zákony se od těch skotských značně lišily. V Anglii tak například v otázce následnictví platil systém primogenitury, zatímco v Malcolmově rodném Skotsku volební systém tanistry.\n\nPod vlivem své anglické výchovy a vzdělání, ale Malcolm došel k závěru, že jako nejstarší syn zabitého Duncana I. má nezpochybnitelné právo zdědit jeho titul. Z pohledu skotského (keltského) práva byl však jeho požadavek neoprávněný. Malcolm se ale nehodlal svého údajného práva vzdát a podporu našel u anglického krále Eduarda. Ten mu poskytl vojsko a velením invazní armády pověřil Siwarda z Northumbrie. Za svou pomoc si vymínil slib, že poté, co se stane skotským králem uzná svrchovanost anglického krále nad Skotskem.\n\nPo dvanácti letech v exilu pronikl roku 1054 Malcolm a jeho armáda do Skotska. Invazní vojsko tvořili Anglosasové a Dánové. Tažení nebylo příliš úspěšné, jelikož Malcolm byl nakonec ustanoven králem pouze v nejjižnější provincii Skotska Cumbrii. Následujícího roku navíc zemřel Siward z Northumbrie a Malcolm ztratil svého největšího zastánce.\n\nNovým northumbrijským hrabětem se stal Tostig Godwinson, Malcolmův přítel z let dospívání, který se rozhodl další plány na invazi do Skotska podpořit. Válečné úsilí tak mohlo nerušeně pokračovat. Po třech letech od započetí bojů byla konečně 15. srpna 1057 svedena rozhodující bitva u Lumphananu, v níž padl dosavadní skotský král Macbeth.\n\nMalcolmův mocenský plán ale nevyšel, protože novým králem byl zvolen Macbethův nevlastní syn Lulach. Tato volba, stejně jako předcházející tři roky zuřivé skotské obrany, jsou důkazem toho, že Malcolm byl v zemi vnímán jako uzurpátor a nepřítel, zatímco oblíbený a respektovaný Macbeth byl považován za právoplatného vládce. Po dalších sedmi měsících se situace změnila. 17. března 1058 byl Lulach zabit u Essy v dnešním Aberdeenshire. 25. dubna 1058 byl po třech letech krvavých bojů korunován Malcolm ve Scone biskupem Tuthaldem jako král Malcolm III.\n\nZa vlády Malcolma III. došlo v institucích království, ve zvycích, v zákonech, v majetkových vztazích a v keltské křesťanské církvi k zásadním změnám. Starý keltský společenský řád byl postupně vytlačován a nahrazován feudálním systémem. Na všech změnách, které Malcolm prosazoval se projevil vliv jeho anglické výchovy. Keltský systém byl již dříve ovlivňován působením křesťanské církve, ale třeba princip primogenitury a soukromého vlastnictví se ujal až za jeho vlády.\n\nNové myšlenky nalezly své obhájce především v řadách velitelů a vojáků, kteří pomohli získat pro Malcolma skotský trůn. Těm byly za odměnu propůjčeny pozemky, úřady a šlechtické tituly. Tito angličtí, dánští a normanští žoldnéři zaváděli na svých nově získaných územích feudální zvyklosti, na které byli zvyklí z Anglie. Za vlády Malcolma III. bylo také hlavní město Skotska přeneseno ze Scone do Edinburghu.\n\nPo smrti své první ženy Ingibjork se oženil s Markétou, dcerou Eduarda Vyhnance a sestrou jednoho z uchazečů o anglický trůn Edgara Aethelinga. Ta se v následujících letech postarala o to, aby se skotská církev podřídila církvi římské a přijala její podobu křesťanství. Měla na svého manžela značný vliv a ten jí nechal naprostou volnost v reorganizaci skotské církve a královského dvora. Na její popud také podporoval nároky jejího bratra na anglický trůn.\n\nCelkem čtyřikrát vpadl do Anglie, ale roku 1072 byl Vilémem Dobyvatelem donucen se podrobit a uznat ho za svého pána. Za sedm let zaútočil na anglická území znovu, především na Northumbrii, nebyl úspěšný a následně přišel o jižní skotskou provincii Cumbrii, kterou anektoval syn Viléma Dobyvatele Vilém II. Malcolm s ním chtěl uzavřít mírovou dohodu, ale ten setkání odmítl. Ponížený Malcolm se stáhl zpět do Skotska a zanedlouho vtrhl ještě jednou do Northumbrie. 16. listopadu 1093 byl Malcolm zabit v bitvě u Alnwicku. Pohřben byl v Tynemouth, ale později nechal jeho syn Alexandr tělo exhumovat a pohřbít v benediktinském opatství Dunfermline.\n\nMalcolm se stal prvním skotským králem, jehož ostatky nespočinuly na posvátném ostrově Iona. V bitvě u Alnwicku byl smrtelně zraněn i Malcolmův nejstarší syn Eduard, který nedlouho po bitvě zemřel v Jedburghu. Královna Markéta zemřela tři dny poté, co se k ní tyto zprávy donesly. Je pohřbena po manželově boku v Dunfermline.\n\nPo Malcolmově smrti byli ze Skotska vyhnáni jemu oddaní angličtí, dánští a normanští oblíbenci. Tradičním keltským volebním systémem tanistry byl ve Scone zvolen králem Malcolmův bratr Donald. Ten nechal ze země vyhnat děti Malcolma a Markéty, což se ale nelíbilo anglickému králi Vilému. Ten si nepřál nezávislé a samostatné Skotsko a rozhodl se dosadit na skotský trůn někoho, kdo uzná anglickou svrchovanost. Obrátil se tedy na Malcolmova syna z prvního manželství Duncana, který byl již léta vychováván na anglickém královském dvoře.\n\nPoskytl mu armádu a Duncan roku 1094 dosáhl Edinburghu. Duncan se prohlásil dědičným králem Skotska jako Duncan II. 12. listopadu 1094 byl Duncan II zabit a k moci se vrátil jeho strýc Donald, který vládl ve Skotsku další tři roky, během nichž se snažil obnovit v zemi původní keltské zvyky, zákony a systém držení půdy.\n"}
{"id": "297856", "url": "https://cs.wikipedia.org/wiki?curid=297856", "title": "Proměnné časování ventilů", "text": "Proměnné časování ventilů\n\nProměnné časování ventilů (též VVT z anglického \"Variable valve timing\") je technologie využívaná v automobilovém průmyslu s cílem optimalizovat parametry čtyřtaktního spalovacího motoru. Díky proměnnému časování ventilů je možné řídit \"zdvih\", \"okamžik otevření\" ventilu a \"dobu otevření\" ventilu nebo některou kombinaci uvedených parametrů a to v závislosti na otáčkách motoru. Změna nastavení zdvihu nebo časování ventilů může probíhat v několika diskrétních krocích nebo plynule. Existuje několik způsobů ovládání ventilů. Nejčastěji se využívá hydraulické nastavování změnou tlaku oleje.\n\nVhodným nastavením práce ventilů je možné dosáhnout příznivějšího průběhu výkonu v závislosti na otáčkách motoru, nebo z druhého úhlu pohledu snížení měrné spotřeby paliva (díky čemuž se sníží emise výfukových plynů).\n\nVýrobci motorů svou konkrétní implementaci proměnného časování ventilů zpravidla pojmenovávají vlastním komerčním označením:\n"}
{"id": "297857", "url": "https://cs.wikipedia.org/wiki?curid=297857", "title": "Carlos N. Hathcock", "text": "Carlos N. Hathcock\n\nCarlos Norman Hathcock II. (20. května 1942, Little Rock, Arkansas - 23. února 1999 Virginia Beach, Virginia) je nejúspěšnějším odstřelovačem Vietnamského konfliktu. Jeho úspěchy čítají 93 potvrzených zabití a údajně až 300 nepotvrzených zabití příslušníků Viet Congu a Severovietnamské Armády. Vietnamci byl nazýván Long Trang - bílé pírko, anglicky white feather, tato přezdívka mu byla dána podle bílého pírka, které skutečně nosil za svým maskovacím kloboukem.\n\nC. N. Hathcock se narodil 20. května 1942 v Little Rock v Arkansasu, jeho rodiče se však krátce poté rozvedli a Carlos vyrostl u babičky na farmě poblíž Little Rocku. Od deseti let pravidelně lovil a svými úlovky přispíval do kuchyně. Malorážkou údajně dokázal trefit do hlavy běžící veverku. Po skončení školy dne 20. května 1959 si ve věku teprve 17 let splnil sen a stal se námořním pěšákem.\n\nJeho výjimečné střelecké schopnosti byly vidět už při nástupním kurzu v Camp Pendleton. Přiřazen byl k rotě E, druhého praporu, 4. Marines. Jako její příslušník vyhrál pacifický střelecký šampionát námořní pěchoty. Od roku 1962 při službě na základně Cherry point pokračoval ve sportovní střelbě s puškou Winchester 70 Ráže .300 Winchester Magnum(.300 WinMag) vybavenou Puškohledem Unertl. Mimo jiné se mu povedlo na závodech ustanovit dosud nepřekonaný rekord 248 bodů z 250 možných. V roce 1965, 12 měsíců před odjezdem do Vietnamu vyhrál prestižní Wimbledonský pohár\nv Camp Perry .\n\nTeprve ve Vietnamu se Hathcock jako policejní seržant USMC poprvé přihlásil do kurzu pro odstřelovače, protože navzdory vynikajícím výsledkům během bojů v Tichomoří se od konce druhé světové války odstřelovačská odbornost necvičila. Teprve po prvním zabití Sgt. Hathcocka byl zařazen do služby jako regulérní odstřelovač, v této funkci absolvoval dva 18 měsíční turnusy. V okolí kóty 55 poblíž Danangu se brzy stal postrachem nepřátel, kteří na jeho hlavu vypsali odměnu 30 000 amerických dolarů. Odměna na hlavu běžného amerického odstřelovače činila přibližně 8 dolarů.\n\nPříklad úspěchů:\n\nStandardní zbraní C. Hathcocka byla opakovací puška Winchester 70 ráže .30-06 Springfield\n\nCarlosovo působení ve Vietnamu bylo ukončeno, když jako řidič vozidla Amtrac MLVTP-5 najel na minu. Došlo k tomuto 16. září 1969, u města Queson. Carlos původně vyvázl bez zranění, ale než z hořícího vozidla postupně vytáhl sedm vojáků utrpěl popáleniny na 90 procentech těla, z toho na 40 procentech popáleniny 3. stupně. Byl evakuován do Texasu, kde se dlouho léčil se zranění a prodělal 13 transplantací kůže.\n\nZa záchranu vojáků odmítl přijmout vyznamenání stříbrné hvězdy, protože prý jen plnil svou povinnost. Jako novou práci měl pomoc s budováním školy pro pátrací a odstřelovačské instruktory USMC v Quanticu (Virginia) V roce 1975 se jeho zdraví začalo rychle horšit z důvodů postupu roztroušené sklerózy, z důvodů jejího postupu byl v roce 1979 uznán služby neschopným. Zemřel dne 22. února 1999. Pohřben byl dne 26. února 1999 na hřbitově Woodlawn Memorial Gardens v Norfolku.\n\nPro odstřelovače je nejdůležitější bezvýhradná, kompletní absolutní koncentrace - především na své vybavení, potom na okolí, v němž má nějaký význam i sebemenší vánek a každý lístek na stromě a konečně na svou kořist.\n\nHeslo \"One shot, one kill\" - jeden výstřel, jeden mrtvý\n"}
{"id": "297859", "url": "https://cs.wikipedia.org/wiki?curid=297859", "title": "Kušitské jazyky", "text": "Kušitské jazyky\n\nKúšitská jazyková větev je jednou z větví afroasijské jazykové rodiny. Afroasijskou jazykovou rodinu dále tvoří větve berberská, čadská, egyptská, omoská a semitská. Název této jazykové skupiny pochází od jména Kúš, což byl podle Bible syn Cháma a vnuk Noema.\n\nKúšitskými jazyky se mluví hlavně v Etiopii, Eritreji, Somálsku, Keni, Džibuti, Tanzanii, Egyptě a Súdánu.\n\nNejpoužívanějšími jazyky jsou oromština (cca 35 mil. lidí) a somálština (cca 20 mil. lidí).\n\nTradiční dělení rozlišovalo pět skupin kúšitských jazyků – severní, centrální, východní, jižní a západní. Skupina západokúšitských jazyků byla v roce 1969 překlasifikována na samostatnou omotskou větev rodiny afroasijských jazyků. Příslušnost severní skupiny (jazyk bedža) ke kúšitským jazykům je některými vědci (např. H. C. Fleming) zpochybňována. Některé současné klasifikace rozlišují v kúšitské větvi více skupin, především tím, že rozdělily východní skupinu na vysočinnou a nížinnou, jiné definují velkou podskupinu nížinných jazyků, kam řadí z východní skupiny malé podskupiny severní, západní a ormoidní. Níže uvedené dělení je uvedeno podle Ethnologue; mrtvé jazyky jsou označeny †.\n\nMimo toto členění je jazyk mbugu (ma‘a), který má v Tanzanii asi 7000 mluvčích a který je klasifikován jako smíšený mezi bantuskými a kúšitskými jazyky.\n"}
{"id": "297860", "url": "https://cs.wikipedia.org/wiki?curid=297860", "title": "Jeckyll &amp; Hyde (hudebníci)", "text": "Jeckyll &amp; Hyde (hudebníci)\n\nJeckyll & Hyde je umělecké jméno nizozemského producentského a jumpstylového hudebního duetu složeného z hudebníků Maarten Vorwerk a Ruud van IJperen (DJ Ruthless). Jejich první komerčně úspěšný hit „Frozen Flame“ dosáhl na jedenáctou příčku v nizozemské hitparádě Top 40. Jejich druhý singl „Freefall“ z alba The Album dobyl první příčku v nizozemské hitparádě Top 40 a stal se prvním instrumentálním songem, který vyhrál Top 40 od roku 1989. Jejich třetí hit „Time Flies“ je v současnosti nejhranějším songem v holandské televizi a na rádiových stanicích.\n\nJeckyll & Hyde byli v roce 2007 nominováni na dvě ceny TMF Award - TMF Party Award a TMF Radio Hit Award, z nichž vyhráli TMF Party Award.\n\n"}
{"id": "297863", "url": "https://cs.wikipedia.org/wiki?curid=297863", "title": "Dynastie Suej", "text": "Dynastie Suej\n\nDynastie Suej (čínsky: 隋朝; pinyin: \"suí cháo\") je jedna z čínských dynastií, která trvala mezi lety 581-618.\nNásledovala po období jižních a severních dynastií, na jehož konci se podařilo dynastii Suej Čínu opět sjednotit, a po ní následovalo takřka třistaleté období vlády dynastie Tchang. Zakladatelem a zároveň prvním císařem dynastie Suej byl císař Wen a posledním se stal panovník Kung-ti. Vládcové dynastie Suej patřili k počínštěné turkické šlechtě.\n"}
{"id": "297867", "url": "https://cs.wikipedia.org/wiki?curid=297867", "title": "Somálci", "text": "Somálci\n\nSomálci jsou obyvatelé východní Afriky. Obývají převážně tzv. africký roh. Mluví somálštinou, jazykem kúšitské jazykové větve, afro-asijské rodiny. Po celém světě žije asi 12,7 milionů Somálců, z toho 7,8 milionů v samotném Somálsku. Téměř všichni Somálci jsou muslimové.\n\nSomálci jsou svébytný národ, který má z genetického hlediska více společného s ostatními Kušity (Etiopany a Eritrejci) než s bantuskými Afričany. Jsou výsledkem dávného mísení europoidů (severoafričanů) a negroidů. V Somálsku ovšem žijí ještě Somálští Bantuové, kteří byli do Somálska dovezeni v 19. století arabskými otrokáři z východní Afriky. Tito Bantuové mají již zcela negroidní rysy a somálské klany jimi pohrdají. Živí se také jako zemědělci, zatímco obživou Somálců je pastevectví.\n\nAčkoli mluvíme o Somálcích jako o jednom národu, ve skutečnosti jsou Somálci rozděleni na genealogické klany. Základní větve jsou dvě – Sammal a Sab (jedná se o jména dvou bratrů, kteří údajně byli členy kmene proroka Mohameda, Kurajšovců). Ty se dále člení na klanová seskupení. Ve větvi Sammal, kterou tvoří přibližně ¾ Somálců, jsou čtyři – Darod, Dir, Hawiye a Isaaq/Ishaak; ve druhé větvi jsou klanová seskupení dvě – Digil a Rahanweyn. Tyto se navíc opět člení na řadu klanů. Někdy se uvádí, že klanové seskupení Dir zahrnuje i Ishaak aGadabursi (ten je často uváděn jako samostatný klan).\n\nKlany jsou rozšířeny bez ohledu na státní hranice a přátelské či nepřátelské vztahy mají tradice staletých zkušeností. Příslušnost ke klanu, který odvozuje svoji existenci od společného zakladatele nebo předka, je základní a nejdůležitější identitou Somálce. Jazykově ani antropologicky se klany významně neliší. Právě klanová struktura je příčinou častých etnických nepokojů a občanské války. Nelze však říci, který klan je více pronásledován nebo ustrkován. Vždy bude záležet na místě a regionu, ve kterém se násilnosti, či diskriminace odehrávají, jaké jsou místní zkušenosti s příslušníky jiných klanů.\n\nVnitřní věci klanu jsou řešeny radou starších, v jejíž čele stojí klanový vůdce, tzv. \"suldaan\" nebo \"ugas\". Na severu existuje systém smluvních dohod mezi různými spřízněnými skupinami, jsou dokonce specifikovány pokuty za porušení zvykového práva. Na jihu takovýto systém smluv není. Politický život na venkově je typický vyjednáváním, poradami a volnou diskuzí.\n\nDarod je jedním z nejsilnějších a nejvlivnějších klanů. Z něj pochází např. bývalý dlouholetý prezident Siad Barre (subklan Marehanů, vláda 1969–1991) či Yusuf Ahmed. Jeho příslušníci žijí v severovýchodním a jižním Somálsku a v severovýchodní Keni, velká část obývá Ogaden (do r. 1994 etiopské provincie Harerge a Bala, které byly po změně administrativního členění spojeny do jedné provincie Somalia).\n\nHawiye je dalším velkým klanovým seskupením, žijícím na východě a ve středu Somálska, dále v částech Etiopie a severovýchodní Keni. Severní klany Hawiye (Habr Gedir/Habar Gidir) hovoří dialektem běžné somálštiny, podobným sousedním klanům Darod. Zatímco jižní klany Hawiye (zvláště Abgaal a Gaaljaal) hovoří benaadirským dialektem běžné somálštiny.\n\nIshaak dominuje v současném Somalilandu (na severu Somálska, bývalé Britské Somálsko), jeho příslušníci žijí také v Džibuti a Etiopii a mluví běžnou severní somálštinou. Klan také stál za založením nyní de facto nezávislého Somalilandu, jenž vyhlásil svou nezávislost 20. května 1991.\n\nRahanweyn je velké klanové seskupení v jižním Somálsku, kde se mluví různými dialekty nebo jazyky Maay (jižní somálština). Několika různými dialekty jižní somálštiny mluví i klanové seskupení Digil.\n\nV rámci větve Sab byl vytvořen kastovní systém, ve kterém je status jednotlivých skupin založen na jejich zaměstnání. Největší skupinou byli \"midgaan\", což je hanlivé označení pro holiče, pro ty, kteří prováděli obřízku, a také pro lovce. \"Tumaal\" byli kováři a \"yibir\" sloužili jako věštci, kouzelníci a výrobci ochranných amuletů. Tento kastovní systém se však od 90. let 20, století pomalu vytrácí.\n\nDir je klanové seskupení s různými klany v Džibuti, Etiopii, Somálsku a severovýchodní Keni. Gadabuursi, jež je nejčastěji označován jako jeden z klanů Dir, žije v severozápadním Somálsku, a částech Džibuti a Etiopie. Dir mluví běžnou severní somálštinou.\n\nAsi 300 000 Somálců žije v Džibuti, tvoří zde přibližně polovinu populace (druhým v podstatě stejně početným etnikem v Džibuti jsou Afarové). Jedná se o klan Íssů, členy klanu Dir. Obývají jih země a rozsáhlé přilehlé oblasti Ogadenu a Somálska (Somalilandu).\n\nSomálci byli islamizováni ve 12. století, proto 99,8 % vyznává islám, který je státním náboženstvím. Jde o islám sunnitského směru šáfiitské nábožensko-právní školy. Značně jsou rozšířeny súfijské řády: Sálihija, Kádirija, Ahmadija, Rifaija aj., pro které je charakteristické monotónní prozpěvování, víření, žvýkání khatu (omamné listí) a upadávání do transu. Pět základních islámských pilířů je obecně dodržováno, avšak somálské ženy nikdy nenosily předepsaný šátek.\n\nKřesťanů je několik tisíc – protestanti, katolíci, stoupenci etiopského monofyzismu.\n\nSomálci si zachovali i předislámské obyčeje, např. víru v duchy přírody zar, kteří jsou vyvoláváni ženami v extatickém stavu a kvůli nim muži před sňatkem podstupují zkoušku statečnosti, nebo různé rituální tance.\n\nSomálci věří, že jak náboženští tak i světští vůdci mají moc žehnat i zaklínat lidi. Tuto moc, která jim byla dána Alláhem, nazývají baraka. Neexistuje zde žádná hierarchie duchovních. Mezi kočovnými klany mívají značný respekt tzv. wadaad. Jejich povinnostmi jsou vedení modliteb a provádění rituálních obětí v době náboženských svátků a při zvláštních příležitostech. Zabývají se také astronomií, kterou uplatňují při léčbě, věštění anebo určování správné doby pro migraci.\n\nManželství mezi Somálci je tradičně považováno nejen za svazek mezi mužem a ženou, ale také mezi klany a rodinami. Ženská obřízka je velmi rozšířena. Manželství jsou domlouvána nejčastěji otcem dívky. Ženich rodině nevěsty platí, nejčastěji zvířaty nebo penězi. Nevěsta nepřebírá manželovo jméno, ale uchovává si své dívčí jméno. V severním Somálsku, v klanu Samaal, jsou manželství uzavírána mezi nespřízněnými rodinami, explicitně aby si zajistili nové spojence. Na jihu jsou budoucí nastávající vybíráni podle arabských tradic mezi bratranci a sestřenicemi z otcovy linie. Jako muslim má každý Somálec právo oženit se až se čtyřmi ženami.\n\nShromažďování stáda a dojení velbloudů je výhradně mužskou doménou. Ženy a děti často hlídají malá stáda ovcí a koz. Výchova dětí a domácí práce jsou úkolem žen a jejich starších dcer. Mezi práce žen nomádských klanů patří i stavba a stěhování chýší \"aqal\". Ženy nekočujících klanů se pak starají o pěstování a sklizeň úrody. Co se týče výchovy dětí, muži přebírají iniciativu v oblasti náboženství, tedy studia Koránu. Somálští muži se často cítí nesví, pokud stráví delší dobu doma.\n\nJsou rozlišovány dva hlavní typy somálských vesnic. První z nich je nomádské tábořiště typické hustým seskupením velkých přenosných chýší, tzv. \"aqal\". Druhý typ vesnic obývají usedlí rolníci a pastevci. Jedná se o trvalá sídliště s v průměru pěti sty obyvateli a asi stovkou blátěné chýší s doškovými střechami, tzv. \"mundul\". Stále běžnějším typem budov jsou blátěné chýše s plechovou střechou, tzv. \"baraako\". Tyto vesnice jsou více rozptýlené než nomádská tábořiště, jsou obklopeny farmami a ve středu téměř každé vesnice lze najít mešitu a tržiště.\n\nVelké množství jich pobývá jako uprchlíci v okolnich afrických zemích (např. Keňa) a v Jemenu.\n\nZ rozvinutých zemí žijí především v anglofonních zemích a ve Švédsku, kde byli přijati jako žadatelé o azyl. Zde mají velký podíl na kriminální činnosti, především na znásilňování. Jedno z nejznámějších znásilnění způsobených Somálci se událo večer na Silvestra 2004, kdy osmnáctiletá Švédka byla znásilněna čtyřmi Somálci a poté velmi surově mučena.\n\nV USA žije početná komunita somálských uprchlíků ve městě Minneapolis ve státě Minnesota a ve městě Columbus v Ohiu.\n\n\n"}
{"id": "297874", "url": "https://cs.wikipedia.org/wiki?curid=297874", "title": "Allen Iverson", "text": "Allen Iverson\n\nAllen Ezail Iverson (* 7. června 1975, Hampton, USA), často přezdívaný jako A.I. či The Answer, je bývalý americký profesionální basketbalový hráč, který je považován za jednoho z nejlepších hráčů všech dob. Svou výškou 183 cm byl jedním z nejmenších hráčů v celé National Basketball Association. Jeho bodový průměr na zápas v NBA po ukončení kariéry je 26.7, což ho řadí na 6. místo této kategorie v historii soutěže a se svými 29.7 body v play-off je třetí hned za Michaelem Jordanem a LeBronem Jamesem.\n\nAnn Iversonová se narodila v roce 1960. Již o patnáct let později se jí narodil syn Allen Ezail Iverson. Svého pravého otce Allena Broughtona nikdy nepoznal. Poprvé se o něm dozvěděl až v roce 1997, kdy byl Broughton odsouzen na devět let za to, že pobodal svou přítelkyni. Matka vychovávala Allena v podstatě sama a jediný, koho snad mohl částečně považovat za otce, byl Michael Freeman. Ten pracoval až do roku 1988 v přístavu, ale pak měl nehodu a místo hledání nové práce se pustil do pochybných obchodů a prodeje drog, za což skončil také ve vězení.\n\nAnn Iversonová si po Freemanově nehodě vydělávala různě, dokonce i prostitucí. V roce 1991, kdy se jí narodila dcera Leisha, měla vážné zdravotní problémy a sotva dokázala platit účty za doktory. Allen vyrůstal v chudobě, jako opravdové dítě ulice. Basketbal neměl zpočátku vůbec rád, připadal mu příliš měkký. Mnohem raději měl americký fotbal, který ještě dnes považuje za sport číslo jedna. Když ho matka v devíti letech přihlásila do basketbalového družstva, nebyl vůbec nadšený. Smířil se s tím až tehdy, když zjistil, že za družstvo hrají i jeho kamarádi z fotbalového družstva. Nebyl vysokého vzrůstu, ale o to byl rychlejší a obratnější. Na střední škole v Hamptonu již byl hvězdou basketbalového i fotbalového týmu.\n\nNa Sv. Valentýna 14. února 1993 se Iverson připletl do pouliční rasově motivované bitky a byl spolu s dalšími třemi afroameričany zatčen a uvězněn. Vypověděl, že když rvačka začala, chtěl utéct pryč, ale soud ho neminul. Dva lidé před soudem tvrdili, že rozbil jedné bílé dívce židli o hlavu. Kamera, která incident natáčela, Iversona nezachytila, přesto byl odsouzen k pěti letům vězení. Odseděl si čtyři měsíce, když mu guvernér státu Virginia udělil milost s podmínkou, že dostuduje střední školu předtím, než se vrátí k basketbalu. Tím, že byl Iverson ve vězení, přišel o basketbalové stipendium na slavnou univerzitu Kentucky. Každé ráno vstával v půl šesté a střílel na koš, aby se mu jednou splnil jeho sen. Ve vězení se snažil i studovat. Po návratu odešel do výukového centra, tvrdě dřel a opravdu se mu podařilo dostudovat. Jeho matka mezitím navštívila kouče Thompsona z univerzity Georgetown a požádala ho, zda by si nemohl vzít Allena pod svá křídla, a to nejen jako trenér, ale i jako někdo, v kom bude Allen vidět otce. Thompson navštívil Iversona ve výukovém centru a výsledkem bylo stipendium na Georgetown University. Lidé se divili, proč Thompson dává plné stipendium někomu takovému, ale Thompson v Iversonovi neviděl jen někoho, s kým jsou neustálé potíže. Viděl v něm mladíka, který ve svém životě udělal chyby, ale který má neuvěřitelný talent.\n\nJiž v nováčkovské sezóně v Georgetownu se Iversonův střelecký průměr vyhoupl přes hranici 20 bodů na zápas a v druhém roce se vyšplhal až na pětadvacet. V prvním roce byl vyhlášen nejlepším nováčkem konference, ve druhé se již dostal do nejlepší pětky NCAA. Navíc byl v obou letech zvolen nejlepším obráncem konference. Jeho rodině se však vedlo stále hůř, a to přispělo k jeho rozhodnutí, že již po druhém roce ukončí studium a přihlásí se do draftu NBA. Thompson pro něj získal jednoho z nejlepších agentů v zemi, Davida Falka, a finanční situace celé rodiny se rázem změnila. Iverson nakonec zakotvil ve Philadelphii. V červnu 1996 si ho tým Philadelphia 76ers vybral jako jedničku draftu a o pár dní později s ním uzavřel kontrakt za téměř čtyři milióny dolarů. Další milióny brzy následovaly z reklamních smluv.\n\nDo kolotoče NBA vstoupil impozantně. Jako nováček se okamžitě zařadil mezi nejlepší střelce ligy, celkově skončil v sezóně 96/97 šestý s průměrem 23,5 bodů na zápas, navíc přidal 7,5 asistencí a 2,07 získaných míčů na zápas (sedmý v lize). Závěr sezóny měl famózní a v pěti zápasech za sebou nastřílel přes 40 bodů, včetně osobního rekordu 50 bodů (12. dubna 1997). Byl vyhlášen nejlepším nováčkem roku, ale Philadelphia jako tým nijak nezářila a neprobojovala se ani do playoff. \n\nTo se opakovalo i v další sezóně a i když Iversonovy výkony byly dobré - 22 bodů, 6,5 asistencí a 2,2 získaných míčů na zápas - stále častěji se ozývaly hlasy, že jako střední rozehrávač hraje až příliš na sebe a že, ačkoli mu nikdo nemůže upřít vynikající střelecké schopnosti, není týmovým hráčem, který by Philadelphii mohl dovést do vyšších pater ligy.\n\nLéto 1998 se však hráčům NBA díky výluce a problémům s vyjednáváním kolektivní smlouvy značně protáhlo. Zkrácená sezóna 1998/99 se Iversonovi i Philadelphii vydařila. Základem byl zřejmě zdařilý tah kouče Browna, který Allena přeřadil na post krajního rozehrávače a na střední rozehrávce dal příležitost Ericu Snowovi. Ačkoli Iverson na svém postu začal nastupovat vesměs proti mnohem vyšším protihráčům, dokázal uplatnit svou výbušnou techniku, což mu vyneslo post následníka Michaela Jordana na střeleckém trůnu NBA (průměr 26,8 bodů na zápas). Co však bylo ještě důležitější, konečně dovedl Philadelphii do playoff, kde navíc v prvním kole senzačně vyřadila Orlando. I když ve druhém kole Sixers nestačili na Indianu, Iverson konečně dokázal, že dokáže vyniknout i v týmu, který hraje o nejvyšší pozice. Během osmi zápasů v playoff povýšil svůj střelecký průměr až na 28,5 bodů na zápas a v rozhodujícím vítězném souboji s Orlandem nastřílel 37 bodů.\n\nV další sezóně byl Iversonův průměr nastřílených bodů dokonce 28,4 a podruhé za sebou dovedl 76ers do playoff. V samotném playoff měl Allen průměry 26,2 bodů, 4,8 asistencí, 4 bloky a 1,3 získaným míčů za zápas. Navíc v zahajovacím zápase 22. dubna 1999 proti Charlotte nastřílel dokonce 40 bodů. V této sezóně byl jediným hráčem kromě Shaquilla O'Neala, který dostal hlas pro nejužitečnějšího hráče sezóny. Sixers však byli znovu vyřazeni z bojů o titul týmem legendy Reggieho Millera Indianou Pacers.\n\nIversonova nejlepší sezóna je pravděpodobně 2000/2001 - vedl svůj tým k vítězství v prvních deseti zápasech sezóny, startoval v All Star game a dokonce vyhrál cenu All-star MVP (nejužitečnější hráč). Philadelphia ukončila sezónu se skóre 56-26 a stala se nejlepším týmem Východní konference. Iversonovy osobní průměry dosahovaly závratných výšek - 31,1 bodů na zápas (stal se podruhé za sebou nejlepším střelcem soutěže), 4,6 asistencí a 2,5 získaných míčů na zápas (také nejlepší v lize). Iverson byl jmenován nejužitečnějším hráčem NBA a získal prestižní cenu MVP.\n\nI přes výsledky v základní části převládaly u většiny zámořským novinářů pochyby o tom, zda má Iverson na to, aby vedl svůj tým k vítězstvím v playoff. Testem jeho schopností mělo být 1. kolo playoff. Sixers v něm totiž narazili na tým, který je v posledních dvou letech poslal na dovolenou, na tým Indiana Pacers. První zápas však velmi překvapivě vyzněl pro Indianu. Philadelphia celý zápas vedla velkým rozdílem, ale pak přišel střelecký kolaps (ve třetí i čtvrté čtvrtině nastřílela Philadelphia shodně pouhých 13 bodů) a hosté se chopili své šance. A když Reggie Miller trefil za stavu 78:76 tři sekundy před koncem těžkou trojku přes Iversona celé město se ponořilo do smutku. Majitel týmu v letech 1996-2001 Pat Croce vzpomíná na tento okamžik a říká: \n\nByl to ale Reggie Miller, který se snažil pohřbít všechny naděje Sixers. Po dvou čtvrtinách druhého zápasu svítilo u jeho jména neuvěřitelných 33 bodů. Sixers zoufale potřebovali Allena, aby odpověděl. A on to udělal. Nastřílel 45 bodů a dovedl Sixers k cenné výhře. Indiana už se nevzpamatovala a další 2 zápasy patřily Philadelphii, která tím vyřadila Indianu z bojů o titul a postoupila do 2. kola.\n\nAllen potřeboval všechny svoje síly, které během krátkého odpočinku nasbíral, aby čelil hvězdě ligy Vinci Carterovi a jeho Torontu Raptors v semifinále Východní konference. Carter se stal hvězdou hlavního proudu ligy, kterou Iverson nikdy nebyl. První zápas vyhrálo na palubovce 76ers Toronto hlavně díky Carterovi. Druhý zápas už musela Philadelphia bezpodmínečně vyhrát, aby si udržela šanci na postup. To, co se odehrálo 9. května 2001, se zapsalo to dějin NBA. Allen předvedl vynikající výkon a v podstatě sám rozstřílel hosty z Toronta, když k výhře 97:92 přispěl 54 body. Phila prohrávala už 14bodovým rozdílem, ale budoucí MVP během druhé čtvrtiny nastřílel 20 bodů a srovnal skóre. V poslední čtvrtině předvedl výkon, který vyvolal vzpomínky na Michaela Jordana v nejlepší formě. Devět minut před koncem zvýšil Iverson trojkou vedení domácích na 80:75 a odstartoval své sólo - od té chvíle nastřílel 19 bodů svého týmu v řadě. Dvacet tisíc diváků skandovalo \"MVP, MVP...\" \n\nByl to ale jen začátek série. Carter vrátil Iversonovi hozenou rukavici a v dalším zápase nastřílel neuvěřitelných 50 bodů. Po čtyřech zápasech byla série vyrovnaná 2:2. Před pátým zápasem dostal Iverson cenu MVP pro nejužitečnějšího hráče základní části. Během zápasu ukázal, proč byl jmenován nejlepším hráčem ligy. Nastřílel 52 bodů a rozdrtil Toronto rozdílem 33 bodů. V šestém zápase byl však Allen ubráněn a Carter 39 body dopomohl Torontu k vyrovnání série. Iversonovi se nevydařil hlavně úvod: minul koš v deseti střeleckých pokusech z dvanácti. Kouč Wilkens nasadil na Iversona dva osobní strážce. Týmy se tedy stěhovaly do Philadelphie, aby zde odehrály rozhodující sedmý zápas. Oba ostrostřelce - Iversona a Cartera - obrany obou týmů zdvojovaly a nedaly jim ani kousek prostoru, takže oba zůstali daleko za svými střeleckými průměry v této sérii. Úspěšnější byl ale nakonec Iverson, který si 16 asistencemi udělal osobní rekord. Sixers už vedli 88:82 tři minuty před koncem. Pak však střelecky odpadli a měli co dělat, aby vítězství udrželi. Za stavu 88:87 si hosté vzali oddechový čas a připravili poslední akci pro Vince Cartera - ten po vhození míče střílel z otočky zároveň s klaksonem, ale míč v koši neskončil... \"Vzpomínám si, jak mi bušilo srdce,\" řekl Iverson po utkání, \"stál jsem na zemi, ale měl jsem pocit, že jsem ve vzduchu... prostě jsem jen doufal, že ten míč košem nepropadne...\" a Carter lakonicky dodal: \"Měl jsem šanci, ale prostě to tam nespadlo... možná příští rok.\"\n\nVe finále východní konference stál Allenovi v cestě tým Raye Allena Milwaukee Bucks. Vypadalo to však, že Iverson všechny svoje síly vypotřeboval na poražení Toronta a bylo otázkou, zda má po sedmizápasové bitvě nějaké rezervy. Po prvních dvou zápasech byl stav série 1:1, bylo však jasné, že zraněný a unavený Iverson selhává. Třetí zápas jen sledoval z lavičky. Přes všechnu snahu se Bucks ujali vedení v sérii. Philadelphia teď byla v obzvlášť těžké situaci. Iverson se však vyléčil a výrazně zlepšil svoji hru a 76ers vyhráli další 2 zápasy ze tří a probojovali se do dalšího sedmého zápasu. V něm přehrála Philadelphia Milwaukee 108:91 a bylo to především zásluhou nejlepšího hráče sezóny Iversona - nastřílel 44 bodů a dovedl svůj tým do Finále NBA.\n"}
{"id": "297879", "url": "https://cs.wikipedia.org/wiki?curid=297879", "title": "Manévr", "text": "Manévr\n\nManévr může být:\n\n"}
{"id": "297883", "url": "https://cs.wikipedia.org/wiki?curid=297883", "title": "Magisterium", "text": "Magisterium\n\nMagisterium může být:\n"}
{"id": "297885", "url": "https://cs.wikipedia.org/wiki?curid=297885", "title": "Hólmfríður Karlsdóttir", "text": "Hólmfríður Karlsdóttir\n\nHólmfríður „Hófí“ Karlsdóttir (* 6. června 1963) je islandská právnička a modelka. Dne 14. listopadu 1985 byla v Londýně korunována na Miss World.\n\nV roce 1985 skončila druhá v soutěži Miss Island, a to za Hallou Bryndis Jonsdóttir. Zatímco vítězka národní soutěže Jonsdóttir reprezentovala Island v soutěži Miss Scandinavia, Karlsdóttir vyhrála Miss World, kde získala také kontinentální titul evropské královny krásy.\n"}
{"id": "297886", "url": "https://cs.wikipedia.org/wiki?curid=297886", "title": "Luneta (rozcestník)", "text": "Luneta (rozcestník)\n\nLuneta (zdrobnělina z lat. \"luna\", Měsíc) může znamenat:\n\n"}
{"id": "297887", "url": "https://cs.wikipedia.org/wiki?curid=297887", "title": "Jan Bucquoy", "text": "Jan Bucquoy\n\nJan Bucquoy (* 16. listopadu 1945, Harelbeke) je belgický filmový a divadelní režisér, spisovatel, autor komiksů. Kromě umělecké činnosti se politicky angažuje a zasadil se o „zmrtvýchvstání“ kultovní bruselské hospody Dolle Mol. Známý je díky svým neohroženým vystoupením v belgické televizi a zejména pořádáním útoku na královský palác v Bruselu.\n\nStudoval literaturu v Grenoblu, filozofii v Gentu, režii v Bruselu, politologii a École Supérieure d’Art Dramatique (Vyšší škola dramatických umění) ve Štrasburku. Během studií vedl dramatický soubor Laboratoire d’Action Populaire (L.A.P.), se kterým uvedl na scénu hry Mejercholda, Brechta, Fassbindera, Erwina Piscatora a Michela de Ghelderodeho. Později uvedl ve francouzštině vlámské divadelní hry Huga Clause (Vendredi) nebo Cyriela Buysseho (\"Het Gezin van Paemel\").\n\nJe autorem námětů asi padesáti komiksů, za thriller \"Le Bal du rat mort\" (Glénat 1986) získal cenu za nejlepší komiks roku 1981 – \"Prix Saint-Michel\". Jeho film \"La Vie sexuelle des Belges 1950–78\" (1994) vychází z jeho komiksů \"Brèves Rencontres\" (1987) a \"Tout va bien\" (1990).\n\nS producentem Francisem De Smetem spolupracoval na (zatím) šestidílné sérii filmů « La Vie sexuelle des Belges » (Sexuální život Belgičanů):\nDále natočil:\n\n\nJeho kontroverzní umělecká činnost je ovlivněna belgickým surrealismem (např. M. Mariënem), situacionisty (G. Debord a jeho kniha \"Society of the Spectacle\") a teoriemi o medializaci naší společnosti. Tyto vlivy lze najít nejen v jeho filmech, ale i v akcích, mezi které patří plánování státního převratu, který má začít útokem na královský palác. Zatím ho pokaždé zatkli (za výtržnost), poprvé 21. května 2005, potom týž den v roce 2006 a 2007. V souvislosti s nastolením nového společenského systému např. navrhuje nahradit volby loterií. Do dějin belgické televize se zapsal vystoupením v pořadu \"Incredibile\", kde si dovolil znevážit královnu vdovu – Fabiolu. Kromě toho spolupracoval s belgickou pirátskou rozhlasovou stanicí Radio Uylenspiegel. V roce 1992 na hlavním bruselském náměstí symbolicky popravil bustu krále Baudouina.\n\n"}
{"id": "297889", "url": "https://cs.wikipedia.org/wiki?curid=297889", "title": "Jiří Reinberger", "text": "Jiří Reinberger\n\nJiří Reinberger (14. dubna 1914 Brno – 28. května 1977 Praha) byl varhanní virtuos, varhanní a varhanářský expert, hudební pedagog a skladatel.\n\nStudoval nejprve na brněnské konzervatoři (varhanní hru u E. Treglera absolvoval v roce 1932, kompozici u Viléma Petrželky v roce 1938), pak v mistrovské třídě Vítězslava Nováka v Praze, kterou absolvoval v roce 1940. Ve studiu dále pokračoval soukromě u Bedřicha Antonína Wiedermanna v Praze a u G. Ramina a K. Straubeho v Lipsku.\n\nOd roku 1945 vyučoval varhanní hře na konzervatoři v Brně (jediný rok) a Praze (do roku 1951) a od roku 1946 na Hudební fakultě Akademie múzických umění v Praze. Zde byl v roce 1954 jmenován docentem a o deset let později profesorem. Jako pedagog vychoval desítky českých i zahraničních varhaníků (např. Václav Rabas, Giedrė Lukšaitė-Mrázková, Jan Hora, Jaroslava Potměšilová, Josef Rafaja). Stál též u vzniku Mezinárodních varhanních mistrovských kurzů Akademie múzických umění v Praze (1969), které stejně jako obdobné kurzy v Curychu vedl. Prosadil také zavedení mezinárodní varhanní soutěže festivalu Pražské jaro. Založil moderní českou interpretační školu, která klade důraz na věrnost notovému zápisu a stylovým požadavkům díla. V jeho revizi vyšla řada skladeb české varhanní literatury. \n\nKoncertoval doma i v zahraničí, pravidelně téměř ve všech státech Evropy a tehdejším SSSR, dále v Kanadě a Japonsku. Premiéroval skladby soudobých českých autorů, uváděl však i díla starých českých mistrů a zejména hudbu Johanna Sebastiana Bacha. Získal si mezinárodní renomé jako interpret, pedagog i odborník na stavbu varhan. Jeho návrhy varhanních dispozic jsou reakcí na předchozí období romantické zvukovosti. Navrací se k baroknímu zvukovému ideálu, který rozšiřuje o požadavky soudobé varhanní tvorby. Působil jako odborný poradce při stavbě varhan firmy Rieger-Kloss v Krnově (Bukurešť, Káhira, Moskva, Leningrad, Tallinn, Toronto aj.), podle jeho návrhu byl postaven nový nástroj v pražském Rudolfinu.\n\nVýznamně přispěl k prosazení varhan jako plnocenného koncertního nástroje v období, které varhanám coby liturgickému nástroji nepřálo. Podílel se na přípravě televizního seriálu \"Varhanní hudba sedmi staletí\" a filmu \"Československé varhany\", vytvořil též textovou část obrazové publikace \"Varhany v Československu\".\n\n\n\n\nnahrávky děl J. S. Bacha pro Supraphon mimo jiné i na Schnitgerovy varhany ve Zwolle (Nizozemsko)\n\n\"výběr\" \n\nJiří Reinberger jako expert působil při návrzích nových, jakož i rekonstrukcích historických varhan, m.j.:\n\n"}
{"id": "297891", "url": "https://cs.wikipedia.org/wiki?curid=297891", "title": "Kálení Rafanů ve Veletržním paláci", "text": "Kálení Rafanů ve Veletržním paláci\n\nKálení Rafanů ve Veletržním paláci se odehrálo v sobotu 20. listopadu 2004. Při návštěvě Veletržního paláce v Praze se společně veřejně vykáleli na zem v expozici českého a slovenského umění šedesátých let – blízko děl autorů Milana Knížáka a Zdeňka Berana – na protest proti způsobu vedení Národní galerie umělci Marek Meduna, Petr Motejzík (členové skupiny Rafani) a dále Ondřej Brody, Jiří Franta a Václav Magid, student UMPRUM. Poté odešli. Událost potvrdila tisková mluvčí Národní galerie, 30. listopadu 2004 Národní galerie pak podala trestní oznámení, jeho výsledek ale nebyl nijak výrazně medializován. Výkaly Milan Knížák nikdy neviděl, později je uklidila uklízečka Vendula Vlachová.\n\nPodle zprávy ČTK z 26. listopadu 2004 převzaté dalšími médii bylo účastníků akce šest, z toho tři byli členy umělecké skupiny Rafani. Podle prohlášení zveřejněného 1. prosince samotnými aktéry bylo účastníků pět, a to Marek Meduna a Petr Motejzík (tyto dva ČTK jmenovala jako členy skupiny Rafani), dále Ondřej Brody, Jiří Franta a Václav Magid.\n\nÚčastník akce a člen skupiny Rafani Marek Meduna, jehož vyjádření k akci zveřejnila 26. listopadu 2004 agentura ČTK a převzala další média, nesdělil účel akce. Zpráva ČTK ji dávala do souvislosti s nesouhlasnými projevy vůči koncepci, kterou při vedení Národní galerie uplatňuje ředitel Milan Knížák, a připomněla akci umělecké skupiny PodeBal, která v roce 2002 nalepila z obou stran výlohy v přízemí budovy části cihlu tak, aby symbolizovala cihlu prolétající sklem. Za poškození výlohy bylo Národní galerií podáno trestní oznámení a požadavek na náhradu škody. Zprávy v médiích k události připojily charakteristiku uměleckých východisek Rafanů, k nimž patří provokace, angažovaná tvorba reagující na problémy společnosti, otevírání tabuizovaných a neřešených problémů.\n\nV prohlášení, které 5 účastníků vydalo 1. prosince 2004, své jednání označili za performanci „Bez názvu“, vyjádřili znepokojení stavem NG a nesouhlas s tím, jak ji Knížák vede, a prohlásili, že „názor na vedení Národní galerie a forma jeho vyjádření je osobní věcí každého občana,“ ovšem jde o státní instituci. Konstatovali, že „forma performance byla zcela jistě vulgární a samozřejmě překračovala meze slušného chování“, položili rétorickou otázku, proč je překročili, „ač nejsme exhibicionisty“, a postavili „tento způsob vedle způsobů chování ředitele NG“.\n\nMagdalena Čechlovská v \"Hospodářských novinách\" v polovině prosince 2006 napsala, že se Rafani vykáleli „na protest proti podobě stálé expozice současného umění v Národní galerii“. Média tuto akci připomínala při příležitostí dalších akcí skupiny i po dvou letech, přičemž ČTK uvedla, že někteří kritici a teoretici provokativní akce Rafanů oceňují. Kritik Petr Volf v srpnu 2007 jmenoval akci ve Veletržním paláci ve stručném výčtu dvou akcí Rafanů a připomněl, že skupina byla dvakrát nominována na cenu Jindřicha Chalupeckého.\n\nSám Milan Knížák v lednu 2008 v rozhovoru o udělení ceny Národní galerie o skupině Ztohoven za vpašování mystifikačního jaderného výbuchu v Krkonoších do vysílání České televize řekl, že Rafani „nemají odvahu“ a při svých akcích opakovaně jednali tak, že „neriskovali nic. Šli se vykálet do Národní galerie, ale místo aby se postavili doprostřed sálu a sundali kalhoty, schovali se za panel.“ Stejnými slovy bagatelizoval význam jiné akce skupiny Rafani: „Můj scénář není ukradnout obraz, pečlivě ho zatavit a opatrně spustit do přehrady, aby se dal zase nepoškozený vytáhnout. Mají ho vzít, mrsknout ho tam a zničit. V tomhle směru má můj obdiv skupina Ztohoven. Ti se nebojí riskovat a jdou do toho i s vědomím možného trestu. To je ten atomový hřib, to jsou ti panáčci na semaforech. Rafani jsou pouze koncentrovanou srabárnou.“\n\n\n"}
{"id": "297893", "url": "https://cs.wikipedia.org/wiki?curid=297893", "title": "Protijed", "text": "Protijed\n\nProtijed (též antidotum, z řeckého antidoton) je látka s opačným účinkem k jiné látce, protilátka čili protijed. Obecně rozšířená mylná představa je, že většina otrav (intoxikací) je léčitelná výhradně pro ně určenými (specifickými) antidoty. Tato specifická antidota se používají jen k několika málo látkám. U ostatních otrav se aplikují nespecifická antidota.\n\nA. Antagonisté opioidů - opioidy mohou způsobit útlum dechového centra a další negativní účinky. Nutné je pak podat antagonistu \"naloxon\" nebo dualistu opioidů \"nalorfin\", který s nimi „soutěží“ o stejné receptory.\n\nB. Antagonisté benzodiazepanů - benzodiazepany mohou navodit útlum v CNS. Antagonistou je \"flumazenil\".\n\nC. Antagonista heparinu - heparin snižuje srážení krve, do cévního řečiště je nutné podat \"protamin\", který heparin vyváže a zamezí jeho působení.\n\nD. Chelátotvorné látky jsou významnými antidoty při otravách těžkými kovy. Při otravách olovem, manganem a kobaltem se použije \"vápenatá sůl ethylendiamintetraacetátu\" (CaEDTA). Dimerkaprol (BAL - Britský antilewsit) je účinnou látkou proti otravám arsenem, zlatem a rtutí. Podává se do svalu po dobu cca jednoho týdne. Při otravě železem se podává \"deferoxamin\".\n\nA. Acetylcystein je mukolytikum, které lze podat při předávkování paracetamolem.\n\nB. Oxidoredukční látky - \"thiosulfát\" se používá při otravách kyanidy a dusitanem sodným, \"methylenová modř\" se podává při methemoglobinémií (modrání kojenců). Při léčbě cytostatiky lze ke zmírnění nežádoucích účinků vzít některé látky s -SH skupinou, jako \"mesna\" (merkaptoethansulfonát).\n\nC. Atropin - se podává při otravě cholinomimetiky. Při otravě organofosfáty jako jsou Tabun nebo Sarin lze aplikovat \"pralidoxim\", který reaktivuje zablokovaný enzym acetylcholinesterázu.\n\nD. Fysostigmin - se používá jako antagonista antimuskarinových účinků v CNS.\n\nE. Ethanol - lze použít jako protijed při otravě metanolem a ethylenglykolem. Soutěží s nimi o stejná vazební místa a tím snižuje jejich škodlivý účinek.\n\n"}
{"id": "297895", "url": "https://cs.wikipedia.org/wiki?curid=297895", "title": "Happening", "text": "Happening\n\nHappening (vysl. \"hepenynk\") je výraz se širší škálou významů. Může označovat mítink, příležitostné mimořádné shromáždění, ale některé slovníky uvádějí jako základní nebo dokonce jediný význam používání netradičních uměleckých forem a prvků (například divadelních, výtvarných nebo hudebních) se záměrem šokovat nebo provokovat diváky a vtahovat je do akce. Databáze současného umění Artlist definuje happening jako „způsob uměleckého výrazu, který se formuje náhodným rozvíjením děje formou inscenované události za účasti umělce i diváků – účastníků happeningu“ a cituje definici Allana Kaprowa, původce termínu, který happening definoval jako „soubor událostí předváděných nebo vnímaných po určitou dobu a na více místech…“\n\nRoman Týc v rozhovoru pro Reflex vyjádřil k fiktivnímu výbuchu postoj, který je typický pro mnoho z těchto akcí, o jejichž smyslu mnozí pochybují: \"„…popis toho, jaký to má význam, jsme nenapsali jako intelektuální teoretickou vizi, ale on se píše sám prostřednictvím médií a diskusí na netu. … My jsme z toho tušili tak dvacet procent. Ale dobré umění by mělo mít více vrstev. Po tom, co se to spustilo, objevilo se najednou plno souvislostí.“\" Je typické pro mnoho akcí inspirovaných žánrem happeningu, že jejich obsah a smysl nejsou předem domyšleny a deklarovány původcem, ale dotváří je až následná veřejná diskuse.\n\nHappening jako netradiční a provokující umělecká forma vznikl v 60. letech 20. století v USA.\nZa původce termínu je považován Allan Kaprow, který jej použil na jaře 1957 na uměleckém pikniku. V tisku se výraz poprvé objevil roku 1959 v zimním čísle vysokoškolského literárního časopisu \"Anthologist\", který vycházel na Rutgers University.\nJako první představení označované slovem happening bývá uváděno \"18 Happenings in 6 Parts\" Allana Kaprowa, které bylo předváděno v Reuben Gallery v New Yorku v roce 1959. Podobná představení však skupina kolem Kaprowa prováděla již roku 1952. Jako další tvůrci happeningů v USA bývají uváděni například Carolee Schneemann, Red Grooms, Robert Whitman, Jim Dine, Claes Oldenburg, Robert Rauschenberg.\n\nHappeningy a performance jsou metodou blízké surrealismu. Často citovaný výrok francouzského básníka André Bretona: „Nejprostším surrealistickým činem je sestoupit do ulic s revolverem v ruce a nazdařbůh střílet, pokud možno do davu. Kdo neměl alespoň jednou chuť skoncovat tímto způsobem s titěrným systémem obvyklého zhanobování a oblbování, má již v tomto davu své vyznačené místo, a to s břichem ve výši hlavně…“ dochází naplnění zejména ve školním prostředí USA tak často, že v médiích tento fenomén zevšedněl.\n\nV Československu uvedli v 60. letech na výtvarnou scénu happeningy především Eugen Brikcius, Milan Knížák, Zorka Ságlová a Olaf Hanel, z mladší generace v 70. letech například Petr Štembera, Karel Miller, Jan Mlčoch, Jiří Kovanda.\n\nOd 90. let 20. století v Česku na tradici happeningů navázaly akce různých umělců a skupin umělců, z nichž některé bývají částí veřejnosti považovány za pouhé výtržnosti nebo snahy o sebezviditelnění bez umělecké hodnoty. V některých případech umělci své počínání vysvětlují různými osvětovými nebo politickými motivy. Ačkoliv se podobné akce označují různými výrazy (performance, aktivistické umění, politické umění, public-art, politic-art atd.), jde o poměrně ucelené hnutí reprezentované několika málo skupinami a umělci.\n\nJednou z prvních výraznějších akcí bylo opakované natírání tanku č. 23, který byl umístěn na podstavci jako pomník na náměstí Sovětských tankistů (dnes náměstí Kinských) na pražském Smíchově, narůžovo. Poprvé tank přetřel narůžovo výtvarník David Černý. Poté, co byl tank přetřen na původní, zelenou barvu, jej podruhé narůžovo natřela skupina poslanců Federálního shromáždění. Z náměstí byl později tank odstraněn a v růžovém nátěru vystaven ve vojenském technickém muzeu v Lešanech. V roce 2000 jej muzeum v rámci rekonstrukce exponátu natřelo narůžovo potřetí.\n\nJako politické či aktivistické bývají prezentovány akce skupin Pode Bal, Guma guar, Kamera skura a Rafani. Pro akce těchto skupin je typické, že jsou obtížně zařaditelné a bývá sporné je označit jak za umění, tak za politické.\n\nMedializovány byly též akce skupiny Ztohoven a její mediálně nejznámějšího člena Romana Týce, například vpašování fiktivního jaderného výbuchu do krkonošských záběrů pořadu Panorama v České televizi 17. června 2007 (za tento počin dostala celá skupina cenu Národní galerie) nebo záměnu několika desítek sklíček v pražských semaforech pro chodce za postavičky v netradičních situacích a pozicích. V roce 2003 v rámci akce Znásilněné podvědomí skupina vyměnila několik set plakátů v reklamních citylightech.\n\nV roce 2003 upravila skupina Ztohoven do tvaru otazníku původní obrovské svítící neonové srdce od Jiřího Davida, jenž nechal prezident Václav Havel umístit na kostelní věž baziliky sv. Jiří na Pražském hradě. Pražský hrad. Roman Týc také pustil do oběhu na internetu hru \"Seber policajtovi čepici a zmiz!\" Během povodní roku 2002 Roman Týc sjížděl na voru v Praze Vltavu poté, co mu řeka vyplavila ateliér.\n\nDo kategorie happeningů lze zařadit i mystifikaci s otevřením hypermarketu Český sen, o této akci natočili původci stejnojmenný dokumentární film.\n\nMagdalena Čechlovská v Hospodářských novinách řadí k podobným akcím angažovaného umění i počínání majora dopravní policie Karola Kočárka, ředitele dopravní policie v Ústí nad Labem, který v roce 2002 na místech tragických dopravních nehod stříkal na vozovku bílé siluety lidí s červeným flekem u hlavy.\n\n\n"}
{"id": "297901", "url": "https://cs.wikipedia.org/wiki?curid=297901", "title": "Diana Krall", "text": "Diana Krall\n\nDiana Krall (* 16. listopadu 1964 Nanaimo, Britská Kolumbie) je kanadská jazzová zpěvačka a pianistka.\n\nOd roku 1996 byla 8krát nominována na cenu Grammy, přičemž dvakrát nominaci proměnila ve vítězství v kategoriích nejlepší vokální jazzové album (2002) a album roku (1999).\n\n\n\n"}
{"id": "297906", "url": "https://cs.wikipedia.org/wiki?curid=297906", "title": "Perperuna", "text": "Perperuna\n\nPerperuna či Dodola je rituál k zajištění deště, který byl znám na Balkáně, především u Slovanů. Někdy je obřad personifikován a Perperuna chápána jako ženský protipól Peruna.\n\nObřad je spojován s Perunem, mimo jiné s ohledem na dílo \"Istorija vo kratce o Bolgarskom narode Slavenskom\" z roku 1792, které uvádí:\n\n\"A tohoto Peruna uctívají Bulhaři v době sucha: sejdou se chlapci a dívky, vyberou jednoho, buď děvče, nebo chlapce, obléknou ho do červené košile, spletou mu věnec, aby vypadal jako král Perun, a chodí po domech, hrají, zpívají a často připomínají jméno toho běsa, polévají vodou toho \"peruna\" i sami sebe a nerozumní lidé jim dávají almužny. Oni vezmou almužnu, nakoupí jídlo a pití, uspořádají hostinu, jedí a pijí pro slávu toho Peruna. A tak provádějí tuto modloslužbu a nemají to za hřích. Také v předvečer narození Kristova chodí celou noc, zpívají rouhavé písně a nemají to za hřích.\"\n\nTo podporuje i přirozená spojitost hromovládce s deštěm a Perunovo jméno ozývající se ve většině variant názvu.\n\nRituál má mnoho variant jména, Srbové jej nazývají \"dodola\", Chorvaté \"prporuša\", Bulhaři \"peperuda\", \"perperuga\", \"perperuna\", \"perpeljuda\", \"peruniga\", \"dudulica\", \"dodola\", \"dudula\" či \"lazarka\", Rumuni \"papaluga\", \"papaluda\" či \"paparuda\" a Arumuni \"pirpiruno\". Název Dodola může souviset se slovem \"duněti\" a být analogický jménu baltské bohyně Dundulis, manželky Perkuna. Podobné je také jméno Dzidzileyla, což je podle polského kronikáře Jana Długosze bohyně manželství.\n\nRituál však může být také vykládán jako relikt thrácko-ilyrského substrátu, až později spojený s Perunem. Existuje například thrácká mýtická postava tzv. Dunajského jezdce, který byl nese epiteta \"Perkous\", \"Perkos\", \"Perkónis\" a má atributy typické pro hromovládce a thráckého hrdiny zmiňovaného v Iliadě jménem Pejroos, který bojuje ostrým kamenem, což je opět typické pro hromovládce. Některé varianty názvu jako peperuda také mohou souviset s románským označením pro motýla, například v rumunštině je označován jako \"papaluga\". Motýl v lidových písních představuje dívku, která letí do nebes pro déšť. V původní formě rituálu byla dívka obětována a její smrt měla mít pozitivní vliv na úrodu. Může souviset i se symbolickým propojení motýla či můry a škodící čarodějnice.\n"}
{"id": "297907", "url": "https://cs.wikipedia.org/wiki?curid=297907", "title": "Alkonost", "text": "Alkonost\n\nAlkonost (nebo \"Alkonst, Alkonos\") je kouzelná bytost ve slovanské mytologii. Alkonost byl v ruském středověku legendárním rajským ptákem radosti. Má tělo ptáka a hlavu ženy. Alkonost snáší na břehu moře vejce, které potom hodí do vody. Moře je potom klidné šest až sedm dní. Poté, co se z vejce vylíhne mládě, rozpoutá se bouře. Žije v ráji, ale do našeho světa přilétá sdělit nám zprávu. Jeho zpěv je tak libozvučný a sladký, že ten, kdo jej poslouchá, na vše zapomene.\n\n\n\n"}
{"id": "297910", "url": "https://cs.wikipedia.org/wiki?curid=297910", "title": "Plivník", "text": "Plivník\n\nPlivník je bytost ze slovanského folklóru sloužící hospodáři, typicky v podobě kuřete a vylíhlá ze zvláštně opatrovaného vejce. Tyto a další rysy někdy sdílí také skřítci a jiní ochránci domovů, ale plivník se od nich liší častějším přisuzováním ďábelského charakteru, včetně podání o ztrátě duše hospodáře a uzavření smlouvy podepsané krví.\n\nTato bytost, často pod jménem \"zmok\" a jeho variantami, se také objevuje v podobě ohnivé koule či ohnivého draka. Tato představa pravděpodobně vychází ze spojováním ochránců domovů s hady, například ve víře v hady hospodáříčky, kteří zas úzce souvisí s draky. \n\nPlivníkovi se podobá německý bilwis, anglický imp a různí familiárové.\n\nČeský plivník či prašivec se měl objevovat v podobě zmoklého kuřete či ohnivého draka a sídlit za komínem, v peci či u kamen. Hospodář jej měl krmit tím co sám jí a ten mu na oplátku měl nosit obilí i peníze a zajišťovat blahobyt. V případě nedostatku potravy plivník za nocí vydával velký hluk a dusil hospodáře.\n\nJe známa také víra, že plivník se objevuje na poli v podobě černého zmoklého kuřete krčícího se zimou. Člověk, co jej vezme domů a nechá za kamny ohřát, ráno najde ve světnici tři hromádky obilí, které tato bytost ukradla jinému hospodáři. Pokud se chce plivníka zbavit, musí jej odnést i s ukradeným obilím na místo, kde jej našel. Dalšími metodou jeho získání mělo být nošení vejce černé slepice po devět dní, během nichž se nesmí modlit ani mýt.\n\nTato bytost také splývala s ďáblem či čertem, což odráží pojmenování jako \"lucek\" (Lucifer), \"špiritus\", \"špírek\" (z latinského \"spiritus\" „duch“), \"diblík\" (ďábel), \"pikulík\" (peklo), \"rarášek\", \"jarášek\". Slovo lucek je doložené již u Jana Husa a Jana Rokycany. Špiritus či špírek má mít podobu malého hezkého chlapce, který se mění v ptáka, kočku a jiná zvířata. Člověk si jej může vychovat z vejce černé slepice a poté od něj dostane co si přeje, zaprodává tím však svou duši.\n\nZnám byl také \"zmok\", \"zmek\" či \"zmak\", ve středověku je doloženo výklad tohoto slova jako Belial. V lidovém podání má bytost stejného jména podobu zmoklého kuřete která nosí hospodáři mimo jiné peníze, obilí a máslo. Zároveň je však zmok velmi nenasytný a lze se ho jen těžko zbavit.\n\nSlovenskou obdobou plivníka je \"zmok\", \"rarášik\", \"bôžik\", \"škriatok\", \"kosper\" či \"džmiľ\" v podobě černého zmoklého kuřete, ale někdy také ohnivého řetězu letícího skrze komín do domu. Hospodáři měl nosit peníze, obilí a starat se o hospodářství. Získat jej šlo nošením vejce černé slepice devět či třináct dní v podpaží, během kterých se člověk nesměl mýt, modlit, spát ani s nikým hovořit. Bylo také známo podání o upsání duše majitele peklu. Aby se člověk zmoka zbavil, měl mu zadat nesplnitelný úkol či jej zabalit do šátku a odhodit venku. Kdo jej sebral, stal se pak jeho novým majitelem.\n\nTaké se věřilo na \"pikulíka\", jehož jméno je odvozeno od slova peklo. Má podobu malého, ale velmi silného dítěte, které člověku přináší štěstí, hlídá dobytek a vykonává různou práci. První člověk co jej získá, jej může předat druhému a ten zas třetímu. Poté se jej však již nelze zbavit a člověk po své smrti ztrácí svou duši.\n\nV Polsku podání o plivníkovi a skřítkovi, nazývaném \"skrzatek\", \"skrzat\" či \"skrzot\", splývá. Skrzatek má podobu ptáka, nejčastěji zmoklého kuřete či malých ptáčků, okolo kterých srší jiskry, a rodí se z vejce zvláštního tvaru nošeného po určitý čas v podpaží.\n\nPolské slovo \"smok\", \"ćmok\" či \"ćmuk\" zpravidla označuje draka, zároveň se tak nazývá bytost přinášející do domu peníze a obilí.\n\nBojkové věřili, že domácí duch \"diďko\" se vylíhne z vejce zakopaného pod prahem po devíti letech a poté slouží hospodáři. V případě, že nebylo služeb diďka už zapotřebí, měl být prodán či v lahvičce zahozen na veřejné místo.\n\nSlovinci nazývají plivníka \"škratec\", což je též označení skřítka, nebo \"blagonič\". Získat ho lze zaklínáním, nošením vejce černé slepice devět dní v podpaží nebo získat uzavřením čerstvě narozeného černého kohouta pod nádobu na měření pšenice po sedm let. Po té době kohout vysedí vejce, z kterého se vylíhne blagonič. Věřilo se, že hospodář s tímto tvorem uzavírá smlouvu podepsanou vlastní krví a v ní mu slibuje sama sebe, manželku, dítě či alespoň část lidského těla. Poté škratec svému pánovi nosí, co si přeje, typicky dává na okno, peníze přináší v podobě ohnivého koštěte komínem. Ten musí být ukryt před zraky ostatních a dobře krmen.\n\nSrbové nazývají plivníka \"cikavac\" a věří, že se jedná ptáka s dlouhým zobákem a vakem. Přichází na svět z vejce odebraného černému kuřeti. Vejce musí zahřívat žena 40 dní ve svém podpaží. V této době se nesmí vyzpovídat, stříhat si nehty, mýt obličej a modlit se. Cikavac může krást med z cizích úlů nebo sát dobytčí mléko a nosit je svému majiteli; záleží to jen na jeho přání, avšak za podmínky, že ovládá řeč zvířat.\n\n"}
{"id": "297916", "url": "https://cs.wikipedia.org/wiki?curid=297916", "title": "Zdeněk Jánoš", "text": "Zdeněk Jánoš\n\nZdeněk Jánoš (11. května 1967 Uherské Hradiště, Československo – 15. září 1999 Praha, Česká republika) byl český fotbalový brankář. Zemřel při dopravní nehodě.\n\nZačínal v Kněžpoli (obec v okrese Uherské Hradiště), odkud ve svých 16 letech přešel do Slovácké Slavie Uherské Hradiště.\n\nZákladní vojenskou službu absolvoval v klubech VTJ Tábor a Dukla Praha. Po jejím skončení působil v pražské Slavii, Jabloncia v příbramské Dukle.\n\nOdehrál celkem 284 prvoligových utkání a vstřelil 3 góly z penalt. První z nich vstřelil ve 28. kole (29. května 1994) ročníku 1993/94 za Slavii Praha proti Vítkovicím (výhra 6:0), zbývající dvě pak za FK Jablonec rodnému Uherskému Hradišti v ročníku 1995/96. Skóroval jak při domácí výhře Jablonce 4:0 ve 3. kole (6. srpna 1995), tak v 18. kole (3. března 1996) v Uherském Hradišti při totožné výhře Jablonce.\n\nJe členem Klubu ligových brankářů se 105 odehranými ligovými zápasy bez obdržené branky.\n\nPocházel z rodiny se 3 dětmi. Jeho tatínek zemřel, když mu byly 3 roky. Jeho mamince tehdy bylo 29 let. S manželkou Evou měl 2 syny, Dominika a Adama. Adam též hraje fotbal a byl členem stříbrného českého týmu na ME ve fotbale do 19 let v roce 2011.\n\nJeho zálibou byla rychlá jízda automobilem. Ta se mu stala osudnou. Ve středu 15. září 1999 se automobilem Volkswagen Passat nepřipoutaný vracel z tréninku klubu Dukla Příbram. Mezi pražskými částmi Jižní Město a Petrovice v Praze 10, v blízkosti svého bydliště narazil v rychlosti 150 km/hod do protijedoucího městského autobusu linky číslo 271 a byl na místě mrtev. Údajně mu tehdy při řízení spadl mobilní telefon pod volant a on se pro něj shýbal.\n\nNa jeho počest a památku se od roku 2000 koná Memoriál Zdeňka Jánoše v halové kopané internacionálů.\n\n"}
{"id": "297918", "url": "https://cs.wikipedia.org/wiki?curid=297918", "title": "Opočnice", "text": "Opočnice\n\nOpočnice je obec ležící v okrese Nymburk, asi 12 km východně od města Poděbrady. Má obyvatel a její katastrální území měří 1092 hektarů.\n\nV roce 1858 byly v okolí obce nalezeno několik byzantských křížků, podle kterých se usuzuje o osídlení Opočnice už v 8. nebo 9. století. První písemná zmínka o \"Woppocznici\" pochází z roku 1233, kdy vladyka Sezima z Kostomlat daroval ves vilémovskému klášteru. Opat vilémovského kláštera Heřman však držel ves s tvrzí Bolice již od roku 1219 za panování Přemysla Otakara I. Roku 1288 zůstaly tyto končiny pusté. Opočnice však nezanikla úplně, protože roku 1367 patřila do majetku kláštera v Sadské. Za vlády Karla IV. byly na jižních svazích mezi Opočnicí a Vrbicí založeny vinice. Počátkem 16. století se ves stala majetkem českobrodského špitálu. V roce 1547 byla ves konfiskována císařem Ferdinandem I. a připojena spolu s dalšími k poděbradskému komornímu panství. Během třicetileté války byla ves několikrát zpustošena. Roku 1624 ji zcela vyplenila vojska saského kurfiřta, následovaly oddíly švédského generála Banera a roku 1633 ves zkazili císařští rejtaři. Škola byla postavena roku 1890. Novorenesanční kostel sv. Cyrila a Metoděje postaven v roce 1900.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Opočnice \"(791 obyvatel, poštovní úřad, telegrafní úřad, telefonní úřad, katol. kostel)\" byly v roce 1932 evidovány tyto živnosti a obchody: cihelna, 2 holiči, 4 hostince, 3 koláři, 2 kováři, 2 krejčí, 5 obuvníků, pekař, porodní asistentka, 4 rolníci, 3 řezníci, sedlář, 4 obchody se smíšeným zbožím, spořitelní a záložní spolek pro Opočnici, spořitelní a záložní spolek Svépomoc pro Opočnici, šrotovník, 2 tesařští mistři, 3 trafiky, truhlář, zahradník, zámečník.\n\n\nDopravní síť\nVeřejná doprava 2011\n\n"}
{"id": "297924", "url": "https://cs.wikipedia.org/wiki?curid=297924", "title": "Neubuz", "text": "Neubuz\n\nObec Neubuz se nachází v okrese Zlín ve Zlínském kraji. Žije zde obyvatel. Obcí protéká říčka Všeminka. Obec leží na rozloze 540 ha v krajině uprostřed Vizovických vrchů v mikroregionu Slušovicko a je spojnicí z obce Všemina do obce Slušovice.\n\nV obci se nachází kaple a několik domů. V obci se nachází pouze autobusouvá zastávka, nejbližší vlaková stanice leží v Želechovicích asi 8 km od obce na trati z Vizovic přes Zlín do Otrokovic.\n\nPrvní písemná zmínka o obci pochází z roku 1373.\n\n\n"}
{"id": "297925", "url": "https://cs.wikipedia.org/wiki?curid=297925", "title": "Frankotyp", "text": "Frankotyp\n\nFrankotyp je otisk výplatního razítka počítacího a razítkovacího poštovního stroje. Přesně se jedná o otisk výplatního razítka, respektive o dohodnutou výplatní značku, jež nahrazuje výplatní známku, nejčastěji poštovní známku. Tyto otisky mohou být i všelijak zdobené a umělecky provedené a jako takové bývají i předmětem sběratelského zájmu filatelistů.\n\n"}
{"id": "297927", "url": "https://cs.wikipedia.org/wiki?curid=297927", "title": "Včelí vosk", "text": "Včelí vosk\n\nVčelí vosk (kód přídatné látky E901) je přirozený produkt, který vzniká metabolickou přestavbou medu a pylu v těle některých druhů včel. U včely medonosné je producentem dělnice ve 12. až 18. dni svého života.\n\nPři tvorbě díla včela doslova potí vosk na voskových zrcátkách na spodní straně 3.–6. článku (tergit) zadečku. Chitinová stěna zrcátek je perforovaná mikroskopickými otvory, jimiž po zvýšené námaze tryská sekret jako čerstvý vosk. Na vzduchu tuhne a ve formě šupinky přebírá anatomický tvar zrcátka. I když se šupinka odloupne, zůstává částečně zasunutá pod přečnívajícím okrajem sousedního článku zadečku.\n\nHmotnost jedné, 0,5 mm silné, šupinky se pohybuje v rozmezí 0,8–2 mg. Energetická (metabolická) náročnost u produkce vosku je vysoká. Ke vzniku 1 kg vosku včely spotřebují 3,5–10 kg medu a kolem 50 g pylu.\n\nVčela šupinku podle potřeby sbírá kartáčkem třetího páru noh a zpracovává kusadly. Vzniká bílá tvarohovitá hmota. Působením slin se stává vláčnou za předpokladu, že teplota prostředí je 33 °C až 36 °C.\n\nNové voskové dílo včely zakládají tím způsobem, že se zavěsí na strop obývané dutiny a zaklesnuté nožkami jedna do druhé vytvoří jakýsi živý závěs. V této poloze kolektivně zpracovávají produkovaný vosk a společně hnětou stěnu díla. (V úlech budují včely dílo na předem lisovaných voskových mezistěnách. Mezistěny podle potřeby a v požadované velikosti vkládá do úlu včelař).\n\nNové voskové dílo má bíložlutou barvu. Včelařská odborná terminologie ho označuje termínem \"panenská souš\". Každá vylíhlá včela zanechá v buňce \"košilku\" - dílo díky tomu mění barvu a postupem času tmavne přes odstín propečené žemle až k tmavohnědé. Několikaleté plásty jsou zčernalé.\n\nRelativní permitivita ε je 2 až 2,9.\n\nVčelí dílo, což jsou ploché desky opatřené z obou stran hustou sítí šestibokých buněk, je včelstvem využito:\nPro včelí dílo užívají včelaři ustálené názvosloví:\nje-li vystavěno na mezistěně:\n\nstavba ve volném prostoru bez mezistěn:\n\nVosk obsahuje až 284 různých složek. Ne všechny byly identifikovány, ale asi 111 z nich jsou látky těkavé. Z kvantitativního hlediska jsou nejvýznamnější monoestery a diestery nasycených a nenasycených uhlovodíků, volných mastných kyselin a hydroxypolyesterů.\n\nHlavními složkami jsou alkylestery mastných kyselin (zejména \"myricylester kyseliny palmitové\"), hlavní kyselinou je \"kyselina cerotová\" a \"neocerotová\", hlavními alkoholy jsou \"myricylalkohol\" a \"cerylalkohol\".\n\nExperimentální archeologie i znalosti o dobové metalurgii ukazují, že vosk byl od nejstarších dob využíván při výrobě forem na odlévání kovových předmětů i dnes používanou technologií „na ztracený vosk“.\nVe starověkém Egyptě našel vosk uplatnění v malbě (enkaustika), při povrchové úpravě dřeva, hlazení kamene a v kosmetice.\n\nAvicenna znal včelí vosk a dělil jej na světlý (vlastní vosk) a černý (propolis). V antickém Římě byl vosk používán i jako platidlo.\n\nZmínky o strdím oplývajících českých zemích je z 10. století.\n\nČeský kníže Boleslav II. v roce 993 uložil včelařům daň ve formě odvodu vosku ve prospěch nově zřízeného břevnovského kláštera. Dochoval se opis klášterní listiny v kodexu Gustava Fridricha I., v němž je zmíněna \"cihla vosku k osvětlování břevnovského kostela\".\n\nVosk je uveden v tzv. raffelstettenském celním řádu jako zboží vyvážené z Čech. Zejména za panování císaře Karla IV. byl vosk součástí daňových odvodů jako důležitá surovina pro výrobu voskovic – luxusního zboží středověku.\n\n\n"}
{"id": "297928", "url": "https://cs.wikipedia.org/wiki?curid=297928", "title": "Vodopád Rígeľského potoka", "text": "Vodopád Rígeľského potoka\n\nVodopád Rígeľského potoka je selektivní puklinový vodopád ve Belianských Tatrách v okrese Poprad na severním Slovensku. Nachází se v úzké rozsedlině, která je prohlubovaná zpětnou erozí ustupujícího vodopádu.\n\nNachází se v Monkové dolině a jeho podloží je tvořené sivými slíny a slínovými vápenci. Vodopád vytváří Rígeľský potok, který je nad ním v nadmořské výšce 1375 m široký 1 m. Je vysoký přibližně 12 m.\n\nVodopád je viditelný ze zelené turistické značky, naučné stezky vedoucí Monkovou dolinou. Ta je přístupná v období od 16. června do 31. října.\n\n"}
{"id": "297939", "url": "https://cs.wikipedia.org/wiki?curid=297939", "title": "Raskovnik", "text": "Raskovnik\n\nRaskovnik (nebo rusky \"pазрыв-трава\", polsky \"rozryw\", bulharsky \"разковниче\") je kouzelná rostlina ve slovanské mytologii, obzvláště v Srbsku.\n\nPodle slovníku Vuka Stefanoviče Karadziče:\n\nDokud lidé vědí, že raskovnik existuje, nikdo nedokáže ukázat, jak vypadá..\n\nExistuje několik různých metod, jak raskovnik najít: Vuk zaznamenal, že jeden obchodník v Zemunu (Srbsko), který ji chtěl nalézt, jedné staré ženě zavřel nohy do železných pout a nechal ji chodit v noci po poli. Ve chvíli, kdy se železa sama rozepnula, byla žena na místě, kde roste raskovnik.\n\nJiná metoda doporučuje využít ježka nebo želvu: mladého ježka zamkneme do klece, jeho matka sama najde raskovnik a přispěchá odemknout. Ježky je však potřeba hlídat a být přitom rychlý, aby rostlinu po použití nesnědli.\n\nVěřilo se, že některé poklady (například významný poklad cara Radovana) mohly být zamčeny takovým způsobem, že bylo potřeba raskovnika k jeho odemčení. Po rostlině proto pátralo mnoho hledačů pokladů..\n"}
{"id": "297947", "url": "https://cs.wikipedia.org/wiki?curid=297947", "title": "Národní park Gunung Mulu", "text": "Národní park Gunung Mulu\n\nGunung Mulu je národní park na severu Bornea, v malajsijském Sarawaku. Rozprostírá se v krasové oblasti a jeho rozloha je 528.64 km². Na severu sousedí s lesní rezervací Labi (125 km²) v Bruneji. Zahrnuje rozsáhlé jeskyně, které svým rozsahem a svými útvary lákají turisty a vědce z celého světa. Důležitou součástí chráněného území jsou i nížinné a horské tropické lesy. Nejvyšším bodem parku je stejnojmenná hora Gunung Mulu (2376 m).\n\nNárodní park Gunung Mulu je od roku 2000 zapsán na seznam světového dědictví UNESCO. V parku žije mnoho druhů živočichů a až několik tisíc druhů rostlin.\n\nZe zástupců savců lze jmenovat např. tyto druhy: luskoun ostrovní, veverka péřová, veverka holouchá, bělozubka nejmenší, gibon stříbrný, hulman šedý, hulman kaštanový, nártoun západosundský, outloň váhavý, charza žlutohrdlá, oviječ skvrnitý, sambar indický, muntžak sundský nebo 28 druhů netopýrů. Mezi ptačí druhy patří mimo jiné čáp pestrý, orlík kinabalský, orel malajský, bažant Bulwerův, zoborožec vrásčitý, zoborožec štítnatý, dvojzoborožec žlutozobý, salangana sundská, kukačka krátkoprstá a ledňáček modroprsý.\n\nV jeskyni \"Gua Nasib Bagus\" se nachází známý jeskynní dóm Sarawak Chamber. Je 700 m dlouhý, 396 m široký a nejméně 70 m vysoký. Jeskyně \"Gua Air Jernih\" (anglicky \"Clearwater Cave\") je osmou nejdelší jeskyní na světě a jednou z největších jeskyní z hlediska celkového objemu, který odpovídá 30 347 540 m³.).\n\nV době od 29. 3. do 27. 4. 2017 se uskutečnila v pořadí 24. společná britsko-sarawacká expedice, během níž vědci prozkoumali řadu dosud neznámých míst a podzemních prostor. Například délka prozkoumaného jeskynního systému Clearwater byla rozšířena o dalších 6,8 km na celkový rozsah 222 km.\n\n"}
{"id": "297948", "url": "https://cs.wikipedia.org/wiki?curid=297948", "title": "Certosa di Pavia", "text": "Certosa di Pavia\n\nCertosa di Pavia (postaven mezi lety 1396-1465) je klášterní komplex v Lombardii, stojící v blízkosti malého městečka téhož jména v provincii Pavie, 8 km severně od města Pavie. Kdysi hraničil s rozsáhlým loveckým parkem, patřícím rodu Visconti z Milán. Zachováno je pouze torzo parku. Klášter řádu kartuziánů je proslulý bohatstvím své architektury, gotické i renesanční a svou sbírkou uměleckých předmětů z 15. až 18. století.\n\nGian Galeazzo Visconti objednal postavení komplexu a zahájil práce položením základního kamene 27. srpna 1396. Poloha byla strategicky vybrána mezi Milánem a Pávií, druhým největším městem vévodství, kde měl vévoda svůj dvůr.\n\nKostel, poslední dokončená stavba komplexu, je mauzoleem rodu Visconti. Byl zkonstruován jako trojlodní stavba (neobvyklý typ kostela pro kartuziánský řád). Hlavní loď, v gotickém stylu, byla dokončena roku 1465.\n\nBěhem výstavby se v Itálii rozšířila renesance a tak byl zbytek budovy postaven v novém slohu. Nové plány vytvořil Guiniforte Solari. Solariho nástupce v řízení stavebních prací byl Giovanni Antonio Amadeo. Kostel byl vysvěcen 3. května 1497. Spodní část fasády nebyla dokončena až do roku 1507.\n\nMniši byli zavázáni využívat část zisků z polností k opravám a vylepšování budov.\nRoku 1782 byl kartuziánský řád vyhnán císařem Josefem II. a v Certose se usídlili roku 1784 cisterciáci a poté roku 1789 karmelitáni. Roku 1810 byl klášter uzavřen až do návratu kartuziánů roku 1843. Roku 1866 byl vyhlášen \"Národním monumentem\" a zabrán italským státem, přestože někteří benediktini zde zůstali až do roku 1880. V současnosti je klášter obýván cisterciáky.\n\nKostel má půdorys latinského kříže, s hlavní lodí, dvěma bočními a transeptem, typickým pro gotickou architekturu. Kněžiště končí apsidou. Strop je tvořen křížovou klenbou a připomíná klenbu milánského dómu. Klenby jsou zdobeny geometrickými obrazci a hvězdnatou oblohou.\n\nFasáda kostela je bohatě zdobená, typický příklad lombardské architektury; každá část je dekorovaná reliéfem, mramorem a sochami. Pracovali na ní Cristoforo Mantegazza a Giovanni Antonio Amadeo.\nPortál v klasickém stylu je od Briosca (1501). Basreliéf zobrazuje \"Historii Certosy\". Nad středovým obloukem je balkónek se třemi okny a nad ním centrální kruhové okno.\n\nNová zákristie obsahuje cyklus fresek od bratrů Sorri, patřícím k pozdním sienským manýristům. Stěny jsou zaplněny malbami Francesca Caira, Procacciniho, il Passignana a Procacciniho, zatímco oltář je prací Solariho a Bernardina Campiho.\n\nV hlavní apsidě kostela je freska od Bergognoneho oslavující \"Korunovaci panny Marie\". Další fresky svatých a proroků vytvořili lombardští umělci, například Bernardino Zenale.\n\nCertosa vlastní mistrovská díla od Bergogneho : \"Sv. Ambrož \" (1490), a \"San Siro\" (1491) a nejvýznamnější \"Ukřižování\" (1490).\n\nDalšími malbami v kostele jsou \"Svatý otec\", část polyptychu od Perugina a obrazy Crespiho, Il Morazzone, Guercina, Francesca Caira a Daniela Crespiho.\n\nV jižní části transeptu je náhrobek Giana Galeazzo Viscontiho, jehož stavba a výzdoba byla započata v letech 1494-1497 Romanem a Brioscem, ale dokončena byla až roku 1562. V severním transeptu je náhrobek Ludovica Sforzy, sedmého milánského vévody, a jeho ženy Beatrice d'Este. Sochy na náhrobku pocházejí z milánského kostela Santa Maria delle Grazie, a jsou připisovány Solarimu.\n\nCertosa vlastní významnou sbírku vitrají, vyrobených podle návrhů lombardských mistrů činných v 15. století jako Zanetto Bugatto, Vincenzo Foppa, Bergognone a Hans Witz.\n\nElegantní portál se sochařskou výzdobou od bratrů Mantegazza a Giovanni Antonio Amadea vede z kostela do \"Chiostro Piccolo\". V jeho středu je malá zahrada. Některé arkády jsou zdobeny freskami Daniela Crespiho. Zajímavé je také lavabo z konce 14. století.\n\n\"Chiostro Grande\" má rozměry asi 125 x 100 metrů. Cely mnichů jsou orientovány do centrální zahrady. Sloupy arkád jsou zdobeny terakotou s portréty svatých, proroků a andělů.\n\n"}
{"id": "297953", "url": "https://cs.wikipedia.org/wiki?curid=297953", "title": "Národní park Kinabalu", "text": "Národní park Kinabalu\n\nNárodní park Kinabalu se nachází na Borneu v malajsijském Sabahu. Byl založen v roce 1964 jako jeden z prvních národních parků Malajsie vůbec. Pokrývá plochu 754 čtverečních kilometrů a jeho dominantou je stejnojmenná hora. Od roku 2000 je součástí světového dědictví UNESCO.\n\nKinabalu je jedním z nejmladších vulkanických pohoří na světě, které vzniklo před 10-35 miliony lety. Hora stále rostle o 5 mm ročně. 5. června 2015 horu Kinabalu poškodilo zemětřesení o síle 6,0 stupňů, které způsobilo skalní sesuvy po celém obvodu horského masivu.\n\nNárodním parkem Kinabalu přechází 4 klimatické zóny, které formují tyto hlavní biomy: nížinné dipterokarpové lesy (pod 1200 m), horské dubové lesy (1200-1800 m), jehličnaté lesy (2800-3700 m) a alpínskou luční a keříčkovou vegetaci (nad 3700 m). Zde rostou rododendrony, které ale najdeme i níže, v zóně horského lesa. Mount Kinabalu měří 4 095 m n. m. a představuje nejvyšší bod mezi Himálají a Novou Guineou.\n\nOblast je specifická svou vysokou biodiverzitou a množstvím endemitů. Mezi nimi najdeme například masožravé láčkovky nebo orchideje. Roste zde také \"Rafflesia keithii\", jejíž květ může mít téměř jeden metr v průměru. Mezi zdejší živočichy patří např. srstín krysí, luskoun ostrovní, orangutan bornejský a outloň bornejský.\n\n"}
{"id": "297954", "url": "https://cs.wikipedia.org/wiki?curid=297954", "title": "Norský pravopis", "text": "Norský pravopis\n\nNorský pravopis je soustava pravidel a doporučení pro správné psaní v norštině. Norský pravopis je v principu fonologický, zachovává však mnoho historických prvků (např. psaní skupin \"dj\" , \"hj\" , \"hv\" , různý způsob psaní téže hlásky jako v případě \"sj, sk, skj\" , relativně velké množství výjimek apod.). Používá mnohé spřežky. K zápisu norštiny se používá latinka, doplněná o 3 dodatečná písmena (Æ, Ø, Å), která se řadí na konec abecedy.\n\nNorština má dvě spisovné varianty – bokmål a nynorsk. Vzhledem k odlišnostem slovní zásoby a fonologie se rovněž liší způsob psaní u jednotlivých slov. Hlavní zásady čtení a psaní jsou však v obou kodifikovaných normách shodné. Obě normy navíc připouštějí značnou volnost a možnost volby z různých variant psaní.\n\nNorská abeceda má 29 písmen:\n\nPísmeno \"Å (å)\" bylo do norské abecedy zavedeno teprve roku 1917 a nahradilo do té doby používané \"Aa (aa)\". Dřívější spojení písmen \"aa\" se ještě stále vyskytuje ve jménech a ve starých dokumentech. Ve slovnících se \"aa\" řadí stejně jako \"å\" až na konec.\n\nNorská abeceda se liší od švédské, ale shoduje se s dánskou. Švédská abeceda totiž používá \"Ä (ä)\" místo \"Æ (æ)\" a \"Ö (ö)\" místo \"Ø (ø)\". Také pořadí posledních tří písmen je ve švédské abecedě jiné (\"Å, Ä, Ö\").\n\nPoznámky k výslovnosti bokmålu:\n\n\n\n\n\n\n\n\n\n\n\n"}
{"id": "297960", "url": "https://cs.wikipedia.org/wiki?curid=297960", "title": "Íšvara", "text": "Íšvara\n\nÍšvara (v dévanágarí ईश्वर ) je hinduistický filosofický koncept nejvyššího Pána světa a osobního boha bez jakéhokoliv závislosti na náboženském směru. Sanskrtský slovní kořen \"iš\" znamená vládnout nebo ovládat.\n\nIndičtí myslitelé, ršiové a světci definují Íšvaru jako věčného, jedinečného, všemocného a vševědoucího Pána světa. Toto smýšlení je promítnuto do čtyř ortodoxních filosofických škol - njája, vaišéšika, jóga a védánta. Niríšvara sánkhja a mímánsá koncept Íšvary neznají. Ve védántě je Íšvara inkarnace Višnua a je uctíván jako osobní bůh, který udržuje zákon karmy.\n\nV Pataňdžaliho Jógasútře je \"íšvara-pranidháná\", odevzdání se Bohu, označeno za další způsob dosažení soustředění (1.23), řazeno do kategorie nijama (2.32) a nazváno \"samádhi-siddhi\", tj. dokonalost transu (2.45).\n\nSlovo \"íšvara\" zde (s předponami jako jóga-, mahá-, parama-, višva) označuje Kršnu.\n\n\n\n"}
{"id": "297963", "url": "https://cs.wikipedia.org/wiki?curid=297963", "title": "The Album (album, Jeckyll &amp; Hyde)", "text": "The Album (album, Jeckyll &amp; Hyde)\n\nThe Album je debutové album nizozemského jumpstylového duetu Jeckyll & Hyde. Vydáno bylo 18. března 2007 v nizozemském labelu Digidance. Z alba se do dnešního data prosadily především hity \"Frozen Flame\", \"Freefall\" a \"Time flies\".\n\n\n"}
{"id": "297969", "url": "https://cs.wikipedia.org/wiki?curid=297969", "title": "Barokní kostely Filipín", "text": "Barokní kostely Filipín\n\nBarokní kostely Filipín je označení pro čtyři hlavní barokní památky, které se nachází na Filipínách a které byly pro svou jedinečnost v roce 1993 zařazeny na Seznam světového dědictví UNESCO. Jsou to kostely ve městech Manila, Santa Maria, Paoay a Miagao a pocházejí z období španělské kolonizace Filipín. Všechny kostely jsou unikátní ukázkou evropského baroka, které bylo řemeslníky přizpůsobeno místnímu materiálu a technice. Kromě těchto 4 staveb existuje na Filipínách mnoho dalších barokních kostelů, které však na seznamu UNESCO nefigurují.\n"}
{"id": "297970", "url": "https://cs.wikipedia.org/wiki?curid=297970", "title": "Grumman F9F Panther", "text": "Grumman F9F Panther\n\nGrumman F9F Panther byl americký palubní stíhací letoun. Sloužil i jako stíhací bombardér. Byl to první letoun s reaktivním pohonem firmy Grumman a druhý proudový letoun, který vstoupil do služby v americkém námořnictvu.\n\nV době korejské války byl Panther nejrozšířenější stíhací letoun na palubách amerických letadlových lodí. V této válce provedly Panthery 78 000 operačních letů a sestřelením Jaku-9 severokorejského letectva dosáhly prvního vítězství amerického námořnictva v této válce.\n\nLetoun byl vyroben v počtu 1382 kusů. Mimo USA bylo jediným zahraničním uživatelem námořnictvo Argentiny.\n\nVývoj F9F začal pod označením G-79 na sklonku druhé světové války, v době, kdy se objevily první typy letounů s proudovým pohonem. První prototyp XF9F-2, pilotovaný \"Corwinem \"Corky\" Meyerem\", poprvé vzlétl 24. listopadu 1947.\n\nLetoun poháněl jeden letecký motor Rolls-Royce Nene, vyráběný v USA v licenci jako Pratt & Whitney J42. Jelikož motor s vysokou spotřebou paliva omezoval dolet letounu, byly na konce křídel umístěny přídavné nádrže. U pozdějších verzí byl použit i motor Pratt & Whitney J48-P-2, který byl variantou britského motoru Rolls-Royce Tay, nebo upravený britský Rolls-Royce Derwent, vyráběný jako Allison J33-A-16.\n\nUž v roce 1946 se uvažovalo o použití šípového křídla pro zlepšení výkonů stroje. Jelikož se v Koreji ukázalo, že korejské MiGy-15 mají díky šípovému křídlu výrazně vyšší výkony než F9F, byla vyvinuta varianta Pantheru s šípovým křídlem. Takto upravený Grumman F-9 Cougar se od svého předchůdce lišil především použitým křídlem a ponechal si i jeho typové označení.\n\nPrvní jednotkou US Navy vyzbrojenou Panthery se v květnu 1949 stala stíhací peruť VF-51 „Screaming Eagles“. Stala se první jednotkou operující z paluby letadlové lodě na proudových strojích, k čemuž došlo v září na USS Boxer.\n\nPanthery verzí F9F-2, F9F-3 a F9F-5 se zúčastnily bojů korejské války. V soubojích sestřelily dva letouny Jak-9 a pět MiGů-15 při ztrátě jednoho F9F.\n\nPrvních dvou sestřelů US Navy v korejské válce Panther dosáhl 3. července 1950. Dvojice F9F-3 jednotky VF-51, vzlétající nyní z USS Valley Forge (CV-45), které pilotovali Lt. (jg) Leonard H. Plog a Ens. E. W. Brown, tehdy sestřelila po jednom korejském Jaku-9. Panthery se do subojů dostaly během horního krytí palubních letounů Douglas A-1 Skyraider a Vought F4U Corsair útočících pumami na cíle v okolí severokorejského hlavního města Pchjonjangu.\n\nDalšími jednotkami se stroji F9F-2, operujícími v Koreji, byly perutě VF-111 a VF-112 Letecké skupiny CVG-11 z USS Philippine Sea (CV-47). K bojovému svazu 77 se Phillipine Sea připojila 31. července 1950. Skupina CVG-11 své první útoky podnikla 5. srpna, když Lt. Cdr. William T. Amen v čele VF-111 zaútočil na letiště v Mokpu, Kwandžu a Kusanu, zatímco osm Pantherů z VF-112 a dvanáct Corsairů z VF-114 zaútočilo proti silničním a železničním mostům v prostoru mezi Mokpem a Kwandžu.\n\nDne 19. srpna Panthery eskortovaly 37 Skyraiderů z Philippine Sea a Valley Forge, které zničily ocelový železniční most u Soulu.\n\nPrvní MiG-15 byl sestřelen 9. listopadu 1950 poblíž Sinidžu a vítězem nad ním byl F9F-2B jednotky VF-111 \"Sundowners\", jenž pilotoval její velitel Lt.Cdr. William T. Amen.\n\nDalší dva MiGy Panthery sestřelily 18. listopadu 1950 a poslední dvojici MiGů 18. listopadu 1952. Panther byl základním stíhacím typem námořnictva, avšak od 2. dubna 1951 se používal především pro bitevní akce proti pozemním cílům. Premiérou se stal nálet dvou F9F-2B z perutě VF-191 z letadlové lodi USS Princeton (CV-37), které pumami zaútočily na železniční most u Songdžinu.\n\nOd 23. června 1952 zahájily síly OSN soustavnou ofenzivu proti čtveřici nejvýznamnějších severokorejských hydroelektráren. První útok byl veden na závod v Supchungu. Do boje bylo vysláno 35 Skyraiderů a na potlačení protiletadlového dělostřelectva bylo určeno 35 letounů F9F Panther z Princetonu (VF-191), Philippine Sea a Boxeru (VF-24). Horní krytí celé formace zajišťovalo 84 stíhaček North American F-86 Sabre USAF. Pantherům se podařilo Severokorejce zcela překvapit a standardními pumami a palbou z palubních zbraní prakticky vyřadit z provozu 80 stanovišť protiletadlového dělostřelectva okolo Supchungu. Dne 9. srpna 1952 pak Panthery z letadlových lodí napadly jako součást velkého úderného svazu severokorejské hlavní město.\n\nDo podepsání příměří 27. července 1953 se v konfliktu angažovalo celkem 715 Pantherů, které podnikly celkem 78 000 bojových letů.\n\nPanthery byly staženy ze služby v roce 1956, ale do roku 1958 sloužily ještě ve výcviku a v rezervě. Malé množství jich létalo až do 60. let.\n\nJediným zahraničním uživatelem Pantherů byla Argentina. Ta v roce 1958 zakoupila 24 vyřazených strojů, původně sloužících v US Navy. Jelikož však katapulty jediné argentinské letadlové lodě ARA Independencia (V-1) nebyly považovány za dost výkonné, létaly tyto Panthery jen z pozemních základem. Jednotky Pantherů byly mobilizovány během hraničního konfliktu s Chile v roce 1965. Tehdy došlo ke generální mobilizaci, ale ne k jejich bojovému nasazení. Argentinské Panthery byly pro nedostatek náhradních dílů vyřazeny v roce 1968 a nahrazeny v USA zakoupenými letouny Douglas A-4Q Skyhawk.\n\n\n\n\n\n\n\n"}
{"id": "297981", "url": "https://cs.wikipedia.org/wiki?curid=297981", "title": "CK", "text": "CK\n\nSpojení písmen C a K může mít různé významy:\n\n"}
{"id": "298006", "url": "https://cs.wikipedia.org/wiki?curid=298006", "title": "Josef Petrasch", "text": "Josef Petrasch\n\nJosef Petrasch (17. října 1714, Slavonski Brod – 15. května 1772, Nové Zámky u Nesovic) byl moravský učenec a básník.\n\nNarodil se jako syn generála. Vystudoval Filosofickou fakultu v Olomouci a právnickou fakultu v Lovani. Následoval rodinnou tradici a sloužil v armádě. 16. března 1746, po schválení stanov Marií Terezií, založil učenou společnost Societas eruditorum incognitorum in terris Austriacis ve svém paláci na Horním náměstí v Olomouci, kde se vzdělanci scházeli již od roku 1745, aby rokovali o učených problémech. V letech 1747 až 1748 vydávali první vědecký časopis ve střední Evropě \"Monatliche Auszüge alt - und neuer gelehrten Sachen\". Časopis byl psán v duchu eklektického, tzv. osvícenského katolicismu. Celou dobu se společnost potýkala s nepřízní olomouckých církevních institucí a zejména jezuitů. V roce 1751 se společnost rozpadla po odchodu Petrasche z Olomouce.\n\n"}
{"id": "298007", "url": "https://cs.wikipedia.org/wiki?curid=298007", "title": "Statek (zemědělství)", "text": "Statek (zemědělství)\n\nStatek (cizím slovem \"farma\") je základní hospodářskou jednotkou v zemědělství. Je v něm umístěn chov hospodářských zvířat a v okolí statku se rozprostírají ohraničené pozemky, které slouží k výběhu dobytka a pěstování plodin.\n\nV historické době patřil statek sedlákovi obhospodařujícímu lán polí (láník, der Laaniger), zatímco drobnější zemědělci obývali chalupu (chalupníci, zahradníci a domkáři).\n\nRostlinná výroba představuje někdy hlavní část hospodaření zemědělského statku, nebo je jen doplňkem živočišné výroby. Na obdělávání půdy se používají zemědělské stroje.\n\nV zemědělských podnicích (družstvech) se zaměřením na živočišnou produkci se chovají zvířata jednoho druhu (zpravidla i stejného plemene). Pokud se v rámci podniku chová více druhů zvířat, děje se to obvykle ve vícero budovách (jako drůbežárna, vepřín, kravín, hřebčín a podobně), většinou ve specializovaných chovech.\n\nNa mechanizaci živočišné výroby se používají dopravníky, dojírny a krmné vozy.\n"}
{"id": "298010", "url": "https://cs.wikipedia.org/wiki?curid=298010", "title": "Kladívko", "text": "Kladívko\n\nSlovo kladívko není jednoznačné a může znamenat :\n\n\n\n"}
{"id": "298020", "url": "https://cs.wikipedia.org/wiki?curid=298020", "title": "Vagon (měrná jednotka)", "text": "Vagon (měrná jednotka)\n\nVagón je pomocná jednotka hmotnosti dodnes užívaná obvykle pro sypké látky, suroviny, plodiny a průmyslově zpracovávané meziprodukty. V soustavě SI se této jednotky nepoužívá.\n\n\n\n"}
{"id": "298027", "url": "https://cs.wikipedia.org/wiki?curid=298027", "title": "Fernsehturm", "text": "Fernsehturm\n\nFernsehturm (německy doslova televizní věž) může být:\n\n\n"}
{"id": "298029", "url": "https://cs.wikipedia.org/wiki?curid=298029", "title": "Josefina Mutzenbacherová", "text": "Josefina Mutzenbacherová\n\nJosefina Mutzenbacherová – Životní příběh vídeňské nevěstky, jak jej sama vypravuje ( ) je rakouský erotický román, poprvé vyšlý anonymně ve Vídni roku 1906. K autorství knihy se nikdo nepřihlásil; původně jej knihovníci Vídeňské univerzity připisovali buď Felixi Saltenovi, nebo Arthuru Schnitzlerovi. Dnešní kritici a literární vědci označují za jediného autora Saltena, jinak autora knihy \"Bambi, život v lesích\" (kterou roku 1942 koupil Walt Disney a vytvořil z ní animovaný film \"Bambi\"). \n\nRomán je v německy mluvících zemích velmi známý. Již přes sto let se vydává v němčině i angličtině a s více než třemi miliony prodaných výtisků patří mezi erotické bestsellery. Kniha byla dále přeložena do francouzštiny, španělštiny, maďarštiny, ruštiny a japonštiny. Josefina Mutzenbacherová se stala námětem pro velké množství filmů, divadelních představení, parodií i pro dvě knižní pokračování.\n\nSmyšlené paměti jsou vypravovány v ich-formě uznávanou stárnoucí padesátiletou vídeňskou kurtizánou. Ohlíží se za svým životem plným sexuálních husarských kousků, kterých si užívala během svého nevázaného mládí ve Vídni. Na rozdíl od toho, co naznačuje titul, se celý děj odehrává před tím, než se z Josefíny oficiálně stala prostitutka. Kniha začíná s pětiletou Josefínou a končí ve dvanácti letech, kdy má poprvé nastoupit jako zaměstnankyně do nevěstince.\n\nAčkoli se pro choulostivé části lidského těla a pro sexuální chování v textu často používají eufemismy, které dnes mohou vypadat zvláštně, obsah je cele pornografický a v podstatě perverzní. Sled událostí se omezuje hlavně na živé a nepokryté líčení nevázané sexuality hlavní hrdinky před jejím třináctým rokem. Styl je zřejmě ovlivněn knihou \"120 dnů Sodomy\" markýze de Sade ve svém nestydatém výčtu všech způsobů sexuálních praktik od incestu, přes znásilnění a homosexualitu až po prostituci, skupinový sex a felaci.\n\nNěmecký Spolkový ústavní soud (Das Bundesverfassungsgericht) v procesu Mutzenbacher (případ #BVerfGE 83,130) 27. listopadu 1990 rozhodoval, zda román \"Josephine Mutzenbacher\" zapsat na seznam knih nepřístupných pro mládež. Tento proces nastolil významný precedens: zda má v německém právu větší váhu svoboda vyjadřování, nebo ochrana mladistvých. \n\nV letech 1965 a 1969 vydala nezávisle dvě nakladatelství, jedno v Dánsku a jedno v Německu, nové vydání Josefíny Mutzenbacher. \"Bundesprüfstelle für jugendgefährdende Medien\" (BPJM, komise pro kontrolu médií pro mládež) zapsal knihu na \"Liste jugendgefährdender Medien\" (seznam médií nevhodných pro mladistvé) poté, co dva soudy označily pornografický obsah knihy za nemravný. Jako důvod BPMJ uvedl, že obsahuje otevřený popis sexuální promiskuity, dětské prostituce a incestu, tyto činnosti zobrazuje jako pozitivní, neškodné a dokonce humorné a to bez jakékoli umělecké hodnoty. Roku 1978 se pokusilo třetí nakladatelství vydat novou verzi Josefíny Mutzenbacher, která obsahovala předmluvu, vynechala \"slovník vídeňských prostitutek\" z původního vydání, ale BPMJ opět zapsal knihu na seznam médií nevhodných pro mladistvé. Nakladatelství se odvolalo k Spolkovému ústavnímu soudu s tím, že Josefína je umělecké dílo a nezletilým by k němu neměl být omezován přístup.\n\n27. listopadu 1990 Spolkový ústavní soud vynesl v případě Mutzenbacher rozsudek. Soud svůj verdikt zahájil odvoláním na další dva klíčové rozsudky ohledně svobody výrazu, případy Mephisto a Anachronistischer. Román Josefína Mutzenbacher shledal podle ustanovení o svobodě umění v německé ústavě jako pornografický i umělecký zároveň. Pornografický prvek nemůže popřít uměleckou hodnotu a tedy četba knihy nemůže být omezována. BPJM musel vyškrtnout Josefínu ze seznamu knih nevhodných pro mladistvé.\n\n\nJako pokračování původní Josefíny Mutzenbacher vyšly další dvě knihy, také s neznámým autorem. Tyto už se Felixovi Saltenovi nepřipisují.\n\nV roce 2000 uveřejnil rakouský spisovatel Franzobel román \"Scala Santa oder Josefina Wurznbachers Höhepunkt\" (Svaté schodiště aneb vrchol Josefíny Wurznbacher). Podobnost titulu se jménem Josefíny Mutzenbacher není náhodná. Také obsah knihy je inspirovaný Josefínou – vypráví příběh šestileté \"Pepi Wurznbacher\" a jejích prvních sexuálních zážitků. I jméno Pepi je přímo převzaté, Josefína Mutzenbacher jej používá jako svou přezdívku. Podle Franzobela má být jeho román převyprávěním příběhu Josefíny v moderním prostředí. Jednoduše převzal postavy a základní děj a přepracoval jej do moderní verze, která se odehrává v 90. letech 20. století. Napsat román se Franzobel rozhodl poté, co jej ohromilo vzrůstající množství zpráv o zneužívání děti v německém tisku a také nestydatý popis toho samého v románu Josefína Mutzenbacher.\n\nVídeňský vokální kvartet 4she pravidelně pořádá kabaretní představení na motivy Josefíny Mutzenbacher nazvané \"Die 7 Lieder der Josefine Mutzenbacher\" (Sedm písní Josefíny Mutzenbacher). Jedná se o vtipnou parodii na román, která trvá asi 75 minut a celá se odehrává v nevěstinci.\n\nV roce 2002 vystupoval v berlínském hudebním klubu Kalkscheune německý herec Jürgen Tarrach spolu s jazzovou kapelou CB-funk v hudebním ztvárnění textů z Josefíny Mutzenbacher a ze Shakespeara. Moderní hudbou od Bernda Weißiga je doprovázel pianista Detlef Bielke.\n\nV lednu 2005 účinkovala rakousská herečka Ulrike Beimpold v několika komických kabaretních vystoupeních s textem z Josefíny Mutzenbacher ve vídeňském Auersperg15-Theater.\n\nV rámci Jazzclubu Regensburg vystupoval 3. srpna 2005 Werner Steinmassl s hudebním čtením Josefíny Mutzenbacher za doprovodu Andrease Rüsinga. Událost se konala v Leeren Beutel Concert Hall v Řeznu pod názvem \"Werner Steinmassl čte Josefínu Mutzenbacher\".\n\nJak původní román Josefína Mutzenbacher, tak i její dvě pokračování jsou k dispozici ve zvukové podobně na CD v podání rakouské herečky Ulriky Beimpold.\n\n\nV roce 1997 vydal Helmut Qualtinger na CD parodii \"Fifi Mutzenbacher\":\n\nŽidovské muzeum ve Vídni uspořádalo v Palais Eskeles výstavu \"Felix Salten: Od Josefiny Mutzenbacherové po Bambiho\". Od prosince 2006 do března 2007 zde byly ke zhlédnutí exponáty ze Saltenova díla i ze soukromého života. Zástupkyně rakouského parlamentu Elisabeth Vitouchová na vernisáži uvedla: „I dnes zná každý Bambiho a Josefinu Mutzenbacherovou, ale jejich autor Felix Salten je už téměř zapomenut.“.\n"}
{"id": "298030", "url": "https://cs.wikipedia.org/wiki?curid=298030", "title": "Katolická liga", "text": "Katolická liga\n\nKatolická liga je jméno mnoha významných spolků a institucí spojených s katolictvím, Mimo jiné:\n\n"}
{"id": "298031", "url": "https://cs.wikipedia.org/wiki?curid=298031", "title": "Chopjor", "text": "Chopjor\n\nChopjor () je řeka v Penzenské, Saratovské, Voroněžské a Volgogradské oblasti v Rusku. Je 979 km dlouhá. Povodí má rozlohu 61 100 km².\nPramení v Povolžské vrchovině a protéká kopcovitou krajinou. Ústí zleva do Donu.\n\nZdrojem vody jsou převážně sněhové srážky. Průměrný průtok vody ve vzdálenosti 45 km od ústí činí 150 m³/s a maximální 2720 m³/s. Zamrzá v listopadu až v prosinci a v některých letech až v první polovině ledna a rozmrzá na konci března až v dubnu. Od dubna do května dosahuje řeka nejvyšších vodních stavů.\n\n\nŘeka se využívá k zásobování vodou. Vodní doprava je možná od Novochopjorsku v délce 323 km. Na řece leží města Balašov, Novochopjorsk, Urjupinsk. V údolí kolem dolního toku řeku byla vyhlášena Chopjorská rezervace.\n"}
{"id": "298035", "url": "https://cs.wikipedia.org/wiki?curid=298035", "title": "Záznamy z poustevny", "text": "Záznamy z poustevny\n\nZáznamy z poustevny (: 方丈記, \"Hódžóki\") jsou jedním z důležitých krátkých děl japonské zápiskové literatury období Kamakura (1185 - 1333). Jejich autorem je Kamo no Čómei (1153 - 1216). Dílo dokončené v roce 1212 popisuje katastrofy (ohěň, zemětřesení, hladomor), které postihly lid v hlavním městě Kjótu. Čómei se stal buddhistickým mnichem a stěhoval se stále dále a dále do hor, kde nakonec žil v osamění v malé chýši. Právě název této mnišské chýše (nebo poustevny) zvané \"hódžó\" dal vzniknout názvu celého díla.\n\nÚvodní věty Zápisků z poustevny jsou v japonské literatuře považovány za proslavený symbol \"mudžó\" (無常) (pomíjivosti):\"„Proud plynoucí řeky neustává, přitom však to není táž voda. Pěna rozplývající se na tišinách mizí a zase se utváří, ale nestane se, že by setrvala dlouho.“\" (Novák)\n\nDo češtiny dílo přeložil Miroslav Novák a vyšlo jako součást sbírky \"Zápisky z volných chvil\".\n"}
{"id": "298051", "url": "https://cs.wikipedia.org/wiki?curid=298051", "title": "Budíkov (rozcestník)", "text": "Budíkov (rozcestník)\n\nBudíkov může být:\n\n\n\n"}
{"id": "298055", "url": "https://cs.wikipedia.org/wiki?curid=298055", "title": "Kocaeli (provincie)", "text": "Kocaeli (provincie)\n\nProvincie Kocaeli je tureckou provincií, nachází se v západní části Malé Asie. Rozloha provincie činí 3 626 km, v roce 2007 zde žilo 1 437 926 obyvatel. Hlavním městem je İzmit. V provincii žije mnoho obyvatel, kteří nejsou tureckého původu.\n\nKocaeliská provincie se administrativně člení na 7 distriktů:\n\n Oficiální stránky provincie\n"}
{"id": "298058", "url": "https://cs.wikipedia.org/wiki?curid=298058", "title": "Karaman (provincie)", "text": "Karaman (provincie)\n\nKaramanská provincie je tureckou provincií, nachází se v jižní části Malé Asie. Rozloha provincie činí 9 163 km, v roce 2006 zde žilo 252 377 obyvatel. Hlavním městem je Karaman. Karamanská provincie byla do roku 1486 centrem Karamanských emirátů.\n\nKaramanská provincie se administrativně člení na 7 distriktů:\n\n Oficiální stránky provincie\n"}
{"id": "298059", "url": "https://cs.wikipedia.org/wiki?curid=298059", "title": "Hakkâri (provincie)", "text": "Hakkâri (provincie)\n\nProvincie Hakkâri je tureckou provincií, nachází se ve východní části Malé Asie, v regionu Východní Anatolie. Rozloha provincie činí 7 121 km, v roce 2006 zde žilo 272 566 obyvatel. Hlavním městem je Hakkâri. Obyvateli jsou převážně Kurdové.\n\nProvincie sousedí na východě s Íránem a na jihu s Irákem. Nejvyšší horou je Uludoruk (4135 m) v pohoří Taurus. Jedná se o druhou nejvyšší horu Turecka (po Araratu), jen 4 km vzdálenou od třetí nejvyšší hory Turecka Cilo Dağı (4116 m).\n\nProvincie se administrativně člení na 4 distrikty:\n"}
{"id": "298060", "url": "https://cs.wikipedia.org/wiki?curid=298060", "title": "Jan Reich", "text": "Jan Reich\n\nJan Reich (21. května 1942, Praha – 14. listopadu 2009, Praha) byl český výtvarný fotograf, představitel krajinářské a městské fotografie. Byl jeden z posledních klasiků české fotografie, který fotografoval černobíle na velkoformátový deskový přístroj, a spoluzakladatel skupiny Český dřevák.\n\nO fotografii se zajímal již od dětských let, kdy sledoval život svých prarodičů na fotografiích zasílaných ze zámoří. V roce 1959 maturoval na jedenáctileté střední škole a po maturitě pracoval jako stavební dělník v Armabetonu. Koncem padesátých let vznikly první fotografie Prahy, které předznamenaly autorův budoucí zájem o historii a architekturu města (cykly \"Začátky\", \"Praha\"). Po komunistickém převratu přišla rodina o majetek, otec byl vystěhován do Sudet, kde Reich po čase fotografoval zbytky opuštěné civilizace (cykly \"Znaky kraje\" a \"Doubice\"). V roce 1961 pracoval jako rekvizitář ve filmových studiích Barrandov a v témže roce nastoupil dvouletou vojenskou službu. Po jejím absolvování pracoval v jako fotograf v družstvu Fotografia v Praze, kde si osvojil práci s velkoformátovou kamerou. Střídal dělnické profese a ve volném čase fotografoval na kinofilm. Na jaře 1964 jednu sezónu pracoval jako dělník v cirkuse Evropa, se kterým procestoval Slovensko. V následujícím roce absolvoval s Cirkusem Kludský turné po Moravě. Během těchto cirkusových angažmá vznikly cykly \"Slovensko\" a \"Cirkus\", které obsahují důvěrné portréty artistů a krotitelů v jejich prostředí. V letech 1965 až 1970 studoval FAMU v Praze, obor výtvarné fotografie. Během studia vznikly především fotografické soubory motivované vzpomínkami na mládí v Sudetech, zátiší a portréty. Žil život bohéma a často pobýval s generací narozenou kolem roku 1940 v ateliéru pod Vyšehradem – například s Borisem Hybnerem nebo Pavlem Sedláčkem. V roce 1968, po ruské invazi, skončilo svobodné fotografování pro časopisy. Ve zhoršující se situaci se Reich\nrozhodl odjet koncem roku 1969 ze země; devět měsíců zkusil žít v Paříži, intenzivně fotografoval Leicou na kinofilm všední a skutečnou atmosféru města v různých pařížských čtvrtích, fotografoval místní obyvatelstvo (vznikly zde cykly \"Portrét\" a \"Paříž\"), ale nakonec se vrátil zpět do Československa, kde dokončil studium na vysoké škole. Během 70. let vytrvale fotografoval svět svého dětství – pražské periferní čtvrti Holešovice, Libeň, Vysočany s jejich opuštěnými továrnami, dvory, ohradami a přístavy; vznikal tak postupně soubor \"Mizející Praha\", zprvu snímaný na kinofilm a dokončený na formát 13x18 cm dřevěnou kamerou, předanou mu z pozůstalosti Josefa Sudka. Kromě toho je autorem několika barevných publikací a velkého množství barevných pohlednic Čech a Prahy, které na zakázku zhotovoval pro nakladatelství Pressfoto.\n\nOd konce 70. let se autorova tvorba zásadně změnila, Reich se oženil, zakoupil chalupu na venkově a svou pozornost zaměřil na systematické dokumentování dávných hodnot české krajiny. Na původní dřevěné velkoformátové fotoaparáty snímal po třicet následujících let krajinu Sedlčanska nesoucí stopy uplynulých staletí; českou krajinu s jejími historickými místy doplnil soubory fotografií původních venkovských interiérů, včetně zátiší, portrétů místních obyvatel a své rodiny (cyklus \"Dům v krajině\"). Od roku 1970 byl profesionálním fotografem. Během 80. let velkoformátovými aparáty vytvořil i rozsáhlé soubory fotografií Prahy - historická místa snímal bez lidí a na těchto záběrech zachytil současnou podobu města vytvořenou mnoha generacemi (cykly \"Praha\", \"Vltava a Praha\"). Po roce 1989 se Reich rozhodl nasnímat historická a duchovní místa krajiny celých Čech, po deset let pořizoval dřevěným velkoformátovým fotoaparátem záběry slavných pamětihodností jako je Kuks či Karlštejn i míst většině lidem téměř neznámých. Výběr 150 fotografií byl vydán knižně v roce 2005 a byl oceněn hlavní cenou Magnesia Litera (cyklus \"Bohemia\").\n\nV roce 2000 založili fotografové Karel Kuklík, Jan Reich, Jaroslav Beneš a Bohumír Prokůpek skupinu Český dřevák (pojem dřevák znamená dřevěný, skříňový fotoaparát) a s tímto sdružením Jan Reich také vystavoval. Během následujících let se věnoval převážně krajině Sedlčanska a tvorbě zátiší plných tajemství a světelných kontrastů, záběry snímal na největší možný formát aparátu 30x40 cm (cykly \"Krajina\", \"Zátiší\").\n\nZemřel na rakovinu 14. listopadu 2009 ve věku šedesáti sedmi let.\n\n\nZúčastnil se více než 100 výstav v různých městech:\nPraha, Brno, Mělník, Bratislava, Liberec, Roudnice nad Labem, Cheb, West Berlin, Amsterdam, San Francisco, Tokio, Frankfurt nad Mohanem, Houston, New York, Haag, Arles, Laon, Chicago, Palo Alto, St. Malo, Paris, Strasburg, Dijon, Bamberg, Katovice,Uherské Hradiště, Bologna, Brusel, Znojmo, Olomouc, Mexico City, Buenos Aires, Montevideo, Lima, Ferrara, Česká Lípa, Evropská komise Brusel, univerzita Vídeň\n\n\n\n\n\n\n\n\n"}
{"id": "298061", "url": "https://cs.wikipedia.org/wiki?curid=298061", "title": "Regola (rione)", "text": "Regola (rione)\n\nRegola je VII. městská část Říma. Leží na levém břehu Tibery mezi Ponte Garibaldi a Ponte Mazzini.\n\nJméno Regola je odvozeno z latinského slova \"Renula\", které znamená jemný písek, kterým zde byly pokryty břehy Tibery. Ve středověku se území nazývalo \"Regio Arenule et Chacabariorum\". Výraz \"Arenule\" znamená totéž co \"Renula\" a dnes toto jméno nese jedna z ulic čtvrti Via Arenula. \"Chacabariorum\" připomíná kovárny na měď, které zde stály vedle dalších řemeslných dílen. Znakem rione je vzpřímený jelen.\n\nKostely\n\n\n"}
{"id": "298064", "url": "https://cs.wikipedia.org/wiki?curid=298064", "title": "Vought F-8 Crusader", "text": "Vought F-8 Crusader\n\nVought F-8 Crusader byl americký palubní stíhací letoun s proudovým pohonem, který byl schopen plnit i útočné a průzkumné mise. Jednomístný jednomotorový letoun vyvinula firma Vought a byl náhradou za její předchozí konstrukci, stíhací letoun Vought F7U Cutlass. Crusader se stal prvním nadzvukovým stíhacím letounem US Navy a také posledním americkým stíhacím letounem, jehož hlavní výzbrojí byly kanóny a nikoliv řízené střely.\n\nFotoprůzkumná varianta RF-8 byla ve službě mnohem déle než stíhací modely. Fotografie pořízené letouny RF-8 hrály důležitou roli v době tzv. Karibské krize. V USA byly Crusadery používány do roku 1987, v zahraničí byl vyřazen o 12 let později.\n\nV září 1952 vydalo americké námořnictvo specifikace na nový palubní stíhací letoun, které obsahovaly požadavek na stroj dosahující rychlosti 1,2 Machu ve výšce 9150 m, který by dosahoval stoupavosti 127 m/s a jeho přistávací rychlost by nebyla vyšší než 160 km/h. Jak se ukázalo během Korejské války, doposud užívané kulomety ráže 12,7 mm už měly nedostatečnou účinnost a proto bylo rozhodnuto o jejich nahrazení 20mm kanóny. Projekční tým firmy Vought, který vedl John Russel Clark, navrhl typ V-383, který byl na stíhací letoun poněkud netypické hornoplošné koncepce. Taktická průzkumná varianta letounu nesla označení V-382.\n\nNejzásadnější technickou inovací bylo křídlo s měnitelným úhlem náběhu. Pro zkrácení vzletu a přistání ho bylo možné hydraulicky vyklopit o 7° vzhůru (záložní systém byl pneumatický). Jako čep, kolem kterého se křídlo natáčelo zde sloužil zadní nosník křídla. Výklopné křídlo poskytlo stroji vysoký úhel náběhu při startu a přistání, takže nebylo nutné použít vysoký podvozek, který by snižoval výhled pilota a mohl způsobovat nehody, což byl hlavní nedostatek u předchozí konstrukce firmy Vought, piloty neoblíbeného typu Vought F7U Cutlass.\n\nTrup letounu byl důsledně aerodynamicky tvarován dle pravidla ploch, měl plovoucí výškovku a v jeho konstrukci byl široce použit titan, kterého bylo celkem 290 kg. Aby se zvýšila odolnost stroje v boji, byly jeho ovládací systémy ztrojené. Vystřelovací sedadlo pro pilota už v té době bylo samozřejmostí.\n\nStroj byl koncipován tak, že na přídi byl radar a elektronika, za kterými byla pilotní kabina. Následoval prostor s kanóny, přední podvozková noha a palivová nádrž. Hlavní podvozkové nohy byly umístěny těsně před motorem a byly překvapivě krátké, což dávalo stroji stojícímu na zemi elegantní vzhled.\n\nPohon zajišťoval motor Pratt & Whitney J57P-4 o tahu 45,38 kN (58,72 kN s přídavným spalováním), pro který nesl letoun zásobu 5300 l paliva. Výzbroj se skládala ze čtyř kanónů Colt Mk 12 ráže 20 mm se zásobou 144 nábojů na hlaveň (po dvou na každém boku trupu), zatažitelné trupové raketnice s 32 kusy neřízených střel FFAR Mighty mouse ráže 70 mm a dvou odpalovacích kolejnic pro dvě střely AIM-9 Sidewinder na bocích trupu. Crusader byl posledním stíhacím letounem US Navy, jehož primární zbraní byly kanóny.\n\nPrototyp Crusaderu se po dokončení utkal s ostatními typy, které byly postaveny na základě stejných specifikací. Jednalo se o Grumman F-11 Tiger, dále o dvoumotorovou modernizovanou variantu stíhacího letounu McDonnell F3H Demon (ze které se později vyvinul typ McDonnell F-4 Phantom II) a o novelizovanou verzi stroje North American F-100 Super Sabre, označenou \"Super Fury\" po typu FJ Fury, úspěšném palubním stíhači firmy North American.\n\nV květnu 1953 byla konstrukce Voughtu vyhlášena vítězem soutěže a v červnu téhož roku byla objednána stavba tří prototypů, označených XF8U-1. Po změně označovacího systému US Navy se označení F8U změnilo na F-8. Už během svého prvního letu, který proběhl 25. března 1955 na letecké základně Edwards, překonal XF8U-1 pilotovaný šéfpilotem Voughtu Johnem Konradem, rychlost zvuku. Zkoušky prototypu pokračovaly tak úspěšně, že druhý prototyp vzlétl ve stejný den jako první sériový kus verze F8U-1 (F-8A). Stalo se tak 30. září 1955.\n\nBrzy nato začaly operační testy Crusaderů přímo v režii US Navy. Dne 4. dubna 1956 absolvoval F8U-1 svůj první vzlet z katapultu letadlové lodi USS Forrestal. Kromě Forrestalu probíhaly operační testy Crusaderu ještě na letadlové lodi USS Bon Homme Richard. Testy ukázaly potíže s vysouvací raketnicí neřízených střel (upadávající stabilizátory nasávané do čela kompresoru), které v praxi vedly k jejich zablokování v uzavřené poloze. Jelikož zkoušky neodhalily vážnější problémy, byl letoun v březnu 1957 přijat do služby a stal se tak prvním nadzvukovým stíhacím letounem amerického námořnictva.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nPrototyp XF8U-1 byl testován koncem roku 1956 jednotkou VX-3. V srpnu 1956 prototyp dosáhl několika amerických rychlostních rekordů. Dne 21. srpna 1956 prototyp získal a později i vylepšil americký rychlostní rekord ve vodorovném letu. Původní rekord 1 323 km/h, který držel North American F-100 Super Sabre, překonal díky rychlosti 1 634,173 km/h. Absolutní rychlostní rekord v té době držel britský letoun Fairey Delta 2. První jednotkou, která začala Crusadery operačně používat byla v roce 1957 squadrona \"VF-32\" z letadlové lodi USS Saratoga. První průzkumné F-8U-1P se v září 1957 dostaly k jednotce VFP-61.\n\nCrusader se stal na dlouhá léta hlavním stíhacím letounem amerického námořnictva a v této roli ho vytlačil až typ F-4 Phantom II. Díky překotnému technickému vývoji tehdy stíhací squadrony poměrně rychle střídaly řadu typů letounů. Crusader se stal první z konstrukcí, zařazených do služby po korejské válce, jež ve službě vydržela dlouhá léta.\n\nCrusader nebyl letounem lehkým na pilotáž a svému pilotu neodpouštěl chyby především při přistání, kdy se nejvíce projevovala jeho horší podélná stabilita. Úroveň jeho nehodovosti byla poměrně vyšší, než u jeho současníků, typů F-4 Phantom II a Douglas A-4 Skyhawk. V jiném ohledu však stroj dokázal překvapit. Byl například schopný letu se složenými křídly, co se jeho pilotům také několikrát stalo.\n\nPrůzkumné F-8U-1P hráli důležitou roli během tzv. Karibské krize. Průzkumné Crusadery nejprve potvrdily informace špionážních letounů Lockheed U-2 o přítomnosti sovětských raket na ostrově, zmapovaly jejich rozmístění a později se podílely na sledování jejich demontáže a odsunu. Celá akce měla označení \"Operace Blue Moon\" a během šesti týdnů Crusadery nafotily přes 160 000 negativů a 16 pilotů získalo vyznamenání DFC.\n\nPo vstupu USA do Vietnamské války to byly právě Crusadery amerického námořnictva, kdo se v dubnu 1965 poprvé střetl se severovietnamskými Migy. Tehdy žádná ze stran nedosáhla úspěchu. V té době byl Crusader nejlepším letounem pro vzdušný boj, který námořnictvo provozovalo. Novější typ F-4 Phantom II, schopný operovat za každého počasí, byl vybaven především pro sestřelování nepřátelských bombardérů z velké vzdálenosti střelami středního doletu AIM-7 Sparrow, ale pro manévrový boj se stíhači protivníka mu chyběla obratnost i výzbroj. První varianty neměly kanóny, protože experti předpokládali, že díky řízeným střelám se k sobě stíhací letouny už ani nepřiblíží natolik, aby k psímu souboji došlo. Až na základě zkušeností z bojů z počátku vietnamské války byly kanóny dodatečně instalovány i na letouny F-4.\n\nZe všech amerických letounů vietnamské války měl Crusader nejlepší poměr vítězství a ztrát, který byl 19:3 (Mueller uvádí sestřelů 20, z toho šest měla dosáhnout verze F-8C, 2 verze F-8D a 12 verze F-8E). Z 19 sestřelů bylo 16 strojů MiG-17 a tři MiG-21. Čtyř z těchto úspěchů bylo dosaženo kanóny, ostatní pomocí střel vzduch-vzduch Sidewinder. Jedním z důvodů bylo to, že se kanóny zasekávaly během manévrů s vysokým G, ke kterým v průběhu soubojů docházelo.\n\nNa Vietnamem operovaly také průzkumné RF-8A (26 jich bylo v akci ztraceno) a RF-8G.\n\nVšechny Crusadery US Navy operovaly pouze ze starších letadlových lodí třídy Essex, které už nebyly vhodné pro provoz větších strojů.\n\nPoslední stíhací Crusadery jednotek \"VF-191\" a \"VF-194\", operující z letadlové lodi USS Oriskany, byly vyřazeny v roce 1976. Stalo se tak po dvaceti letech aktivní služby, což tehdy byl nový rekord. Průzkumná varianta letounu byla ve službě o 11 let déle. Námořnictvo je vyřadilo v roce 1982 a poslední ze dvou rezervních squadron byla rozpuštěna v roce 1987. Poslední Crusader (verze RF-8G) se dochoval v \"National Air and Space Museum\" ve Washingtonu.\n\nAmerická NASA používala od počátku 70. let několik kusů F-8 pro své experimenty. Především u nich zkoumalo elektroimpulsní systém řízení \"fly-by-wire\" a superkritické křídlo (křídlo s obráceným profilem - tedy plochou horní a vydutou spodní stranou). Upravený prototyp F-8A, u kterého bylo toto křídlo testováno, byl po skončení testovacího programu předán do muzea.\n\nFrancie zakoupila pro své letectvo francouzského námořnictva (Aéronavale) celkem 42 kusů Crusaderů upravené verze F-8E(FN), které byly určeny pro operace z lodí Clemenceau a Foch. Bylo totiž nutné nahradit již zastaralé stíhací letouny \"Sud-Est Aquilon\", které byly licenční verzí britského letounu de Havilland Venom.\n\nPůvodně se sice uvažovalo o koupi letounů F-4 Phantom II, ukázalo se ale, že tyto stroje jsou pro malé francouzské letadlové lodě příliš velké a Crusadery byly pro službu na nich vhodnější. Přesto však bylo nutné výrazně přepracovat křídlo a zvětšit ocasní plochy francouzské verze stroje, protože i on byl pro operace na francouzských lodích příliš velký a těžký.\n\nTesty na palubě lodi Clemenceau provedla 16. března 1962 dvojice strojů F-8 jednotky VF-32 z letadlové lodi USS Saratoga. Používaly je dvě squadrony Aéronavale. Jako první byla 15. října 1964 reaktivována jednotka \"12.F\", která používala 12 kusů. Druhou se 1. března 1965 stala jednotka \"14.F\", u které Crusadery nahradily letité stíhačky Vought F4U-7 Corsair.\n\nV říjnu 1974 a červnu 1977 se Crusadery jednotky \"14.F\" účastnily misí \"Saphir I\" a \"Saphir II\" nad Džibutskem. Při jedné z těchto misí došlo 7. května 1977 k jedinému vzdušnému \"souboji\" Crusaderů ve francouzských službách. Dva francouzské letouny North American F-100 Super Sabre byly během cvičného letu ohrožovány čtveřicí jemenských strojů MiG-21. Crusadery do potyčky zasáhly, došlo na odjištění zbraní a manévry, ale nakonec se všechny stroje rozešly bez výstřelu.\n\nV roce 1978 byla jednotka 14.F přezbrojena na útočný typ Dassault Super Étendard a jednotka 12.F tak zůstala jedinou stíhací jednotkou francouzského námořnictva.\n\nV roce 1983 francouzské F-8E (FN) doprovázely palubní útočné letouny Dassault Super Etendard při misích nad Libanonem. Francouzské stroje zde napadaly libanonské cíle v rámci odvety za útoky na francouzské objekty v Bejrútu. V říjnu 1984 se Crusadery z lodi Foch účastnily operací nad Libyí.\n\nBěhem Irácko-íránské války, operovala Clemenceau se squadronou \"12.F\" na palubě v Perském zálivu, kde byla součástí mezinárodních sil, chránících obchodní dopravu v oblasti. Ke skutečnému boji zde nedošlo. Pouze několikrát z oblasti vyprovodily íránský letoun.\n\nCrusadery se podílely také na operacích první války v Perském zálivu. V letech 1993-1999 se zbylé Crusadery, které byly mezitím modernizovány na verzi F-8P (zkratka francouzského \"Prolongé\", Filipínské F-8P jsou něco jiného), účastnily mezinárodních operací nad bývalou Jugoslávií. Tyto mise skončily až v roce 1999 Operací Spojenecká síla nad Kosovem, ve které tvořily stíhací zálohu a přímo bojů se neúčastnily.\n\nV roce 2000 byly francouzské Crusadery, jako poslední stroje svého typu, vyřazeny ze služby a nahrazeny typem Dassault Rafale.\n\nFilipínské letectvo zakoupilo v roce 1977 celkem 35 kusů již vyřazených Crusaderů verze F-8H, které se v té době nacházely na odkladišti Davis-Montham Store AFB v Arizoně. U 25 z nich provedl Vought kompletní generální opravu (jsou označovány F-8P), zatímco 10 kusů mělo sloužit na náhradní díly. Piloty vycvičili Američané na cvičných Crusaderech verze TF-8A. Letouny už tehdy byly značně opotřebované a objevovaly se u nich i strukturní závady. V roce 1988 byly uzemněny a v roce 1991 definitivně vyřazeny a prodány do šrotu poté, co je poškodila erupce filipínské sopky Pinatubo. Erupce, považovaná za druhou nejhorší sopečnou erupci 20. století, poškodila celé původně americké vojenské letiště \"Clark Field\", kde se Crusadery nacházely a které poté muselo být uzavřeno.\n\nProject Bullet označoval první transsonický přelet bez mezipřistání z východního na západní pobřeží USA. Kromě sériového F-8A, který pilotoval Lieut. Cdr. Charles Demmler, se přeletu účastnil i průzkumný stroj RF-8A, jenž pilotoval budoucí astronaut John Glenn. Přelet z Kalifornie do New Yorku proběhl 16. července 1957 a stroje, které za letu doplňovaly palivo z létajících tankerů North American AJ Savage, ho zvládly za 3 hodiny 23 minut a 8 sekund při průměrné rychlosti 1 167, 63 km/h.\n\n\n\n\n\n\n\n\n\n\n\n"}
{"id": "298069", "url": "https://cs.wikipedia.org/wiki?curid=298069", "title": "Vulcanus (mytologie)", "text": "Vulcanus (mytologie)\n\nVulcanus, počeštěně Vulkán, je bůh ohně a kovářství vystupující v římské mytologii. Římané nazývali Vulkána též Mulciberem, který mírnil a krotil oheň a v této podobě ochraňoval i před požáry. Vulcanus je ztotožňován s řeckým bohem Héfaistem. Římané mu připisovali znalost uměleckých prací z kovů. Vulkánovou ženou byla bohyně Venuše, která svého manžela uprosila, aby zhotovil nádhernou zbroj pro jejího syna Aenea. Největší protivník Aeneův, rutuský král Turnus, bojoval se svým sokem mečem zděděným po svém otci králi Daunovi, kterému jej zhotovil rovněž Vulcanus.\n\nŘímané uctívali Vulkána na slavnostech Vulcanaliích, které se každoročně konaly 23. srpna. Jeho chrám v Římě údajně založil samotný Romulus. Před chrámem se konaly lidové porady o důležitých záležitostech.\n\n\n"}
{"id": "298073", "url": "https://cs.wikipedia.org/wiki?curid=298073", "title": "Stuart Sutcliffe", "text": "Stuart Sutcliffe\n\nStuart Sutcliffe (* 23. června 1940 – 10. dubna 1962) byl umělec a hudebník, který přibližně dva roky hrál v britské skupině Beatles. Byl také malíř, zastánce abstraktního expresionismu.\n\nNarodil se ve skotském Edinburghu a předčasně zemřel v německém Hamburku v nedožitých dvaceti dvou letech. Příčina smrti byla rána do hlavy, kterou dostal při rvačce v Cavern Clubu. Stuart poté měl časté velké bolesti hlavy a trpěl i slepotou, několik týdnů na to zemřel. Beatles ale na svého kamaráda nezapomněli. Jeho postavu můžeme najít na jejich nejslavnějším albu Sgt. Pepper's Lonely Hearts Club Band. Stuart je také autor názvu skupiny – Beetles (Brouci), který byl později zřejmě Johnem Lennonem upraven do slavné podoby, slovní hříčky – Beatles.\n"}
{"id": "298082", "url": "https://cs.wikipedia.org/wiki?curid=298082", "title": "Freestyle snowboarding", "text": "Freestyle snowboarding\n\nFreestyle snowboarding je široká škála disciplín, triků a technik, jejichž smyslem je zpestřit obyčejnou jízdu na snowboardu. Ve všech podobách freestylu (skákání, jibbing, jízda v U-rampě nebo předvádění různých triků na rovné sjezdovce) se jezdec snaží předvést něco pohledného, stylového a originálního. Lyžařská střediska se přizpůsobují rostoucímu počtu vyznavačů freestylu a na horách tak vzniká stále větší množství snowparků; jen v České republice jich existuje každou zimu kolem 60.\n\nV průběhu let vzniklo několik různých disciplín freestyle snowboardingu, které spočívají v předvádění triků na určitém typu překážek, většinou vybudovaných přímo k tomuto účelu. Je ale nutné dodat, že různé freestylové prvky je možné předvést i na rovné sjezdovce. Škála možných triků vždy závisí pouze na fantazii a schopnostech jezdce.\n\nSkákání je jedním ze základních principů freestylu, ale také je to disciplína, která se během let nejvíce vyvinula. Klasickými „oldschool“ triky z dob počátků freestylu jsou backflip (salto vzad) a frontflip (salto vpřed) a graby jako např. method. Důraz byl kladen na poněkud akrobatické figury, které se ale v poslední době (poněkud kuriózně) vracejí do módy. Naopak typicky moderní škálu triků zastupují inverted a cork rotace, dále rodea a graby jako indy či melon. Pro moderní styl je typický důraz na nízko položené těžiště, proto nosí snowboardisté volné oblečení, často o několik velikostí větší.\n\nZatím nejvyšší provedenou rotací je 1440, tedy 1440°, 4 otočky kolem vlastní osy. Jako první ji předvedli v U-rampě Mathieu Crepel a Markku Koski (první 1440 na oficiální soutěži), později někteří jezdci předvedli 1440 také na běžném skoku. Pokud jde o rotaci kolem horizontální osy, již několik jezdců předvedlo triple backflip (trojité salto vzad). Na soutěžích však nejsou takové triky k vidění, protože jejich bodové ohodnocení je často nižší než u „běžných“ rotací. Výjimku udělal Travis Rice, který vyhrál Nokia Air & Style 2006 díky triku „double backflip bs180“, tedy dvojité salto vzad s otočkou o 180° kolem vertikální osy. Nikdo jiný zatím stejný trik nepředvedl.\n\nJízda v U-rampě se často nazývá „královskou disciplínou freestylu“. Toto označení si získala jak obtížností předváděných triků, tak i jakousi exkluzivitu, která pramení z náročnosti stavby a údržby rampy (v sezóně 2007/08 byly v České republice pouze 2 U-rampy, a to ve snowparku na Klínovci a ve Špindlerově Mlýně). Dnešní U-rampy mají běžně stěny vysoké 5 metrů a k jejich úpravě se používají speciální stroje, na počátku historie této disciplíny ale byla přírodní koryta a spousta práce s lopatami. Přesto byla vždy jízda v U-rampě populární disciplínou, už v roce 1983 se konal první světový závod v jízdě na U-rampě.\n\nJako jediná freestylová disciplína se U-rampa dostala na olympijské hry (poprvé v roce 1998 v Naganu). Zařazení freestyle snowboardingu na olympijské hry má ale od počátku své odpůrce, a to i mezi špičkovými jezdci. Norská hvězda Terje Håkonsen, v době konání olympiády v Naganu jednoznačně nejlepší světový jezdec v U-rampě, její první představení pod olympijskými kruhy bojkotuje, protože „Olympiáda se snaží stavět národy proti sobě jako soupeře, což není smyslem snowboardingu“.\nQuarterpipe je překážka podobná jedné stěně U-rampy, ale stojí proti svahu. Stěna je zpravidla daleko vyšší než stěny U-rampy (často kolem 10 m) a také jezdci předvádějí na quarterpipe daleko vyšší skoky. Škála triků je však prakticky stejná jako v U-rampě.\n\nJednou ze soutěžních disciplín na quarterpipe je „Highest air“, tedy nejvyšší dosažená výška nad hranou rampy. Rekord drží Terje Håkonsen, který na Oakley Arctic Challenge 2007 skočil do výšky 9,8 metru. Skok byl navíc výjimečný tím, že Håkonsen neskočil rovně, ale točil bs 360 (otočka o 360° kolem vertikální osy) což je u pokusů o maximální výšku výjimečné.\nJedna z nejmladších odnoží freestylu je také nejpestřejší, pokud jde o výčet překážek a možných triků. Podstata jibbingu je v přejíždění a překonávání překážek, které jsou typicky z jiného materiálu než je sníh. Nemusí jít jen o překážky postavené ve snowparku, překážkou může být i kmen stromu, pařez, zajímavá sněhová boule či zábradlí na ulici. Nejtypičtějším projevem jibbingu je pak slide, tedy jízda po zábradlí, případně speciálně postavené překážce ve snowparku.\n\nNejobtížnější formou jibbingu je „street“, tedy jibbing v městském prostředí (např. překonávání zábradlí u schodů). Street jibbing je velmi nebezpečný, ale také velmi atraktivní a proto často tvoří výraznou část snowboardových videí.\n\nPod pojmem backcountry freestyle se rozumí kombinace freeridu (jízdy ve volném terénu) a freestylu. Většinou se jedná o skokánek postavený ve vhodném terénu s dopadem do hlubokého sněhu. Měkké dopady dovolují extrémně dlouhé a nebezpečné skoky, proto bývá backcountry freestyle jednou z hlavních náplní profesionálních snowboardových filmů. Mezi amatérskými freestylisty je tato disciplína oblíbená, ale kvůli špatné dostupnosti vhodných lokalit a časové náročnosti zřídka provozovaná.\n\nVětšina soutěží ve freestylových disciplínách se od ostatních soutěží liší pojetím a atmosférou akce. Typický freestylový závod je organizován systémem „by riders for riders“ (jezdci pro jezdce), tedy sami organizátoři jsou členy snowboardové komunity a závody se odehrávají ve všeobecně přátelském prostředí. Někdy je závod koncipován tak, že hlavní cenu si rozdělí všichni finalisté, což umožňuje samotným jezdcům užít si závod a zvyšuje se tím divácká atraktivita. Z toho důvodu mnozí snowboardisté opovrhují závody organizovanými Mezinárodní lyžařskou federací (FIS – Fédération internationale de ski) a olympijskými turnaji, neboť zde postrádají tu správnou atmosféru.\n\nNejvýznamnějším podnikem každé sezóny je série TTR (Ticket To Ride), do které patří valná většina významných závodů, včetně zimních X-games nebo Air&Style. V České republice se každou zimu jezdí pod hlavičkou Asociace českého snowboardingu série závodů nazvaná „4x4“. Nejvýznamnější závody série 4x4 bývají také zařazeny do seriálu TTR.\n\nKromě soutěží v quarterpipe nebo U-rampě existují ještě další disciplíny:\n\n\n"}
{"id": "298084", "url": "https://cs.wikipedia.org/wiki?curid=298084", "title": "Monti (rione)", "text": "Monti (rione)\n\nMonti (česky \"kopec\" nebo \"hora\") je I. římská čtvrť (rione). Zahrnuje pahorky Esquilin, Viminál a Kvirinál, které patří k tradičním sedmi římským pahorkům.\n\nVe starověku patřila tato oblast k nejhustěji osídleným. Ve středověku se centrum Říma přesunulo na Campus Martius a Monti bylo do 19. století pokryto zahradami a vinicemi. Středověké jméno čtvrti znělo \"Regio Montium et Biberatica\" podle Via Biberatica.\n\nZnakem rione jsou tři stylizované pahorky.\n\nKostely\n\n"}
{"id": "298096", "url": "https://cs.wikipedia.org/wiki?curid=298096", "title": "Vesta (mytologie)", "text": "Vesta (mytologie)\n\nVesta je v římské mytologii bohyní rodinného krbu, okolo něhož se soustřeďoval život celé rodiny. Krb se stával zárukou a symbolem trvalého usídlení rodiny. Vesta ochraňovala i oheň v krbu, který nesměl nikdy vyhasnout. Bohyně Vesta ochraňovala také obec a stát, které představovaly v přeneseném smyslu velkou rodinu.\n\nŘímané ztotožnili Vestu s řeckou bohyní Hestií. Vesta je dcerou Saturna a Ops, sestra Jupitera, Junony, Neptuna, Plutona a Cerery.\n\nV Římě měla Vesta chrám na Foru. Ve vnitřní svatyni bohyně bylo uloženo palladium a jiné posvátné symboly. Do této svatyně nesměl vstoupit nikdy žádný muž. V chrámu nebyla socha bohyně, tu zde symbolizoval posvátný oheň, který se obnovoval vždy prvého března každého roku (tedy původně první den římského kalendáře). Posvátný oheň střežily kněžky bohyně – vestálky. Dne 9. června slavili římští pekaři a mlynáři \"Vestalie\", při nichž se obětovaly pokrmy a chleby.\n\n\n"}
{"id": "298098", "url": "https://cs.wikipedia.org/wiki?curid=298098", "title": "Snowboardové názvosloví", "text": "Snowboardové názvosloví\n\n\nNásledující tabulka vysvětluje pojmy, které se používají pro popis částí nebo vlastností snowboardu.\n\nVe freestyle snowboardingu se používá systém názvosloví k popisu jednotlivých triků; je ale nutné podotknout, že žádný jednotný systém neexistuje a často existuje pro jeden trik víc různých názvů.\n\nMezi základní pojmy pro popis triků ve vzduchu patří názvy \"grabů\". Pojmem \"grab\" se rozumí určitý způsob chycení prkna, které předvede jezdec ve vzduchu.\n\nExistuje obrovské množství různých grabů a jejich názvy jsou velmi nejednotné; mezi nejznámější patří:\n\nDalším základním prvkem při popisu skoku je určení rotace:\n\nPro rotaci kolem vertikální osy se udává hodnota ve stupních (používají se násobky 180) a směr rotace.\nPři rozjezdu na switch se používají zkratky \"ss bs\", případně \"ss fs\" (místo \"ss fs\" se ale většinou používá \"cab\")\n\nČíslo určující rotaci se často zkracuje pouze na první cifru (místo 180, 360, 540... se používá 1, 3, 5...); například pojem \"cab 5 Indy\" znamená \"switch frontside 540 Indy\".\n\nPokud se jezdec při rotaci odchýlí od svislé osy natolik, že se na chvilku ocitne s hlavou níž než je prkno, označuje se rotace jako cork (dříve také často inverted). Výraz cork původně označoval jeden konkrétní styl odchýlení od svislé osy rotace, kdy se jezdec točil s tělem vodorovně jako korková zátka (odtud název), ale v posledních letech se význam tohoto označení posunul. V dnešním snowboardingu se slovem cork označuje téměř každá rotace, při které se jezdec ocitne na chvíli hlavou dolu. V moderním soutěžním freestyle snowboardingu dominují double cork, případně triple cork rotace, při kterých se jezdec vícekrát vychýlí ze svislé rotační osy.\n\n\nV U-rampě i quarterpipe se jezdec odráží ze stěny (rádiusu), která je v nejvyšší části kolmá.\n\nZákladními triky na kolmém rádiusu jsou \"Frontside/Backside air\" – jde o otočení se ve vzduchu o 180 stupňů a dopad zpět do rádiusu; pojmem \"Air to fakie\" se označuje skok bez otočky a dopad zpět do rádiusu na switch.\n\nPokud jezdec v U-rampě provádí rotaci opačným směrem, než je přirozené (tedy fs rotaci v backsidové stěně nebo naopak), označuje se trik pojmem \"Alley-oop\".\n\nKolmý rádius navíc dovoluje spoustu triků, které jsou na normálním skokánku neproveditelné, například \"mctwist\".\n\nJibbingem se rozumí předvádění triků na překážkách z kovu, plastu, dřeva apod., jako například zábradlí.\n\nPodobně jako při popisu skoků se i u popisu jibbingových triků používají zkratky \"fs\" a \"bs\" (případně i \"cab\" a \"ss bs\"); u jibbingu tím ale není označen směr rotace/natočení těla, ale strana, ze které jezdec naskočil na překážku. \"Fs\" tedy znamená, že jezdec byl před náskokem k překážce čelem, \"Bs\" znamená, že byl k překážce zády.\n\nNásledující tabulka vysvětluje jednotlivé způsoby přejezdu překážky:\n\nV případě, že jezdec jede po překážce s prknem kolmo ke směru jízdy, může při seskoku vrátit prkno do původního směru jízdy, nebo zvolit jinou možnost seskoku z překážky:\nPodobně existují i různé způsoby náskoku (např fs 270 to fs boardslide)\n\nExistuje také několik zažitých výrazů pro popis tvaru překážky:\n\nVětšinu následujících triků je možné předvést na skoro jakékoliv překážce, ať už je to quarterpipe, U-rampa, wallride, hrana skokánku, barel, pařez...\n\n"}
{"id": "298105", "url": "https://cs.wikipedia.org/wiki?curid=298105", "title": "Algikolní organismus", "text": "Algikolní organismus\n\nAlgikolní organismus je druh, který vyhledává biotop ve stélkách řas (). Orientace druhu na toto prostředí se nazývá algikolie. Známe například množství algikolních hub, tedy zejména parazitických druhů hub, které vysávají řasu, ale na rozdíl od lichenizovaných hub nijak řase neprospívají. Příkladem je slizoblanka (Epigloea). \n\n"}
{"id": "298111", "url": "https://cs.wikipedia.org/wiki?curid=298111", "title": "Lindsay Cooper", "text": "Lindsay Cooper\n\nLindsay Cooper (3. března 1951 Londýn − 18. září 2013) byla britská hráčka na hoboj a fagot, hudební skladatelka a politická aktivistka. Známá je především jako členka kapely Henry Cow. Hrála ale také s dalšími skupinami (např. Comus nebo National Health). Spolupracovala i s dalšími hudebníky (např. Chris Cutler, Sally Potter, Mike Oldfield, Egg nebo Steve Hillage). Skládala hudbu pro film i televizi. Taktéž vydala několik sólových alb. V roce 1991 u ní byla diagnostikována roztroušená skleróza, Cooperová tuto informaci ale hudebnímu světu oznámila až roku 1998, kdy jí její nemoc zabránila v koncertování. Nemoci podlehla v roce 2013.\n\n"}
{"id": "298113", "url": "https://cs.wikipedia.org/wiki?curid=298113", "title": "Chris Liebing", "text": "Chris Liebing\n\nChris Liebing (* 11. prosince 1968, Gießen, Německo jako \"Christopher Liebing\") je německý techno producent, jenž se podepsal pod tvorbou pro labely jako \"CLR\", \"Clretry\", \"CLAU\", \"Stigmata\" nebo \"Soap\". Pro své nahrávky použil Chris roku 1994 nový výraz - schranz.\n\nSpolečně s Speedy J tvoří duet nazývající se Collabs 3000.\n\n"}
{"id": "298114", "url": "https://cs.wikipedia.org/wiki?curid=298114", "title": "Bodva", "text": "Bodva\n\nBodva ( ) je řeka na Slovensku a v Maďarsku. Je to levý přítok řeky Slané. Je přibližně 113 km dlouhá.\n\nPramení ve Volovských vrších, v podcelku Pipitka, na severovýchodním svahu vrchu Osadník (1186 m n. m.), v nadmořské výšce 982 m n. m., jihozápadně od obce Štós.\n\nOd pramene teče nejprve na severovýchod přes Chotárnou dolinu, kde přibírá několik přítoků zleva, obloukem se stáčí na východ, následně znovu na severovýchod a protéká údolím Čierna Moldava. Zleva potom přitéká do řeky Štóský potok, stáčí se na východ a rozšiřuje své koryto. Zprava přibírá přítok z údolí Žalobka, z levé strany Porču a poté napájí malou vodní nádrž. Dále vytváří velký oblouk prohnutý na sever, přitéká do ní Piverský potok zleva a řeka vstupuje do Košické kotliny. Protéká územím města Medzev, kde byly vybudovány dvě malé vodní nádrže. Hlavní koryto řeky se stáčí na jihovýchod a z levé strany se do ní vlévá Zlatná a Opustený potok a pokračuje východním směrem. Poté do ní vtékají Rakov potok zleva a Šugovský potok zprava. Vodoteč obtéká ze severu Jasovskou planinu a u osady Počkaj do ní zleva postupně ústí Borzov, Suchý potok a Zábava. Dále se stáčí na jihovýchod, protéká obcí Jasov, kde se do ní vlévá Olšava zleva a Teplica zprava. Obtéká krasové území na pravém břehu s několika jeskyněmi a u osady Hatiny se stáčí a pokračuje jižním směrem. Dále teče přes Moldavu nad Bodvou, pokračuje rovinatým územím Košické roviny přes Budulov a opět mění směr toku, tentokrát na jihozápad. Zleva přitéká její nejvýznamnější přítok Ida a prudce se stáčí se stáčí na sever. Protéká okolo obce Žarnov a opětovně prudce mění směr toku na západ. Nedaleko obce Turňa nad Bodvou se otáčí na jihozápad, zprava do ní vtéká Turňa a zleva se spojuje s korytem Staré Bodvy. Teče okrajem obce Hosťovce a opouští území Slovenska (169 m n. m.). V Maďarsku, pár kilometrů od hranic se řeka nedaleko obce Boldva vlévá do řeky Sajó.\n"}
{"id": "298119", "url": "https://cs.wikipedia.org/wiki?curid=298119", "title": "Terry Oldfield", "text": "Terry Oldfield\n\nTerence „Terry“ Oldfield (* 12. srpna 1949 Londýn) je britský hudebník a skladatel. Je bratrem multiinstrumentalisty Mika Oldfielda a zpěvačky Sally Oldfieldové.\n\nOldfield se narodil v Londýně, dětství ovšem strávil v irském Dublinu a anglickém Readingu. Na přelomu 60. a 70. let byl ovlivněn nesčetnými folkovými kluby, které tehdy vznikaly po celé Británii. Tehdy poslouchal např. Leonarda Cohena a Boba Dylana.\n\nTerry Oldfield se svým mladším bratrem Mikem založil na začátku 70. let skupinu Barefoot, která hrála rock and roll v klubech a na kolejích po celém království. V roce 1973 ho Mike pozval na koncertní představení svého debutového alba \"Tubular Bells\", kde Terry hrál na flétnu. Později se podílel ještě na několika dalších bratrových albech.\n\nNa přelomu 70. a 80. let ho BBC požádala o složení hudby k cestovnímu dokumentu \"Great Railway Journeys\". Od té doby se Terry Oldfield podílel na hudební složce více jak 50 filmů. Dvakrát byl nominován na cenu Emmy, jednou na BAFTA. Od 80. let také vydává vlastní sólová alba.\n\nV roce 2001 se Terry Oldfield přestěhoval do Austrálie.\n\n\n"}
{"id": "298122", "url": "https://cs.wikipedia.org/wiki?curid=298122", "title": "Poloparazitismus", "text": "Poloparazitismus\n\nPoloparazitismus (hemiparazitismus) je druh soužití mezi dvěma druhy (zpravidla rostlinami), při němž jedna čerpá z druhé jen anorganické látky (vodu, minerální látky). Tím se liší od holoparazita, který čerpá vše, včetně organických látek.\n\nPrakticky to pro hemiparazitickou rostlinu znamená, že bývá připojena k hostitelské rostlině pouze xylémem, dřevní částí, nikoliv floémem (lýkem). K napojení na hostitelskou rostlinu dochází pomocí haustorií.\n\nZ našich rostlin jsou hemiparazity např. kokrhel (\"Rhinanthus\"), černýš (\"Melampyrum\"), světlík (\"Euphrasia\"), zdravínek (\"Odontites\"), lněnka (\"Thesium\"), dále však známé jmelí (\"Viscum\") a ochmet (\"Loranthus\"). Někdy jsou autotrofní rostliny hostiteli hemiparazita jen po určitou dobu jeho životního cyklu.\n"}
{"id": "298132", "url": "https://cs.wikipedia.org/wiki?curid=298132", "title": "Maine (řeka)", "text": "Maine (řeka)\n\nMaine je řeka na západě Francie (Pays de la Loire – Angers). Délka jejího toku je pouhých 12 km. Od pramene Sarty činí celková délka 295 km. Plocha povodí měří 22 194 km².\n\nVzniká soutokem řek Mayenne a Sarthe (s přítokem Loir), severně od města Angers. Je to významný pravostranný přítok Loiry.\n\n\nV zimě dochází k povodním. Průměrný průtok u Angers činí 132 m³/s.\n\nVodní doprava je možná. Na řece leží město Anjou.\n"}
{"id": "298135", "url": "https://cs.wikipedia.org/wiki?curid=298135", "title": "Rhizin", "text": "Rhizin\n\nRhizin je specializované vlákno některých lišejníků, které upevňuje stélku k podkladu. Je tvořen těsně semknutými hyfami hub a nachází se na spodní straně lišejníků s \"lupenitou\" stélkou. Podobá se kořínkům, ale na rozdíl od nich nemá vliv na příjem minerálních látek. \n\nVětšinou se jedná o výrůstky ze spodní korové vrstvy (korové rhiziny), zřídka z dřeně (dřeňové rhiziny) a v těchto případech pokryté kůrou. Má jednosměrný apikální růst. \n\nRhiziny mají různou délku, tloušťku, barvu i větvení. Většinou mají hladký povrch, někdy však hrubý (např. hávnatky, \"Peltigera\"). \n\n"}
{"id": "298144", "url": "https://cs.wikipedia.org/wiki?curid=298144", "title": "McLaren MP4-19", "text": "McLaren MP4-19\n\nMcLaren MP4-19 je vůz Formule 1 stáje West McLaren Mercedes, který se účastnil mistrovství světa v roce 2004.\n\n\nMP4-19 je název závodního monopostu formule 1, který v roce 2004 používala stáj West McLaren Mercedes. Monopost navrhl designér Adrian Newey a stal se přirozenou evolucí předchozího stroje MP4-18, jenž se ukázal jako pomalý, nespolehlivý a dokonce neprošel crash testy FIA, takže se nemohl zúčastnit mistrovství světa. Monopost se poprvé objevil na trati ve španělské Valencii, kde ho při testech řídil David Coulthard. Pohonnou jednotkou byl třílitrový desetiválec Mercedes FO 110Q, převodovka byla poloautomatická sedmi rychlostní. Řada změn na voze probíhala v souladu s novými předpisy FIA, kde asi nevýznamnější změnou bylo pravidlo o použití jednoho motoru na celý závodní víkend. Motor FO 110Q byl stavěn tak aby bez potíží zvládl tréninky, kvalifikaci a závod, výsledkem toho byla velmi kompaktní a lehká pohonná jednotka, která pomohla vozu k lepší ovladatelnosti a změně těžiště.\n\nStart do nové sezóny se týmu příliš nepodařil a v prvních sedmi závodech dojel třikrát na bodech a to dvakrát na osmém místě a jednou šestý. Tyto výsledky přiměli vedení a konstruktéry k pracím na B specifikaci vozu.\n\nNový monopost se ovšem neukázal v příliš přívětivém světle, takže byla stáj nucena nasadit ještě během též sezóny značně modifikovanou verzi MP4-19B, která byla radikální změnou původního konceptu přepracovaná zejména v aerodynamické části. Přestože nedošlo k nijak velikému progresu ukázal se změněný vůz přece jen částečně rychlejší a též spolehlivější. Katastrofální výsledky vozu MP4-19 donutily vedení nasadit specifikaci B již při Grand Prix Francie 2004, a první úspěch se dostavil hned v následujícím závodě v Silverstone, kde za deště dojel Kimi Räikkönen na druhém místě. Již v kvalifikaci prokázal finský pilot že rychlost vylepšeného monopostu není náhodná a zajistil si pole position. Nejlepším výsledkem se stalo první místo v Grand Prix Belgie, kde Kimi Räikkönen dokázal dojet na prvním místě před zdánlivě neporazitelným Ferrari F2004 Michaela Schumachera. Krom toho dokázal Kimi Räikkönen dojet třetí v Číně a druhý v Brazílii, čímž znatelně stáhl náskok konkurenčních týmů.\n"}
{"id": "298146", "url": "https://cs.wikipedia.org/wiki?curid=298146", "title": "Soredie", "text": "Soredie\n\nSoredie (singulár soredium) jsou drobné práškovité částice (propagule) sloužící k vegetativnímu rozmnožování lišejníků. Obsahují několik buněk fotobionta (řasy či sinice) a jsou obalené hyfami houby.\n\nSoredie se vypouští ven ze stélky díky otvorům ve svrchní korové vrstvě lišejníků, tato místa se nazývají sorály. Po uvolnění se soredie dostávají na nové místo, kde za příznivých podmínek vyroste nová stélka (geneticky klon).\n\n\n"}
{"id": "298148", "url": "https://cs.wikipedia.org/wiki?curid=298148", "title": "Royal Philharmonic Orchestra", "text": "Royal Philharmonic Orchestra\n\nRoyal Philharmonic Orchestra (RPO) je britský symfonický orchestr se sídlem v Londýně. Někdy je označován za britský národní orchestr.\n\nZaložen byl v roce 1946 sirem Thomasem Beechamem, první koncert byl uspořádán v Croydonu 15. září téhož roku. Beecham byl šéfdirigentem orchestru až do své smrti v roce 1961.\n\n\n"}
{"id": "298151", "url": "https://cs.wikipedia.org/wiki?curid=298151", "title": "Sestřenice", "text": "Sestřenice\n\nSestřenice je označení pro potomka (ženského pohlaví) matčiny nebo otcovy sestry či bratra. Antonymem je bratranec.\n\nV minulosti se v češtině rozlišovala sestřenice podle toho, kdo byl jejím rodičem, užívala se označení:\n\n"}
{"id": "298153", "url": "https://cs.wikipedia.org/wiki?curid=298153", "title": "Kladivouš africký", "text": "Kladivouš africký\n\nKladivouš africký (\"Scopus umbretta\") je středně velký brodivý pták se zvláštním dlouhým hustým hřebenem na hlavě. Na výšku měří 40–56 cm, váží kolem 450 gramů. Peří má tmavohnědé, nohy černé. Pohlaví jsou si velmi podobná.\nJe rozšířen po celé Africe na jih od Sahary včetně Madagaskaru, částečně zasahuje též na Arabský poloostrov. Je stálý. Vyskytuje se v mokřinách a na rýžových políčkách. Zdržuje se osamoceně nebo v párech. Živí se podobně jako ostatní brodiví ptáci žábami (těmi především), rybami, hlodavci a podobnými malými živočichy.\n\nZ větví, bahna a trávy staví obrovské hnízdo (až 100× těžší než je on sám) na stromě ve vidlici větví. Se svým až dvoumetrovým průměrem se přitom jedná o největší zastřešené ptačí hnízdo světa. Samice do něj následně klade 3–6 vajec, na kterých sedí oba rodiče asi 30 dní. Hnízdo kladivouš používá každý rok a vždy ho o něco rozšíří. Vstup do hnízda však zůstává v jeho spodní části. Kladivouš má hlasité volání.\n\nKladivouš africký je chován v přibližně 80 evropských zoo (stav podzim 2018). Největší zastoupení (19 zařízení) má přitom Německo. V rámci Česka se jedná o následující zoo:\n\n\nNa Slovensko přišel tento druh v roce 2017 do Zoo Bojnice.\n\nTento brodivý pták byl v Zoo Praha chován od 70. let 20. století. Již tehdy se podařil první úspěšný odchov. Po několika přestávkách a krátkodobějších drženích tohoto druhu došlo k obnovení chovu v roce 2010. Tehdy totiž byla otevřena nová expozice Ptačí mokřady. První hnízdění a úspěšný odchov (po 40 letech) byly zaznamenány v roce 2012.\n\nKe konci roku 2017 i 2018 byl chován pár. V létě 2019 se vylíhla čtyři mláďata.\n\nKladivouš africký je k vidění v africké průchozí voliéře expozice Ptačí mokřady ve spodní části areálu zoo.\n\n\n"}
{"id": "298154", "url": "https://cs.wikipedia.org/wiki?curid=298154", "title": "David Seaman", "text": "David Seaman\n\nDavid Andrew Seaman, MBE (* 19. září 1963 v Rotherhamu, South Yorkshire, Velká Británie) je bývalý anglický fotbalový brankář, který hrál za několik klubů. Nejznámější je jeho působení v Arsenalu Londýn, v poslední době ponejvíce v Manchester City. Skončil s fotbalem dne 13. ledna 2004, kvůli opakovanému zranění ramene.\n"}
{"id": "298161", "url": "https://cs.wikipedia.org/wiki?curid=298161", "title": "Hymeniální řasy", "text": "Hymeniální řasy\n\nHymeniální řasy jsou řasy v lišejníku, které jsou součástí plodnice (a to přímo výtrusného rouška, hymenia) houby a spolu s houbovými výtrusy se i šíří. Jedná se spíše o výjimku, k lišejníkům s hymeniálními řasami patří \"Endocarpon\" či \"Staurothele\". \n"}
{"id": "298170", "url": "https://cs.wikipedia.org/wiki?curid=298170", "title": "Andy Summers", "text": "Andy Summers\n\nAndrew „Andy“ James Summers (* 31. prosince 1942 Poulton-le-Fylde) je britský kytarista, známý především jako člen rockové kapely The Police.\n\nSummers začínal jako jazzový kytarista, který v teenagerském věku hrál v různých klubech. Jeho profesionální kariéra začala v 60. letech ve skupině Zoot Money's Big Roll Band. V roce 1968 byl několik měsíců členem kapely Soft Machine. O Summerse se zajímali v polovině 70. let i The Rolling Stones, měl zde působit jako hlavní kytarista po odchodu Micka Taylora. Skupina si ale nakonec vybrala Rona Wooda. V roce 1977 se stal členem The Police, kde působil až do jejich rozpadu v roce 1984. Poté spolupracoval s různými hudebníky (např. John Etheridge, Robert Fripp, Tony Levin, Ginger Baker).\n\n\n"}
{"id": "298171", "url": "https://cs.wikipedia.org/wiki?curid=298171", "title": "Tichodroma", "text": "Tichodroma\n\nTichodroma může být:\n"}
{"id": "298172", "url": "https://cs.wikipedia.org/wiki?curid=298172", "title": "Ottawa (řeka)", "text": "Ottawa (řeka)\n\nOttawa ( , ) je řeka v provincii Québec a částečně také tvoří její hranici s provincií Ontario na jihovýchodě Kanady. Je 1120 km dlouhá. Povodí má rozlohu 115 000 km².\n\nOdtéká z jezera Lac des Outaouais v Laurentidách v jihozápadním Québecu, asi 250 km severně od města Ottawy. Teče nejprve k západu přes Réserve faunique La Vérendrye. Protéká přes celou řadu dalších jezer (Grand Lac Victoria, Simard, Timiskaming) a místy vytváří peřeje. Od jezera Timiskaming \"(Lac Témiscamingue)\" téměř až k ústí tvoří hranici Québecu s Ontariem. Z jezera teče nejprve k jihu, u Mattawy se stáčí k východu. Posledních asi 300 km protéká hustě osídlenou krajinou, na jejích březích tu leží mj. města Pembroke, Ottawa, Hull a Gatineau. Krátce před ústím vtéká opět do québeckého vnitrozemí. Ústí zleva do řeky svatého Vavřince. Soutok obou řek tvoří soustava ramen a ostrovů, na jednom z nich leží město Montréal.\n\nPrůměrný roční průtok vody na dolním toku činí přibližně 2000 m³/s. Zamrzá od prosince do dubna.\n\nVodní doprava je možná od ústí k vodopádu Chaudière. Plavební kanál Rideau spojuje řeku s Ontarijským jezerem. Na řece bylo vybudováno několik přehradních nádrží (Cabonga, Dozois, Decelles) s vodními elektrárnami. Na řece leží města Ottawa, Gatineau.\n"}
{"id": "298174", "url": "https://cs.wikipedia.org/wiki?curid=298174", "title": "Špendlík", "text": "Špendlík\n\nŠpendlík je drobný předmět všední denní potřeby užívaný zejména v krejčovství a v kancelářské praxi. Jedná se o tenký ocelový drátek na jednom konci opatřený hrotem, na opačném konci vybavený hlavičkou pro jeho snadný úchop prsty. Používá se pro vzájemné spojování plochých tenkých předmětů, v krejčovství pak tuto činnost nazýváme špendlení.\n\nŠpendlíky se vyrábějí v různých velikostech a provedeních.Liší se především hlavičkou, která může být pestře zabarvená a ergonomicky vytvarovaná. Špendlíky se dají běžně koupit jak v papírnictví tak v prodejnách s galanterními potřebami pro krejčí a švadleny (tzv. prodejny typu \"švadlenka\").\n\nŠpendlíky se vyrábějí i v komplikovanějším provedení ve formě zavíracího, neboli spínacího špendlíku.\nTento špendlík je lidově nazýván \"zicherka\". Hrot tohoto špendlíku je sice stejně ostrý, jako hrot jiných špendlíků, ale zpravidla neškodný, je li zasunut za horní část špendlíku. Slouží ke spojení dvou či více kusů předmětů (papíry, látka).\nJe také možné jej použít k zamaskování díry v oblečení, nebo podobných \"kazů\". Vyrábí se v různých velikostech.\n\nJsou špendlíky, sloužící k napichování hmyzu. Jsou snad nejrozmanitější typ špendlíků. Jejich hroty bývají velmi ostré, aby špendlík snadno probodnul pevnou chitinovou vnější kostru členovců a přitom ji příliš nepoškodil (nezpůsobil její prasknutí).\nBývají obvykle tak ostré, že je lze bezbolestně zapíchnout mělce do kůže. Přitom každý špendlík může být v jedné entomologické sbírce jinak velký. Na každý exemplář hmyzu připadá jiná velikost. Entomologické špendlíky mají celkem 10 velikostí. Vyrábějí se v různých provedeních, ale nejčastěji černě lakované, se zlatou hlavičkou, která bývá obvykle velmi malá a nepatrná. Na některém hmyzu dokonce ani není vidět. Vzácně se však vyrábí entomologické špendlíky typické kovové barvy, tzv. stříbrné.\n\n\n"}
{"id": "298177", "url": "https://cs.wikipedia.org/wiki?curid=298177", "title": "Ploník ztenčený", "text": "Ploník ztenčený\n\nPloník ztenčený (\"Polytrichum formosum\" Hedw.) je jeden z nejrozšířenějších mechů v Česku, který najdeme ve stinných částech lesa. Je to sytě zelený mech.\n\n\nPloník je temně zelený a poměrně statný mech, který tvoří charakteristické polštáře. Lodyžka je zpravidla nevětvená a nese 9 až 12 mm dlouhé úzce kopinaté lístky. Okraje lístků jsou ploché, pilovité, pouze s úzkým bezbarvým lemem. Od podobného ploníku obecného se rozeznává díky vejčité buňce na vrcholku asimilačních lamel lístku.\n\nZ lodyžky vyrůstá u samičích rostlin 4-8 cm dlouhý štět (seta), dole červenavý a nahoře žlutavý, který na konci nese tobolku (sporangium) s výtrusy, uzavřenou víčkem a krytou vláknitou čepičkou (kalyptra). Zralá tobolka je zřetelně čtyř- až šestihranná a skloněná (nící). Ačkoli je to mezi mechorosty spíše výjimka, ploníky mají v lodyžce vyvinutá specializovaná vodivá pletiva - hydroidy vedoucí vodu a leptoidy vedoucí asimiláty.\n\nPloník ztenčený roste v mírném pásmu celé Země a v Evropě je jedním z nejrozšířenějších a zároveň největších mechů. Vyskytuje se v listnatých i jehličnatých lesích a ve stinných a vlhkých polohách až po horní hranici lesa. Porosty ploníku pokrývají i skály, kameny a odumřelé kmeny. Jako i jiné mechy dokáže absorbovat značné množství vody, a hraje tudíž důležitou roli v lesním hospodářství, zejména v zadržování vody.\n\n\n\n"}
{"id": "298178", "url": "https://cs.wikipedia.org/wiki?curid=298178", "title": "Whitney Houston", "text": "Whitney Houston\n\nWhitney Elizabeth Houston (9. srpna 1963 Newark, New Jersey – 11. února 2012 Beverly Hills, Kalifornie) byla americká popová, R&B a gospelová zpěvačka, herečka, producentka, příležitostná textařka a bývalá modelka.\n\nJednalo se o jednu z nejprodávanějších a nejúspěšnějších světových zpěvaček. V roce 2009 ji Guinnessova kniha rekordů uvedla jako nejoceňovanější umělkyni všech dob. Během svého života získala celkem 415 cen, mezi jinými dvě ceny Emmy, šest cen Grammy, třicet hudebních ocenění Billboard a dvacet dva Amerických hudebních cen. Řadila se ke světově nejlépe prodávaným umělcům s více než 170 miliony nahrávek. Svoji kariéru odstartovala v roce 1985, kdy debutovala eponymním albem \"Whitney Houston\". Jednalo se o interpretku, jež otevřela dveře do světa hudby dalším afroamerickým umělcům a patrně také ovlivnila mnoho svých následovnic. Během své kariéry se díky charismatickému vystupování, hlasovým dispozicím a úspěchům v hudbě stala legendou a pěveckou veličinou.\n\nUž jako malá zpívala v gospelovém sboru, který vedla její matka Cissy Houston. Jako mladistvá zpívala po nocích v barech, kde si jí všiml Clive Davis, její pozdější producent. Zajímavostí je, že se podílela na doprovodných vokálech písně „I Am Every Woman“ zpěvačky Chaka Khan, ze které o pár let později udělala hit, který byl vydán na soundtrackovém albu k filmu The Bodyguard. Měla před sebou také slibnou kariéru modelky a jako jedna z prvních černošek se také objevovala v modním magazínu \"Seventeen\".\n\nDebutovala v roce 1985 albem \"Whitney Houston\", které se stalo nejprodávanějším a nejlepším albem téhož roku. Časopis \"Rolling Stone\" ho zařadil mezi 500 nejlepších alb všech dob. Album obsahovalo několik hitů jako „How Will I Know“, „You Give Good Love“, „The Greatest Love Of All“ nebo „Saving All My Love For You“, která ji vynesla její první cenu Grammy. Do dnešní doby se alba prodalo 25 milionů.\n\nTéměř stejný úspěch zaznamenalo druhé řadové album pojmenované jednoduše \"Whitney\". Toto album bylo prvním číslem 1 od ženy v americkém žebříčku prodejnosti \"Billboard\" 200. Na albu byly takové hity jako „So Emotional“, „Didn't We Almost Have It All“, „Where Do Broken Hearts Go“ nebo „I Wanna Dance With Somebody (Who Loves Me)“, který ji vynesl v roce 1988 druhou cenu Grammy. Zpěvačka v roce 1988 nazpívala oficiální hymnu Letních olympijských her 1988 v Soulu s názvem „One Moment In Time“.\n\nDo devadesátých let vstupovala se třetím řadovým albem s názvem \"I'm Your Baby Tonight\", kde uplatnila poprvé v širším měřítku podobu R&B stylu. Na albu spolupracovaly takové hvězdy jako Babyface, Stevie Wonder nebo Luther Vandross. První dva hity bodovaly v americkém žebříčku na prvním místě, a to píseň „I'm Your Baby Tonight“ a „All The Man That I Need“. V roce 1991 zpívala na největší americké sportovní události Super Bowlu státní hymnu.\n\nV roce 1992 dostala nabídku hrát ve filmu s názvem The Bodyguard. Film se stal celosvětovým trhákem a ji vynesl po boku Kevina Costnera do světa filmu. Soundtrack obsahoval šest zpěvaččiných hitů jako „I'm Every Woman“, „I Have Nothing“, „Run To You“, „Queen Of The Night“, „Jesus Loves Me“ a její nejslavnější a nejúspěšnější píseň všech dob od ženy „I Will Always Love You“. Album je nejprodávanějším soundtrackem na světě a nejprodávanějším albem od ženy do dnešní doby – 44 milionů prodaných kusů.\n\nZa něj obdržela celkem tři Ceny Grammy. Následovalo turné, které se kvůli velkému úspěchu muselo několikrát prodlužovat. Další soundtrack vychází v roce 1995 k filmu \"Waiting to Exhale\", kde hraje po boku Angely Bassetové. Nazpívala úvodní píseň k filmu s názvem \"Waiting To Exhale (Shoop Shoop)\" a píseň boduje v americkém žebříčku na první pozici. Dalšími zpěvačkami podílejícími se na albu byly Aretha Franklinová, Mary J. Blige, Toni Braxton, Brandy a Cece Winans, se kterou Whitney na albu nazpívala píseň „Count On Me“. Všechny zpěvačky poté společně vystoupily na předávání cen Grammy s výběrem z téhož alba. Zatím posledním soundtrackem je album k filmu Kazatelova žena, kde Whitney hraje po boku Denzela Washingtona. Velkou část alba tvoří gospelové písně hlavně v jejím podání a také její matky Cissy Houstonové a gospelové legendy Shirley Caesar. Album se stalo nejprodávanější gospelovou deskou všech dob. Nejznámější hity z alba jsou písně „Step by Step“, kde vokály nazpívala Annie Lennox a balada s gospelovým nádechem „I Believe In You And Me“.\n\nPo dlouhých osmi letech přišla v roce 1998 s dalším řadovým albem s názvem My Love Is Your Love. Na albu spolupracovali umělci jako Wyclef Jean, Lauryn Hill, Missy Elliott nebo Rodney Jerkins.\n\nÚvodním hitem se stala píseň „My Love Is Your Love“, která se stala nejhranější písní roku 1998 v USA. Dalším hitem byl song „It's Not Right But Is Okay“, se kterým si v roce 1999 odnesla svou první cenu Grammy za R'n'B výkon. Píseň Heartbreak Hotel nazpívala společně se zpěvačkami Faith Evans a Kelly Price. Na albu si také společně zazpívala duet se zpěvačkou Mariah Carey s názvem „When You Believe“.\n\nV roce 2000 je vydáno dvojalbum a DVD s největšími hity od rychlých pecek po táhlé balady, které jsou zejména její doménou. Na albu se nachází i několik nových nahrávek, kde mezi nejznámější patří duet s Georgem Michaelem (If I Told You That) a duet s Enriquem Iglesiasem Could I Have The Kiss Forever. Alba se prodalo na 10 milionů hudebních nosičů. V té době začala mít problémy s hlasem a stále častěji nejsou výjimkou odříkávání koncertů a vystoupení. Stále častěji se stávala terčem bulvárních plátků, které přinášely informace o její drogové závislosti, rodinných problémech a fyzických útocích z manželovy strany a dokonce i o jejím náhlém úmrtí. Zpěvačka se držela a v roce 2001 podepsala nejdražší kontrakt v hudební historii na 100 milionů dolarů na natočení dalších 6 nových alb. Jejím posledním řadovým albem je Just Whitney, které vyšlo v roce 2002. Snažila se dokázat, že je vše v pořádku, ale na jejím hlase je to přece jen znát. Na albu se podílí Babyface, Missy Elliott, Puff Daddy a také její manžel Bobby Brown. V úvodní písni „Whatchulookinat“ se navezla do světa bulváru, který jí ztěžoval život. Vzhledem k její situaci album nebylo tak komerčně úspěšné.\n\nV roce 2003 ještě vydala vánoční album s názvem \"\" a tím na dalších dlouhých pět let opustila svět showbusinessu. Pochází z křesťansky orientované rodiny.\n\nJejí matkou je gospelová zpěvačka, která zpívala doprovodné vokály Elvisu Presleymu a Arethě Franklinové.\n\nV sobotu 11. února 2012 byla nalezena bezvládná v hotelu Beverly Hilton v kalifornském Beverly Hills. Záchranáři se jí snažili 20 minut neúspěšně oživit a v 17:55 místního času (0:55 SEČ) byla prohlášena za mrtvou. Whitney Houston zemřela nešťastnou náhodou utonutím, nicméně k její smrti přispěla srdeční choroba a užívání kokainu. \n\nJejí jediné dítě, dcera Bobbi Kristina Brown, zemřela 26. července 2015. \n\n\n\n"}
{"id": "298181", "url": "https://cs.wikipedia.org/wiki?curid=298181", "title": "Sýkora modřinka", "text": "Sýkora modřinka\n\nSýkora modřinka (\"Cyanistes caeruleus\") je malý sýkorovitý pěvec.\nSýkoru modřinku poprvé popsal Carl Linné v roce 1758 v díle \"Systema Naturae\" pod vědeckým názvem \"Parus caerulaus\". Tvoří superdruh se sýkorou azurovou (\"Cyanistes cyanus\") a sýkorou kanárskou (\"C. teneriffae\"). Rozlišuje se 11 poddruhů, z nichž se v Evropě vyskytuje prvních 7:\nNěkteří autoři poslední dva severoafrické poddruhy spolu se sýkorou kanárskou označují za další samostatný druh sýkoru modrokřídlou (\"Cyanistes ultramarinus\").\n\n\nMenší než sýkora koňadra, s malou kulatou hlavou vmáčklou mezi ramena (působí dojmem, jakoby neměla krk). Nejvýraznějšími znaky, kterými se liší od všech ostatních středoevropských druhů sýkor, jsou modré temeno a černý proužek přes oko. Hlava je jinak bílá, hřbet a kostřec olivově zelený a křídla modrá s úzkou bílou páskou. Spodina je žlutá s úzkým šedočerným středovým pruhem, ocas modrý bez bílého zbarvení. Nohy jsou tmavě modrošedé, oči hnědé. Obě pohlaví jsou zbarvena podobně, samice však bývá o něco matnější. Mladý pták má matnou čepičku a žluté tváře. Je velmi aktivní, na stromech se pohybuje kodrcavými poskoky podobně jako šoupálkovití, při hledání potravy často visí hlavou dolů. Létá pomalu a vlnkovitě.\n\nČasto a hlasitě se ozývá. Vábí rychlým „sisisydu“ s hlubším posledním tónem nebo jen ostrým „sisisi“, varuje chvějivým „cerretetetetet“. Zpěv má několik variant, nejčastěji „cií cií cií sirr“.\n\nHnízdí ve většině Evropy s výjimkou nejsevernějších oblastí, dále v severní Africe, Malé Asii a na Blízkém východě. Severní hranice v Evropě se ve Skandinávii pomalu posouvá k severu. Je převážně stálá, ovšem zvláště mladí ptáci a samice ze severních populací podnikají během některých zim delší potulky nebo tahové přesuny, které mohou občas dosáhnout až irupčního charakteru. Sýkora modřinka patří k nejpomaleji táhnoucím ptákům vůbec; průměrná denní vzdálenost uražená na tahu se pohybuje mezi 11 a 38 km. Evropská populace je odhadována na více než 20 milionů párů a druh je charakterizován jako zabezpečený. Obývá listnaté a smíšené lesy, méně jehličnaté porosty s vtroušenými listnáči a běžně také parky, zahrady a stromořadí.\n\nV ČR hnízdí dosti početně na celém území, nejpočetněji v nižších polohách do 800 m n. m. S vyšší nadmořskou výškou ubývá, ale ojediněle hnízdí i značně vysoko (v Krušných horách v 1200 m n. m., v Krkonoších v 1160 m n. m.). Celková početnost byla v letech 2001–2003 odhadnuta na 800 000 až 1 600 000 párů.\n\nPtáci hnízdící v ČR jsou částečně tažní. Migrace na delší vzdálenosti jsou přitom téměř výlučně výsadou mladých ptáků, kteří byli již zaznamenáni i několik stovek kilometrů od rodiště (nejvzdálenější nález pochází z jižní Francie). Dospělí ptáci se naopak po celý rok zpravidla zdržují ve svých teritoriích nebo v jejich okolí.\n\nSýkora modřinka patří mezi cenné požírače rostlinných škůdců, jako jsou např. motýlí housenky, křísci nebo mšice, ačkoli na jaře oštipuje i mladé pupeny a listy stromů a vyhledává různá semena. V zimním období si na krmítku potravu ráda zpestří burskými oříšky nebo živočišným tukem. Dospělí ptáci se živí převážně motýly (až 76 %), stejnokřídlými (až 66 %), dvoukřídlými (až 36 %), blanokřídlými (až 34 %) a brouky (až 23 %), pravidelně požírají také pavouky. V potravě mláďat výrazně převažují housenky a dospělci motýlů (45–91 %) a méně jsou zastoupeni pavouci (4–30 %). Potravu sbírá hlavně za aktivního pohybu na stromech a keřích, méně na zemi a v zimě ve smíšených hejnech často na krmítkách. Při získávání potravy je velmi vynalézavá a adaptabilní, což dokazuje i skutečnost, že se v Anglii naučila rozklovávat hliníková víčka lahví s mlékem a sezobávat smetanu pod nimi.\n\nHnízdí jednotlivě a teritoriálně. Většinou je monogamní, ale běžně se objevuje i simultánní polygynie (1 samec hnízdí s 2–3 samicemi). Hnízdo je typicky v dutinách stromů nebo hnízdních budkách, méně často v hromadách dřeva, ve škvírách ve zdech, v pařezech, ve starých hnízdech jiných ptáků či veverek apod. Hnízdní budka by měla být vysoká 25 cm s rozměrem dna 12x13 cm a kulatým vletovým otvorem s průměrem 27-28 mm, aby ji nevypudily silnější sýkory koňadry. Stavebním materiálem je mech a tráva, kotlinka je vystlána srstí, žíněmi a peřím. Hnízdo staví pouze samice po dobu 4–12 dnů, občas s přinášením materiálu pomáhá i samec. Hnízdí 1–2× ročně od dubna do července, přičemž za zničenou snůškou následuje náhradní hnízdění. Kompletní snůška je v porovnání s mnoha jinými pěvci poměrně početná a většinou obsahuje 9–13 bílých, červenohnědě skvrnitých vajec o rozměrech 15,5 × 11,9 mm. Snášena jsou denně, někdy i ve vícedenních intervalech. Samice na vejcích sedí sama 12–14 dnů a samec ji během tohoto období přináší potravu. Pokud je její hnízdo ohrožováno, naježí chocholku na hlavě, začne vydávat syčivé zvuky a do predátora klovat. Mláďata jsou krmena oběma rodiči a hnízdo opouštějí ve stáří 15–23 dnů. S rodiči setrvávají i přes zimu a poprvé hnízdí ve druhém kalendářním roce života.\n\nÚspěšnost hnízdění silně kolísá hlavně vlivem predace a počasí. Ve 129 československých hnízdech činily ztráty na vejcích 14,8 % a ve 121 československých hnízdech ztráty na mláďatech 7,3 %. Nejvyšší známý věk je 11 let a 1 měsíc.\n\nDalší druhy sýkor vyskytující se na území ČR:\n\n"}
{"id": "298185", "url": "https://cs.wikipedia.org/wiki?curid=298185", "title": "Sotheby's", "text": "Sotheby's\n\nSotheby's je celosvětově nejstarší a největší mezinárodní firma pořádající aukce výtvarného umění. Jeho předchůdce, Baker's, byla založena v Londýně 11. března 1744. Společnost má po světě rozmístěno více než 100 poboček spolu s nejrozsáhlejší a nejrozmanitější sítí aukčních síní. V současnosti se obrat firmy pohybuje okolo tří miliard amerických dolarů.\n\n\n\n\n"}
{"id": "298189", "url": "https://cs.wikipedia.org/wiki?curid=298189", "title": "Efeméra", "text": "Efeméra\n\nSlovo efeméra má více významů:\n\n\n"}
{"id": "298202", "url": "https://cs.wikipedia.org/wiki?curid=298202", "title": "Otakárek ovocný", "text": "Otakárek ovocný\n\nOtakárek ovocný (\"Iphiclides podalirius L.\") je motýl z čeledi otakárkovitých.\n\nObývá teplé oblasti, hlavně jižní svahy pokryté křovinami. V ČR je vzácnější než příbuzný otakárek fenyklový. Hojnější je v jižní Evropě, např. v Řecku, Chorvatsku, Španělsku, Portugalsku, kde se vyskytuje trochu odlišná forma ve dvou generacích v roce. V ČR je chráněný.\n\nZákladní barva je světle žlutá, délka předních křídel je asi 4 cm, první generace má oranžový pás na zadních křídlech (viz obrázek). Samička bývá o trochu větší než sameček. Housenky žijí v červnu až srpnu na trnce a také na střemchách a ovocných stromech.\n\n"}
{"id": "298208", "url": "https://cs.wikipedia.org/wiki?curid=298208", "title": "Buelie tečkovaná", "text": "Buelie tečkovaná\n\nBuelie tečkovaná (\"Amandinea punctata\") je lišejník s výraznými černými plodnicemi z čeledi terčovníkovité.\n\n\nLišejník s korovitou, silnou, hladkou, rozpraskanou nebo zrnitě bradavkovitou stélkou, která může být málo nebo dobře vyvinutá. Povrch má nejčastěji světle šedou, světle hnědou, někdy nazelenalou barvu, vzácně hnědou barvu, může být zdobený, často je impregnován minerálními látkami. Dřeň je bílá. Apotecia jsou v průměru 0,2 až 0,5 mm velká, černá. Zpočátku jsou plodnice ploché, později vyklenuté, ohraničené.\nVýtrusné rouško je bezbarvé, neobsahuje oleje, bývá často rozvětveno, je apikálně zduřelé a zbarvené do hněda. Vřecka jsou kyjovitého tvaru, nahoře širší než dole, na každém se vytvoří osm spor. Tenkostěnné spory mají hnědé zbarvení a tvar elipsoidu s tupými konci, nezaškrcují se. Dorůstají 10,5-14µm do délky a 5-7,5µm do šířky. Pyknidy vypadají jako malá perithecia, většinou nejsou příliš ponořena do stélky, mají kulovitý tvar, v nich dochází k tvorbě konidií. Konidie jsou vláknité, zakřivené, 12-18x 0,5-1µm dlouhé.\n\nBuelie tečkovaná je lišejník hojně rozšířen po celém světě, včetně České republiky. Roste až do vysokohorských poloh na kůře jehličnatých i listnatých stromů a keřů. Běžně i na narušených stanovištích bohatých na živiny. Velice vzácně ji můžeme najít na kamenech, někdy na odumírajících mechorostech.\n\nJe velmi odolná proti znečištění ovzduší oxidy dusíku, a proto patří mezi nitrofilní druhy. Je silně tolerantní a nevadí jí ani koncentrace SO do 130 mg /m³. Můžeme ji tedy brát jako bioindikátor znečištění vzduchu v místě jejího výskytu.\n\n\n"}
{"id": "298210", "url": "https://cs.wikipedia.org/wiki?curid=298210", "title": "John Creighton", "text": "John Creighton\n\nJohn Oliver Creighton (* 28. dubna 1943 v Orange, Texas, USA) je bývalý americký námořní letec a astronaut, který se účastnil letů s raketoplány.\n\nPo základní a střední škole absolvoval námořní akademii (United States Naval Academy), odkud si odnesl diplom inženýra. Stal se pak zkušebním pilotem v Naval Air Text Center Patuxent River ve státě Maryland. V době výběru do skupiny budoucích astronautů roku 1978 byl svobodný.. Později si doplnil vzdělání na univerzitě ve Washingtonu (George Washington University).\n\nPoprvé se zúčastnil sedmidenní mise STS-51-G na jaře roku 1985. Letěl na palubě Discovery spolu s touto posádkou: Daniel Brandenstein, Steven Nagel, John Fabian, Shannon Lucidová, francouzský astronaut Patrick Baudry a synovec saúdskoarabského krále princ Sultán Saiman Abdelazíz al-Saud. Vypustili na orbitě celou řadu družic – Spartan 1, Morelos 1A, Arabsat 1B, Telstar 3D. Provedli také experimenty pro program Hvězdných válek. V době svého letu se netajil s tím, že se po návratu ve svých 42 letech ožení (dle vyprávění astronauta Patricka Baudryho o celém letu v jeho knize \"Dnes vychází slunce šestnáctkrát\", která koncem roku 1985 vyšla v Paříži).\n\nDruhá Johnova výprava do kosmu byla na palubě Atlantisu. Tato čtyřdenní mise patřila k utajovaným, vojenským letům. John Creighton byl velitelem, letěli s ním kolegové vesměs důstojníci John Casper, David Hilmers, Richard Mullane a Pierre Thuot. Během letu vypustili 17tunovou vojenskou, tedy špionážní družici USA-53 typu AFP-731.\n\nPotřetí a naposled letěl na podzim roku 1991. Pětidenní mise STS-48 s raketoplánem Discovery se zúčastnili astronauti John Creighton, James Buchli, Kenneth Reightler, Charles Gemar a Mark Brown. Pětičlenná posádka během letu vypustila družici UARS. Zbytek letu byl věnován různým vědeckým pokusům. \n\nVšechny tři lety měly start v Kennedyho vesmírném středisku na Floridě, mys Canaveral, přistání bylo na základně Edwards v Kalifornii.\n\nBěhem tří svých letů strávil ve vesmíru 16 dní. Je zapsán jako 169. člověk ve vesmíru.\n\n\nRok po svém třetím letu z NASA odešel a nastoupil na rok k firmě Boeing Co., Commercial Airplane Group, Seattle jako zkušební pilot. \n\n\n\n"}
{"id": "298214", "url": "https://cs.wikipedia.org/wiki?curid=298214", "title": "Jaroslav Pavlíček", "text": "Jaroslav Pavlíček\n\nJaroslav Pavlíček (* 19. srpna 1943 Mladá Boleslav) je český polárník, cestovatel a spisovatel. Zaměřuje se na praktické aspekty přežití člověka v divočině a harmonické soužití člověka s přírodou.\n\nV 60. letech dvacátého století, během oteplení pražského jara, studoval na Filozofické fakultě Univerzity Karlovy v Praze obor koreanistika. Po invazi vojsk Varšavské smlouvy do Československa v srpnu 1968 z fakulty odešel do Vysokých Tater, kde pracoval dalších deset let jako nosič na Téryho chatě s nákladem 65 kilogramů na zádech při každém výstupu. Tady získal fyzickou zdatnost pro své další záměry.\n\nV roce 1980 byl členem polské expedice na Mount Everest, která dosáhla vrcholu jako vůbec první výprava v zimě. Následně se svým kolegou dvakrát přešel Aljašku, pokaždé za 20 dnů. Posléze přešel s polárníky Vladimírem Weignerem a Miroslavem Jakešem Grónsko. Cesta trvala 41 dní neočekávaně těžkého pochodu a další dva dny plavby na moři. Pavlíček má zásadu používat osvědčenou výbavu, která by neměla být příliš sofistikovaná. Jednoduché je podle něj spolehlivější než moderní a složité. Na svých výpravách s sebou nenosí žádnou navigaci GPS či spojení s civilizovaným světem pomocí vysílačky. Vždy je odkázán jen sám na sebe a na své spolucestovatele s heslem: „Kdo chce jít, jde!“\n\nV roce 1987 se poprvé vydal do Antarktidy hledat místo pro českou základnu na polské školní lodi Antoni Garnuszewski společně s Janem Pávkem. Zajímalo ho pásmo kolem polárního kruhu a po složitém čtyřměsíčním hledání zvolil za místo pro stanici odledněnou oázu na Nelsonově ostrově v souostroví Jižní Shetlandy. Nalézá se v subantarktickém pásmu, lokalita je chráněná před mořem i větrem, dobře přístupná, vzdálená tři sta metrů od oblázkové pláže pokojné zátoky Frantz Bay.\n\nJaroslav Pavlíček se bránil označit tuto základnu za pouze českou, hovořil často o stanici mezinárodní či nadnárodní, nicméně smluvní strany Antarktické smlouvy ji vždy považovaly za českou. Název Eco-Nelson korespondoval s prosazovaným přírodě neškodícím životním stylem (zakladatel uvažoval i o jiných jménech např. o pojmenování po Karlu Krylovi. Na stanici byl uskutečňován „program zelené domácnosti“, impaktní program zahrnující sběr naplavenin z moře v rámci globálního výzkumu a program přežití.\n\nZvykové právo užívání, jakož i všechen hmotný majetek tvořící podstatu stanice, Jaroslav Pavlíček v roce 2017 věnoval Českému antarktickému nadačnímu fondu, který základnu od roku 2018 na 99 let pronajal Masarykově univerzitě (resp. na ní sídlícímu Českému antarktickému vědeckému programu), která zde nyní zabezpečuje provoz a vědeckou náplň.\n\nAntarktická smlouva byla podepsána v roce 1959, Československo k ní přistoupilo roku 1960. V prosinci roku 1990 se Jaroslav Pavlíček zúčastnil schůzky signatářů Antarktické smlouvy v chilském Viña del Mar. \n\n\n"}
{"id": "298225", "url": "https://cs.wikipedia.org/wiki?curid=298225", "title": "273 (číslo)", "text": "273 (číslo)\n\n273 (dvě stě sedmdesát tři) je přirozené číslo, které následuje po číslu 272 a předchází číslu 274.\n\n\n"}
{"id": "298226", "url": "https://cs.wikipedia.org/wiki?curid=298226", "title": "Apothecium", "text": "Apothecium\n\nApothecium (v plurálu apothecia) je typ plodnice (askokarpu) některých vřeckovýtrusných hub. Je otevřený nahoru (vydutý) jako hrníček. Výtrusorodá vrstva je volná, a tak mohou výtrusy unikat svévolně. \n\nApothecia jsou typická např. pro podtřídu Lecanoromycetidae (lišejníky). Někdy apothecia srůstají v jeden kompaktní celek, jako např. u smržů (\"Morchella\"). \n"}
{"id": "298230", "url": "https://cs.wikipedia.org/wiki?curid=298230", "title": "Městská heraldika", "text": "Městská heraldika\n\nMěstská heraldika, na rozdíl například od rodové heraldiky není tak složitá a neobsahuje tolik polí a figur ve znaku. Přesto většina městských znaků, které jsou jedním z reprezentačních symbolů města, byla někdy polepšena nebo bylo přidáno nějaké pole (například s královským polem). Jen málo znaků měst zůstalo bez polepšení. Zpravidla se jedná o zobrazení předmětu, nějakého výjevu či kombinaci několika menších dílů, a to v jednoduchém grafickém zpracování. Tvar znaku je odvozen od tvaru erbů šlechtických rodů. Erby bývalých pánů jsou také mnohdy v městských znacích zakotveny.\n\nZnaky většiny měst prošly složitým vývojem a jen málo jich zůstalo stejných. Polepšení bylo udíleno většinou panovníkem např. za věrnost nebo vojenskou pomoc. Skládalo se převážně z přidání figur nebo polí do znaku, změna tinktur (převážně se měnila stříbrná na zlatou) nebo přidáním honosných kusů (koruny, řády apod.). \n\nV české heraldice bylo polepšování městských znaků běžnou praxí. Některá města měla znak polepšený dokonce několikrát, jako třeba Plzeň, kdy byl polepšen císařem Zikmundem v roce 1433 za obranu města proti husitům o zlatého velblouda na zeleném poli, papežem Pavlem II. v roce 1466 za opozici proti králi Jiřímu z Poděbrad o papežské klíče a rytíře s polovinou říšského orla a papežem Řehořem VIII. v roce 1578 o střední štítek se starou plzeňskou pečeť, štítonoše anděla, kříž s heslem a za štít dvě přilby.\n\nJe zvláštní, že v Anglii, kde panovníci běžně polepšovali erby šlechtickým rodinám, se skoro vůbec znaky měst nepolepšovaly. Až v roce 1959 dostalo město Coventry jako polepšení štítonoše fénixe, který povstává z plamenů, jako narážku na obnovu města po 2. světové válce.\n\nNa rozdíl od Anglie bylo v Svaté říši římské polepšování městských znaků běžnou praxí již od středověku, kdy papežové římští králové nebo císaři polepšovali znaky věrným městům.\n\nV Rusku se polepšení znaků většinou sestávalo z iniciál cara, které byly umístěny na středním štítku nebo také na praporu. V znacích měst se také používaly dekorace řádů.\n"}
{"id": "298231", "url": "https://cs.wikipedia.org/wiki?curid=298231", "title": "San Michele in Borgo", "text": "San Michele in Borgo\n\nSan Michele in Borgo je kostel v Pise, na pravém břehu řeky Arno.\n\nKostel spolu s klášterem (který nejprve patřil benediktinům a od 12. století komunitě Camaldolese) byl postaven na přelomu 10. a 11. století za hradbami města, na místě starověkého chrámu zasvěceného Marsovi. Jméno \"Borgo\" odkazuje na fakt, že sídlo ve své době existovalo mimo hradby města. Budovy byly několikrát restaurovány.\n\nSoučasná fasáda byla postavena ve 14. století, sochařskou výzdobu vytvořil Gugliemo Agnelli. Horní polovina má tři řady arkád, typických pro pisánské gotické lodžie. V dolní polovině jsou tři portály s lunetami; hlavní portál je završen tabernáklem s výjevem \"Madony s dítětem\" od Lupa di Francesca (originál je v městském Museo di San Matteo).\n\nInteriér, s hlavní lodí a dvěma bočními, uchovává \"Krucifix\" pravděpodobně od Nina Pisana (14. století), malby od Rosselliniho, Baccio Lomiho, Aurelia Lomiho a Melaniho, a zbytky fresek ze 13. století. Pod dlažbou je krypta, pravděpodobně pozůstatek původního kostela.\n\n"}
{"id": "298233", "url": "https://cs.wikipedia.org/wiki?curid=298233", "title": "Vousatec", "text": "Vousatec\n\nVousatec je označení pro několik biologických druhů:\n\n\n\n"}
{"id": "298241", "url": "https://cs.wikipedia.org/wiki?curid=298241", "title": "Publicistický styl", "text": "Publicistický styl\n\nPublicistický styl je stylem médií. Vyznačuje se spisovným jazykem, je proměnlivý a dynamický. Podává aktuální informace. Má také agitační funkci, tj. chce ovlivnit nebo přesvědčit adresáta.\n\n\n\nPublicistický styl nejvíce využívá podstatných jmen, přídavných jmen, sloves a příslovcí. Pokud někdo píše v publicistickém stylu, měl by se také vyhýbat hodnotícím výrazům.\n\n\nPokud se automatizovaný výraz používá příliš často, stává se z něj klišé.\n"}
{"id": "298246", "url": "https://cs.wikipedia.org/wiki?curid=298246", "title": "Xavier Naidoo", "text": "Xavier Naidoo\n\nXavier Kurt Naidoo (* 2. říjen 1971, Mannheim, Německo) je jedním z nejúspěšnějších německých soulových zpěváků současnosti. Zároveň je i textařem, jeho písně mívají často náboženský, křesťanský motiv.\n\nNarodil se 2. října roku 1971 v německém Mannheimu rodičům pocházejícím z Jihoafrické republiky. Jeho matka byla arabského původu, otec německo-indického. V důsledku tmavší barvy pleti se v mládí setkával s rasistickými útoky na svoji osobu.\n\nHudbě se věnoval již od raného dětství - účinkoval v kostelním sboru a ve skupině \"Just 4 Music\".\n\nV roce 1992 Xavier přerušil učení se na kuchaře, aby mohl odcestovat do USA, kde měl příležitost vystupovat a také nahrát sólové album. To bylo vydáno roku 1993 pod názvem \"Seeing is Believing\", avšak Xavier nebyl spokojen s jednáním nahrávací firmy, a tak se vrátil zpět do Německa.\n\nPo návratu do rodné země si Xavierova talentu povšiml hudební producent Moses Pelham, jenž se rozhodl angažovat jej ve svém \"Rödelheim Hartreim Projektu\" jako zpěváka. Z RHP vznikl později label \"3p\" (Pelham Power Production), pod nímž vydávala svá alba i rapperka Sabrina Setlur a s níž Xavier nahrál singly \"Freisein\" a skladbu ze soundtracku k thrilleru \"Anatomie\", \"Alles\". Pod tímto labelem bylo vydáno roku 1998 i jeho první německé sólové album \"Nicht von dieser Welt\", se singly \"20 000 Meilen\", \"Nicht von dieser Welt\", \"Führ mich ans Licht\". Píseň \"Sie sieht mich nicht\" se nachází i na soundtracku k filmu \"Asterix a Obelix\".\n\nV roce 1995 se Xavier rozhodl založit vlastní skupinu a spolu s několika svými přáteli tento nápad uskutečnil. Název kapela získala podle města, v němž se většina členů narodila nebo zde momentálně žila. Xavier plánoval i založení labelu Söhne Mannheims, což bylo proti vůli Mosesi Pelhamovi, důsledkem byl odchod Xaviera od \"3p\".\n\nPo dlouhých přípravách vydali Söhne Mannheims v roce 2000 své první album \"Zion\", se singly \"Geh davon aus\", \"Dein Glück liegt mir am Herzen\" aj.\n\nBěhem pauzy Söhne Mannheims pracoval Xavier na dalším sólovém albu, jež vyšlo roku 2002 - \"Zwischenspiel/Alles für den Herrn\" a singly \"Bevor du gehst\", \"Wo wilst du hin\" a \"Abschied nehmen\".\n\nVe spolupráci s americkým rapperem RZA (člen Wu-Tang Clanu) nazpíval v roce 2003 mimořádně úspěšný singl \"Ich kenne nichts\" (v anglické verzi \"I´ve never seen\"). Skladba byla vydána na albu \"The World according to RZA\".\n\nV témže roce se opět sešli členové Söhne Mannheims a v červnu 2004 následovalo album \"Noiz\" a singly \"Vielleicht\", \"Dein Leben\", \"Und wenn ein Lied\" a \"Wenn du schläfst\".\n\nRoku 2005 vyšlo sólové album Xaviera Naidoo s názvem \"Telegramm für X\". Součástí byly singly \"Dieser Weg\", \"Bist du am Leben interessiert?\", \"Zeilen aus Gold\" a \"Was wir alleine nicht schaffen\". Xavier též napsal a nazpíval píseň \"Danke\" jako poděkování národnímu fotbalovému týmu Německa za 3. místo na Světovém fotbalovém šampionátu 2006.\n\nSpolečně se Söhne Mannheims se v roce 2008 podílel na koncertě \"Xavier Naidoo vs. Söhne Mannheims : Wettsingen in Schwetzingen\" v rámci série \"MTV Unplugged\".\n\nRok 2009 se pro Xaviera nesl ve znamení množství nových alb: dlouho očekávaná 3. studiová kompilace Söhne Mannheims \"IZ ON\" spatřila světlo světa v červenci; počátkem října bylo vydáno Xavierovo sólové trojalbum \"Alles kann besser werden\". Titul sestává z tematicky oddělených částí, ve svých textech se mimo jiné zabývá otázkou německé politiky i mezinárodními vztahy.\n\nXavier se účastní také mnohých charitativních akcí a projektů bojujících proti rasismu. Příkladem může být německý hudební antirasistický projekt \"Brothers keepers\" a jejich alba \"Lichtkultur\" (2001) a \"Am I Brother´s keeper?\" (2005). Spolupracuje i se skupinou \"Zeichen der Zeit\", která sdružuje německé věřící interprety, alba: \"Zeichen der Zeit\" (2004) a \"David Generation\" (2006).\n\n\n\n\n\n"}
{"id": "298249", "url": "https://cs.wikipedia.org/wiki?curid=298249", "title": "Šestý smysl (film)", "text": "Šestý smysl (film)\n\nŠestý smysl (anglicky \"The Sixth Sense\") je americký filmový psychologický horor, který v roce 1999 natočil režisér M. Night Shyamalan, který mimo to, že k filmu napsal scénář v něm ztvárnil jednu menší roli (dr. Hilla). Snímek vypráví o traumatizovaném chlapci jménem Cole Sear, jenž má schopnost vidět mrtvé osoby a mluvit s nimi. Pomoci mu chce dětský psycholog dr. Malcolm Crowe, který se tak zároveň snaží částečně vykompenzovat svůj profesní omyl, kdy špatně odhadl jednoho svého pacienta.\n\nFilm byl nominován na 6 Oscarů a 4 ceny BAFTA, ale nezískal žádnou cenu.\n\nDětský psycholog Malcolm Crowe z Filadelfie se svou ženou Annou slaví doma ocenění své práce, dostalo se mu uznání od starosty města. Záhy dvojice zjistí, že je rozbité okno a telefon. V domě někdo je. Malcolm objeví v koupelně rozrušeného mladého muže ve spodním prádle, který se celý chvěje. Říká, že se bojí, když je sám a obviní psychologa, že mu nedokázal pomoci. Malcolm si rozvzpomene, že jde o Vincenta Graye, jeho bývalého pacienta, kterého považoval za schizofrenika s halucinacemi. Vincent Gray Malcolma postřelí do břicha a pak zastřelí sebe.\n\nDr. Crowe začne pracovat s jiným pacientem, devítiletým Colem Searem, který má podobnou diagnózu, jakou měl Vincent. Malcolm mu chce pomoci, aby tím částečně ulevil svému pocitu viny, který ho sžírá za pochybení ve Vincentově případě. Věnuje se chlapci a přitom bojuje s pochybnostmi, zda to vůbec dokáže. V jednom momentě to chce dokonce vzdát. Vztah s jeho ženou se ochladil (vyčítá mu, že je pro něj až na druhém místě) a dospěl do bodu, kdy se s ním Anna odmítá bavit. Malcolm se domnívá, že by mohla mít vztah se svým spolupracovníkem. Opakovaně se Malcolm nemůže dostat do své přízemní pracovny, nedaří se mu otevřít dveře.\n\nKdyž si získá důvěru Colea Seara, ten mu prozradí své tajemství, vidí mrtvé lidi – duchy, kteří se stále ještě procházejí po tomto světě. Ve škole má problémy, protože je považován za podivína a každý se na něj tak dívá. Nevěří mu ani učitel, který jednou dětem položí otázku, jestli ví, jakému účelu sloužila budova školy v minulosti. Cole se přihlásí a řekne, že tady věšeli lidi (sám totiž viděl duchy oběšených lidí). Když to učitel blahosklonně popírá, Cole se zase cítí v izolované pozici, kdy mu nikdo nevěří, přestože nelže. Nesnese ten pohrdavý pohled od spolužáků a když se tak zachová i učitel, vztekne se a křičí na něj, že mu (učiteli) v mládí přezdívali koktavý Stanley. Nemile překvapený učitel popírá i tohle, dokud se sám neprozradí, když v rozčilení začne koktat.\n\nSear vidí pravidelně další duchy, kteří jej děsí. Jednou je to svým manželem zneužívaná žena, která si podřízla žíly, jindy chlapec, který volá na Colea, že mu ukáže, kde má otec schovanou pušku. Když se otočí, má na zátylku díru po průstřelu. Tito duchové se objevují i u Colea doma. Ten si vystavěl v pokoji své útočiště – stan z deky, kam se uchyluje, když má strach. Ačkoli si dr. Crowe zpočátku myslí, že Sear trpí zrakovými halucinacemi a iluzemi, pak přijde na to, že se zřejmě mýlí. Uvědomí si, že stejný problém měl zřejmě i Vincent Gray, který také dokázal vnímat duchy. Navrhne Coleovi, aby se pokusil zjistit, co po něm duchové chtějí a případně jim pomohl s nedokončenými záležitostmi, které po svém nečekaném (násilném) odchodu ze života na světě zanechali. Cole z toho má nejprve obavy, protože duchové jej děsí, ale nakonec se rozhodne to zkusit. Když se v jeho stanu v pokoji objeví mladá zvracející dívka Kyra Collinsová, přemůže se a zeptá se jí, co po něm chce. Společně s Crowem jdou k ní domů, kde se po pohřbu sešli smuteční hosté. Kyra zemřela následkem vleklé choroby a hosté se baví o tom, že podobnými příznaky nemoci začala trpět i její mladší sestra. Cole dostal instrukce, aby šel do pokoje Kyry. Tam se Kyra objeví a předá mu videokazetu. Cole ji odnese truchlícímu otci dole v hale. Otec si před hosty videokazetu přehraje, na záznamu je vidět, jak jí její macecha nese jídlo a tajně do něj přimíchává chemikálie. Kyra toto video natočila náhodou, když si filmovala hru s maňásky a potom zaslechla kroky. Ulehla do postele a kamera běžela dál. Zdrcený otec obviní svou partnerku, že jeho dceru otrávila.\n\nCole Sear se (na radu Malcolma) svěří své matce Lynn, že vidí duchy. Ani ona mu nevěří, ale když jí sdělí příhodu z mládí ohledně její matky (své babičky), kterou nemohl vědět ani si ji vymyslet, Lynn to přijme. Ještě předtím se Sear rozloučil s Malcolmem a poradil mu, aby zkusil na svou ženu mluvit, když spí. Bude ho slyšet.\n\nDr. Crowe se vrací domů, kde najde svou ženu spát na pohovce. Na televizní obrazovce běží záznam z jejich svatby a Anna ze spánku promluví, řekne větu: „\"Proč jsi mě opustil, Malcolme.\"“ Upustí na zem snubní prsten. Malcolm zjistí, že prsten je jeho, sám na ruce už žádný nemá. Teprve teď si uvědomí, že je po celou dobu mrtvý. Vincent Gray jej tehdy nepostřelil, ale přímo zabil. Díky Coleově schopnosti mluvit s mrtvými mohl dát do pořádku své nedokončené záležitosti – pochopit a napravit své profesní selhání. Na radu Cola hovoří na spící Annu. Řekne jí, že ji vždy miloval a že pro něj znamenala všechno. Nyní už Malcolm může opustit svět živých. Cole Sear se po setkáních s Malcolmem naučil žít se svým šestým smyslem.\n\n\n"}
{"id": "298251", "url": "https://cs.wikipedia.org/wiki?curid=298251", "title": "Bloudivci", "text": "Bloudivci\n\nBloudivci (Errantia) jsou skupinou kroužkovců.\n\nV tradičních systémech to bylo označení pro mořské živočichy, kteří patří mezi mnohoštětinatce, ale na rozdíl od sedivců (Sedentaria) se pohybují. V moderních systémech se již Errantia takto nevymezují, neboť pohyblivost vznikla v historii mnohoštětinatců mnohokrát a bloudivci jsou si podobní jen povrchně díky konvergenci.\n\nV dnešním pojetí se jako Errantia označuje jedna z korunových skupin kroužkovců, vymezená fylogenetickými molekulárními analýzami.\n\nMezi „bloudivce“ patří:\n"}
{"id": "298255", "url": "https://cs.wikipedia.org/wiki?curid=298255", "title": "Sakarya (provincie)", "text": "Sakarya (provincie)\n\nSakaryjská provincie je tureckou provincií, nachází se v severozápadní části Malé Asie. Rozloha provincie činí 4 895 km, v roce 2007 zde žilo 835 222 obyvatel. Hlavním městem je Adapazarı.\n\nSakaryjská provincie se administrativně člení na 13 distriktů:\n\n"}
{"id": "298258", "url": "https://cs.wikipedia.org/wiki?curid=298258", "title": "Alija", "text": "Alija\n\nAlija (: , doslova „cesta vzhůru“, „výstup“) je souhrnný název pro židovskou imigraci do Palestiny a od roku 1948 do Státu Izrael. Židé hovoří o \"„návratu do domova svých otců“\".\n\nV letech 1881–1914 došlo k sérii 223 protižidovských pogromů v Rusku. Velké množství Židů (kolem 3,5 milionu) tehdy před pogromy uteklo. Kolem 2 milionů jich odešlo do Spojených států amerických s nadějí na lepší život. Jedna část z těchto emigrantů směřovala ale do Palestiny. Byla to tzv. První alija. Předpokládá se, že se v té době usídlilo v Palestině asi 25 až 35 tisíc Židů pocházejících především z Ruska a Jemenu.\n\nV roce 1882 se v okolí Safedu usadili rumunští Židé a založili tam kolonii Roš Pina (130 rodin) a poblíž Haify kolonii Zichron Ja'akov. Mezitím ruští Židé z Charkova založili kolonii Rišon le-Cijon (10 rodin). Nově vzniklé osady měly zemědělský ráz a fungovaly na principu plné soběstačnosti. V roce 1885 byla založena kolonie Gedera. V roce 1903 v židovské osadě Chovevej Cijon započal svou životní pouť Aharon David Gordon. Zabýval se výzkumem v oblasti zemědělství.\n\nV letech 1904–1913 přišla do Palestiny druhá vlna židovských imigrantů vedených socialisticko–sionistickými ideály z východní Evropy, kteří po potlačení revoluce v roce 1905 a řadě pogromů provázející zmatky po této revoluci přijali Herzlovy teorie. Předpokládá se, že v tomto období přišlo do Palestiny kolem 40 tisíc Židů pocházejících převážně z Ruska, Polska a Jemenu.\n\nV novém prostředí se rodí myšlenka kibuců, společné práce na společném majetku bez individuálního vlastnictví. Prvním kibucem byla Deganija založená v roce 1908 v Galileji. V roce 1905 byla v Jaffě (na území dnešního Tel Avivu) otevřena první hebrejská škola – gymnázium Herzlija. V roce 1908 Židé získali od osmanské správy politická práva. V tom samém roce také Eliezer Ben Jehuda zahajuje vydávání první hebrejské encyklopedie Thesaurus totius hebraitatis. Vznikaly další osady, mimo jiné v roce 1909 již zmíněný Tel Aviv. V témže roce byla v osadě Sedžera v Dolní Galileji založena židovská organizace ha-Šomer, určená pro obranu židovského osídlení. V roce 1912 byl položen základní kámen Technologického institutu Technion (dokončen v roce 1924). V roce 1914 bylo v Palestině již 43 židovských kolonií, z toho 14 kibuců.\n\nTřetí vlna židovských přistěhovalců byla tvořena Židy převážně z Ruska, Polska, Rumunska a Litvy. Odhaduje se že třetí alija byla tvořena 35 tisíci přistěhovalci.\n\nZa symbolický začátek třetí aliji je považováno připlutí lodi \"Roselan\" do přístavu Jaffa 19. prosince 1919. V tomto období se Palestina stává britským mandátním územím. Navíc Balfourova deklarace z listopadu 1917 zaručovala, že se Palestina stane židovskou domovinou.\n\nV Jizre'elském údolí byla z peněz Židovského národního fondu zakoupena další půda. Ta byla melioracemi a rekultivacemi upravena pro výstavbu osad. Zde byl založen např. kibuc Bejt Alfa. V roce 1920 byla založena židovská podzemní vojenské organizace Hagana.\n\nČtvrtou vlnu imigrantů do Palestiny tvořili především Židé z Polska (62 tisíc z celkového počtu 80 tisíc), kteří prchali před diskriminačními zákony. Dále to byli Židé ruští, rumunští, litevští, ale i jemenští a iráčtí.\n\nZ Polska odcházela především židovské měšťanstvo; řemeslníci a drobní podnikatelé. Jejich příchod do Palestiny znamenal silný impuls pro rozvoj. Stavěly se přístavy, rozvíjel se obchod, zakládaly se školy. Dne 1. května 1925 byla v Jeruzalémě založena Hebrejská univerzita. Otevřel ji lord Arthur Balfour. Prvním rektorem se stal dr. Judah Magnes.\n\nPátá vlna imigrantů do Palestiny byla tvořena především Židy z Německa prchajícími před nacismem (100 tisíc z celkového počtu 250 tisíc). Většinou se jednalo o inteligenci (lékaře, právníky, profesory), podnikatele a řemeslníky. Židovští umělci z Německa vytvořili nový základ pro místní umění. Hudebníci např. založili Palestinský filharmonický orchestr.\n\nV říjnu roku 1933 započaly arabské demonstrace proti britské politice v Palestině a proti narůstající židovské imigraci. V listopadu téhož roku političtí představitelé Arabů předali Britům memorandum požadující založení arabského demokratického státu v Palestině, úplný zákaz židovské imigrace a zákaz prodeje půdy Židům. Zároveň setkání učených znalců Koránu pohrozilo uvalením klatby na každého Araba, který půdu prodá Židům. Výsledkem arabských nepokojů v roce 1936 bylo rozhodnutí Židů o vybudování vlastního přístavu v Tel Avivu, nezávislého na přístavu v Jaffě. To navíc znamenalo narůstající hospodářskou izolaci Židů od Arabů.\n\nAlija Bet byl název pro židovskou imigraci do Palestiny v průběhu druhé světové války. Název Alija Bet (bet je druhé písmeno hebrejské abecedy) je odvozen od druhé vlny, která, na rozdíl od Alija Alef (alef je první písmeno hebrejské abecedy) z let 1881–1939 byla imigrací nezákonnou a probíhala přes zákaz britské mandátní správy.\n\nAlija Bet probíhala v letech 1941–1947. Jednalo se vesměs o Židy, kterým se podařilo uprchnout před holokaustem v Evropě.\n\nAlija Bet probíhala většinou po moři. Během uvedeného období došlo k několika neštěstím:\n\nV červenci 1947 britské válečné lodě zadržely u břehů Palestiny loď \"Exodus 1947\" s 4,5 tisíci židovských uprchlíků na palubě. Uprchlíci byli donuceni vrátit se (na jiných lodích) do Marseille ve Francii. Poté pluli do Hamburku v Německu, kde policie donutila Židy lodě opustit. Případu uprchlíků z lodi \"Exodus\" se dostalo celosvětové pozornosti.\n\nPočátkem roku 1955 začaly do Izraele přicházet zprávy o zhoršující se situaci Židů v zemích Maghrebu (Maroko, Alžírsko, Tunisko). Předpokládalo se, že tyto země v dohledné době získají nezávislost na Francii a arabský nacionalismus (podporovaný Násirem) by mohl ohrozit židovské komunity v těchto zemích. Proto byl izraelskou vládou v srpnu 1955 v rámci zpravodajské služby Mosadu zřízen zvláštní tým s operační základnou v Paříži, mající za úkol budovat v Maroku základny pro židovskou sebeobranu.\n\nZačátkem roku 1956 vznikla v Maroku židovská organizace Misgeret (doslova „Rámec“), která měla za úkol cvičit dobrovolníky určené k ochraně židovských osad a k organizování imigrace do Izraele. V září roku 1956 došlo k zastavení legální imigrace Židů z marocké strany. V Maroku se jich v té době nacházelo více jak 100 tisíc.\n\nV období Suezské krize koncem roku 1956 se očekávaly pogromy proti židovskému obyvatelstvu ze strany Arabů, ke kterým nedošlo. Ilegální imigraci nyní prostřednictvím Misgeret prováděl Mosad. Zpravodajcům z Misgeretu se podařilo úspěšně infiltrovat marockou tajnou policii. Díky zprávám informátorů byl Misgeret předem informováni o připravovaných zátazích proti svým členům.\n\nImigranti byli z Maroka vyváženi pomocí starých francouzských nebo padělaných marockých cestovních pasů. Imigranti byli odváženi přes španělské enklávy Ceuta a Melilla a britský Gibraltar do Marseille za aktivní pomoci britských, španělských a francouzských úřadů. V roce 1960 koupil Mosad parník Pisces, na němž marocké Židy převážel přímo na Gibraltar. Loď uskutečnila dvanáct plaveb, při třinácté ztroskotala. Zahynulo celkem 43 lidí. Následně bylo marockou tajnou policií zatčeno a mučeno 20 příslušníků Misgeret (jeden z nich na následky mučení zemřel). Jako odpověď Izrael ukončil utajování imigrace a zahájil rozsáhlou veřejnou kampaň.\n\nPo smrti marockého krále Muhammada V. v únoru 1961 povolil jeho nástupce a syn Hasan II. vydávání hromadných cestovních pasů, díky kterým v letech 1961–1963 opustili všichni Židé Maroko.\n\nV roce 1956, v době Suezské krize, existovaly v Izraeli obavy, že se egyptští Židé stanou cílem odplaty arabského obyvatelstva za spoluúčast židovského státu na invazi. V listopadu 1956 navázali agenti Mosadu kontakt se zástupci židovské obce v Port Saidu a vyzvali je k sestavení seznamu osob majících zájem o emigraci z Egypta. Izrael následně vyslal pro tyto osoby dvě námořní plavidla, která egyptské Židy (za pomoci francouzských vojáků) dopravily do Izraele.\n\nPodnětem k emigraci Židů se staly boje mezi francouzskou a tuniskou armádou o francouzskou námořní základnu poblíž města Bizerta. Židovští usedlíci (1200 lidí) se obávali, že se po stažení francouzské armády stanou cílem arabské pomsty. Většina židů opustila město díky tomu, že měla francouzské pasy, zbytek (asi 300 lidí) Mosad evakuoval. Transport probíhal na francouzských válečných plavidlech a byl střežen francouzskými výsadkáři.\n\nOd poloviny 90. let podniká do Izraele aliju stálý proud jihoafrických, amerických a francouzských Židů, či Židé z těchto zemí v Izraeli zakupují nemovitosti pro možnou budoucí imigraci. Zejména francouzští Židé v Izraeli skupují nemovitosti kvůli vzestupu antisemitismu ve Francii v posledních letech.\n\nŽidé z Indie, označovaní jako Bnej Menaše, kteří byli uznáni jako potomci desátého ztraceného izraelského kmene, jsou objektem kontroverzí, avšak od poloviny 90. let počet těch z nich, kteří provedli aliju, stále stoupá.\n\nOrganizace jako Nefeš be-nefeš a Šavej Jisra'el pomáhají lidem s alijou jak finanční pomocí, tak asistencí například při hledání práce, studiu hebrejštiny a asimilaci s izraelskou kulturou.\n\nV roce 2007 přinesl deník \"Haarec\" informaci, že v letech 2005 až 2006 došlo k 9% poklesu imigrantů (hebrejsky olim). Podle deníku „v roce 2006 do Izraele imigrovalo pouze 19 264 lidí, což je o 9 procent méně než v roce 2005. Jedná se o nejnižší počet imigrantů od roku 1988.“\n\nTento rekord byl překonán v roce 2007, kdy byl počet olim pouze 18 127. Pouze 36 % z těchto nových imigrantů byly osoby ze zemí bývalého Sovětského svazu (v 90. letech představovali imigranti ze zemí bývalého SSSR téměř 90 %), zatímco počet imigrantů ze zemí jako je Francie či USA je stálý.\n\nPodle statistik podniklo v roce 2009 aliju ze severoamerických zemí nejvíce Židů od roku 1983. Celkem se jednalo o zhruba 3800 olim.\n\nOkamžitě po vzniku státu Izrael začala s oficiální podporou vlády masivní vlna přistěhovalectví. Ta vrcholila v roce 1949, kdy do Izraele dorazil víc než čtvrt milion Židů. Celkem šlo v prvních čtyřech letech nezávislosti o téměř 700 tisíc lidí, tedy podobné číslo, jaká byla celková populace státu Izrael v době vyhlášení samostatnosti. Počátkem 50. let alija rychle opadla (ekonomické potíže Izraele a uzavření zemí sovětského bloku pro vystěhovalectví do židovského státu). Později následovalo ovšem několik dalších menších vln v polovině 50. let, v 1. polovině 60. let a okolo roku 1970.\n\n<graph>\n</graph>\n\nV 80. letech zažíval Izrael nízké roční úhrny imigrace, historické minimum bylo dosaženo roku 1986 (pouhých 9505 přistěhovalců). Důvodem byly ekonomické problémy státu i pokračující přísná restrikce na židovskou emigraci v sovětském bloku. To se změnilo roku 1990, kdy začala masivní alija ze zemí Sovětského svazu. Onoho roku dosáhla alija hodnoty 199 516 a pokračovala silným tempem po celý zbytek 90. let. Teprve po roce 2000 dochází k jejímu výraznému zpomalení a stabilizaci na roční úrovni necelých 20 000. Po roce 2013 se trend mírně změnil (silnější imigrace z Ukrajiny ale i ze západní Evropy, zejména Francie) a roční úhrny dosahují cca 25 000 přistěhovalců.\n\nV následující tabulce je uveden počet imigrantů do Izraele v letech 1919 až 2006. Tabulka je řadí podle let a podle zemí, kde se narodili. (Pro rok 2006 je nadto uvedena i poslední země pobytu).\n\n\n"}
{"id": "298261", "url": "https://cs.wikipedia.org/wiki?curid=298261", "title": "Franko", "text": "Franko\n\nFranko je odborný obchodní a dopravní termín, kterým označujeme platební záznam, platební podmínku, doložku či ujednání, jež vyjadřuje povinnost dodavatele nebo odesílatele k úhradě určité peněžní částky spojené s náklady na dopravu zboží nebo předmětu až do místa určení t.j. do dohodnutého místa.\n\nV běžném poštovním styku se tento pojem dá ztotožnit s běžným termínem poštovné placené odesilatelem, tedy vyplaceně, bezplatně pro adresáta. Odtud pak pochází pojem frankování poštovních zásilek, jenž v běžné všední praxi znamená nalepení poštovní známky v příslušné hodnotě nebo označení zásilky frankotypem pomocí razítkovacího stroje.\n\nV mezinárodním obchodním styku se pak používají obvykle termíny :\n\n\n"}
{"id": "298263", "url": "https://cs.wikipedia.org/wiki?curid=298263", "title": "Olivia Newton-John", "text": "Olivia Newton-John\n\nOlivia Newton-John OBE (* 26. září 1948, Cambridge, Velká Británie) je australská zpěvačka country a populární hudby, skladatelka a herečka. Jde o držitelku několika cen Grammy. Natočila několik převážně hudebních filmů.\n\nNarodila se v Cambridgi ve Velké Británii Brinleymu Newton-Johnovi a Irene Helene Bornové. Je nejmladší ze třech dětí; bratr Hugh je lékařem a sestra Rona (provdaná za Jeffa Conawaye) herečkou. Matka byla nejstarší dcerou Maxe Borna, německého nositele Nobelovy ceny za fyziku, který uprchl v roce 1930 před pronásledováním se svou ženou z Německa. Otec byl důstojníkem tajné služby MI5. V roce 1954 se rodina přestěhovala do Melbourne v Austrálii, kde otec Olivie Newton-John získal místo přednosty na Ormond College Univerzity v Melbourne.\n\nKdyž jí bylo 14 let, založila s třemi svými spolužačkami dívčí band s názvem \"Sol Four\". Brzy pravidelně účinkovala v místním rozhlasovém a televizním vysílání. V \"Go Show\" potkala Pat Caroll a jejího manžela Johna Farrara, kteří se později stali jejími nejbližšími spolupracovníky. Když se pak zúčastnila televizní soutěže talentů \"Sing, Sing, Sing\" Johnnyho O’Keefa s písněmi \"Anyone Who Had A Heart\" a \"Everything's Coming Up Roses\", vyhrála první cenu, kterou byla cesta do Anglie. Olivia se zprvu zdráhala odjet, její matka ji nakonec ale k cestě do Anglie přesvědčila.\n\nV Anglii se jí stýskalo a také postrádala svého přítele Iana Turpie, se kterým spoluúčinkovala v australském nezávislém televizním filmu \"Funny Things Happen Down Under\". Situace se změnila, když se do Anglie přestěhovala Pat Caroll. Olivia s ní vytvořila duo a společně pak vystupovaly bez většího úspěchu, dokud se Caroll nemusela vrátit do Austrálie. Olivia Newton-John zůstala v Anglii, aby se zde pokusila o sólovou kariéru.\n\nV roce 1966 nahrála první singl \"Till You Say You'll Be Mine\" u firmy Decca, nahrávka však zůstala bez většího ohlasu. O čtyři roky později byla vybrána do projektu \"Toomorrow\" amerického producenta Dona Kirshnera, známého spoluprací s The Monkees. Skupina nahrála v roce 1970 album a účinkovala ve stejnojmenném „science fiction“ muzikálu. Projekt však neměl úspěch a skupina se brzy rozešla.\n\nV roce 1971 se dostavil první úspěch v její kariéře. V produkci Johna Farrara a Bruce Welche (ze skupiny Shadows) vydala singl s písní Boba Dylana \"If Not For You\", který se stal mezinárodním hitem. Časopisem Record Mirror byla dvakrát vyhlášena nejlepší britskou zpěvačkou. Často vystupovala ve víkendových televizních pořadech Cliffa Richarda a účinkovala s ním také v televizním filmu \"The Case\". Její popularita v Americe však od vydání \"If Not For You\" stagnovala až do roku 1973. Tehdy vydala album s písní \"Let Me Be There\", která se probojovala do americké Top 10 hned v několika kategoriích, a získala cenu Grammy pro nejlepší zpěvačku country. Stejnojmenné album pak obsadilo první příčku na žebříčku alb country hudby na dva týdny.\n\nV roce 1974 se zúčastnila za Británii soutěže Eurovize s písní \"Long Live Love\", kterou vybralo britské publikum, a obsadila 4. místo. Všech šest písní připravených k soutěži pak vyšlo na albu \"Long Live Love\", prvním vydaným u společnosti EMI. Pro severoamerický trh vydala toto album společnost MCA pod názvem \"If You Love Me, Let Me Know\", přičemž písně pro soutěž Eurovize byly nahrazené čtyřmi jinými písněmi, více ve stylu country, ve snaze navázat na úspěch písně \"Let Me Be There\". Píseň \"I Honestly Love You\", kterou napsali Jeff Barry a Peter Allen, přinesla Olivii Newton-John další dvě ceny Grammy v kategoriích nahrávka roku a nejlepší zpěvačka pop music. Stejnojmenné album se pak umístilo na 1. místě v žebříčku alb pop music (jeden týden) a country (osm týdnů).\n\nVelkou Británii opustila a přestěhovala se do Spojených států amerických. Album \"Have You Never Been Mellow\" z roku 1975 se opět umístilo na nejvyšší příčce žebříčku v kategoriích pop a country. Následující album \"Clearly Love\" však již tak úspěšné nebylo. Další své album \"Don't Stop Believin\"', které nahrála zpěvačka v Nashville, se umístilo na 30. místě v žebříčku pop music a na 7. místě v žebříčku country. V listopadu 1976 uvedla svůj první televizní pořad \"A Special Olivia Newton-John\". V roce 1977 vydané album \"Making a Good Thing Better\" se umístilo ještě hůře než album předchozí a Olivia Newton-John uvažovala o změně ve své kariéře.\n\nObrat v její kariéře nastal po uvedení filmové adaptace broadwayského muzikálu \"Pomáda\" (\"Grease\") v roce 1978. Roli Sandy jí nabídl producent Allan Carr po náhodném setkání na večírku, který pořádala australská zpěvačka a skladatelka Helen Reddy. Po neúspěchu filmu \"Toomorrow\" trvala na kamerových zkouškách s filmovým partnerem Johnem Travoltou, také proto, že si připadala na roli středoškolačky příliš stará (v době natáčení jí bylo 29 let). Tvůrci filmu se přizpůsobili jejímu australskému přízvuku změnou její postavy z rodilé Američanky Sandy Dumbrowski na Sandy Olsson, Australanku na prázdninách. Film se stal kasovním trhákem roku 1978. Soundtrack filmu měl také velký úspěch, hned 3 písně, \"You're the One That I Want\" (1.) s Johnem Travoltou, \"Hopelessly Devoted To You\" (3.) a \"Summer Nights\" (5.) s Johnem Travoltou a sborem, se umístily v Top 5 singlů. První dvě písně napsal dlouholetý spolupracovník Olivie Newton-John John Farrar pro tento film. \"Pomáda\" vynesla zpěvačce nominaci na Zlatý Glóbus v kategorii nejlepší herečka v muzikálu. Píseň \"Hopelessly Devoted To You\" byla nominována na Cenu Akademie a Olivia Newton John ji přednesla při udílení cen v roce 1979.\n\nProměna její postavy ve filmu, Sandy, jako by v ní povzbudila touhu po podobné změně i v její kariéře. V listopadu 1978 vydala popové album \"Totally Hot\" se zřetelným příklonem k agresivnějšímu zvuku a rychlejšímu tempu. Album se umístilo v žebříčku Top 10 na 7. místě a přes patrný odklon od stylu country i na 4. příčce Country Album chart.\n\nZačátkem roku 1980 vydala singl \"I Can't Help It\" (č. 12 pop, č. 8 AC), duet s Andy Gibbem z jeho alba \"After Dark\". Účinkovala ve svém třetím televizním pořadu \"Hollywood Nights\". Objevila se opět ve filmu, v muzikálu \"Xanadu\" s Genem Kellym a Michaelem Beckem. I když film u kritiky propadl, byl nakonec komerčně úspěšný a soundtrack z filmu byl hodnocen jako dvojnásobně platinový. Nejznámějšími písněmi byly \"Magic\" Olivie Newton-John, \"Suddenly\" s Cliffem Richardem a titulní píseň s ELO. \"Magic\" byl největší popový hit té doby (4 týdny č. 1 pop žebříčku) a stále je nejvýše mezi AC hity její kariéry (5 týdnů č. 1). Film se stal nakonec kultovní klasikou a základem pro příznivě hodnocenou Broadwayskou show, nominovanou na cenu Tony, která měla v letech 2007–2008 více než 500 repríz.\n\nV roce 1981 vydala své nejúspěšnější studiové album, dvakrát platinové \"Physical\". Titulní píseň, kterou napsali Steve Kipner a Terry Shaddick, vydržela plných 10 týdnů na vrcholu žebříčku Billboard Hot 100 a překonala tak rekord, který do té doby držela píseň Debby Booneové \"You Light Up My Life\". Píseň se dokonce umístila (jako jediná píseň Olivie Newton John) na žebříčku R&B singlů (č. 28) a alb (č. 32). Album doprovázely ještě další dva singly, a to \"Make A Move On Me\" a \"Landslide\". Video, ve kterém cvičí Olivia Newton John aerobik na sugestivní melodii a rytmus titulní písně alba učinilo z písně „hymnu“ tohoto sportu (a čelenka se stala módním doplňkem i mimo tělocvičnu). Newton-John se stala průkopnicí rodícího se hudebního videoprůmyslu. Natočila videoalbum obsahující všechny písně z hudebního alba a ještě tři starší hity. Videoalbum jí přineslo čtvrtou cenu Grammy a televizní stanice ABC jej odvysílala pod názvem Let’s Get Physical. Na úspěch alba \"Physical\" navázala Newton-John mezinárodním turné a vydala druhou kompilaci svých hitů \"Olivia's Greatest Hits Vol. 2\". Obrazový záznam z koncertu turné pak uvedla stanice HBO pod názvem \"Olivia In Concert\" v roce 1983. Záznam pak byl vydán jako hudební video a výsledkem byla další nominace na cenu Grammy.\n\n"}
{"id": "298266", "url": "https://cs.wikipedia.org/wiki?curid=298266", "title": "Morgan Motor Company", "text": "Morgan Motor Company\n\nMorgan Motor Company je rodinná britská automobilka s přibližně 160 zaměstnanci, kteří vozy vyrábějí zásadně ručně.\n\nSpolečnost založil v roce 1909 H. F. S. Morgan (* 1881 v Stoke Lacy Rectory, Hereford, † 1959) v Malvern Link, ve West Midlands. Po jeho smrti převzal vedení jeho syn Peter. Peter Morgan zemřel 20. října 2003. Od roku 1999 vede firmu jeho syn Charles.\n\nNejslavnějším automobilem firmy je Morgan 4/4.\n\nJednoduché sklopné čelní sklo, tradičně pojatá palubní deska, řemeny z ovčí kůže přidržující kapotu či náhradní kolo umístěné na víku zavazadelníku.\n\n"}
{"id": "298267", "url": "https://cs.wikipedia.org/wiki?curid=298267", "title": "Nedvědička", "text": "Nedvědička\n\nNedvědička na horním toku nazývaná též \"Zuberský potok\" je říčka v okresech Žďár nad Sázavou a Brno-venkov na Moravě v České republice. Je to pravostranný přítok Svratky. Délka toku je 28,5 km. Plocha povodí měří 84,3 km².\n\nNedvědička pramení v lesích severně od obce Zubří v nadmořské výšce okolo 700 m. Říčka teče převážně jihovýchodním směrem. Na horním toku napájí velký Zuberský rybník. U obce Rozsochy posiluje její tok zleva Rozsošský potok. Dále v Rožné přibírá zprava svůj největší přítok potok Rožínku. Odtud proudí hlubokým údolím k obci Věžná, pod kterou se obrací na východ. V tomto úseku se nad jejím údolím tyčí hrad Pernštejn. Nedaleko odtud v Nedvědici ústí do Svratky na jejím říčním kilometru 95,5.\n\n\nPramenná část toku ve Žďárských vrších je pro odpočinek a rekreaci velmi využívaná chataři i turisty. Ve střední části se poblíž Rožné nachází úpravna uranových rud z místních uranových dolů s obrovskými odkalovacími nádržemi, která celé údolí velmi znehodnocuje. Těsně před Nedvědicí se na úbočí nad potokem nachází hrad Pernštejn.\n\n"}
{"id": "298268", "url": "https://cs.wikipedia.org/wiki?curid=298268", "title": "Galaxy Quest", "text": "Galaxy Quest\n\nGalaxy Quest je americká filmová komedie, které v roce 1999 natočil režisér Dean Parisot. Je parodií na sci-fi seriály typu Star Trek a prostředí komunity jejich fanoušků.\n\nFilm se dočkal pozitivní kritické odezvy, mj. v roce 2000 získal žánrovou cenu Hugo jako nejlepší Sci-fi/fantasy film roku. Na kritickém webu Rotten Tomatoes dostal hodnocení 90 %. Kladně \"Galaxy Quest\" hodnotili fanoušci i protagonisté parodovaného \"Star Treku\".\n\n\"Galaxy Quest\" byl televizní sci-fi seriál, který vysílal čtyři léta. Mnoho fanoušků má i po osmnácti letech, kdy byl reprízován. Vznikají fankluby, probíhají srazy apod. Na těchto akcích vystupují i původní herečtí protagonisté, kteří si takto vydělávají reklamou na živobytí.\n\nNikdo z nich netuší, že televizní signál se seriálem dorazil i na vzdálenou planetu Thermii kde jej mylně považují za dokumentární snímek. A tak obyvatelé přesně podle seriálu postaví kosmickou loď \"Protector\" a vydají se k Zemi pro komandéra Taggarta aby se na něj obrátili o pomoc. Posádka s tolika zdokumentovanými úspěchy je pro ně jedinou možnou nadějí na obranu před agresivním generálem Sarrisem.\n\nSeriálový kapitán, který zpočátku netuší, že nevystupuje v dalším reklamním spotu, způsobí svými seriálově nabubřelými rozhodnutími Thermianům katastrofu. Když se herci (včetně jednoho, který odehrál jedinou epizodní roli) poté dostanou na kosmickou loď, působí svou neznalostí další potíže. Cizí loď napadne \"Protectora\", Sarris ovládne situaci a posádka upadne do zajetí. Děj se dále odvíjí v duchu klasického schématu epizod sci-fi seriálů kombinovaného s parodickými prvky. Na konci filmu je loď Thermianů zachráněna a herci se vrací na zem, přímo před zraky fanouškovského davu. Film končí záběry, na nichž se opět populární televizní posádka věnuje natáčení nových dílů seriálu.\n"}
{"id": "298270", "url": "https://cs.wikipedia.org/wiki?curid=298270", "title": "Donji Milanovac", "text": "Donji Milanovac\n\nDonji Milanovac (\"Доњи Милановац\") je město ve východním Srbsku. Nachází se v okrese Majdanpek v Borském kraji. Rozkládá se na pravém břehu řeky Dunaj. Sídlí zde ústředí správy národního parku Djerdap.\nPodle sčítání v roce 2002 zde žilo 3 132 obyvatel.\n"}
{"id": "298271", "url": "https://cs.wikipedia.org/wiki?curid=298271", "title": "Gandhárské umění", "text": "Gandhárské umění\n\nGandhárské umění, též řecko-buddhistické, je označení pro specifický druh výtvarného umění, které začalo vznikat zcela přibližně od počátku letopočtu v oblasti Gandháry, tedy přibližně v oblasti dnešního Pákistánu a Afghánistánu. Zdejší oblast byla v minulosti místem, kde se setkávala antická kultura s Východem. Toto střetávání kultur se mimo jiné projevilo ve vzniku specifické formy buddhismu. \n\nGandhárské výtvarné umění přineslo průlomovou skutečnost v dějinách buddhistického umění - pod vlivem antiky začal být zakladatel buddhismu Buddha vyobrazován v lidské podobě. Do té doby byly antropomorfní zobrazení Buddhy spíše výjimkou a Buddha byl většinou vyobrazován pomocí symbolů jako bylo např. kolo dharmy, obří stopa apod.\n\n"}
{"id": "298273", "url": "https://cs.wikipedia.org/wiki?curid=298273", "title": "Komořanský tunel", "text": "Komořanský tunel\n\nKomořanský tunel (dříve Tunel Cholupice, nazývaný též Cholupický tunel, Komořansko-cholupický tunel apod.) je součástí jižního segmentu dálnice D0 (Pražského okruhu; úsek Vestec – Lahovice, a to tzv. stavby 513). Stavba překonává značné převýšení z údolí Vltavy od křížení Komořanské ulice mezi Komořany a Závistí do prostoru mezi Cholupicemi a Točnou. Tvoří ji dvě tunelové trouby – jižní stoupající o třech jízdních pruzích a délce 1 937 m a severní klesající o dvou jízdních pruzích a délce 1 972 m. Na západní straně tunel navazuje na Radotínský most přes Vltavu, na východní straně jižně od Cholupic v katastru Točné navazuje úsek v zářezu směrem k plánovanému křížení s dálnicí D3 a Vesteckou spojkou.\n\nV prosinci 2006 byla ražena průzkumná štola, v prvních měsících roku následujícího se pak rozjely práce naplno a při tempu ražby 6 m za den pomocí NRTM se očekávalo vybudování obou trub na začátku jara 2008. Tunel stejně jako celá jižní část Pražského okruhu byl zprovozněn 20. září 2010.\n\nDne 12. října 2010 byl Radou hlavního města Prahy tunel Cholupice oficiálně pojmenován jako Komořanský tunel. Dopravní značení u tunelu zatím zachovává původní název Tunel Cholupice.\n\n\n"}
{"id": "298274", "url": "https://cs.wikipedia.org/wiki?curid=298274", "title": "Tim Allen", "text": "Tim Allen\n\nTim Allen (* 13. června 1953, Denver, Colorado, USA) je americký komik, charakterní herec, dabér a bavič, pravděpodobně nejlépe známý pro svou roli v televizním sitcomu Home Improvement (Kutil Tim) a rovněž pro své role v Disneyho filmových sériích The Santa Clause a Toy Story.\n\nTim Allen, narozen jako Timothy Allan Dick, je syn sociální pracovnice Marthy Katherineové a realitního agenta Geralda M. Dicka. Jeho otec zemřel v autě při srážce s opilým řidičem, když Allenovi bylo jedenáct let. O dva roky později se jeho matka vdala za svou školní lásku, úspěšného obchodního manažera, a se svými šesti dětmi se přestěhovala do Birminghamu ve státě Michigan, aby zde žila se svým novým manželem a jeho třemi dětmi. Allen studoval střední školu v Birminghamu (Ernest W. Seaholm High School), kde navštěvoval divadelní a hudební třídy (což vyústilo v jeho lásku ke klasickému piánu) a později vysokou školu v Kalamazoo (Western Michigan University). Později získal čestný titul, který byl hlavní zápletkou v epizodě páté série seriálu Home Improvement (Kutil Tim) s názvem „Is There A Doctor In The House?“\n\nAllen začal svou kariéru jako komik. Na výzvu jednoho ze svých přátel se zúčastnil komediální noci v komediálním klubu v Detroitu. V době, kdy žil v Detroitu se začínal stávat známější svým účinkováním v reklamách lokálních televizí a vystupováním v komediálních show, jako například „Some Semblance of Sanity“ Garyho Thisona. Později se přestěhoval do Los Angeles, kde se stal členem The Comedy Store. Také začal sólově vystupovat v nočních talk show.\nAllen získal slávu hraním v televizním seriálu \"Home Improvement\" (Kutil Tim) (1991 - 1999), kde hrál Tima „Kutila“ Taylora. Během jednoho týdne v listopadu 1994 současně hrál v nejvíce výdělečném filmu \"The Santa Clause\", vystupoval v nejlépe hodnoceném televizním seriálu Home Improvement a napsal nejlépe se prodávající knihu v Severní Americe \"Don't Stand Too Close to a Naked Man\" (Nestůj příliš blízko nahého muže). Následující rok propůjčil svůj hlas postavě Buzze Rakeťáka ve filmové senzaci Toy Story (Příběh hraček).\nAllen má hvězdu na Hollywoodském chodníku slávy.\n\n2. října 1978 byl Allen zatčen na mezinárodním letišti (Kalamazoo-Battle Creek International Airport) za držení 0,7 kilogramu kokainu. Následně podal zprávu o dalších dealerech drog výměnou za snížení možného doživotního vězení na tři až sedm let, z kterých si odpykal 28 měsíců ve federálním nápravném zařízení (Sandstone, stát Minnesota).\nByl ženatý s Laurou Deibelovou od 7. dubna 1984 do jejich rozvodu v roce 2003; mají dceru Katherine (* 1989). 7. října 2006 se v Grand Lake oženil s herečkou Jane Hajdukovou.\n\n\n\n"}
{"id": "298276", "url": "https://cs.wikipedia.org/wiki?curid=298276", "title": "Loučka (přítok Svratky)", "text": "Loučka (přítok Svratky)\n\nLoučka je řeka v okrese Brno-venkov na Moravě v České republice. Délka jejího toku je necelých 5 km. Povodí má rozlohu 389,67 km².\n\nVzniká v obci Dolní Loučky soutokem svých zdrojnic Bobrůvky a Libochůvky. Za obcí Dolní Loučky v části zvané Mezihoří protéká pod železničním viaduktem, vtéká do úzkého údolí, kde je z ní nad kamenolomem odebírána voda do Náhonu, protéká rozevírajícím se údolím v Předklášteří u Tišnova a pod kopcem Květnice vtéká do Svratky. Několik desítek metrů za soutokem Loučky se Svratkou přitéká do Svratky z levé strany potok Besének.\n\nHlásný profil:\nV minulosti byla řeka cílem sportovních rybářů. Následkem nárazového znečištění, působením vydry říční a nedostatečným vysazováním násad je stav rybí populace kritický. Navíc je svalovina ryb kontaminována hlavně těžkými kovy (Pb, Ni, Zn, Cu) v hodnotách, které jsou na hranici zdravotní rizikovosti. Ve 20. letech 20. století bylo koryto Loučky regulováno.\n\nNáhon má velmi starý původ, ale jeho koryto v dnešní podobě pochází z konce 19. století. Původně přiváděl vodu pro hospodářské provozy kláštera Porta Coeli (prádelna, pivovar). Náhon je veden po vrstevnici pravobřežního svahu údolí Loučky. Před klášterem dodával vodu do rybníků, z nichž jeden byl v 70. letech 20. století obnoven. Protéká klášterem a kolem papírny jeho vody vtékají před Tišnovem do Svratky.\n\n"}
{"id": "298277", "url": "https://cs.wikipedia.org/wiki?curid=298277", "title": "Národní park Djerdap", "text": "Národní park Djerdap\n\nNárodní park Đerdap (srbsky: \"Национални парк Ђердап\" nebo \"Nacionalni park Đerdap\") se nachází v jihovýchodní Evropě v severovýchodní části Srbska, podél mezinárodní hranice s Rumunskem. Park se táhne podél Dunaje v délce 100 km od Golubacké pevnosti do Karataše u Kladova v Srbsku. Ústředí správy národního parku je ve městě Donji Milanovac na Dunaji. Oblast Djerdapské rokliny byla vyhlášena národním parkem v roce 1974.\n\nNárodní park má celkovou rozlohu 93 968 hektarů a jako chráněná zóna je vytyčeno 63 608 ha plochy. Park byl vyhlášen z důvodu ochrany soutěsky Železná vrata (srbsky Ђердап/Đerdap) a okolní přírody. Dále od samotného břehu řeky zasahuje do vnitrozemí ve vzdálenosti 2–8 km. Chráněné území se pohybuje v nadmořské výšce od 50 až po 800 m n. m. \n\nV národním parku žije přes 1100 druhů rostlin; řada z nich je reliktních. Mezi zvířata, která zde žijí, patří např. medvěd, rys, vlk, šakal, orel mořský, výr velký nebo čáp černý a řada dalších. \n\nNachází se zde celá řada archeologických nalezišť a historických lokalit připomínající pozůstatky Římské říše. Mezi takové patří např. Lepenski Vir, archeologické lokality Dijana, pevnost Golubac, pozůstatky Trajánova mostu, Tabula Traiana, apod. \n\nÚzemí park pokrývají lesy (64 %) s různorodou flórou. Kromě samotného údolí Dunaje park tvoří také několik dalších soutěsek, které vyhloubily řeky do veletoku ústící. Mezi ně patří např.\n\n\na třemi údolími: Ljupkovska, Donjomilanovacka, Oršavska.\n\n"}
{"id": "298278", "url": "https://cs.wikipedia.org/wiki?curid=298278", "title": "Actus", "text": "Actus\n\nActus je stará jednotka délky a plošného obsahu užívaná ve starověkém Římě.\n\n\n\n"}
{"id": "298280", "url": "https://cs.wikipedia.org/wiki?curid=298280", "title": "Renate Götschlová", "text": "Renate Götschlová\n\nRenate Götschlová\n(* 6. srpna 1975, Judenburg, Štýrsko) je profesionální alpská lyžařka z Rakouska. Její specialitou jsou sjezd, Super-G a obří slalom.\n\nJe po Annemarie Moser-Pröll a Vreni Schneiderová třetí nejúspěšnější lyžařkou v historii světového poháru.\n\n"}
{"id": "298285", "url": "https://cs.wikipedia.org/wiki?curid=298285", "title": "Bobrůvka (řeka)", "text": "Bobrůvka (řeka)\n\nBobrůvka je řeka v okresech Žďár nad Sázavou a Brno-venkov na Moravě. Jejím soutokem s Libochovkou vzniká Loučka, která je pravostranným přítokem Svratky. Délka řeky je 54,5 km. Plocha povodí měří 236,9 km².\n\nŘeka pramení 1 km západně od Rokytna v nadmořské výšce 724,99 m. Přímo v Novém Městě na Moravě protéká několika rybníky. Dále teče směrem k jihu přes obec Radešínská Svratka do obce Bobrová, kde se tok stáčí k východu a následně k jihovýchodu. Za obcí Strážek řeka vstoupí do hlubokého údolí a přes Újezd u Tišnova pokračuje do Dolních Louček, kde se stéká s Libochovkou.\n\nHorní část údolí nad Novým Městem je velmi oblíbeným místem zimní rekreace, zejména běžeckého lyžování. Nejoblíbenějším místem pro rekreaci je dolní část toku pod Strážkem, kde se nachází hluboké zalesněné údolí s množstvím chat a také s Trenckovou roklí. V údolí pod obcí Zvole se nachází známé Westernové městečko Šiklův Mlýn.\n\n"}
{"id": "298287", "url": "https://cs.wikipedia.org/wiki?curid=298287", "title": "Korbelík", "text": "Korbelík\n\nKorbelík je stará moravská jednotka objemu užívaná pro kapaliny.\n\n\n"}
{"id": "298288", "url": "https://cs.wikipedia.org/wiki?curid=298288", "title": "Český komiks", "text": "Český komiks\n\nČeský komiks je obecně považován za velmi problematickou záležitost. Jelikož čeští komiksoví tvůrci se málokdy specializovali na tvorbu pro dospělé, vzniklo zde povědomí, že komiks je pouze pro děti. V posledních letech se to však mění. Komiksu se v Čechách říká též \"kreslený seriál\".\n\nJedním z prvních českých komiksových tvůrců vůbec byl karikaturista Ladislav Vlodek (1907-1996). Ten se díky jeho zkušenostem ze Spojených států vyznal v moderním pojetí kreslených seriálů a ve dvacátých letech pokus o jeho představení v Česku. Tak vznikl kupříkladu historicky zajímavý seriál \"Adolf\" (kde Vlodek snad jako první použil v obrázkových příbězích české bubliny), otisknutý v dětském časopise Koule v letech 1926–1927 a spousty dalších. Společnost však zareagovala spíše negativně, tudíž se Vlodek po zbytek života věnoval jiným věcem. \n\nDaleko radostněji byly v Česku přijaty komiksy Josefa Lady, například v jeho kresbách \"Šprýmovné komiksy: Obrázkové seriály\" z let 1922-1946 představil velké množství zvířecích hrdinů pro nejmenší děti. Podobnou cestou se vydal i Ondřej Sekora, tvůrce krátkých novinových stripů, jehož největším úspěchem byl asi Ferda Mravenec z roku 1933, ovšem v dětských časopisech mu vycházely též stripy o kuřeti Napipi, kapitánu Animukovi či psu Rekovi. Řadu svých komiksových hrdinů převedl Sekora v 50. a 60. letech do knižní podoby. Nelze zapomenout ani na předválečný časopis \"Mladý hlasatel\", který ve 30. letech představil doposud nejdelší český komiksový seriál Rychlé šípy autorů Jaroslava Foglara a dr. Jana Fischera. Příběhy tohoto nejslavnějšího chlapeckého klubu vycházely ještě o mnoho desítek let později a dočkaly se též své knižní podoby (Stínadelská trilogie). Po předčasně zesnulém Janu Fischerovi převzal později kreslení Marko Čermák, v menší míře se na kresbě podíleli též Václav Junek a Bohumír Čermák.\n\nV roce 1948 využily postavu Péráka \"Haló noviny\" v komiksu \"Pérákovy další osudy\". Vizuálně vycházel z Trnkovo animovaného filmu \"Pérák a SS\". Patnáct stránek vyšlo ve čtvrtém ročníku, číslech 13-27. V druhé polovině komiksu, po skončení války, se již však komiks nese v propagandistickém duchu, Pérák odložil svou masku a pérové boty a stal se z něj běžný kominík.\n\nNová éra se začala psát v 60. letech. Především začal v roce 1969 vycházet komiksový časopis Čtyřlístek, který bez přestání vychází do současnosti a neustále je mezi dětmi populární. Titulní komiks stvořil kreslíř Jaroslav Němeček a spisovatelka Ljuba Štíplová, později se připojilo ještě spousty dalších tvůrců se svými komiksy, z nichž mnohé svou kvalitou jistě minimálně dohánějí samotný Čtyřlístek. Pro příklad lze jmenovat Poldu a Oldu od Jaroslava Maláka, Vynálezy Pana Semtamťuka od Adolfa Borna či Anču a Pepíka od Lucie Lomové. \n\nVedle autorů Čtyřlístku se však objevil na konci 60. let ještě jeden nezávislý kreslíř - Kája Saudek. Ten nejenže je nejplodnějším českým komiksovým autorem v historii, ale po mnoho let také jediným kreslířem, který vytvořil komiksy pro dospělé. Tuto zkušenost získal jak jinak než ze Spojených států, což vedlo k tomu, že komiksy Káji Saudka byly z velké části zakázány. Tak zaniklo mnoho autorových nejslibnějších komiksů z 60. a 70. let, jako např. Pepík-Hipík, Lips Tullian a především plánovaný cyklus Muriel a anděl Ró, jehož scenáristou byl Miloš Macourek a jehož byly dokončeny pouze první dvě knihy. Další tvorba Káji Saudka byla až do revoluce napůl nelegální, a proto musely jeho komiksy vycházet např. ve Zpravodaji České speleologické společnosti. První kniha, Muriel a andělé, patří k nejvýznamnějším a nejpovedenějším českým komiksům vůbec.\n\nKomiksy se objevily i na strankách časopisu Ohníček, série o \"Mořských vlcích\" od Vojtěcha Steklače vycházela mezi listopadem 1969 a srpnem 1973 příběhy z modernizovaného \"pravěku\" Sek a Zula od Miroslava Švandrlíka vycházely mezi lety 1969-1971. \n\nV 70. letech se rozjel další fenomén, kterým byla poslední strana časopisu ABC. Působilo zde mnoho zajímavých autorů, jako např. František Kobík, kteří se specializovali předem na sci-fi komiksy, které byly ve své době velmi mládeží vyhledávané. Mezi nejvýznamnější komiksy z časopisu patří např. Vzpoura mozků, Pod paprsky Zářícího a Druhá výprava.\n\nPo roce 1989 se objevilo mnoho nejrůznějších pokusů o komiksové časopisy, které většinou skončily neúspěchem. Jediným českým periodikem, které přečkalo více než 10 čísel, se stala Kometa. Tento časopis začal vycházet již před revolucí od dubna roku 1989 do druhé půli roku 1992. Vyšlo celkem 36 řádných čísel, mimoto byly vydány i tzv. \"Kometky\" s jedním příběhem a několik objemnějších Magazínů komety. Ve všech těchto publikacích se objevilo velké množství kvalitních autorů. Časopis sice otiskoval i klasické kousky např. Káji Saudka, ale svůj prostor zde nalezly i nové tváře. Mezi nejznámější komiksy v tomto časopise patří Válka s mloky Jana Štěpánka, Tajemství Enny Jana Patrika Krásného, Mr.Sweet Bohumila Fencla a další. V časopise Kometa je též velmi patrný fakt, že po roce 1989 se většina komiksových autorů snažila navázat na tvorbu Káji Saudka. Patří mezi ně např. Miroslav Schönberg, Štěpán Mareš, Ervé a další. Autorům tohoto období se všeobecně říká \"Generace 89\". Po zániku Komety (a s ní i další spousty komiksových periodik, např. Arény) český komiks na mnoho let usíná a komiksová scéna zůstává pod kontrolou pouze Čtyřlístku.\n\nNovou éru nastartovalo roku 1997 vydání prvního čísla časopisu CREW. Tento časopis se sice českým komiksem prakticky nezabývá (ač dříve publikoval několik komiksů K. Saudka), ale opět po několika letech obnovil v Česku zájem o komiks a dal zelenou novým vydavatelům původních prací. Přelom nastal roku 2000, kdy vzniklo vydavatelství Mot komiks vydávající české a francouzské komiksy a také několik fanzinů, z nichž nejvýznamnějším je Aargh!. Ten následovala nová periodika s novými autory, jako např. Zkrat, Sorrel nebo Pot. Autoři tohoto období již nemají větší potřebu navazovat na Káju Saudka, jdou vlastní cestou a všeobecně se jim říká \"Generace 0\". Patří mezi ně např. Jiří Grus, Karel Jerie, František Skála, Dan Černý, Miloš Mazal, Jan Bažant, Jiří Zimčík, Matěj Němeček, Václav Šlajch, Jiří Husák, Marek Pokorný, Vhrsti a další. Mimo jiné začala čas od času vycházet nejrůznější české komiksová alba. Významným dílem je obzvláště trilogie Alois Nebel spisovatele Jaroslava Rudiše a kreslíře Jaromíra Švejdíka. Samozřejmě následovaly další - Nitro těžkne glycerinem, Oidipus Rex, Šifra mistra Hanky, Pán času, Voleman a další. V roce 2006 založila skupina komiksologů občanské sdružení SEQENCE na podporu komiksu v Česku.\nÚspěšně se rozvíjí také vydávání komiksů pro děti, jimž se věnují různá nakladatelství, např. Albatros, Portál a další. K aktivním autorům patří například Klára Smolíková, která od listopadu 2014 připravuje původní českou komiksovou revue Bublifuk, nebo Honza Smolík.\n\nPrvní český samostatně vydávaný superhrdinský komiks na pokračování \"Dechberoucí Zázrak\" vycházel jednou měsíčně mezi lety 2015 až 2017. Autory jsou výtvarník Petr Kopl a scenárista Petr Macek. V ději se objevila i postava Péráka. Samostatný komiks o Pérákovi od stejných autorů vycházel na pokračování v roce 2018 v časopise ABC. Sebrané a rozšířené vydání série, původně publikované v časopise ABC, vyšlo v květnu 2019 jako samostatná kniha \"Pérák: Oko budoucnosti\".\n\n"}
{"id": "298289", "url": "https://cs.wikipedia.org/wiki?curid=298289", "title": "Mázlík", "text": "Mázlík\n\nMázlík je stará moravská jednotka objemu užívaná pro kapaliny.\n\n\n"}
{"id": "298290", "url": "https://cs.wikipedia.org/wiki?curid=298290", "title": "Judenburg", "text": "Judenburg\n\nJudenburg je rakouské město ve spolkové zemi Štýrsko. Leží na řece Muře, v nadmořské výšce 737 m, 87 km severozápadně od Štýrského Hradce. Žije zde obyvatel.\n\nJudenburg je od roku 1999 členem Douzelage, sdružení vybraných měst Evropské unie.\n\nMěsto sestává z katastrálních území:\n\nV roce 1940 se k městu připojila obec Murdorf a v roce 1963 obec Waltersdorf.\n\nNa severu je sousední obcí Fohnsdorf, jihovýchodně Maria Buch-Feistritz, na jihu Reifling, jihozápadně Oberweg, západně Sankt Peter ob Judenburg a severozápadně leží Pöls.\n\nJudenburg se rozkládá poblíž hradu Eppenstein. Hrad byl poprvé zmiňován židovskými obchodníky v roce 1074 jako „mercatum Judinburch“ , kteří hráli v té době v regionu velmi důležitou roli v obchodu. Nejdříve se zmiňuje nejstarší „právo skladu“ v té době vybavené rozsáhlým „celním právem\".\n\nVe 12. století vlastnili Judenburg Traungauerové a potom Babenberkové. Roku 1224 dostal Judenburg městské právo a ve 13. a 14. století vzrůstal obchod a město se stalo obchodním centrem a obchodovalo mimo jiných také s Benátkami. Nejprve platidlem byly guldeny a až po dlouhé době se platilo rakouskými zlatými. Důležitým byl pro Judenburg obchod se štýrským železem (Erzberg). Dalším významným obchodním zbožím byl pravý kozlík lékařský (\"Valeriana celtica\"), surovina pro výrobu mýdla, která se vyvážela až do Orientu.\n\nPo velkých pogromech ve 14. a 15. století byli všichni štýrští Židé v roce 1496 vypovězeni ze země. V roce 1460 císař Fridrich III. (1440-1493) udělil městu monopol pro světový obchod s kozlíkem lékařským. Město drželo monopol přes 100 let.\n\nV letech 1910 až 1914 byla ve městě v provozu „bezkolejová dráha Judenburg“, první provoz trolejbusů v Rakousku.\n\nAž do první světové války byla v Judenburgu posádka rakousko-uherských pozemních ozbrojených sil armády (1867-1914). V roce 1914 se tu ocitá moravský polní stíhací prapor č.17.\n\nBěhem rakouské vlády za nacismu byla snaha změnit název města, který byl pro židovský název nesnesitelný a aby byl změněn na „Zirbenstadt“. Diskutovalo se o tom po celou válku a ke změně nakonec nedošlo.\n\nNa konci druhé světové války byl v roce 1945 v Judenburgu zřízen uprchlický tábor pro židovské osoby bez domova (Displaced Person) s pobočkami v okolních obcích Dietersdorf, Liechtenstein, Kobenz a Murdorf.\n\nDnes je Judenburg průmyslovým a obchodním městem a zřídilo se tu mezi jiným také spolkové gymnázium a spolkové reálné gymnázium, jakož i obchodní akademii.\n\nMěstu byl zapůjčen s účinností od 1. června 1959 usnesením štýrské zemské rady z 9. února 1959.\n\nPodle sčítání lidu v roce 2001 bylo ve městě 578 pracovišť se 6060 zaměstnanci z obce a 1799 dojíždějících a 3840 obyvatel za prací dojíždí. V roce 1999 pracovalo 41 v lesnických závodech (z toho 16 jako hlavní zaměstnání) a obhospodařovali 3791 hektarů.\n\nOd dřívější doby je v Judenburgu většinou průmyslové centrum Mur-Mürz-Furche, a neustále se bojuje s přestěhováním provozu a mezi obyvateli je nesouhlas.\n\nVýstavbou nákupního centra v sousední obci Fohnsdorfu zostřuje se situace se stavem obchodní sítě. Maloobchodní síť se stěhuje do nákupních center, obchody se ve městě vyprazdňují a téměř zcela mizí. Město reaguje na tuto problematiku sestavením koncepce marketinku, např. výstavbou planetária. Tendence k návratu je až dosud nezdařilá.\n\n\n\nOkresní město Hudeburg má několik sportovních zařízení pro provozování nejrůznějších sportů.\n\n\n"}
{"id": "298292", "url": "https://cs.wikipedia.org/wiki?curid=298292", "title": "Libochovka (řeka)", "text": "Libochovka (řeka)\n\nLibochovka (též Libochůvka) je říčka v okresech Žďár nad Sázavou a Brno-venkov na Moravě v České republice. Jejím soutokem s Bobrůvkou vzniká Loučka, která je pravostranným přítokem Svratky. Délka toku je 35,9 km. Plocha povodí měří 146,6 km².\n\nŘeka pramení 1 km severně od obce Dobrá Voda v nadmořské výšce 560 m. Na horním toku protéká mírně zvlněnou krajinou s mnoha rybníky (přímo na toku Podhradský, Špitálský, Dolnolibochovský a Mezibořský) a městysem Křižanov a obcemi Kundratice, Horní Libochová, Dolní Libochová a Meziboří. Dále se tok stáčí k jihozápadu do hlubokého údolí, kde protéká obcemi Žďárec a Řikonín a pokračuje do Dolních Louček, kde se stéká s Bobrůvkou.\n\n\nPrůměrný průtok nedaleko obce Kuřimské Jestřabí zhruba 2 km od ústí činí 0,56 m³/s.\n\nCelý tok je velmi oblíbeným místem celoroční rekreace. Nejoblíbenějším místem pro rekreaci je dolní část toku okolo Žďárce, kde se nachází hluboké zalesněné údolí.\n\n"}
{"id": "298294", "url": "https://cs.wikipedia.org/wiki?curid=298294", "title": "František Novotný (konstruktér)", "text": "František Novotný (konstruktér)\n\nFrantišek Novotný (26. listopadu 1896, Stašov – leden 1946, Praha) byl československý letecký konstruktér.\n\nPracoval pro společnost Letov a od roku 1930 ve firmě Avia. Nejznámějším strojem, na jehož vzniku se podílel, je předválečná stíhačka Avia B-534.\n\n"}
{"id": "298295", "url": "https://cs.wikipedia.org/wiki?curid=298295", "title": "Camborne", "text": "Camborne\n\nCamborne (v kornštině Cambron = „křivý kopec“) se nachází v hrabství Cornwall ve Velké Británii. Tvoří západní konec souměstí společně s Poolem a Redruthem. Město leží v jedné z historicky nejbohatších důlních oblastí na světě. V současnosti má okolo 20 000 obyvatel, pokud by se započítalo celé souměstí se satelitními vesnicemi, žije tam kolem 40 000 obyvatel a jedná se o největší shluk sídel v Cornwallu.\n\nV roce 1931 byly nalezeny poblíž Camborne v Magor Farm v Illoganu rozvaliny římské vily. Týž rok byly zahájeny vykopávky pod vedením odborníků z cornwallského královského institutu. Do roku 2006 se jednalo o jediný nález římského osídlení na území celého Cornwallu. Dalším dokladem dřívějšího osídlení je popsaný oltářní kámen nalezený v Camborne. Nyní je uložen v kostele Sv. Martina. Je datován do desátého či jedenáctého století.\n\nVýznačnou událostí byl Štědrý den roku 1801, kdy parní silniční lokomotiva, postavená cambornským inženýrem Richardem Trevithickem, vykonala první jízdu s cestujícími ve vozidle s vlastním pohonem. První cesta mířila na Camborne Hill a na počest této skutečnosti byla dokonce složena píseň. Trevithick se narodil v Illoganu v roce 1771 jako syn horníka a vystudoval místní školu. Jeho úspěchy v oboru parní energie a dolování jsou připomínány oslavami na poslední dubnovou sobotu (Trevithick's Day) a jeho socha stojí v místní veřejné knihovně.\n\nCamborne je známé jako centrum dřívějšího důlního průmyslu v Cornwallu s doly na cín a měď. Největší rozkvět zaznamenalo v druhé polovině 18. a první polovině 19. století. Důl Dolcoath („Stará země“), král cornwallských dolů, byl s hloubkou 1067 metrů (3500 stop) po mnoho let nejhlubším dolem na světě a jedním z nejstarších do svého uzavření v roce 1921. V Camborne se nachází poslední pracující cínový důl v Evropě, South Crofty, který byl uzavřen v roce 1998.\n\nKromě vlastních dolů bylo Camborne také domovém četných důležitých souvisejících průmyslových odvětví, včetně světoznámých sléváren Holmans (Compair). Tento rodinný podnik, založený v roce 1801, byl největším producentem ve městě i v celém Cornwallu, vyráběl se zde i slavný samopal Sten v průběhu druhé světové války a Holmanův světlomet byl ve výstroji královského loďstva. V době největšího rozmachu obklopovaly slévárny město ze tří stran a práci v nich našlo asi tři a půl tisíce lidí. Kvůli poklesu britského průmyslu byla nakonec továrna v roce 2001 Compair Holmans Camborne uzavřena. Malé množství vytěženého cínu z dolu South Crofty bylo odkoupeno místním podnikem a tato zásoba je postupně využívána v klenotnictví a výrobky z ní jsou označovány jako South Crofty Collection.\n\nVzhledem k významu rudního dolování pro ekonomiku Cornwallu se z Camborne School of Mines stalo jediné vzdělávací zařízení ve Velké Británii, které připravuje specialisty na „tvrdé“ horniny. Škola byla založena v roce 1851 jako Royal School of Mines, ale její začátky lze vysledovat až do roku 1829, kdy byly předloženy plány na její výstavbu. Nyní tvoří součást Exeterské univerzity a v roce 2004 přesídlila do kampusu university Tremough. Absolveni CSM nacházejí uplatnění v báňském průmyslu po celém světě. Škola vlastní velmi pěknou sbírku minerálů ve svém geologickém muzeu.\n\nKolem severního okraje města vede silnice A30 (dřívější průtah centrem města se stal silnicí A3048). Mezi centrem a Trelowarren Street je malé autobusové nádraží, zmiňované v historkách cornwallského komika Jethra. Asi půl míle od středu města na jih je železniční nádraží. Cambornská stanice bývala pověstná svými krátkými nástupišti, takže pasažéři cestující na hlavní lince mezi Londýnem a Penzance mohli nastupovat a vystupovat jen z určitých vagónů. Díky tomu ne všechny vlaky tu zastavovaly a některé dávaly přednost blízkému Redruthu. V současné době provozují dopravu společnosti CrossCountry a First Great Western. Od roku 1902 do roku 1927 mělo město jednu tramvajovou linku, vedoucí do Redruthu.\n\nV roce 1878 vznikl v Camborne ragbyový klub. Je jedním z nejslavnějších v hrabství a dodával hráče do reprezentace. V roce 1987 dosáhl nejlepšího umístění v nově vytvořených National leagues, když postoupil do čtvrté divize. V Camborne je jedna ze základen cornwallského ragbyového týmu a hrála zde řada mezinárodních mužstev včetně novozélandských All Blacks v letech 1905, 1924 a 1953, Austrálie v roce 1908, 1947 a 1967, Jihoafrické republiky v roce 1960, Spojených států v roce 1977 a dalších družstev, jako např. jihoafrických Barbarians či Canterbury z Nového Zélandu.\n\nNavzdory špatné pověsti coby deprimovaného regionu je velká část Cornwallu včetně Camborne zahrnuta do schématu přestavby za 150 miliónů liber, od které se čeká, že zvrátí sociálně-ekonomický pokles v tomto bývalém průmyslovém srdci Cornwallu. Vládní programy obnovy měst by měly vytvořit kolem čtyř tisíc nových pracovních míst a zvýšit mzdy o 15 %.\n\nOd všeobecných voleb ve Velké Británii v roce 2005 má Camborne liberálně demokratickou poslankyni Julii Goldsworthy, která je zastánkyní větší samosprávy hrabství. Strana Mebyon Kernow, která má v cornwallském parlamentu většinu, má v Camborne hodně příznivců a po doplňovacích volbách se stala největší politickou stranou v městské radě. V radě okresu Kerrier má čtyři členy. V radě hrabství má šest křesel, o zbývající křesla se dělí liberální demokraté a dělnická strana po pěti a jedno křeslo mají konzervativci.\n\n"}
{"id": "298297", "url": "https://cs.wikipedia.org/wiki?curid=298297", "title": "Masakr v My Lai", "text": "Masakr v My Lai\n\nMasakr v Mỹ Lai byla masová vražda asi 347 až 504 neozbrojených vietnamských civilistů, včetně žen a dětí, kterou spáchali vojáci 23. pěší divize Americal U.S. Army 16. března 1968 ve vesnici Mỹ Lai v době Války ve Vietnamu. Před smrtí byly některé oběti znásilněny, zbity, mučeny, zohaveny nebo pobodány a těla některých povražděných byla vojáky znetvořena. Jednalo se o největší známý válečný zločin amerických vojsk v době války ve Vietnamu. Spolu s masakrem v No Gun Ri v Korejské válce o osmnáct let dříve byl masakr civilistů v My Lai jedním z největších provedených americkými silami ve 20. století.\n\nIncident po svém zveřejnění v listopadu 1969 vyvolal světový ohlas a šok. Informace o masakru přispěly k růstu domácí opozice vůči zapojení Spojených států do vietnamské války a odhalily také velkou míru skrývání důkazů o vraždění nevinných civilistů. Zpočátku vyšetřování byli tři američtí vojáci, kteří se pokoušeli masakr zastavit a zachránit ukryté civilisty, zadržováni a dokonce byli následně odsouzeni jako zrádci několika americkými kongresmany, a to včetně Mendela Riverse, předsedy Výboru pro armádní služby. Teprve po třiceti letech byly uznány jejich zásluhy a byli vyznamenáni (jeden posmrtně) americkou armádou za ochranu civilistů ve válečné zóně. Za masakr vyšetřováno a souzeno celkem 23 amerických vojáků, ale pouze jeden byl odsouzen, přičemž si v konečném verdiktu vysloužil trest tři a půl roku domácího vězení.\n\nNa začátku roku 1968 byla v důsledku těžkých ztrát Národní fronta osvobození Jižního Vietnamu (Vietkong) nucena přejít od otevřeného boje k partyzánské taktice kladení pastí a náhlých přepadů. Vojenská zpravodajská služba USA předpokládala, že osada Song My skládající se z vesnic Mỹ Lai 1, 2, 3 a 4 je opěrným bodem 48. praporu Vietkongu a že většina obyvatel těchto vesnic měla Vietkong podporovat nebo přímo být jeho členy.\n\nAmerické Velitelství vojenské pomoci Jižnímu Vietnamu se v únoru a březnu 1968 po ofenzívě Tet pokoušelo agresivně získat strategickou iniciativu. Spustilo operaci \"Najdi a znič\" proti 48. praporu Vietkongu, o kterém se domnívalo, že se nachází právě v osadě Song My, což měla být malá součást americké útočné strategie.\n\nKontrolu těchto vesnic měla vykonat rota C (Charlie) 1. praporu 20. pěšího pluku 11. brigády 23. pěší divize Americal. Ta byla vytvořena v září 1967 a skládala se ze tří střeleckých rot od 11. brigády a to včetně roty C 20. pěšího pluku vedené podplukovníkem Frankem A. Barkerem, která byla ustavena v lednu 1968 jako Task Force Barker (TF Barker). Rota C byla složena převážně z mladých, 18 a 19letých branců, a od začátku svého nasazení ztratila při rutinních hlídkách 28 mužů, z toho 5 mrtvých. Již v únoru 1968 se TF Barker pokoušela osadu Song My vojensky zabezpečit, avšak s malým úspěchem. Muži z roty C následně v březnu 1968 byli již deprimováni a vyděšeni, neboť bojovali v tu dobu o holé přežití. Od svého příjezdu před třemi měsíci totiž utrpěli ztrátu více než 40 mužů a 14. března, dva dny před Mỹ Laiským incidentem, byl při hlídkování v okolí Song My minou nastraženou Vietkongem zabit seržant George Cox, další dva vojáci utrpěli vážná zranění. Tyto události mohly mít velký vliv na vznik následujícího incidentu, jelikož již během svého návratu na základnu si vojáci roty Charlie vybili svou frustraci zastřelením vietnamské ženy pracující na poli. Byl to jeden z prvních zaznamenaných případů agresivní reakce na válečné podmínky ve Vietnamu.\n\nVe dnech 16.-18. března plánovala jednotka Barker najít a zničit zbytky 48. praporu Vietkongu, které se údajně měly ukrývat v oblasti osady Song My. Před samotným ozbrojeným střetem plukovník Oran K. Henderson, velitel 11. brigády, vyzval své důstojníky, aby „postupovali agresivně na dostřel od nepřítele a nadobro jej vyhladili.“ Ovšem podplukovník Barker údajně nařídil velitelům 1. praporu, aby spálili domy, zabíjeli dobytek, zničili zásoby potravin i studny.\n\nV předvečer útoku, na briefingu roty C, kapitán Ernest Medina řekl svým mužům, že téměř všichni civilní obyvatelé osad v oblasti Song My by měli odejít v 7:00 ráno na trh a každý, kdo v osadě zůstane, je pravděpodobně členem Vietkongu nebo alespoň jejich sympatizantem, a má být zlikvidován. Následně byl dotázán, zda rozkaz platí i v případě žen a dětí. Ti, kteří tomu byly přítomni, později vypovídali o Medinově odpovědi různě. Někteří, včetně velitelů čet, vypověděli, že rozkaz pochopili tak, že mají zabít všechny partyzány a severovietnamské bojovníky a to včetně osob „podezřelých“ ze spolupráce s Vietkongem, ženy a děti nevyjímaje, jakož i všechna zvířata, poté vypálit vesnici, a znečistit studny. Velitelé čet také citovali jeho slova s tím, že měl prohlásit: \"Jsou to všichni VC, teď jděte a dostaňte je\". Poté, když byl opět dotázán, kdo je tedy v tomto případě nepřítelem, odpověděl slovy: „Každá osoba, která před námi utíká, schovává se před námi nebo se zdá být nepřítelem. Pokud bude před Vámi utíkat muž, zastřelte ho, pokud by utíkala žena s puškou, zastřelte jí“. Jeden ze svědků v Calleyho procesu uvedl, že si vzpomíná na to, že Medina rozkázal zničit ve vesnici \"vše co chodí, plazí se a nebo roste\".\n\nRota Charlie vedená 1. četou měla proniknout do vesnice My Lai, najít nepřítele a vytlačit jej z oblasti. Dalším dvěma jednotkám TF Barker bylo nařízeno, aby zajistili oblast a v případě potřeby poskytly podporu. Oblast byla označena jako zóna volné palby, kde americké síly mohly nasadit dělostřelecké a letecké údery v osídlených oblastech. Vzhledem k tomu, že se oblast nacházela v zóně kontrolované protivníkem, nemusely nasazené americké jednotky žádat o povolení k palbě.\n\nOkolo osmé hodiny ráno 16. března 1968 po patnáctiminutové dělostřelecké přípravě byli vojáci roty Charlie vysazeni z vrtulníků v blízkosti vesnice Mỹ Lai. Následně rychle postoupili do vesnice, kde se nesetkali s odporem. Místo toho, aby osadu zajistil, kapitán Ernest Medina nejprve nařídil 1. a 2. četě, aby zaútočily na vesnici, a 3. četě, aby zlikvidovala zbytky nepřátel. Velitel pěší čety William Calley na místě přikázal spustit na civilisty palbu. Tento rozkaz však někteří jeho vojáci neuposlechli. Další vojáci ale začali střílet a házet granáty po všech Vietnamcích, které zpozorovali. Mnohé civilisty povraždili na rýžových polích v okolí, na ulicích či přímo v domech. Mnoho obětí bylo před smrtí znásilněno nebo mučeno. Proti počínání svých vojáků Calleyho nadřízený kapitán Ernest Medina nijak nezasáhl, naopak sám se přidal k vraždění. Američtí vojáci vraždili ve vesnici více než dvě hodiny, dokud do situace nezasáhl praporčík Hugh Thompson, jeden z pilotů průzkumných vrtulníků, které měly asistovat pěchotě. Ten si nejprve povšiml v okolí mnoha těl postřílených civilistů a rozhodl se prozkoumat situaci ve vesnici. Když pochopil, že pěšáci vraždí neozbrojené obyvatele, pokoušel se přivolat pomoc pro raněné, následně se snažil s pěšáky spojit pomocí rádia. Když viděl, že se pěšáci na zemi chystají zaútočit na skupinu civilistů ukrývajících se v jednom z bunkrů, přistál s vrtulníkem přímo před nimi a přikázal palubnímu střelci, aby nad jejich hlavami vystřelil několik varovných výstřelů. Dal tak pěšákům najevo, že pokud budou ve vraždění pokračovat, spustí na ně jeho střelci palbu. Americká armáda později z vesnice evakuovala 11 civilistů a zraněné děti.\n\nPodle prvních zpráv, které vydalo velitelství amerických vojsk několik dní po incidentu, byl masakr v Mỹ Lai úspěšnou vojenskou operací. Podle oficiální verze bylo zlikvidováno 16. března 1968 severovýchodně od města Quang Ngai 128 nepřátelských vojáků, přičemž Američané utrpěli ztráty ve výši dvou mrtvých a 10 raněných. Velitel 11. lehké pěchotní brigády plukovník Henderson po rozhovoru s několika vojáky, kteří se akce zúčastnili, podal svým nadřízeným zprávu, že při boji bylo zabito i 22 civilistů. Tato zpráva se však na veřejnost nedostala.\n\nK zevrubnému vyšetření události došlo díky Ronu Ridenhourovi, jenž se o masakru dozvěděl během svého nasazení ve Vietnamu. Ridenhour napsal prezidentovi Nixonovi, třiceti kongresmanům a zodpovědným činitelům Pentagonu dopis, ve kterém popsal masakr v Mỹ Lai. Většina z nich na dopis nereagovala. Jen několik vlivných politiků se o incident začalo zajímat, především člen Sněmovny reprezentantů Mo Udall a také senátoři USA Barry Goldwater a Edward Brooke. Od 12. do 20. listopadu 1969 uveřejňoval americký investigativní novinář Seymour Hersh informace o incidentu v časopisech \"Time\", \"Life\" a \"Newsweek\".\nPodle následného vyšetřování americké armády bylo v Mỹ Lai zabito přibližně 347 civilistů, pozdější vyšetřování včetně údajů vietnamské strany hovoří až o 504 obětech. Pouze u tří nebo čtyř z obětí střelby a vraždění nasvědčovaly důkazy tomu, že to byli příslušníci Vietkongu. Navzdory rozkazům, ve kterých byla vesnice označena jako základna nepřítele, v ní byly nalezeny jen tři ruční zbraně. Jedinou ztrátou, kterou americké jednotky utrpěly, byl jeden zraněný voják, který se postřelil do nohy.\n\n17. března 1970 americká armáda obvinila 14 důstojníků, včetně generálmajora Samuela W. Kostera, velitele divize Americal, za zatajování informací o incidentu. Většina z obvinění však byla zrušena. Velitel brigády plukovník Oran K. Henderson byl nakonec jediným, kdo byl z krytí masové vraždy obviněn. Stalo se tak 17. prosince 1971.\n\nPo 10 měsících trvajícím soudu byl 10. října 1971 poručík William Calley odsouzen za vraždu a vydání rozkazu k střelbě do civilistů na doživotí. Dva dny po nabytí pravomoci rozsudku byl ale prezidentem omilostněn. Calley si nakonec odseděl ve vězení Fort Leavenworth čtyři a půl měsíce, přičemž během této doby měl povoleny neomezené návštěvy své přítelkyně. Soud ostatní obžalované včetně kapitána Mediny zbavil viny.\n\nMnozí Američané reagovali na soud s americkými vojáky překvapivě. Pastor Michael Lord řekl shromážděným lidem v kostele: „Před dvěma tisíci lety došlo k ukřižování muže jménem Ježíš Kristus a nemyslím, že bychom potřebovali další ukřižování muže jménem Rusty Calley.“ Deska nazvaná Bojová hymna poručíka Calleyho, v níž se tento masový vrah setkává s nejvyšším velitelem na nebesích a říká mu, že jen plnil rozkazy a svou povinnost, se setkala s vřelým ohlasem.\n\nMasakr v Mỹ Lai a fotografie povražděných obyvatel vesnice, vytvořené přítomnými vojáky, se staly díky výraznému zájmu médií jedním z nejznámějších obrazů války ve Vietnamu, který prezentoval americká vojska v tom nejhorším světle. Tato událost rozšířila rozhořčení z této války po celém světě a snížila podporu amerických vojsk ve Vietnamu. Incident byl jedním z mnoha, kterých se během války dopustily obě strany. Poukazoval na nesprávnou koncepci vedení bojové činnosti proti partyzánům, kterou aplikovaly americké síly. Mnoho amerických jednotek nedbalo při vedení bojových operací na civilní oběti na straně jižního Vietnamu a nesnažilo se správným způsobem naklonit si místní obyvatelstvo, které bylo na mnohých místech stejně terorizováno jihovietnamskou armádou, jakož i komunistickými jednotkami. Masakr byl také známkou toho, že i vojáci demokratických zemí jsou schopni těch nejbrutálnějších válečných zločinů.\n\nDalší z faktů, který si vyžádal reflexi v armádě, bylo zejména to, že vyšší velení stejně jako i oficiální místa masakr úplně ignorovala nebo se ho snažila utajit.\n\n"}
{"id": "298298", "url": "https://cs.wikipedia.org/wiki?curid=298298", "title": "Květy (hudební skupina)", "text": "Květy (hudební skupina)\n\nKvěty jsou brněnská alternativní skupina, čerpající z mnoha hudebních žánrů (rock, folk, blues, šanson, jazz, world music, hip hop aj.). \n\nKapelu Květy v roce 1993 založili na základní škole Martin E. Kyšperský, Pavel Brychta, Michal Navrátil a Michal Komorný. Po pětileté nečinnosti přibrali do kapely zpěvačku, houslistku a výtvarnici Martu Svobodovou (Budoár staré dámy, Furré) a cellistu Martina Růžičku. Po dvou vlastním nákladem vydaných albech \"O červené karkulce\" a \"Palouček\" (cena posluchačů Freemusic za nejlepší demo roku 2001) přichází namísto Michala Navrátila (dnes kapela Dítě) bubeník a multiinstrumentalista Aleš Pilgr. Po třetím albu \"Daleko hle dům\" kapelu opouští Marta Svobodová, s kapelou však spolupracuje i nadále. Na prvním oficiálním albu \"Jablko jejího peří\" hostovala cellistka a zpěvačka Dorota Barová (Tara Fuki) či houslistka Dorothea Kellerová a deska získala nominaci na cenu Anděl v kategorii alternativní hudba; její následovník \"Kocourek a horečka\" již tuto cenu obdržel. Martina Růžičku mezitím vystřídal baskytarista Ondřej Čech, stálým spolupracovníkem skupiny se stal fotograf a výtvarník Petr Hegyi a kapela od té doby hojně koncertuje v zahraničí (Rakousko, Srbsko, Polsko či Francie). Na kompilaci \"Brno - město básníků\" se Květy podílejí zhudebněním básně Zdeňka Kriebla \"Malé proměny\". Koncem roku 2007 sestavu Květů rozšiřuje Albert Novák a v únoru 2008 vychází album \"Střela zastavená v jantaru\", na níž se podílejí i klávesista Milan Nytra (Buty), trumpetista Michal Gera (Michal Gera Band, ASPM Jana Spáleného) nebo na varhany Ondřej Kyas (Ensemble Opera Diversa).\n\nOd září 2016 hrají Květy v nové sestavě, odešli basák Ondřej Čech a houslista Albert Novák, přišel Ondřej Kyas. V roce 2017 vydali nové album \"Komik do půl osmé\" a pracují na hudbě k filmu \"Na krátko\", je to pro ně první takto velká práce na filmu.\n\nHudební publicistky a publicisté na Květech oceňují zejména netradiční nástrojové vybavení a skladatelské postupy, kontrastní používání jemných a syrových, respektive akustických a elektr(on)ických ploch, poetické, mnohovýznamové texty, naléhavý zpěv, energický a vtipný koncertní projev nebo originálně výtvarně řešené buklety.\n\n\nAlba\nKompilace\nVideoklipy\nOstatní\n\n\n\n"}
{"id": "298300", "url": "https://cs.wikipedia.org/wiki?curid=298300", "title": "Tiranské pakty", "text": "Tiranské pakty\n\nTiranské pakty jsou dvě vojensko-politické smlouvy mezi Itálií a Albánií.\n\n1. pakt byl podepsán ve formě \"smlouvy o přátelství a bezpečnosti\" 27. listopadu 1926, kde se obě strany zavázaly ke vzájemné podpoře a udržení politického a teritoriálního statu quo na území Albánie. Tato smlouva reagovala na tzv. \"dukagjinskou vzpouru\" z podzimu roku 1926, které se účastnila část albánských emigrantů žijících v Království SHS (Dukagjin je kraj v Albánii), čehož využila Itálie, která ihned ze vzpoury obvinila Království SHS. Tento pakt znamenal konec jugoslávského vlivu v Albánii, který slábnul již od roku 1925, kdy Zogu začal s orientací země na Itálii a podepsal s ní řadu smluv. \n\nSousední státy tuto dohodu považovali za porušení rovnováhy sil na Balkáně.; znepokojena byla zvlášť Jugoslávie, která neměla s Itálií příliš dobré vztahy a vzrůst její moci v oblasti natolik blízké by byl přinejmenším problematický. \n\n2. pakt byl podepsán o rok později 22. listopadu 1927, jakožto \"obranná aliance na 20 let\". Důsledkem byl počátek změny politického uspořádání Albánie v italský protektorát. Řím totiž získal faktickou kontrolu nad albánskou armádou a zahraniční politikou. To si uvědomoval i král Zogu, jehož pozdější slabý odpor byl marný. Králem \"všech Albánců\" se Ahmet Zogu prohlásil až 1. září 1928, takže pakty podepsal ještě v pozici prezidenta. Následně se italská dominance přelila i do dalších oblastí (hlavně ekonomicko-sociální). 7. dubna 1939 obsadila italská vojska albánské území, král uprchl ze země a pět dnů na to došlo ke spojení Albánie s Itálií formou personální unie. Tak měla Itálie zajištěný výchozí bod k další expanzi na Balkánský poloostrov.\n\nPodepsáním tohoto dokumentu se Itálii podařilo získat klíčový vliv na dalším z území, které bylo v bezprostřední blízkosti Jugoslávie, se kterou měla italská vláda územní spory.\n"}
{"id": "298301", "url": "https://cs.wikipedia.org/wiki?curid=298301", "title": "Pavel Kapusta", "text": "Pavel Kapusta\n\nPavel Kapusta (* 3. září 1969, Banská Bystrica) je slovenský novinář, publicista, spolumajitel reklamní agentury a vydavatelství Medialis, s.r.o., šéfredaktor internetového portálu napalete.sk\n\n\nOd roku 1997 byl šéfredaktorem redakce Ráno Slovenské televize. Později přestoupil do zpravodajství Slovenské televize, kde byl redaktorem a komentátorem. Kromě toho scenáristicky připravoval střihovou relaci politické satiry \"Fašírka\" a uváděl relaci o slovenské populární hudbě \"Átrium\".\n\nV roce 1999 byl novým vedením donucen z STV odejít. V stejném roce byl jmenován šéfredaktorem týdeníku \"Extra\".\nV letech 2000 - 2014 byl vydavatelem a šéfredaktorem časopisu \"Extra plus\", od roku 2015 je šéfredaktorem informačně-publicistického internetového portálu napalete.sk\nV letech 2001-2006 byl parlamentním asistentem poslanců Národní rady Slovenské republiky Romana Hofbauera a Jána Cupera.\nV roce 2004 absolvoval externí studium publicistiky na FHV Univerzity Mateja Bela v Banské Bystrici.\nV roce 2007 ukončil studium masmediální komunikace na Univerzitě sv. Cyrila a Metoda v Trnavě.\nV roce 2011 jako vydavatel a šéfredaktor časopisu Extra plus získal výroční cenu Slovenské asociace novinářů za mimořádný přínos v oblasti vydávání nezávislého a národně orientovaného tisku.\nV roce 2014 moderoval v bratislavském Hotelu Tatra Diskusní klub Extra plus, kterého hosty byli každý měsíc známí slovenští politici, politologové a publicisté a jeho sestřihy byli zveřejněny na YouTube. Od května 2015 moderuje ve stejném hotelu debaty na politické a společenské témata s názvem Diskusia Na palete, sestříhané videozáznamy jsou dostupné na portálu napalete.sk a YouTube.\n"}
{"id": "298305", "url": "https://cs.wikipedia.org/wiki?curid=298305", "title": "Bukovany (okres Sokolov)", "text": "Bukovany (okres Sokolov)\n\nObec Bukovany (něm. \"Buckwa\") se nachází v okrese Sokolov, kraj Karlovarský. Žije zde  obyvatel.\n\nPrvní písemná zmínka o vsi (\"tres curias in Bukban\", tj. „tři dvory v Bukovanech“) pochází z roku 1304.\nVe šlikovském urbáři se v roce 1525 uvádí v Bukovanech 10 hospodářů, z toho pět na celých dvorech. Usedlosti spadaly pod několik vrchností. Na počátku 17. století byla vesnice a okolní osady součástí zboží Štolců z Gostomky, roku 1622 získali ves Brunnerové a roku 1647 Nosticové.\nSoučasné Bukovany, nemají s původní vesnicí nic společného. Ta se rozkládala asi 1,5 km na severovýchod. Staré Bukovany zcela zanikly v padesátých letech 20. století v důsledku těžební činnosti. Spolu s Bukovany zanikly přilehlé vesnice Kytlice (Kittlitzdorf) a Dvory (Meierhöfen). Větší část původního katastrálního území byla postižena povrchovou těžbou uhlí a je překryta výsypkou. Zmizela většina starých silnic a cest, přeloženy byly některé potoky. Jak vypadala oblast starých Bukovan lze částečně odvodit ze staré důlní mapy z roku 1929.\n\nSamostatnou obcí se staly Bukovany v roce 1877. Téhož roku se stala částí Bukovan osada Dvory. Kytlice připadly k Bukovanům v roce 1880. Roku 1885 byla úředně stanovena česká podoba názvu obce, která zněla Bukva. Úřední název Bukovany dostala obec v roce 1923.\n\nJihozápadně od původních Bukovan, v místě dříve zvaném Katzengiebel, bylo v roce 1963 vybudováno nové sídliště s přibližně 500 bytovými jednotkami. Obec se tak proměnila z typické venkovské zástavby na obec se sídlištní zástavbou městského typu.\n\nObec se nachází v Sokolovské pánvi. Leží na mírném, kdysi zalesněném svahu, Němci nazývaném Katzengiebel. Při jihozápadní hranici katastru protéká Habartovský potok. Povrchové dobývání hnědého uhlí změnilo celou okolní krajinu. Na výsypce Dvory byla zřízena rozlehlá bažantnice.\n\nHnědé uhlí se v okolí začalo těžit v polovině 19. století. Po vybudování Buštěhradské dráhy v úseku Cheb–Karlovy Vary v roce 1870 se staly Bukovany centrem dolového podnikání Citicko-habartovského hnědouhelného těžařstva. Do místa dolování byla přivedena z dasnického nádraží železniční vlečka. Největším a nejdůležitějším závodem byl hlubinný důl Nová jáma (pozdější důl Gustav I), otevřený v roce 1888. V roce 1905 se zde začala budovat druhá nejstarší a nejvýznamnější briketárna v sokolovském revíru (po kynšperské briketárně). Roku 1921 byla vyhloubena Vlečná jáma, hluboká 40 m. Z Vlečné jámy se uhlí dopravovalo visutou lanovkou do briketárny, kde se mísilo s uhlím z Nové jámy. Vlečná jáma zanikla po roce 1940 a zbylé uhlí se těžilo povrchově novým lomem Gustav, otevřeným roku 1902. Na západ od starého lomu Gustav byl před rokem 1940 otevřen nový lom Gustav II, který byl v onom roce rozšířen novou otvírkou v okolí Vlečné jámy. Těžba ve starém hlubinném dole Gustav I byla zastavena v roce 1948. Nový lom Gustav II byl v provozu do roku 1974. Celý komplex dolu Gustav s briketárnou, elektrárnou, sušírnou uhlí a dalšími provozy byl v letech 1976–1989 zlikvidován.\n\nObyvatelé Bukovan až do zahájení těžby uhlí pracovali v zemědělství, zejména chmelařství. Po zániku zemědělství a likvidaci selských statků se stala hlavním zdroje obživy práce v dolech a přidružených provozech. Další pracovní příležitosti poskytovala sklárna v Dolním Rychnově. Roku 1898 byla v obci v souvislosti s nárůstem počtu obyvatel postavena trojtřídní škola, o deset let později byla již pětitřídní. Když byla v roce 1967 otevřena nová škola, měla již jedenáct tříd s 262 žáky. V době druhé světové války pracovali v místních dolech váleční zajatci.\n"}
{"id": "298307", "url": "https://cs.wikipedia.org/wiki?curid=298307", "title": "Sicilština", "text": "Sicilština\n\nSicilština je východorománský jazyk, který se vyvinul z italštiny, díky řeckým, arabským, španělským a francouzským vlivům je od italštiny velice rozdílný.\n\nPatri nostru, ca siti ntrô celu,\n\nSantificatu fussi lu Vostru nomu.\n\nViatu vinissi lu Vostru regnu.\n\nFatta fussi la Vostra Vuluntati\n\nComu ntrô celu accussì ntra terra.\n\nDàtini sta jurnata lu nostru panuzzu,\n\nE pirdunàtini li nostri piccati\n\nAccussì comu nuiàtri li pirdunemu ê nostri nìmici.\n\nE nun lassàtini cascari ntrâ tintazzioni,\n\nAmen.\n\nAneb slova zcela nebo zčásti přejatá z arabštiny\ncafisu - qafiz\n\nzàgara - zahar\n\nbumìa - bumiya\n\nsaia - saqiya\n\ngebbia - gabiya\nAneb slova zčásti nebo zcela přejatá z francouzštiny\njovi - juovia\n\nmèrcuri - mèrcor\n\nluni - lunes\n\nvènniri - vènner\n\nSe - Ano\n\nNo - Ne\n\nSabbinirica - Čau\n\nPi fauri - prosím\n\nVolussi nu caffè - Chtěl bych jedno kafe\n\nUnni sunnu li bagni? - Kde jsou záchody?\n\nMi scusassi - Promiňte mi\n\nSalutamu - Na shledanou\n"}
{"id": "298308", "url": "https://cs.wikipedia.org/wiki?curid=298308", "title": "Emmanuelle Béart", "text": "Emmanuelle Béart\n\nEmmanuelle Béart (* 14. srpna 1963 Saint-Tropez, Var, Provence-Alpes-Côte d'Azur) je francouzská herečka, držitelka Césara za nejlepší ženský výkon ve vedlejší roli, jenž předvedla ve filmu \"Manon od pramene\". Angažuje se také v humanitárních akcích a bojuje za práva imigrantů ve Francii.\n\nNarodila se na statku v Casinnu poblíž Saint-Tropez do rodiny modelky Geneviéve Galéa s řeckými, maltskými, a chorvatskými kořeny a všeumělce - básníka, skladatele a zpěváka Guy Béarta, pocházejícího z židovské rodiny se španělskými, švýcarskými a ruskými předky.\n\nJe nejstarší z pěti sourozenců. Zkušenost s kamerou zažila již v sedmi letech. Na cestu herecké dráhy se však odhodlala, až když spatřila na filmovém plátně Romy Schneider ve snímku \"Mado.\" V patnácti letech odjela na tři dlouhá léta do Montrealu, aby se sama zdokonalila v anglickém jazyku, zatímco tam vyučovala děti francouzštině. Zde se poprvé oficiálně dostává do hledáčku filmového agenta, který přijímá nové talenty pro film Roberta Altmana, který ovšem zůstal nerealizovaný.\n\nPo návratu na rodnou půdu dostala z Kanady první filmovou příležitost v \"Prvních touhách\". Do role ji obsadil fotograf David Hamilton, který byl okouzlen jejím espritem a přirozenou krásou. Následně již přicházejí nominace na francouzskou filmovou cenu César za snímky \"Zakázaná láska\" a \"Utajená láska\". Její talent se naplno projevil v roli vesničanky Manon v adptaci románu Marela Pagnona \"Manon od pramene\", za kterou Césara získala ve třiadvaceti letech.\n\nRok na to, již hraje za oceánem v bohužel pro ni neúspěšném filmu \"Schůzka s andělem\". Pak následuje spolupráce s Pierrem Richardem v divácky úspěšné bláznivé komedii \"Nalevo od výtahu\" a další dvě nominace na Césara, nejprve za roli prostitutky Marie, která se vrací do života z vězení ve filmu \"Nezřízené děti\", a poté ve snímku režiséra Jacquese Rivetta \"Krásná hašteřilka \", kde ztvárnila postavu modelky Marianne, která stojí předlohou pro dokončení zapomenutého obrazu starého malíře. I v dalším filmu \"Nelly a pan Arnaud\" si za výkon vysloužila nominaci. Po americké spolupráci na akčním \"Mission: Impossible\" získala ještě několik dalších Césarových nominací, které neproměnila.\n\nVedle filmové práce také intenzivně hraje na divadelních pódiích. V roce 1993 se provdala za filmového herce Daniela Auteuileho, s nímž si zahrála ve třech filmech a z jejichž vztahu se narodila dcera Nelly (nar. 1992). O dva roky později se rozvedli a nový poměr začala s hudebníkem Davidem Moreauem. Ten je i otcem jejího syna Johana (nar. 1996).\n\nJe vegetariánkou a bojovnicí za práva imigrantů. Byla také jmenována velvyslankyní UNICEF. V roce 2003, ve svých 40 letech, se objevila odhalená na obalu francouzského módního časopisu Elle a dodnes je toto vydání nejprodávanějším číslem magazínu v historii.\n\n\n\n"}
{"id": "298309", "url": "https://cs.wikipedia.org/wiki?curid=298309", "title": "Aldo Moro", "text": "Aldo Moro\n\nAldo Moro (23. září 1916 Maglie – 9. května 1978 Řím) byl akademik, italský právník, politik a dvakrát premiér Itálie v letech 1963–1968 a později od roku 1974 do 1976. Byl jedním z nejdéle sloužících poválečných italských premiérů, jeho setrvání u moci bylo v součtu více než 6 let.\n\nTento lídr křesťanské demokracie (DC) byl 16. března 1978 unesen příslušníky levicové teroristické organizace Rudé brigády, kteří ho zabili po 55 dnech věznění, když státní orgány nepřistoupily na jejich podmínky.\n\nNarodil se ve městě Maglie v regionu Apulie. Střední školu vystudoval ve městě Taranto. Poté, do roku 1939, studoval práva na univerzitě v Bari. V roce 1935 vstoupil do univerzitní organizace \"Federace italských katolických univerzit (FUCI)\", která byla jako jediná studentská organizace oficiálně povolena fašistickým režimem. Roku 1939 se stal jejím předsedou, tuto funkci vykonával do roku 1942, kdy ho nahradil Giulio Andreotti.\n\nRoku 1945 se oženil s Eleonorou Chiavarelli, v letech 1946 až 1958 spolu měli čtyři děti. Po téměř dvaceti letech přednášení na univerzitě v Bari, přijal místo profesora na univerzitě La Sapienza v Římě.\n\nPolitice se věnoval od roku 1943, kdy se začal scházet se socialisty z \"Italské socialistické strany (PSI)\" jeho náboženská víra ho však po válce přivedla k nově vzniklé straně \"Křesťanské demokracie (DC)\". Ve straně se přidal k levému křídlu, které vedl Giuseppe Dossetti. Také vedl stranický časopis \"Studium\".\n\nRoku 1946 byl zvolen do Ústavodárného shromáždění a o dva roky později byl zvolen do Poslanecké sněmovny Parlamentu Itálie.\n\nRoku 1953 byl zvolen předsedou parlamentího klubu DC.\n\nAntonio Segni ho roku 1955 navrhl jako ministra spravedlnosti. Tuto funkci vykonával téměř dva roky. Čtyři dny po pádu vlády Amintore Fanfani sestavil nový kabinet a Moro byl jmenován ministrem školství. Na této pozici setrval opět téměř dva roky. Ze svého postavení pomáhal začlenit občanskou výchovu do struktur italského školství.\n\nV prosinci 1963 byl jmenován předsedou vlády. Jeho vláda byla podporována stranami DC, ale i PSI a dalšími socialistickými stranami. Jednalo se o první poválečnou středo-levou vládní koalici v italských dějinách. Moc si udržel až do roku 1968. Během těchto téměř pěti let vedl tři vlády. Třetí trvala 833 dní, čím byla nejtrvalejší v italské první republice. Velmi se snažil spolupracovat se stranou PSI a umožnit socialistům podíl na vládě. Zastával názor, že by měla být vláda založena na modelu konsociační demokracie, kdy by v ní byly zastoupeny všechny relevantní strany Itálie. Během své vlády také na čtyři měsíce vedl ministerstvo zahraničních věcí. To znovu vedl v letech 1969 až 1974, s roční přestávkou v období od července 1972 do července 1973.\n\nV listopadu 1974 byl znovu jmenován předsedou vlády. Tuto funkci vykonával osmnáct měsíců. Během svého působení ve funkci jednal o začlenění Svobodného území Terst. V roce 1976 byl zvolen předsedou Národní rady DC.\n\nVe volbách 1976 \"Italská komunistická strana (PCI)\" získala 34% hlasů a stala se druhou nejsilnější stranou v zemi. Moro prosazoval spolupráci s komunisty ve vládě (model tzv. vlády národní solidarity). V roce 1977 italští komunisté změnili svou ideologii na eurokomunismus a spolupráce s DC tak byla otevřenější. K dohodě, která získala název „historický kompromis“ nakonec došlo, ale netrvala ani rok, kvůli únosu Mora.\n\n16. března 1978 byl na římské ulici Via Fani přepaden konvoj převážející Mora. Teroristé zabili pět bodyguardů, sám Moro byl ozbrojenci unesen. K činu se přihlásila komunistická teroristická organizace Rudé brigády ( ). Tuto organizaci vedl Mario Moretti. V zajetí mohl Moro psát dopisy rodině i politikům. Toho času premiér Giulio Andreotti, společně s ministrem vnitra, jímž byl Francesco Cossiga, odmítli jakékoli vyjednávání s teroristy. Moro poté napsal radikální memorandum proti Andreottimu a dalším politikům. Za vyjednávání se přimlouvala Morova rodina, ale i papež Pavel VI.\n\nOrganizace Rudé brigády žádala propuštění šestnácti svých členů výměnou za Mora, Andreotti to odmítl a naopak spustil rozsáhlé zatýkání členů. Moro byl v soukromém revolučním procesu odsouzen a po 55 dnech věznění, 9. května 1978, zastřelen jedenácti ranami v kufru auta. Tělo bylo poté zanecháno v ulicích Říma.\n\nPostup vlády byl velmi kritizován, zvláště poté, co byl řadový politik Ciro Cirillo roku 1981 unesen opět organizací Rudé brigády, ale vláda s teroristy jednala a za finanční náhradu byl Cirillo nakonec propuštěn.\n\n\n"}
{"id": "298312", "url": "https://cs.wikipedia.org/wiki?curid=298312", "title": "Lakota", "text": "Lakota\n\nLakota může být: \n"}
{"id": "298314", "url": "https://cs.wikipedia.org/wiki?curid=298314", "title": "Mitrov", "text": "Mitrov\n\nNázev Mitrov má více sídel:\n"}
{"id": "298315", "url": "https://cs.wikipedia.org/wiki?curid=298315", "title": "Chrastná", "text": "Chrastná\n\nNázev Chrastná má více sídel:\n"}
{"id": "298316", "url": "https://cs.wikipedia.org/wiki?curid=298316", "title": "Nechyba", "text": "Nechyba\n\nNázev Nechyba má více míst:\n"}
{"id": "298318", "url": "https://cs.wikipedia.org/wiki?curid=298318", "title": "Soběslav Pinkas", "text": "Soběslav Pinkas\n\nSoběslav Pinkas, původním jménem Hippolyt Karel Maria František Pinkas (7. října 1827 Praha-Malá Strana – 30. prosince 1901 Praha-Malá Strana), byl český malíř, karikaturista a veřejný činitel.\n\nSoběslav Hippolyt Pinkas se narodil 7. října 1827 v Praze na Kampě jako nejstarší ze čtyř dětí advokáta a politika Adolfa Pinkase (1800–1865) a jeho manželky Karolíny, rozené von Schauroth (1804–1885). Po babičce z otcovy strany měl francouzské předky.\n\nPo studiích na gymnáziu začal studovat na Karlo-Ferdinandově univerzitě v Praze práva. V době studií si ke jménu Hippolyt přidal české Soběslav. Jeho pobyt s otcem poslancem Kroměřížského sněmu v letech 1848–49 je v Kroměříži připomínán pamětní deskou.\n\nOd roku 1849 studoval malířství na pražské malířské akademii v ateliéru Christiana Rubena, odkud po dvou letech na radu Josefa Mánesa odejel studovat na Akademii do Mnichova. Později odjel studovat do Francie. V Paříži se 13. října 1859 oženil s Francouzkou Adrienou Denoncinovou (* 1836), s níž se na deset let usadil ve Vaux de Cernay, kde se jim narodily děti Ladislav (* 1863) a Georgina (* 1867).\n\nV roce 1865 se na čas vrátil do Čech, neboť zemřel jeho otec. Podnikal výlety do okolí Prahy a objevil pro sebe Sázavsko. Natrvalo se do Čech vrátil i s rodinou roku 1869. Žil v Praze na Novém Městě, krátce před smrtí se přestěhoval do rodného domu na Malou Stranu.\n\nNa Vyšší dívčí škole přijal ve školním roce 1869–1870 místo profesora kreslení, kterým zůstal 25 let. Kolem roku 1885 si nechal postavit chalupu v Sázavě. V této chalupě se 19. června 1905 narodil jeho vnuk Jiří Voskovec.\n\nDne 30. prosince 1901 zemřel v Praze v domě čp.515/III na Kampě. Pochován byl na hřbitově v Sázavě vedle své manželky Adrieny.\n\n\n"}
{"id": "298321", "url": "https://cs.wikipedia.org/wiki?curid=298321", "title": "Pavel IV.", "text": "Pavel IV.\n\nPavel IV. (28. června 1476 Capriglio – 18. srpna 1559 Řím), původním jménem Giovanni Pietro Carafa, byl od 23. května 1555 až do své smrti římským papežem. Je autorem seznamu Index Librorum Prohibitorum, který, neustále doplňován, platil po několik dalších staletí.\n\nPocházel z Neapolského království a již ve 14 letech vstoupil do dominikánského řádu. Na nátlak otce sice brzy z řádu vystoupil, ale začal se věnovat studiu theologie a v 18 letech byl vysvěcen na kněze. Později se dostává do Říma a do služeb Julia II., který ho posílá na diplomatickou misi k aragonskému králi Ferdinandovi. Další diplomatické cesty brzy následovaly – španělské Nizozemí, kde se poprvé setkal s budoucím císařem Karlem V., do Anglie a dalších zemí. V Římě později založil řád Theatinů, italskou obdobu jezuitů, roku 1538 získal kardinálský klobouk a roku 1542 stál u znovuobnovení římské inkvizice. Stal se také nejvyšším inkvizitorem a tím zůstal i po svém zvolení papežem. Je pohřben v kostele Santa Maria sopra Minerva.\n\nČástečně i díky vlivu inkvizice byl Giovanni Carafa roku 1555 zvolen papežem. Následně přijal jméno Pavel IV. Na Petrův stolec nastoupil jako jeden z nejstarších papežů v dějinách. Ve své zahraniční politice byl rozhodným odpůrcem Španělska a Habsburků vůbec, a tak v určitých momentech byl ochoten podpořit i Francii, ačkoli spojenectví nikdy nanabylo důvěrného charakteru. Pavlova politika vyprokovala španělského krále, Karla V., aby společně se svým synem a následníkem trůnu Filipem přitáhl k Římu. Pavel IV. odpověděl zahájením církevního procesu, kde byli oba muži obviněni z hereze a usilování o život papeže. Avšak po smrti svého otce nový král Filip II. dohodl v září 1557 mír v Cave.\n\nPapež následně dále posiloval pozici inkvizice. Roku 1558 jmenoval doživotně nejvyšším inkvizitorem kardinála Micheleho Ghislieriho, budoucího papeže Pia V., a dal mu na starost reformu církve.\n\nPrávě do doby roztržky mezi papežem a Španělskem spadá i obvinění kardinála Moroneho z podpory kacířství a s ním započatý inkviziční proces. Kardinál měl být i upálen, ale papežova smrt 2 roky po Moroneho zatčení inkvizici na čas ochromila a kardinál Morone byl osvobozen. Ještě před smrtí však Pavel IV. stihl vydat bulu \"Cum ex apostulatus officio,\" podle níž každý, kdo byl podezřelý z hereze, i když byl později očištěn, nesměl být zvolen papežem.\n\n\n"}
{"id": "298324", "url": "https://cs.wikipedia.org/wiki?curid=298324", "title": "Gianfranco Girotti", "text": "Gianfranco Girotti\n\nProfesor Mons. Gianfranco Girotti (* 21. dubna 1937 v Římě) OFM Conv. je katolický biskup, mnich z řádu františkánů, teolog a právník, profesor kanonického práva na Papežské univerzitě Urbanianě a titulární biskup metský (od 2006). V letech 2002-2012 zastával úřad regenta Apoštolské penitenciatury.\n\nNarodil se 21. dubna 1937 v Římě. V mládí vstoupil do řad františkánů-minoritů, časné sliby složil 8. září 1955, trvalé 8. prosince 1958.\n\nNa řádového kněze byl vysvěcen 17. února 1963.\n\nV roce 1969 vstoupil do služeb Svatého stolce, přes 32 let pracoval v Kongregaci pro nauku víry, nejprve jako hlavní oficiál a později jako podsekretář.\n\nDne 16. února 2002 byl jmenován regentem Apoštolské penitenciatury a konsultorem Kongregace pro obranu víry.\n\nDne 15. listopadu 2006 byl jmenován titulárním biskupem metským, vysvěcen byl 16. prosince téhož roku. Hlavním světitelem byl kardinál Bertone a spolusvětitelé kardinálové Stafford a Tauran.\n\nDne 26. června 2012 přijal papež Benedikt XVI. jeho rezignaci na post regenta, z důvodu dosažení kanonického věku 75 let.\n\nPočátkem března 2008 vstoupil do povědomí světové veřejnosti díky svému rozhovoru pro \"L'Osservatore Romano\" z 9. března, v němž mimo jiné krátce mluvil o nových a sociálních hříších, které nabývají na významu v moderním světě, a na požádání redaktora uvedl několik příkladů. Následně celá řada médií po celém světě tento rozhovor hrubě dezinterpretovala, když ho označila za oficiální vyhlášení „sedmi nových smrtelných hříchů“ - ačkoliv nešlo ani o oficiální vyhlášení, ani o nové definování hříšnosti, ani o zásah do sedmi smrtelných hříchů. Některá média dokonce „citovala“ tento oficiální seznam v provedení, které si s přihlédnutím k rozhovoru pro tento účel sama sestavila. V některých se objevily položky, o nichž biskup Girotti vůbec nemluvil, jako například „genetické modifikace potravin“.\n\n"}
{"id": "298325", "url": "https://cs.wikipedia.org/wiki?curid=298325", "title": "Batizovské vodopády", "text": "Batizovské vodopády\n\nBatizovské vodopády jsou ledovcové vodopády ve Vysokých Tatrách v okrese Poprad na severním Slovensku.\n\nNachází se v Batizovské dolině a jejich podloží je tvořené granodiority. Vodopád vytváří Batizovský potok, který je nad nimi v nadmořské výšce 1870 m široký 2 m.\n\nNad vodopády prochází tatranská magistrála od Popradského plesa do Velické doliny, z níž u nich odbočuje žlutá turistická značka do Vyšných Hágů.\n\n"}
{"id": "298327", "url": "https://cs.wikipedia.org/wiki?curid=298327", "title": "Via del Corso (Řím)", "text": "Via del Corso (Řím)\n\nVia del Corso (v minulosti via Lata), obecně známá jako Corso, je hlavní ulice procházející centrem Říma. Je zvláštní tím, že je zcela rovná, i když pro okolní oblast jsou charakteristické úzké křivolaké uličky a malá náměstíčka. Je také širší než většina ulic v centru Říma, přestože je zde sotva místo pro dva dopravní pruhy a dva úzké chodníky. Severní část ulice je pěší zónou. Délka Corsa je 1,5 kilometru. Prochází rioni Colonna, Trevi a Campo Marzio.\n\nUlice vede ve směru od severu k jihu. Na severu končí na Piazza del Popolo mezi kostely Santa Maria dei Miracoli a Santa Maria in Montesanto. Jižní konec je na Piazza Venezia. Přímo na této ulici nestojí žádné významné památky, ale lze je najít v blízkém okolí. Patří mezi ně Ara Pacis, Pantheon, Španělské schody, Fontána di Trevi, Il Vittoriano a Forum Romanum.\n\nRoku 220 př.n.l. byla započata stavba silnice Via Flaminia censorem Gaiem Flaminiem z Říma do Rimini. Při pohledu z Kapitolu protínala silnice Marsovo pole jako přímka. Od stavby Aureliánské zdi opouštěla Via Flaminia město bránou Porta Flaminia (pozdější Porta del Popolo). Část silnice, která se nacházela uvnitř hradeb dostala ve středověku jméno \"Via Lata\". Kvůli častým povodním byla tato ulice používána velmi zřídka. Až Pavel II. obnovil roku 1467 ulici Via Lata.\n\n"}
{"id": "298334", "url": "https://cs.wikipedia.org/wiki?curid=298334", "title": "Josef Vojtek", "text": "Josef Vojtek\n\nJosef Vojtek (* 21. června 1965 Teplice, Československo) je český rockový zpěvák skupiny Kabát, muzikálový herec a příležitostný filmový herec. V letech 2012–2019 byl porotcem v televizní soutěži \"Hlas ČeskoSlovenska\" a posléze \"The Voice Česko Slovensko\". Od roku 1988 zpívá jako hlavní zpěvák ve skupině Kabát, skupina se stala nejúspěšnější skupinou České republiky, získala několik Českých slavíků, roku 2007 vytvořila návštěvnický rekord (cca 250 000 diváků). V letech 2009 a 2014 oslavila své působení ve stejné sestavě na pražském Vypichu, kam v roce 2014 dorazilo 75 000 diváků, což byl největší návštěvnický rekord tuzemského interpreta. V roce 2019 skupina oslavila svou 30letou existenci, načež uspořádala Po čertech velký turné. Za svou titulní roli v muzikálu \"Mefisto\" si v Divadle Hybneria odnesl Cenu Thálie 2016.\n\nVyučil se opravářem telefonů.\n\n\"Více informací naleznete také v článku Kabát (hudební skupina).\"\n\"Více informací naleznete také v článku Kabát (hudební skupina).\"\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nHraje spíše na akustické kytary. Ve skupině Kabát je použil v písních – „Tak teda pojď“, „Všechno bude jako dřív“ nebo „Joy“. V roce 2014 na výročním koncertu na Vypichu představil svůj model kytary Fender Telecaster, roku 2019 představil Fender Telecaster – Thinline na hudební soutěži \"The Voice ČeskoSlovensko\" při společném songu koučů společně s Vojtěchem Dykem, Kalim, Janou Kirschnerovou. \n\nJiž mnoho let vystupuje jako muzikálový herec, účinkoval např. v muzikálech: \n\n\nDne 25. března 2017 obdržel Cenu Thálie 2016 za titulní roli v muzikálu \"Mefisto\" v Divadle Hybernia.\n\n\nJe potřetí ženatý a má pět dětí. V současnosti žije s tanečnicí Jovankou Skrčeskou, s níž se 2. ledna 2010 oženil, v srpnu 2012 se jim narodil syn Adam a 21. června 2016 se narodil druhý syn Albert. Z manželství s tanečnicí Libuškou Vojtkovou, které skončilo v říjnu 2008, má syna Matyáše. Ze vztahu se Sabinou Laurinovou má dceru Valentýnu. Z prvního manželství má syna Josefa.\n\nMezi jeho oblíbené interpreti patříː\n\n\n"}
{"id": "298341", "url": "https://cs.wikipedia.org/wiki?curid=298341", "title": "Čížek lesní", "text": "Čížek lesní\n\nČížek lesní (\"Spinus spinus\", syn. \"Carduelis spinus\") je malý druh pěvce z čeledi pěnkavovitých (Fringillidae).\n\nČížek lesní byl popsán Carlem Linném v roce 1758 pod názvem \"Fringilla spinus\". Jedná se o monotypický druh (tzn. že nevytváří žádné poddruhy).\n\nDorůstá délky 11–12,5 cm, v rozpětí křídel měří 20–23 cm a váží 10–18 g. Je sexuálně dimorfní. Samci mají zeleno-šedý hřbet, žlutý kostřec, široké žluté pruhy na jinak černém ocase a křídlech, nažloutlou hruď, černou skvrnu pod zobákem a černé temeno. Samice jsou svrchu zelenější, šedě pruhované s nazelenalým temenem, bílým opeřením pod zobákem a bílou, silně pruhovanou spodinou těla. Zobák je u obou pohlaví šedý, končetiny tmavě hnědé a oči černé. Mladí ptáci se podobají samicím, ale jsou zbarveni jednotvárněji.\n\nVábí syčivým „diééé“. Zpěv je rychlý, švitořivý, prokládaný silnějšími kratšími zvuky. Čížek lesní zpívá po celý rok, často i ve skupinách.\n\nHnízdí na rozsáhlém území Evropy (zejména pak v její střední a severní části) a izolovaně též na území východní Asie. Je částečně tažný, asijští ptáci zimují zejména v Japonsku a Číně, evropští pak ve střední, jižní a západní Evropě a severní Africe.\n\nHnízdí v jehličnatých a méně početně i ve smíšených lesích, obzvláště pak ve vyšších polohách. V zimě se běžně vyskytuje také v parcích a zahradách.\n\nV České republice hnízdí v počtu 90 000–100 000 párů, a to až po nadmořskou výšku 1600 m. V zimě, kdy je zde zastoupen 1,5–2,5 miliony jedinci, na české území přilétají ptáci ze severní a východní Evropy.\n\nGlobální populace druhu je odhadována na 30–70 milionů jedinců, evropská populace pak na 2,7–15 milionů párů. Čížek lesní proto není považován za nijak ohroženého a v Červeném seznamu IUCN je zařazen do kategorie málo dotčených druhů. Náleží též mezi druhy chráněné Bernskou úmluvou.\n\nČížek lesní je velmi energický pták, obratně šplhá a při hledání potravy často visí hlavou dolů. Obzvláště pak na podzim a v zimě se často zdržuje v malých soudružných hejnech, v kterých panuje jasně stanovená hierarchie. Během hnízdního období však žije skrytě.\n\nJe převážně semenožravý. Na podzim a v zimě požírá zejména semena listnatých stromů včetně břízy (\"Betula\") nebo olše (\"Alnus\"). Zalétává též do kulturních krajin, kde se přidává k jiným pěnkavovitým pěvcům a společně pátrají po semenech hvězdnicovitých rostlin, jakými jsou např. bodláky či pampelišky. Na jaře a v létě se v jeho potravě objevují zejména semena jehličnatých stromů, obzvláště pak rodů jedle (\"Abies\") , smrk (\"Picea\") a modřín (\"Larix\").' Dále se živí také semeny jilmů (\"Ulmus\") a topolů (\"Populus\"). Během péče o potomstvo v jeho potravě stoupá také význam živočišné složky, konkrétně hmyzu (zejména brouků).\n\nČížek lesní hnízdí ve středoevropských podmínkách od března až do července, a to jednou nebo dvakrát ročně. Často přitom tvoří malá hejna až o 6 párech. Dobře skryté pohárovité hnízdo z malých větviček, trávy, mechů a lišejníků staví vysoko ve větvích jehličnatých stromů. Samice klade 2–6 bílých až našedlých nebo světle modrých, hnědě skvrnitých, 15,2 × 12,1 mm velkých vajec, na kterých sedí sama 10–14 dnů. Mláďata jsou altriciální (plně závislá na rodičovské péči) a hnízdo opouštějí po 15 dnech.\n\nJméno čížka je nápadně podobné v mnoha evropských jazycích (např. rusky se řekne Čiž, německy Zeisig, nizozemsky Sijs). Pravděpodobně existuje i souvislost českého názvu s čižbou. Čížek byl od pradávna vítanou a poměrně snadnou kořistí čižbářů. Od prehistorie po celý středověk a v novověku až do poloviny 19. století byl spolu s jinými pěnkavovitými ptáky běžně chytán (i jako zdroj potravy). Čížci se snadno ochočí a jsou to nenároční chovanci. Snad z toho důvodu se tento čiperný ptáček stal, přes svůj nenápadný vzhled a poněkud vrzavý zpěv, oblíbeným „klecním“ ptákem. Ještě ve 30. letech 20. století byl chován v mnoha domácnostech i dílnách drobných řemeslníků. Jeho bývalou oblibu dodnes dokládají lidové písně (Čížku čížečku, Čížku, ptáčku zeleného peří…), říkadla, jména obcí (Čížkovice, Čížová…) nebo rozšířená příjmení. Z bytů a provozoven ho vytlačilo až masové rozšíření radiových přijímačů.\n\nZe všech pěnkavovitých ptáků se nejsnadněji kříží s kanárem. V současnosti jsou i v ČR chováni a dále rozmnožováni jedinci v přímé péči člověka pocházející z registrovaných chovů (v souladu s platným zákonem na ochranu přírody a krajiny). Takový chov je cenným zdrojem informací o bionomii druhu. V zajetí se vedle přírodně zbarvených ptáků vyskytují i některé barevné mutace.\n\n"}
{"id": "298348", "url": "https://cs.wikipedia.org/wiki?curid=298348", "title": "Seznam ostrovů Filipín", "text": "Seznam ostrovů Filipín\n\nToto je seznam největších ostrovů Filipín. Filipínské souostroví se sestává ze 7,641 ostrovů, z nich jsou jen přibližně dvě tisícovky obydlených. Jsou seskupeny do tří hlavních ostrovních skupin: Luzon, Visayské ostrovy a Mindanao.\n\nVíce než pět tisíc ostrovů není dosud pojmenováno.\n"}
{"id": "298349", "url": "https://cs.wikipedia.org/wiki?curid=298349", "title": "Santa Maria in Traspontina", "text": "Santa Maria in Traspontina\n\nSanta Maria in Transpontina je karmelitánský kostel na Via della Conciliazione v Římě.\nPapež Alexandr VI. nechal zbořit na tomto místě starořímskou pyramidu (o které se ve středověku věřilo, že je hrobkou Romula a která je zobrazena na bronzových dveřích Sv. Petra a na Giottově triptychu ve Vatikánských muzeích), aby se uvolnilo místo pro nový kostel. Tato stavba byla zničena roku 1527 k uvolnění palebného pole pro děla Andělského hradu během Sacco di Roma.\n\nNový kostel, podle návrhu Peruzziho (ve spolupráci s Mascherinem a Peparellim), byl postaven roku 1566. Dělostřelečtí důstojníci trvali na tom, aby stavba byla co nejnižší, proto byla kupole kostela postavena bez podpěrného válce.\nKostel má osm kaplí. První zprava je zasvěcená sv. Barbaře. V kapli je oltář \"Santa Barbara\" (asi 1597) od d'Arpina, s freskami zobrazující výjevy ze života světice od Rossettiho. V druhé kapli je \"Vidění sv. Kanuta\" (1686) od Seytera, s freskovým stropem a lunetami od Francesiho. Čtvrtá kaple uchovává \"Madonu a Jana Evangelistu\" (1587) od Cesare Contiho s freskami Bernardina Gagliardiho. Pátá je zasvěcena \"Sv. Albertovi\" a je vyzdobena freskovým cyklem od Circignaniho.\n\nHlavní oltář, se středověkou ikonou, byl navržen Carlem Fontanou. Sochy kolem oltáře vytvořili Alessandro Rondoni, Giacomo Antonio Lavaggi, Vincenzo Felici, a Michel Maille.\n\nChór je vyzdoben plátny od Angela Papiho. Pro pátou kapli nalevo navrhl oltář Giovan Battista Ricci. Další kaple vyzdobili Antonio Gherardi (\"Vidění sv. Terezy\"), Ricci a Giacinto Calandrucci.\n\nHistorie kostela\n"}
{"id": "298351", "url": "https://cs.wikipedia.org/wiki?curid=298351", "title": "Ješiva", "text": "Ješiva\n\nJešiva (hebrejsky: ישיבה, aramejsky: מתיבתא \"metivta\"; doslova „zasedání“ nebo „sezení“; pl. \"ješivot\") je židovská škola vyššího vzdělání, určená zejména pro studování Talmudu a židovského náboženského práva – halachy. Vzorem pro \"ješivot\" byl bejt midraš („dům bádání, učení“), z nějž se pak v Zemi Izraelské (\"Erec Jisra'el\") a Babylonii vyvinuly tzv. „akademie“, v nichž vznikly samostatné verze Talmudu (Jeruzalémský a Babylónský). Absolventi ješivot často vykonávali funkci rabína v židovských komunitách diaspory. \"Ješivot\" vznikaly v zemích diaspory od dob středověku a studenti mnohdy z daleka chodili poslouchat přednášky (\"ši'urim\") slavných učenců nebo čelných představitelů školy (\"rašej ješivot\"; sing. \"roš ješiva\"). O chod ješivy a o studenty se mnohdy starala židovská obec (\"kehila\"), či nadace nebo dobročinné spolky.\n\nNěkdy bývá součástí ješivot i tzv. kolel, což je výraz užívaný pro vyšší a samostatnější studium Talmudu. Původně označoval pouze studium pro ženaté muže, dnes jsou studenty kolelu často i muži svobodní. Studenti kolelu většinou aspirují na kariéru rabínů – \"poskim\" (halachických autorit oprávněných vynášet halachická rozhodnutí) nebo talmudických učenců.\n\nPrvotním impulsem k vytvoření kvalitní sítě ješivot na bázi moderního školství byla činnost Gaona z Vilna. Systém židovských škol vyššího vzdělání – \"ješivot\" – se během minulosti rozvinul převážně v oblasti východní Evropy. Po první světové válce se hodně ješivot z východní Evropy přesunulo do Severní Ameriky, Země Izraelské, Anglie a dalších zemí.\n\nPodle židovské tradice mají studenti při výuce sedět. Z této činnosti je i odvozen název této instituce, tj. doslova „sezení“ či „zasedání“ – hebrejsky ješiva. Tento způsob výuky se časem přenesl i do označení dvou velkých talmudických akademií v Babylonii (Sura a Pumbedita), které byly známy jako \"štej ha-ješivot\" – doslova „dvě školy“.\n\nAkademický rok se dělí do tří semestrů, které se označují jako \"zmanim\". První semestr (\"Elul zman\") začíná počátkem židovského měsíce Elul a končí svátkem Jom Kipur. Jedná se o nejkratší (cca 6 týdnů), zato však nejintenzivnější ze semestrů. Zimní semestr začíná svátkem Sukot, trvá do svátku Pesach a trvá celkem 5 měsíců (6 v židovském přestupném roce). Letní semestr začíná po svátku Pesach a trvá do poloviny měsíce Tamuz nebo počátku období smutku o Tiš'a be-Av, tj. přibližně tři měsíce.\n\nNásledující rozvrh je typický pro tradiční ješivy:\n\n\nRozvrh se může den ode dne měnit, některé dny je kladen větší důraz na studium biblických nebo halachických textů. Vyučuje se od neděle do čtvrtka. Ve čtvrteční noc může obsahovat zvláštní dlouhý noční seder, známý jako mišmar, který může trvat až do jedné hodiny ranní a v některých ješivot pak až do východu slunce. Během pátků je obvykle nejméně jeden ranní seder a odpoledne jsou pak volná. V sobotu je pak šabat.\n\nStudium probíhá buď se studijním partnerem, čemuž se říká \"chevruta\" (aramejsky: přátelství) a následně prostřednictvím přednášek (\"ši'urim\"). Studium s partnerem probíhá tak, že vždy u jednoho stolu spolu sedí dva lidé proti sobě a studují vybranou talmudickou nebo biblickou pasáž. Následně spolu diskutují a vzájemně si oponují své názory, a tím se snaží dojít k nějakému vysvětlení. Své poznatky a postřehy si mohou během studia vyměňovat s ostatními studenty nebo se svým učitelem – rabínem – který jim je vždy k dispozici. Po většinou několikahodinovém studiu v chevrutě často následuje \"ši'ur\", kde se setkává celý cheder („třída“) a společně studovanou pasáž probírají, nyní již pod vedením rabína, který jednotlivé studenty vyvolává.\n\nPři studiu v ješivě se klade hlavní důraz na studium Talmudu, jeho komentářů a jejich následné analýzy.\n\nPozornost je věnována také studiu halachy. Nejběžněji studovaným textem je Šulchan aruch rabiho Josefa Kara a komentáře k němu, jako např. Mišna brura, sepsaná rabim Jisra'elem Meirem Kaganem.\n\nNejznámější studijní text k výuce etiky, který se v ješivot používá, je \"Cesta přímých\" (\"Mesilat ješarim\") od rabiho Mošeho Chajima Luzzata. Mezi další často studovaná díla patří:\n\nNa řadě \"ješivot\" se studují díla, která mají vztah k ideologii hnutí, které je provozuje. Na chasidských ješivách se tak studují texty především chasidských autorů nebo autorů příslušejících k určité chasidské dynastii, na nábožensko-sionistických \"ješivot\" texty Abrahama Isaaca Kooka apod.\n\nStudium Bible je součástí studijního programu řady \"ješivot\". Je zaměřeno především na tradiční komentáře, jako Raši, Ramban nebo Ibn Ezry, nikoli samotný biblický text, jehož znalost se u studentů předpokládá. Některé ješivot používají i moderní komentáře a postupy při studiu biblických textů.\n\n\"Ješivot\" se nacházely i v českých a moravských zemích. Mezi nejznámější patřily ješivot v Praze (Academia Judaeorum), Kolíně (Kallirova), Tachově, Kroměříži, Prostějově, Holešově (Šachova), Boskovicích (Kolinova), Mikulově (Benetova), Uherském Brodě a Lipníku nad Bečvou. Většina z nich však zanikla během 19. století. Poslední ješiva v Golčově Jeníkově byla zrušena roku 1881.\n\nV současnosti působí v České republice ješiva \"Maharal Institute\", založená v roce 2009 u příležitosti 400. výročí Maharalova úmrtí, a sefardská ješiva \"Shuva Israel Prague\" otevřená v prosinci 2011 pod vedením rabína J. J. Pinta.\n\nNejvětší ješiva světa, Ješiva Chachmej Lublin, fungovala v letech 1930–1939 v polském Lublinu. V současnosti jsou v provozu ješivy především v Izraeli a USA.\n\n\n"}
{"id": "298354", "url": "https://cs.wikipedia.org/wiki?curid=298354", "title": "Těmnik", "text": "Těmnik\n\nTěmnik ( ) je řeka v Burjatské republice v Rusku. Je 314 km dlouhá. Povodí má rozlohu 5480 km².\n\nProtéká v široké mezihorské dolině mezi horskými hřbety Chamar-Daban a Malý Chamar-Daban. Na dolním toku je spojen rameny s Husím jezerem. Ústí zleva do Selengy (povodí Jeniseje).\n\nZdrojem vody jsou převážně dešťové srážky. Průměrný průtok vody ve vzdálenosti 59 km od ústí činí 29 m³/s. Zamrzá v říjnu až v listopadu a rozmrzá na konci dubna až v květnu. Od května do září dochází k povodním.\n"}
{"id": "298356", "url": "https://cs.wikipedia.org/wiki?curid=298356", "title": "Boaco (departement)", "text": "Boaco (departement)\n\nBoaco je jedním z 15 departementů Nikaraguy. Leží ve vnitrozemí země. Má příhodné klima pro pěstování tropických plodin i chování dobytka. Do roku 1938 spadal pod departement Chontales. Departament má rozlohu 4244 km² a podle sčítání z roku 2006 zde žije kolem 171 000 obyvatel.\n\nDepartament se rozděluje do šesti okresů, jimiž jsou:\nV závorkách uveden počet obyvatel ke dni 30.6.2012\n"}
{"id": "298359", "url": "https://cs.wikipedia.org/wiki?curid=298359", "title": "Nosník", "text": "Nosník\n\nNosník je nosná část nějakého technického díla, která je určena pro přenos sil. Obvykle se jedná o statický přenos silového působení jiných těles, spíše výjimečně se jedná o nějaký typ dynamického namáhání. S pojmem se nejčastěji setkáváme zejména ve stavebnictví a v architektuře u velkých staveb, v oblasti strojnictví pak zejména u velkých strojních zařízení. Nosníkem může být v praxi příčná vzpěra, šikmá výztuha či horizontálně vetknutá konzola apod. Nosníky proto bývají považovány za vodorovné nosné konstrukce, převažujícím statickým namáháním je ohyb.\n\nZvláštním případem nosníku je také nosník na pružném podkladu, tj. nosník spojitě podložený po celé délce nebo části své délky na pružném podloží (např. na železobetonu, zemině, sněhu atp.). Výjimkou bývá nosný sloup, který mezi označení nosník nepatří.\n\nV praxi se vyskytují různé druhy nosníků:\n\n\n"}
{"id": "298360", "url": "https://cs.wikipedia.org/wiki?curid=298360", "title": "Francisco Zeno", "text": "Francisco Zeno\n\nFrancisco Zeno (7. ledna 1734, Olomouc – 1781, Praha), někdy uváděn jako Franciscus Zeno nebo František Zeno, byl jezuita, matematik, astronom, geolog a paleontolog na Karlově univerzitě v Praze. Napsal v roce 1770 první články o zkamenělinách v Česku, pročež je někdy zmiňován jako zakladatel paleontologie u nás. Z jeho práce později vycházel i Joachim Barrande.\n\nNejprve učil v Olomouci, ale po dvou letech odešel do Prahy.\nV roce 1769 vydal učebnici elementární matematiky (latinsky), podle níž pak učil. V roce 1770 popsal zkameněliny trilobitů, které vykládá jako následky potopy světa. Věřil na existenci čarodějnictví a účinnosti boje církve proti němu.\n\nV letech 1777–1781 byl ředitelem hvězdárny v Klementinu a měl titul královského astronoma.\n\nV roce 1770 vydal německy psanou zprávu \"Popisy vápencových lomů, ležících v Praze za Vyšehradskou bránou s jejich zkamenělinami a jinými fosiliemi\", kde jako první popsal fosilní nálezy středočeského regionu – konkrétně lokality ve Dvorcích, kde se dnes nachází bazén Praha-Podolí. V jeho zprávě je mnoho omylů a má dnes již jen historickou cenu. Znamenala avšak počátek období systematických výzkumů, které vyvrcholily v polovině 19. století prací Joachima Barrandeho.\n\n"}
{"id": "298366", "url": "https://cs.wikipedia.org/wiki?curid=298366", "title": "Rozpočítadlo", "text": "Rozpočítadlo\n\nRozpočítadlo je krátký lidový slovesný útvar, nejčastěji dětská říkanka (říkadlo), která se používá při různých společenských hrách a událostech pro pseudonáhodný výběr některé přítomné osoby.\n\nRozpočitadla se vyznačují mimo jiné tím, že často používají slova bez významu (obvykle nepoužitá nikde jinde), nejasného původu (někdy alegorizující silným zkomolením cizí, nejčastěji německá slova), se zvýrazněnou rytmickou funkcí. Rytmus zde udržuje silněji, než v běžné mluvě zvýrazněný přízvuk.\n\nJedná se o projev běžné lidové slovesnosti, jenž se šíří ústním podáním od člověka ke člověku, z generace na generaci, podobně jako různá jiná úsloví, ustálená rčení, pořekadla, průpovídky, aforismy, anekdoty, lidové písničky apod.\n\n\n"}
{"id": "298368", "url": "https://cs.wikipedia.org/wiki?curid=298368", "title": "Milánské vévodství", "text": "Milánské vévodství\n\nMilánské vévodství (italsky \"Ducato di Milano\", latinsky \"Ducatus Mediolani\" nebo \"Ducatus Mediolanensis\") byl stát ležící v severní Itálii existující v letech 1395–1797. Milán byl součástí Svaté říše římské a vládlo zde několik dynastií. Ačkoliv během staletí se území ovládané milánskými vévody měnilo, většinou vévodství zabíralo většinu moderní Lombardie, včetně Milána a Pavie, tradiční centra starého Italského království. Do 16. století byla součástí Milánského vévodství také Parma, která se poté odštěpila a stala se centrem nového Parmského vévodství.\n\nMilánské vévodství založil roku 1395 pán Milána Gian Galeazzo Visconti. Když roku 1447 vládnoucí rod Viscontiů vymřel v mužské linii, prohlásil se Milán republikou (Ambrosiánská republika) navzdory faktu, že vévoda Karel Orleánský byl legitimním nástupcem na milánský trůn. Avšak vévoda z Orléans své nároky nedokázal prosadit a ani Ambrosiánská republika neměla dlouhého trvání. Italský žoldnéř a dobrodruh Francesco I. Sforza, který se oženil s poslední nelegitimní dcerou z rodu Viscontiů, se roku 1450 zmocnil Milána a prohlásil se vévodou.\n\nV roce 1498 se nový orléanský vévoda stal francouzským králem jako Ludvík XII. V boji o milánský vévodský stolec si Ludvík XII. počínal mnohem důrazněji než jeho otec. Roku 1499 Francouzi vtrhli do severní Itálie a vyhnali sforzského vévodu Ludovica. Až do roku 1513 v Miláně vládli Francouzi, kteří byli v tomto roce ze země vyhnáni Švýcary. Ti do Milána dosadili Ludovicova syna Massimiliana Sforzu. Jeho vláda však netrvala dlouho. Roku 1515 francouzská armáda, tentokrát pod velením nového krále Františka I., do severní Itálie přišla znovu a v bitvě u Marignana vybojovala kontrolu nad oblastí a vévodu Massimiliana zajala. Roku 1521 byla Francie z Milána znovu vytlačena, tentokrát Rakušany, a ti na trůn dosadili Massimilianova mladšího bratra Francesca II.\n\nNásledovala těžká porážka Francie v bitvě u Pavie roku 1525, ale když se zdálo, že císař Karel V. začíná pomocí vojska dominovat v Itálii, Francesco II. se spolu s Benátkami, Florencií, papežem Klementem VII. a Francií spojil proti římsko-německému císaři. Tento krok měl za následek rychlé vyhnání Francesca II. z Milána císařskými vojsky. Francesco II. si však podržel pod kontrolou ostatní města vévodství, a do Milána byl znovu dosazen mírovou dohodou z Cambrai roku 1529.\n\nPo Franceskově smrti roku 1535 (bez legitimního dědice) znovu vyvstala otázka nástupnictví. Milánské vévodství si nárokoval jak francouzský král, tak římsko-německý císař. Milán měl však pod kontrolou císař Karel V., který nakonec novým vévodou učinil svého syna Filipa. Moc španělské koruny nad Milánem byla nakonec uznána i Francií dohodou z Cateau-Cambrésis roku 1559.\n\nMilánské vévodství zůstalo ve španělských rukách až do počátku 18. století, kdy vypukly války o dědictví španělské a oblast Milána byla dobyta Rakouskem. Smlouva z Bádenu, kterou skončila válka roku 1714, připojila Milánsko k Rakousku. Pod rakouskou nadvládou zůstalo vévodství až do roku 1796, kdy ho opět obsadila francouzská armáda pod velením tehdejšího generála Napoleona Bonaparta.\n\nSmlouvou z Campo Formia roku 1797 se Rakousko vévodství milánského vzdalo a Napoleon z něj vytvořil centrální část nové Cisalpinské republiky. Poté, co se sám prohlásil francouzským císařem, přetvořil Napoleon tuto republiku na první Italské království.\n\nPo Napoleononově porážce rozhodl 9. června 1815 Vídeňský kongres, že Milánské vévodství již nebude obnoveno, a jeho území se stane součástí Království lombardsko-benátského pod nadvládou Rakouska. Království lombardsko-benátské poté existovalo až do roku 1866, kdy jeho území bylo přivtěleno do nově vzniklého Italského království.\n\n\n\n"}
{"id": "298369", "url": "https://cs.wikipedia.org/wiki?curid=298369", "title": "A Hard Day's Night (album)", "text": "A Hard Day's Night (album)\n\nA Hard Day's Night je v pořadí třetí album Beatles, které bylo vydáno 10. července 1964 ve Spojeném království. Album vyšlo jako soundtrack ke stejnojmennému filmu, vůbec prvnímu filmu o Beatles. 26. června téhož roku bylo vydáno i v USA, avšak s odlišným seznamem skladeb.\n\n\n"}
{"id": "298370", "url": "https://cs.wikipedia.org/wiki?curid=298370", "title": "Agostino Accorimboni", "text": "Agostino Accorimboni\n\nAgostino Accorimboni (28. srpna 1739 Řím – 13. srpna 1818 tamtéž) byl italský hudební skladatel.\n\nStudoval hudbu u Rinalda di Capua a debutoval jako skladatel v lednu roku 1768 operou \"Le scalte contadine di Montegelato\". Do roku 1786 napsal ještě několik děl, z nichž nejznámější byla opera buffa \"Il marchese di Castelverde e Il regno delle Amazzoni\", která měla úspěch na scénách v Bologni, Florencii, Janově a Praze.\n\n\n"}
{"id": "298375", "url": "https://cs.wikipedia.org/wiki?curid=298375", "title": "Zabrze", "text": "Zabrze\n\nZabrze (výslovnost ) je město v jižním Polsku ve Slezském vojvodství, v Hornoslezské průmyslové oblasti, 20 kilometrů na západ od Katovic. Žije zde obyvatel. \nNa severovýchodě hraničí s městem Bytom, na východě s městem Ruda Śląska, na jihu je ves Paniówki a Przyszowice, na západě jsou Hlivice, na severozápadě je obec Zbrosławice (Vés Wieszowa). Městem protéká řeka Bytomka – přes nejstarší část města Biskupice a středem města. Jižní částí města protéká řeka Kłodnica. Nadmořská výška města se pohybuje mezi 225 a 300 m n. m.\n\nV letech 1915 až 1945 se Zabrze nazývalo \"Hindenburg\" na počest Paula von Hindenburga. V roce 1922 získalo městská práva.\n\nNázev Zabrze pochází od slova debř (zalesněné údolí), původně \"Zadbrze\" (\"Sadbre\") znamená osadu ležící za debřemi, tj. za dolinami s lesními houštinami, doslova \"zádebří\" (staré slovo \"debř\" se zachovalo v místních částech Mělníka a Mladé Boleslavi Debř). S postupem času název Zadbrze se zjednodušil na Zabrze. Blízká osada (dnes čtvrť) Zaborze (Záboří) potvrzuje výskyt lesů (borů).\n\n\nV Zabrze se nachází řada historických objektů, zejména z přelomu 19. a 20. století – domy v centru města, dělnická sídliště, objekty spojené s hornictvím.\n\n\n\n\n\n\n\n\n"}
{"id": "298376", "url": "https://cs.wikipedia.org/wiki?curid=298376", "title": "A Hard Day's Night", "text": "A Hard Day's Night\n\nA Hard Day's Night může znamenat:\n\n"}
{"id": "298382", "url": "https://cs.wikipedia.org/wiki?curid=298382", "title": "Jenette Goldstein", "text": "Jenette Goldstein\n\nJenette Elise Goldstein je americká herečka židovského původu. Hrála např. ve druhém díle \"Vetřelce\", kde ztvárnila Vasquezovou.\n\n"}
{"id": "298384", "url": "https://cs.wikipedia.org/wiki?curid=298384", "title": "Muja", "text": "Muja\n\nMuja ( ) je řeka v Burjatské republice v Rusku. Je 365 km dlouhá. Povodí má rozlohu 11 900 km².\n\nPramení na Mujakanském hřbetu a teče na severovýchod v úzké mezihorské dolině. Na dolním toku protéká Mujsko-Kaundinskou kotlinou. Ústí zleva do Vitimu (povodí Leny).\n\nZdrojem vody jsou převážně dešťové srážky. Výška hladiny na dolním toku je ovlivňovaná řekou Vitim.\n\nŘeka je bohatá na ryby (hlavatka, lipan podhorní, tugun, síh).\n\nŘeka je splavná pro vodáky. Vodní doprava menších lodí (katrů) je možná do Taksima v délce přibližně 100 km. V povodí řeky jsou naleziště azbestu (typ chrizotil - \"serpentine\").\n"}
{"id": "298390", "url": "https://cs.wikipedia.org/wiki?curid=298390", "title": "Fašodská krize", "text": "Fašodská krize\n\nFašodská krize byla vyvrcholením britsko-francouzského konfliktu o horní Nil.\n\n Britové měli v Africe jeden sen, a to uskutečnit úplné severojižní spojení svých kolonií, kde by vybudovali transafrickou železnici Káhira – Kapské Město. Tato představa však hrubě narážela na zájmy druhé koloniální velmoci Francie, jež chtěla obdobně propojit své africké kolonie ve směru západovýchodním od Senegalu po Džibutsko. Obě dvě ambice se střetly v súdánském městečku Fašoda (dnešní Kodok) na Bílém Nilu, kam dospěla v červenci 1898 francouzská výprava pod vedením kapitána Marchanda. Britové na teritoriu severního Súdánu působili již delší dobu, kdy zlikvidovali říši Mahdího a po bitvě u Omdurmánu a dobytí Chartúmu se přesunuli pod velením generála Kitchenera v září 1898 do Fašody.\n\nOd této chvíle po další dva měsíce byly vzájemné britsko-francouzské vztahy zmrazeny. Londýn žádal, aby francouzský oddíl vyklidil fašodskou oblast. Francii v tento okamžik komplikovala situaci vnitropolitická krize ohledně Dreyfusovy aféry a ani spojenecké Rusko nemělo nejmenší touhu po koloniálním dobrodružství v Africe, a tak 3. listopadu 1898 Marchandovo mužstvo dostalo příkaz stáhnout se z pozic. Definitivní tečkou sporu pak byla smlouva z 21. března 1899, ve které Francie přiznává povodí horního Nilu za sféru britského vlivu.\n\nFašodská krize byla nejvážnější britsko-francouzskou roztržkou ve druhé polovině 19. století a jejím výsledkem francouzské ponížení. Také ale odkryla limity francouzské zahraniční politiky a nedlouho poté se Francie realisticky rozhodla pro kooperativní rámec vztahů se svým sousedem.\n"}
{"id": "298400", "url": "https://cs.wikipedia.org/wiki?curid=298400", "title": "Dunblane", "text": "Dunblane\n\nDunblane ( ) je malé město severně od Stirlingu ve správní oblasti Stirling ve Skotsku. Počet obyvatel má okolo 10 000 a jeho hlavní pamětihodnost je katedrála Dunblane. Město je umístěno na silnici A9, která vede na sever do Perthu. Centrem města protéká řeka Allan Water s katedrálou a hlavní cestou na východě.\n\nNázev města vznikl z „“ (Tvrz v Blane).\n\nDunblane má čtyři základní školy a jednu střední. Čtyři z nich jsou veřejné. Zbývá Queen Victoria School, což je soukromá internátní škola. Na těchto školách je v současnosti okolo dvou tisíc studentů.\n\nDunblane Primary School je umístěna na ulici Doune. Tato dvoupodlažní budova je umístěna v centru obytné zóny. Škola má veřejné hřiště, které je pravidelně používáno pro mimoškolní aktivity a místní kluby, a veřejné jesle. Škola byla kompletně renovována v roce 1998 a ke škole bylo přistavěno cvičební a basketbalové hřiště.\n\nNewton Primary School byla postavena v roce 1996. Své jméno dostala podle Newtonského statku, který byl navrácen až po Chartě 1655, když Oliver Cromwell potvrdil Jamese Pearsona z Kippenrossu jako vlastníka. Ulice, které obklopují školu Newton Crescent a Ochiltree, byly pojmenovány podle biskupa z Dublane v letech 1429 a 1447, odráží bohatou historii, ve které škola zakotvena.\n\nQueen Victoria School je koedukační internátní škola pro děti rodičů v ozbrojených silách Spojeného království. Je umístěna zhruba míli severně od centra města.\n\nDunblane High School je plněna žáky ze tří veřejných skol v Dunblane. Škola je považována za jednu z nejlepších státních škol ve Skotsku. Škola hostila mnoho mezinárodních sportovců jako bývalý skotský fotbalista Callum Davidson a tenisty bratry Murraye.\n\nV listopadu 2007 byla škola přesunuta do nového kampusu.\n\n13. března 1996 43letý bývalý nespokojený vedoucí skautů Thomas Watt Hamilton, kterého vypudila Skautská asociace po dvaceti letech působení, zastřelil 16 dětí a jejich učitelku, Gwen Mayor, v tělocvičně Dunblane Primary School. Použil svou legálně drženou zbraň a střelivo před tím než se zabil výstřelem do úst z revolveru ráže 357.\n\nNa počest sedmnácti obětí byl na místním hřbitově vybudován památník a kenotaf v katedrále. Peníze vybrané v následné sbírce byly použity pro výstavbu komunitního centra ve městě. Následkem těchto událostí byl parlamentem Velké Británie vydán zákon zakazující vlastnění všech ručních střelných zbraní pod 60 centimetrů celkové délky.\n"}
{"id": "298401", "url": "https://cs.wikipedia.org/wiki?curid=298401", "title": "Nicolas Froment", "text": "Nicolas Froment\n\nNicolas Froment (kolem roku 1430, Uzès – kolem roku 1484/1485 Avignon) byl francouzský, pozdně gotický, malíř; hlavní představitel druhé avignonské malířské školy, který jako jeden z prvních Francouzů zavedl do malby prvky nizozemského realismu.\n\nO jeho životě je známo velice málo. Patrně v Nizozemsku se naučil technice malby olejem na dřevo a podle některých historiků mohl být žákem Dierica Boutse. Cestoval také do Itálie, kde namaloval oltářní obraz pro klášter observantů v Mugello. Do Provence se vrátil po roce 1465 a kolem roku 1470 mu v Uzès patřilo více domů, z čehož lze usoudit, že měl významné zakázky, které mu zajistily velké jmění. Existuje písemná zmínka, podle které se 12. února 1470 v Aix zavázal namalovat oltářní obraz pro vdovu Cathérine Spifami; na prostřední desce měla být zobrazena smrt panny Marie, a na bočních deskách sv. Máří Magdaléna a sv. Kateřina. Od roku 1475 tvořil pro dvůr krále Reného I. z Anjou - triptych Mojžíše v Aix-en-Provence a nástěnné malby v královském domě v Avignonu a mimo to nedochované návrhy na výšivky a slavnostní dekorace. Až do roku 1479 se častěji objevuje v jeho účetních knihách. Roku 1482 napsal poslední vůli. Zemřel v Avignonu v roce 1486.\n\nTriptych s uzdravením Lazara věnoval Francesco Coppini, papežský legát ve Flandrech, Cosimo Medicejskému st. a od něj se dostal do kláštera Bosco ai Frati v Mugello. Dnes je vystaven v galerii Uffizi ve Florencii.\n\nNejvýznamnějším dílem Nicolase Fromenta je triptych Mojžíše, pod kterým byly v Aix-en-Provence pohřbeny vnitřnosti krále René I. z Anjou. Střední deska spojuje poněkud neobvykle starozákonní téma s Mojžíšem jako pastevcem ovcí svého tchána Jitra. V hořícím keři planých růží je podle Zjevení Janova vyobrazena Panna Maria sluncem oděná. Součástí trojúhelníkové kompozice je vlevo anděl Zvěstování, který má na prsou velkou brož s vyobrazením Adama a Evy jako symbolu prvotního hříchu. (slovo Eva se zrcadlově zobrazuje jako Ave). Zrcadlo v rukou Ježíška pak obrací obraz Prvotního hříchu v obraz spásy. Mojžíš, jako nepokřtěný, si rukou chrání zrak před nadpozemskou září.\n\nKrajina v pozadí hory, představující biblický Oreb, ukazuje na florentské předlohy. Realisticky malované ovce uprostřed idylické krajiny a v popředí obrazu jsou výpůjčkou z nizozemského realismu. Na zadní straně pohyblivých křídel jsou malby technikou grisaille - Anděl Zvěstování a Panna Maria.\n\n\n\n\n"}
{"id": "298405", "url": "https://cs.wikipedia.org/wiki?curid=298405", "title": "Sorál", "text": "Sorál\n\nSorál () je místo na povrchu stélky lišejníku, kde vznikají soredie, práškovité propagule sloužící k rozmnožování. Někdy je a někdy není toto místo přesně ohraničeno. \n\n"}
{"id": "298410", "url": "https://cs.wikipedia.org/wiki?curid=298410", "title": "Masakr v Dunblane", "text": "Masakr v Dunblane\n\nMasakr v Dunblane ve Skotsku proběhl 13. března 1996.\n\n43letý bývalý nespokojený vedoucí skautů Thomas Watt Hamilton, kterého vypudila Skautská asociace po dvaceti letech působení, zastřelil 16 dětí a jejich učitelku, Gwen Mayor, v tělocvičně Dunblane Primary School. Použil svou legálně drženou zbraň a střelivo před tím než se zabil výstřelem do úst z revolveru ráže 357.\n\nNa počest sedmnácti obětí byl na místním hřbitově vybudován památník a kenotaf v katedrále. Peníze vybrané v následné sbírce byly použity pro výstavbu komunitního centra ve městě. Následkem těchto událostí byl parlamentem Velké Británie vydán zákon zakazující vlastnění všech ručních střelných zbraní pod 60 centimetrů celkové délky.\n\n"}
{"id": "298412", "url": "https://cs.wikipedia.org/wiki?curid=298412", "title": "Sekundární metabolit", "text": "Sekundární metabolit\n\nSekundární metabolity jsou organické látky vznikající v těle organismů, které nejsou přímo zahrnuté do procesu růstu, vývoje či rozmnožování daného organismu. Na rozdíl od primárních metabolitů nedostatek těchto látek nezpůsobuje okamžitou smrt, ale v dlouhodobém časovém rozmezí snižuje odolnost (plodnost, vzhled) organismu, a nebo nemá efekt vůbec. Určité sekundární metabolity bývají unikátní pro danou fylogenetickou skupinu organismů, a tak jsou zajímavé pro systematiky. \n\nFunkce sekundárních metabolitů bývá většinou ekologické povahy. Tyto látky totiž slouží např. jako ochrana proti predátorům, parazitům a nemocem, při mezidruhové kompetici a pro větší úspěšnost rozmnožování (např. pigmenty, atraktivní vůně). \n\nZe sekundárních metabolitů se někdy získávají léky či jiné produkty. \n\nK sekundárním metabolitům patří:\n\n"}
{"id": "298417", "url": "https://cs.wikipedia.org/wiki?curid=298417", "title": "Bryoria fremontii", "text": "Bryoria fremontii\n\nBryoria fremontii (dnes se můžeme ještě setkat se zastaralým označením \"Alectoria jubata\") je druh lišejníku z čeledi terčovkovité. Tvoří ho temně zbarvená vlákna která visí z větví stromů. Tato vlákna mohou být až 90 cm dlouhá. Jak tyto vlákna vysychají, postupně tvrdnou. \"Bryoria fremontii\" byl velmi často užíván v kulinářství, někde byl považován za pochoutku, někde se k němu uchylovali jen v dobách hladomoru.\n\nIndiáni v Britské Kolumbii z tohoto lišejníku také šili boty a oblečení. Několik skupin také používalo tento lišejník k léčbě - kmen Okanagan či kmen Nez Perce.\n\nV přírodě se tímto lišejníkem živí v zimě kopytníci (sob polární), poletuška severní (\"Glaucomys sabrinus\") se jím živí a staví z něj hnízdo.\n\n"}
{"id": "298421", "url": "https://cs.wikipedia.org/wiki?curid=298421", "title": "Eocarcharia", "text": "Eocarcharia\n\nEocarcharia (z řeckého „\"eos\"“ [= „spodní“ ve smyslu „vývojově bazální“] a „\"karcharias\"“ [= „žralok“]) je rodem teropodního dinosaura z čeledi Carcharodontosauridae, který žil ve spodní křídě před přibližně 112 miliony let (přelom apt-alb) na území dnešního Nigeru.\n\nVeškerý popsaný fosilní materiál zahrnuje pouze zkamenělé kosti lebky. \"Eocarcharia\" byl středně velký teropod, odhadem dosahující délky kolem 6,1 metru.\n\nDle fylogenetické analýzy patří \"Eocarcharia\" do čeledi zahrnující největší teropodní dinosaury - Carcharodontosauridae, kde tvoří sesterský taxon rodu \"Acrocanthosaurus\".\n\nRod \"Eocarcharia\" je v současné době monotypickým taxonem, což znamená, že zatím známe pouze jeden druh - \"E. dinops\" (= „zuřivooký“).\n"}
{"id": "298422", "url": "https://cs.wikipedia.org/wiki?curid=298422", "title": "Terminátor", "text": "Terminátor\n\nTerminátor (z latinského \"terminatus\" – ukončit, ohraničit) se používá ve více významech:\n\n"}
{"id": "298427", "url": "https://cs.wikipedia.org/wiki?curid=298427", "title": "Rudolf Procházka", "text": "Rudolf Procházka\n\nJméno a příjmení Rudolf Procházka nosí více osob:\n\n"}
{"id": "298428", "url": "https://cs.wikipedia.org/wiki?curid=298428", "title": "Sherwoodský les", "text": "Sherwoodský les\n\nSherwoodský les je královský les nacházející se v anglickém hrabství Nottinghamshire (Velká Británie), který je spjat s příběhy o Robinu Hoodovi.\n\nAčkoliv se na tomto území nacházel les už v Době ledové, k dnešním dnům byla plocha Sherwoodského lesa omezena na 423 hektarů, které se rozkládají v okolí vesnice Edwinstowe, kde se nachází Thoresby Hall. Tato zbylá část byla původně součástí mnohem většího královského loveckého lesa, který zasahoval na území několika sousedních hrabství. Na západě byl ohraničen břehem řeky Erewash a lesem východního Derbyshire.\n\nForestry Commision obhospodařuje většinu lesa (udržuje stezky a pořádá různé aktivity). Část lesa byla v roce 1969 zpřístupněna pod označením Country Park Radou Nottinghamského hrabství, která se stará o menší pronajatou část lesa, která patří k pozemkům Thoresby Hall. V roce 2002 vznikla na území Sherwoodského lesa National Nature Reserve. V roce 2007 úřad Natural England oficiálně začlenil Budby South Forest (největší oblast suchých vřesovišť v nížinách Nottinghamshire) do National Nature Reserve. Po změně v roce 2007 se plocha rezervace téměř zdvojnásobila (z původních 220 na 423 hektarů). V některých částech lesa se ještě drží staré velmi staré duby. Nejvíce pak v oblasti známé jako Dukeries, která se nachází jižně od města Worksop.\n\nSherwood ročně navštíví přibližně 500 000 turistů z celého světa. Počet návštěvníků výrazně narostl po spuštění vysílání seriálu \"Robina Hooda\" z produkce BBC.\n\nPark každý rok pořádá týdenní Festival Robina Hooda. Událost se nese v duchu středověku a při této příležitosti jsou obnoveny postavy z legend o Robinu Hoodovi. Při této události jsou předváděna například rytířská klání nebo simulace běžného života ve středověkém ležení.\n\nPo celý rok mají návštěvníci možnost navštívit Sherwood Forest Art and Craft Centre, které sídlí v někdejším domě pro kočáry a stájích Edwinstowe Hall uprostřed Sherwoodského lesa. V centru se nachází ateliéry, kavárna a prostory pro výstavy.\n\nSherwoodský les je mimo jiné místem, kde můžeme spatřit slavný Major Oak (z angličtiny \"\"Velký dub\"\"), který byl dle místního folklóru hlavní skrýší Robina Hooda. Dub, jehož stáří se datuje v rozmezí 800 až 1000 let, je od Viktoriánského období částečně podepřen lešením. V roce 1998 se místní společnost rozhodla vzít odřezky Major Oaku a začala šlechtit kopie s úmyslem vysadit malé stromky v hlavních městech.\n\nMajor Oak se mimo jiné objevil v roce 2005 také při vysílání BBC v pořadu \"Seven Natural Wonders\" jakožto jeden z přírodních divů oblasti anglických Midlands.\n\nThyngowe, důležité Danelawské shromaždiště, kde lidé řešili své spory, bylo v minulosti zapomenuto a znovu objeveno až v roce 2005-2006 místními nadšenci mezi starými duby v oblasti známé pod jménem Birklands. Odborníci se domnívají, že Thynghowe může poskytnout bližší informace o hranici starých anglosaských království Mercie a Northumbrie.\n\nEnglish Heritage prozkoumal místo, kde se nacházelo shromaždiště a potvrdil, že místo bylo v roce 1334 a 1609 známo pod jménem \"\"Thynghowe\"\".\n\n"}
{"id": "298433", "url": "https://cs.wikipedia.org/wiki?curid=298433", "title": "Sherwood", "text": "Sherwood\n\nSherwood může být:\n\n\n\n\n"}
{"id": "298443", "url": "https://cs.wikipedia.org/wiki?curid=298443", "title": "Repelent", "text": "Repelent\n\nRepelent (z lat. \"repellens\" zahánějící, zapuzující) je chemická látka, která se aplikuje na kůži, oblečení či jiné povrchy, a odpuzuje hmyz (či obecně členovce). Kromě repelentů se používají i odpuzovače hmyzu na bázi zvuku (ultrazvuk), která však mají pochybný efekt. Příkladem účinné látky v repelentu je eukalyptol nebo nejběžnější diethyltoluamid (DEET).\n\nRepelenty proti hmyzu jsou součástí prevence proti chorobám, jako je malárie, lymská borelióza, horečka Dengue, mor a západonilská horečka, které přenáší hmyz. Mezi členovce, kteří tyto nemoci přenášejí, patří komárovitý hmyz, blechy, mouchy i klíště.\n\nRepelenty (zpravidla v množném čísle) či \"repelentní látky\" se také nazývají přípravky k ochraně lesních kultur a okrasných dřevin proti okusu zvěří a drobných hlodavců. Ochrana jednotlivých sazenic se provádí nátěrem speciálními kartáči nebo postřikem vhodnými ručními postřikovači se správně zvolenou tryskou k postřiku. Ochrana sazenic se provádí v létě většinou u listnatých sazenic (lípa,dub,buk,javor), které nejsou oploceny. Na podzim u jehličnatých sazenic (smrk, borovice, mimo oplocenky jedle, douglaska). Repelenty k ochraně lesních kultur a okrasných dřevin jsou pastovité, vodou mísitelné, mají svůj charakteristický zápach, jsou neškodné pro včely a zvěř.\n\n"}
{"id": "298445", "url": "https://cs.wikipedia.org/wiki?curid=298445", "title": "Neznělá glotální frikativa", "text": "Neznělá glotální frikativa\n\nNeznělá glotální frikativa je souhláska, která se vyskytuje v některých jazycích. V mezinárodní fonetické abecedě se označuje symbolem , číselné označení IPA je 146, ekvivalentním symbolem v SAMPA je h.\n\n\nV češtině se vyskytuje znělé //, zaznamenávané písmenem H, h. (Znělostní pár v češtině tvoří s neznělým velárním /ch/ , ačkoliv se každá hláska tvoří na jiném místě.)\n\nV jazycích používajících latinku se často zaznamenává písmenem H, h. Neznělé /h/ se vyskytuje v různých jazycích mnohem častěji než české znělé //.\n\nVyskytuje se ve většině germánských jazyků, zpravidla však pouze v počáteční pozici slovních základů.\n"}
{"id": "298446", "url": "https://cs.wikipedia.org/wiki?curid=298446", "title": "Red Baron (počítačová hra)", "text": "Red Baron (počítačová hra)\n\nRed Baron je počítačový simulátor z roku 1990. Odehrává se za první světové války a její název je převzat z přezdívky Červeného barona Manfreda von Richthofen, tehdejšího nejslavnějšího leteckého esa. Hráč se může zúčastnit leteckých bojů na straně Trojspolku i Dohody. Hra obsahuje celkem 17 odlišných bojových strojů, přičemž každý disponuje odlišnými vlastnostmi a výzbrojí. Nabízí dva základní herní režimy – příběhový a \"z očí do očí,\" souboj s jedním protivníkem. Zalétat si můžete proti několika slavným letcům světové války, jako je Manfred nebo jeho bratr Lothar von Richthofen. Hra končí datem 11. listopadu 1918, kdy bylo podepsáno příměří.\n\nV příběhovém módu si hráč volí stranu, za kterou bude bojovat. To samozřejmě omezuje typy letadel, kterými bude moci létat. Hráč začíná jako velitel letky, kde velí pouze několika letadlům. Časem se letka rozroste, hráč stoupá po hodnostech vzhůru. Umělá inteligence spřátelených letadel je poměrně uspokojivá a spoluhráči dokáží i delší dobu přežít bez hráčovy pomoci. Cíle jsou různé, např. eskorta průzkumných letounů či bombardérů, ničení vzducholodí (zepelínů) či pátracích balonů nebo ničení nepřátelské letky. Speciálním typem misí jsou pak vzdušné souboje proti nepřátelským leteckým esům. Ty hráč získává, pokud jeho věhlas dostatečně stoupne, formou nabídky konkrétního esa k souboji. Tu může buď odmítnout, nebo souhlasit. Souboje se vedou buď jeden proti jednomu nebo jeden proti celé letce.\n\n"}
{"id": "298454", "url": "https://cs.wikipedia.org/wiki?curid=298454", "title": "Chabenec (Nízké Tatry, 1955 m)", "text": "Chabenec (Nízké Tatry, 1955 m)\n\nChabenec je jeden z nejvyšších vrcholů tvořících hlavní hřeben slovenského pohoří Nízké Tatry. Tento hřeben jím prochází od východu k západu a tvoří hranici mezi Žilinským a Banskobystrickým krajem. Západně od vrcholu leží \"Sedlo Ďurkovej\" a poblíž pak turistická útulna Ďurková.\n\nKoncem roku 1944 při přechodu hřebene Nízkých Tater na svahu Chabence zahynuly desítky povstalců účastnících se Slovenského národního povstání, mezi nimi i komunistický novinář Jan Šverma.\n\n"}
{"id": "298455", "url": "https://cs.wikipedia.org/wiki?curid=298455", "title": "AVE S-100", "text": "AVE S-100\n\nAVE S-100 (AVE Serie 100) je typ vysokorychlostní vlakové soupravy španělských železnic RENFE odvozené od TGV Atlanique. Vyroben byl v roce 1992.\n\n\n"}
{"id": "298457", "url": "https://cs.wikipedia.org/wiki?curid=298457", "title": "Alžírská válka", "text": "Alžírská válka\n\nAlžírská válka byla bojem za nezávislost Alžírska na Francii v letech 1954–1962. Od 1. listopadu 1954 začal boj alžírských povstalců za odtržení Alžírska od Francie a vytvoření suverénního státu. Alžírská válka a částečná neschopnost francouzské vlády tento konflikt vyřešit byly jedním z faktorů, které vedly na konci 50. let k vytvoření nové francouzské ústavy a spolu s tím i páté francouzské republiky. Do čela nové vlády Francie byl zvolen Charles de Gaulle, který se po zveřejnění důkazů o brutálním chování francouzských jednotek na alžírském území a následném tlaku veřejného mínění rozhodl (navzdory značným francouzským vojenským úspěchům) navázat rozhovory s FLN, hlavní politickou a vojenskou silou alžírské revoluce, vedoucí k vytvoření suverénního alžírského státu 5. července 1962.\n\nPočátkem 30. let 19. století došlo k novému rozmachu koloniálních výbojů Francie, jejímž hlavním cílem bylo Alžírsko. Alžírsko bylo Francií dobyto roku 1830 (v té době bylo součástí Osmanské říše). Po dobytí pak alžírské území spolu s dnešním Tuniskem a Marokem tvořilo Francouzskou severní Afriku. Odboj domácího alžírského obyvatelstva pod vedením Abd al-Kádira proti dobyvatelům trval 17 let. V roce 1881 obsadila Francie Tunisko a roku 1911 také Maroko. Na rozdíl ale od těchto dvou francouzských kolonií nebylo Alžírsko kolonií v pravém slova smyslu. Francie ho chápala jako svou integrální součást ve formě tří zámořských departmentů bez jakýchkoli práv pro alžírské muslimy, vůči nimž bylo rozhodnuto provádět politiku národnostní asimilace. Tunisko s Marokem mělo vzhledem k jejich geografické poloze ochraňovat Alžírsko před ostatními kolonisty.\n\nV době dobývání Alžírska byla přehodnocena francouzská koloniální politika. Oproti strategii vyhlazení a vysídlení původního obyvatelstva ve prospěch kolonistů, která se uplatňovala např. vůči indiánům v Kanadě, zvítězila strategie využívání domácího obyvatelstva jako levné pracovní síly pracující pro vládnoucí vrstvu francouzských přistěhovalců a vysloužilců expedičních armád.\n\nDíky druhé světové válce byly posíleny nacionalistické požadavky kolonií. V Alžírsku zveřejnil v roce 1943 Ferhát Abbás \"Manifest alžírského lidu\", v němž požadoval zrušení kolonialismu, uplatnění práva na sebeurčení, vytvoření alžírské ústavy a vlastní vlády složené rovným dílem z muslimů a Francouzů, rovnost obou národností v zastupitelských orgánech, přístup muslimů k veřejným funkcím, právo alžírských jednotek na vlastní vlajku apod. Takto vyvinuté národní uvědomění již nemohla uspokojit stávající gaullistická nebo francouzská koloniální politika.\n\nBěhem 2. světové války přislíbil Charles de Gaulle Alžířanům samosprávu a Ramadierova vláda roku 1947 tento příslib potvrdila, což ovšem neplatilo pro další francouzské vlády, které odmítly požadavky Alžíru a sliby předchůdců. Tento postoj byl roznětkou k protifrancouzskému povstání.\n\nOzbrojený boj proti francouzské nadvládě byl započat 1. listopadu 1954 militantním křídlem FLN, a to Alžírskou armádou národního osvobození (ALN). Povstání bylo velmi dobře připraveno, neboť si jeho vůdci zemi rozdělili na 6 oblastí (vilájí). Z hlediska kvantity byla ale francouzská armáda ve značné převaze, proto byl boj proti ní veden nejprve partyzánskou válkou v horách a poté i teroristickými útoky ve městech. Francouzi ústup odmítli. „Tady jsme ve Francii,“ prohlašoval předseda vlády.\n\nFrancouzská vláda se v roce 1954 skládala vesměs z liberálních lidí pod vedením radikálního socialisty Pierre Mendés-France. Sdíleli iluzi, že se Alžír může stát mnohonárodnostní společností založenou na zásadách svobody a bratrství. Řekl: „Alžírské departmenty jsou součástí Francouzské republiky, odtržení je nemyslitelné.“ Ministr vnitra Francois Mitterrand zase prohlásil: „Ohledně Alžíru je válka jediným řešením“. Oba poslali do Alžírska ve funkci generálního guvernéra známého etnologa Jacquese Soustella. Soustelle viděl ve FLN fašistickou organizaci. Myslel, že zvítězí tím, že dá Arabům skutečnou demokracii. Francie se však na druhou stranu nechtěla stát poloarabským a polomuslimským národem. Neúspěch Francouzů během Suezské krize přesvědčil armádu, že civilní vláda válku nevyhraje. 20. srpna 1956 byla při ilegálním sjezdu FLN v údolí Summám ustanovena Národní rada alžírské revoluce (franc. \"Conseil National de la Révolution Algérienne\" – CNRA). Předseda francouzské vlády Guy Mollet souhlasil zvýšit síly v Alžíru na půl milionů vojáků. Soustellův nástupce Robert Lacoste dal roku 1957 generálovi Jacquesi Massuovi naprostou svobodu v tom, ať vyčistí Alžír od FLN.\n\nFrancouzům se v roce 1957 podařilo odříznout zásobování FLN vybudováním Challovy-Moricovy linie na hranicích s Tuniskem, které bylo následováno ofenzívou Francouzů pod velením generála Massu proti městským partyzánům v tzv. bitvě o Alžír. Tato linie byla systémem elektrických, minových a dalších zátarasů na hranicích Alžírska s Marokem a Tuniskem vytvořeným v roce 1957. Za alžírské války měl odříznout jednotky FLN uvnitř země od tzv. zahraniční armády soustředěné v Maroku a především Tunisku.\n\n20. září 1957 byla Alžírská otázka zařazena na program jednání OSN.\n\nNeochota k demontáži koloniálního panství a s ní spojené ozbrojené konflikty vedly k pádu francouzské Čtvrté republiky, ale ohrozila i počáteční léta vlády Charlese de Gaulla.\n\nFrancie totiž nadále usilovala o integraci Alžírska vojenskou cestou namísto federalizace. Nový rámcový zákon z počátku roku 1958, podle nějž mělo být Alžírsko integrální částí Francie s uznáním vlastní osobitosti a respektováním práv všech národních společenství, přišel pozdě. Alžírskému osvobozeneckému hnutí se dostalo podpory ze zahraničí od SSSR i OSN.\nV roce 1958 došlo ve Francii k několikaměsíčnímu bezvládí. Toho se snažili využít důstojníci armády, kteří plánovali vojenský převrat v Alžíru spojený s nastolením francouzské vlády silné ruky místo slabého parlamentního systému IV. republiky. Pučisté čekali na vhodnou příležitost, kdy opět selže pokus získání důvěry nominované vlády v Národním shromáždění. K tomuto hlasování mělo dojít 13. května 1958, kdy opět neexistovala žádná naděje získání důvěry vlády. Pučisté však byli příliš netrpěliví a v Alžíru vyhlásili vznik \"Výboru veřejného blaha\", který byl složen z vojáků a místních civilistů, a to vše ještě před hlasováním. Tato informace vyvolala v parlamentu takové zděšení, že byla zcela neočekávaně velkou většinou zvolena nová vláda vedená premiérem Pierrem Pflimlinem (14. května 1958). Přes velkou podporu parlamentu se však neodvážila proti pučistům postavit, protože neměla jistou podporu u armádního velení. V tomto okamžiku byl vyzván generál de Gaulle prezidentem René Cotym (1954–1959), aby se chopil premiérského křesla a věc začal řešit. 1. června 1958 byl zvolen za předsedu vlády a nová vláda z řad parlamentních předáků i mimoparlamentních odborníků obdržela mimořádné plné moci k řešení krize. Vůči Alžírsku byla nadále uplatňována asimilace. Důvodem byl silný vliv ultrakolonialistů, kteří vynesli generála k moci. 19. září 1958 na tuto situaci Fronta národního osvobození reagovala přetvořením Koordinačního výkonného výboru (ustanoven na sjezdu FLN v roce 1956) v Prozatímní vládu Alžírské republiky (franc. \"Gouvernement provisoire de la République Algérienne\" – GPRA). Ihned po vzniku vydala provolání k Alžířanům, aby se neúčastnili referenda pro schválení ústavy V. republiky, v níž byly zakotveny i základy Francouzského společenství. De Gaulle proto použil vojenský nátlak, aby „pomohl“ Alžířanům v rozhodnutí. Kdo nehlasoval pro ústavu, byl zastřelen.\n\nCharles de Gaulle se stal 8. ledna 1959 prezidentem páté francouzské republiky.\n\nNárůst odporu mezi arabským obyvatelstvem a dokonce i negativní ohlas veřejnosti ve Francii vyvolaly zprávy o brutalitě francouzských jednotek, především cizinecké legie a parašutistů. Z hlediska vojenských úspěchů měla Francie dobré výsledky, zejména při ofenzívě proti partyzánům v pohoří Atlas a v Kabylských horách v roce 1958 (Pečenka-Luňák, 2005). V témže roce Francouzi prohlásili, že válka je „prakticky vyhraná“. Rozhodujícím faktorem však měla být politická podpora veřejnosti, která se nedostavila. Tento trend jako první rozpoznal Charles de Gaulle, který zahájil tajná jednání s alžírskou Frontou národního osvobození (FLN). Veřejně pak během návštěvy Alžíru místní pučisty uklidnil o chystané změně ve vztahu k Alžíru v rámci nové ústavy V. republiky. Přes další komplikace dané pokusem francouzských usídlenců (\"černé nohy\", francouzsky \"pieds-noirs\") o převrat v lednu 1960 v tzv. „týdnu barikád“ a teroristickými hrozbami Organizace tajné armády (OAS), zahájil prezident de Gaulle 30. března 1961 oficiální jednání s FLN ve věci alžírské nezávislosti. Tomuto kroku však předcházelo francouzské celonárodní referendum z 8. ledna 1961, ve kterém se tři čtvrtiny Francouzů vyslovily pro alžírský nárok na sebeurčení a vlastní stát. Jako odpověď na referendum založili velitelé francouzské armády v Alžírsku roku 1961 militantně-nacionalistickou organizaci OAS (franc. \"Organisation de l'armée secrète\") v čele s Raoulem Salanem a pokusili se v dubnu o puč. Ten však s podporou francouzského veřejného mínění a většiny armády de Gaulle potlačil. 9. srpna 1961 se do čela 3. Prozatímní vlády v Alžírsku postavil Ben Chedda.\n\nFrancie provedla svůj první test atomové bomby v blízkosti jihoalžírského Reggane, které se nachází u hranic Mali a Nigeru. Stalo se tak v rámci operace Gerboise Bleue, 13. února 1960. Po USA, SSSR a Velké Británii se tak Francie stala čtvrtou jadernou mocností. Síla výbuchu (70kt) byla větší, než síla prvních testů předchozích třech mocností dohromady. De Gaulle po úspěšném testu prohlásil: \"Hurá pro Francii! Od dnešního rána je silnější a hrdější! \"\" \"\n\n V roce 1946 založil El-hadž Ahmed Mesali Hnutí za vítězství demokratických svobod (MTLD) a po roce 1954 se část MTLD transformovala do FLN. Fronta národního osvobození (franc. \"Front de Libération Nationale\" – FLN) je alžírská politická strana, jež 1. listopadu 1954 stanula v čele všech domácích a zahraničních proudů odporu proti setrvání země ve svazku s Francií v podobě zámořských departmentů a zahájila povstání. Byla tvořena militantními mladými muži, většinou bývalými vojáky (Iliffe, 2001). Ve vedení stáli poddůstojníci a v jejím samotném čele Ahmed Ben Bella. Ozbrojené křídlo FLN se nazývalo Alžírská armáda národního osvobození (franc. A\"rmée de Libération Nationale\" – ALN).\n\nSjezd FLN v roce 1956 ustanovil svůj nejvyšší orgán v podobě 34členné Národní rady alžírské revoluce (franc. \"Conseil National de la Révolution Algérienne\" – CNRA) a 5členného Koordinačního a výkonného výboru (o dva roky přetvořen na prozatímní vládu). Ty vypracovaly politický program, jenž požadoval uznání nedělitelného alžírského národa, uznání nezávislosti Alžírska, osvobození všech politických alžírských vězňů a uznání FLN jako jediného zástupce alžírského lidu. Současně s radikalizací Alžířanů se začaly vytvářet i ultrakolonialistické skupiny z evropských osídlenců v Alžíru.\n\nCílem FLN nebylo porazit francouzskou armádu, protože to by se vzhledem k velikosti její armády těžko povedlo, ale především zničit jakoukoliv snahu o asimilaci a národní soužití zlikvidováním umírněných hlav na obou stranách. V Alžírsku panovala rivalita mezi FLN a umírněným proudem zvaným Alžírské národní hnutí (franc. \"Mouvement nationale Algérien\" – MNA), v jehož čele stála legendární charismatická postava Messali Hadžího. Zvláštní skupinu tvořili tzv. harkiové – muslimové sloužící ve francouzské armádě. Akce FLN tak byly namířeny především proti těmto loajálním muslimům. Za dva a půl roku války zabila FLN 1035 Evropanů a 6352 Arabů (podle neoficiálních statistik jich bylo zabito až 20 000). Cílem FLN bylo sevřít většinu muslimů kleštěmi teroru. Na jedné straně přicházeli na místa umírněných vrahové z FLN, na druhé straně měla jejich zvěrstva vyprovokovat Francouze k barbarským represáliím a zahnat tak muslimské obyvatelstvo do tábora extrémistů. FLN vedla partyzánskou válku spojenou s teroristickými útoky. I když v samotném Alžírsku byla FLN poražena francouzskými vojsky, přežívala v horách v Tunisku a Maroku, což Francii nesnesitelně prodražovalo okupaci Alžírska.\n\nZvolený ministerský předseda a pozdější prezident Ahmed Ben Bella prováděl socialistické experimenty, což zemi hospodářsky zruinovalo. Po armádním puči (1965) proti Ben Bellovi se postavení FLN povážlivě otřáslo. Strana existuje dodnes, po roce 1989 se však vzdala výsadního postavení. Jejím hlavním protivníkem je fundamentalistická Islámská fronta spásy (FIS).\n\nV prosinci 1961 začala jednání mezi francouzskou delegací v čele s Georgesem Pompidouem a alžírskými zástupci vedenými od března 1962 Ben Bellou. 18. března 1962 byly ve francouzském městečku Évian-les-Bains podepsány dohody, podle nichž mělo okamžitě dojít k zastavení palby a mělo nastat příměří mezi francouzskými vojsky a alžírskými povstalci. Do konce roku 1962 pak měla francouzská vojska opustit Alžír, který měl získat nezávislost. Příměří vyvolalo další vlnu vraždění OAS. De Gaulle v den podepsání příměří prohlásil: „Francie a Alžírsko vykročili spolu jako bratři na cestě k civilizaci“ a ještě dodal: „Je to čestný konec“. V referendu se v Alžírsku 1. července 1962 vyslovilo pro nezávislost 99,7 % občanů.\n\nDe Gaulle, který kdysi tvrdil, že \"\"Středozemní moře protéká Francií.\"\", se tak dokázal vypořádat s válkou v Alžírsku a dát této zemi nezávislost i přes svou prvotní neochotu. De Gaulle si uvědomil a přesvědčil veřejnost o tom, že držení této země jen z ideologických důvodů je nerozvážné, drahé a nebezpečné.\n\nDo konce roku 1962 opustil zemi milion francouzských kolonistů (asi 85 % všech kolonistů). 5. července 1962 Alžírsko oficiálně dosáhlo nezávislosti. FLN nastolilo diktaturu Ahmeda Ben Belly a brutálně se vypořádala s kolaboranty a odpůrci. O tři roky později byl Ben Bella sesazen, ale FLN zůstala u moci až do roku 1989, kdy ve volbách zvítězila FIS.\n\n\n\n"}
{"id": "298459", "url": "https://cs.wikipedia.org/wiki?curid=298459", "title": "Velkopolská kronika", "text": "Velkopolská kronika\n\nVelkopolská kronika je kronika týkající se středověkých dějin Polska napsaná v latinském jazyku neznámým autorem koncem 13. nebo ve 14. století. Kronika obsahuje popis událostí od časů legend až do roku 1273 (další část nezůstala zachována). Byla psána z perspektivy Velkopolska. Podle některých historiků její první vydání vzniklo v letech 1283–1296 a jeho autorem byl kustod poznaňské kapituly Hodislav Baško, zatímco druhá verze (doplnění první) v letech 1377–1384. Podle jiných dílo napsal Janek z Černkova v druhé polovině 14. století.\n\nAutor kroniky si dal za cíl sepsání dějin vládců Polska. Mnoho pozornosti věnoval též jejich rytířským skutkům. Kazimír Abgarovič roku 1965 přeložil kroniku do polského jazyka.\n"}
{"id": "298461", "url": "https://cs.wikipedia.org/wiki?curid=298461", "title": "Vlastimil Hašek", "text": "Vlastimil Hašek\n\nVlastimil Hašek (7. června 1928 Praha – 12. dubna 1992 Praha) byl český herec. Vyznačoval se nejen svým nezaměnitelným zjevem intelektuála se silnými brýlemi, ale i svým rozšafným způsobem hereckého projevu.\n\nPo studiu herectví na DAMU (absolvoval v roce 1953) působil nejprve v divadle v Karlových Varech, poté se stal členem Městských divadel pražských, kde pak působil v letech 1962 – 1990 . Televizním divákům je znám např. jako detektiv Rudolf Pekař ze seriálu \"Malý pitaval z velkého města\" nebo lékař z filmu \"Jak utopit dr. Mráčka aneb Konec vodníků v Čechách\". Jeho manželkou byla herečka Dana Syslová.\n\nVe filmu většinou hrával drobnější role, větší role dostával spíše v televizi.\n\n\n"}
{"id": "298465", "url": "https://cs.wikipedia.org/wiki?curid=298465", "title": "Sivas (provincie)", "text": "Sivas (provincie)\n\nSivaská provincie je tureckou provincií, nachází se ve východní části Malé Asie. Rozloha provincie činí 28 488 km, v roce 2006 zde žilo 810 989 obyvatel. Hlavním městem je Sivas. Provincií vede hedvábná stezka a také Perská královská cesta.\n\nSivaská provincie se administrativně člení na 17 distriktů:\n\n Oficiální stránky provincie\n"}
{"id": "298467", "url": "https://cs.wikipedia.org/wiki?curid=298467", "title": "Oka (přítok Angary)", "text": "Oka (přítok Angary)\n\nOka ( ) nebo Acha ( ) je řeka v Burjatské republice a v Irkutské oblasti v Rusku. Je 630 km dlouhá. Povodí má rozlohu 34 000 km².\n\nOdtéká z jezera Okinskoje u úpatí Munku-Sardyk ve Východních Sajanech. Teče nejprve v mezihorské kotlině a poté v úzké dolině, jež protíná hřbety Východních Sajan, přičemž vytváří neprůchodné peřeje. Na dolním toku protéká Irkutsko-Čeremchovskou rovinou. Ústí do Bratské přehradní nádrže, která byla vybudovaná na Angaře (povodí Jeniseje). Záliv přehrady jež vznikl v údolí řeky je dlouhý více než 300 km.\n\nZdrojem vody jsou převážně dešťové srážky. Průměrný průtok vody činí 274 m³/s. Zamrzá na konci října až na začátku listopadu a rozmrzá na konci dubna až na začátku května.\n\nŘeka je splavná. Leží na ní město Zima.\n"}
{"id": "298472", "url": "https://cs.wikipedia.org/wiki?curid=298472", "title": "Dancejóga", "text": "Dancejóga\n\nDancejóga je styl cvičení, určený pro širokou veřejnost. Patří do skupiny stylů cvičení Body and Mind stejně jako powerjóga, pilates, balantes atd.\n\nDancejóga spojuje jógové pozice – asány a různé taneční techniky – klasický balet, moderní – scénický tanec, jazz dance, orientální tanec atd. Tímto spojením vznikne pomalé, plynulé a velmi ladné cvičení, působící pozitivně na nervovou soustavu. Díky balančním pozicím dancejóga dále podporuje správné držení těla, zpevňuje centrum těla. Zvyšuje koordinaci, flexibilitu, ladnost a pružnost celého těla.\n\nPro cvičební jednotku, trvající 60 – 90 minut, se vybírají jednoduché cviky, spojené do krátkých variací. Tančí se na hudbu melodickou, klidnou, ale rytmickou, se slyšitelnými dobami. Cvičení je v pomalém tempu s krátkými přestávkami během lekce. Tu dále tvoří také protažení, posilovací cviky a na konci každé lekce choreografie.\n"}
{"id": "298473", "url": "https://cs.wikipedia.org/wiki?curid=298473", "title": "Gorgán", "text": "Gorgán\n\nGorgán ( ) je hlavní město provincie Golestán v Íránu. Je přibližně 400 km vzdálené od Teheránu. Žije v něm 241 177 obyvatel (2005). Přibližně ve vzdálenosti 150 km východně od města se nachází Golestánský národní park. Město má regionální letiště a několik univerzit. Gorgánské mezinárodní letiště bylo otevřeno v září 2005.\n"}
{"id": "298475", "url": "https://cs.wikipedia.org/wiki?curid=298475", "title": "Van (provincie)", "text": "Van (provincie)\n\nVanská provincie je tureckou provincií, nachází se ve východní části Malé Asie a v regionu Východní Anatolie. Rozloha provincie činí 19 069 km², v roce 2006 zde žilo 1 012 707 obyvatel. Hlavním městem je Van. Provincie se nachází mezi Vanským jezerem a státní hranicí s Íránem. Vedle Turků zde žije mnoho Arménů a Kurdů.\n\nProvincie Van se administrativně člení na 13 distriktů:\n\nPůvodně se město jmenovalo \"Tušpa\" a v 9. století př. n. l. bylo hlavním městem Urartu. Původní obyvatelstvo se nazývalo Nairi.\n\nPozději se oblast opět stala centrem vlády, a to arménského krále Tygranése II., který založil město Martyropolis, též (\"Tigranakert\") v 1. století př. n. l..\n\nPoté, co město bylo za první světové války ve velkém rozsahu ruskými vojsky poničeno, bylo po válce nedaleko původního města postaveno znovu. Před vyvražděním přibližně 1,5 milionu Arménů Turky v letech 1915 až 1918 tvořili Arméni v osmanské provincie Vilâyet Van většinu obyvatelstva.\n\nDne 2. července 2004 došlo ke spáchání pumového útoku na guvernéra provincie, při kterém přišli tři lidé o život a 24 byli těžce zraněni.\n\nPři silném zemětřesení v roce 1976 přišlo v oblasti o život na 4000 lidí. Dne 23. října 2011 došlo v blízkosti města Erciş k dalšímu zemětřesení s tragickými následky.\n"}
{"id": "298476", "url": "https://cs.wikipedia.org/wiki?curid=298476", "title": "Zahradník (rozcestník)", "text": "Zahradník (rozcestník)\n\nZahradník může být:\n\n\n\n\n\n"}
{"id": "298477", "url": "https://cs.wikipedia.org/wiki?curid=298477", "title": "Talgo 350", "text": "Talgo 350\n\nTalgo 350 \"Pato\" (kachna) je typ vysokorychlostní vlakové soupravy (označované provozovatelem RENFE jako AVE S-102) vyráběný společnostmi Talgo S.A. a Bombardier Transportation. Vyráběn je od roku 1998.\n\n\n"}
{"id": "298479", "url": "https://cs.wikipedia.org/wiki?curid=298479", "title": "Lepidokrokit", "text": "Lepidokrokit\n\nLepidokrokit (Ullmann, 1813), chemický vzorec γ-FeO(OH) (hydroxid-oxid železitý), je kosočtverečný minerál. Trimorfní s goethitem a feroxyhytem. Název je odvozen z řeckých slov \"lepis\" – šupinka a \"krokus\" – vlákno\n\nSekundární – zvětráváním nebo oxidací jiných minerálů železa v půdách a ložiscích, kterou urychluje podzemní voda. Vyskytuje se také v konkrecích na mořském dně.\n\nKrystaly zploštělé podle {010}, do 2 mm. Nejčastěji se vyskytuje v jemnozrnných, lupenitých, vláknitých a růžicových agregátech, též práškovitý.\n\n\n\n\nŘídce se vyskytující minerál.\n\n\n\n"}
{"id": "298482", "url": "https://cs.wikipedia.org/wiki?curid=298482", "title": "Duffman", "text": "Duffman\n\nDuffman je fiktivní postava amerického animovaného seriálu \"Simpsonovi\", kde je známý z reklamy na Homerovo oblíbené pivo, Duff. Poprvé se objevil v díle \"Město New York versus Homer Simpson\" \"(: The New York City vs. Homer Simpson)\"\nLenny: Duffman! Já myslel že jsi umřel!\nDuffMan: Duffman nikdy neumírá, oh jéé. Jenom herci kteří ho hrají.\n\nVe starších dílech se v českém dabingu jmenuje Pivoj.\n\nDuffman je dyslektik. Má na pásku zhruba dvacet plechovek piva Duff a nosí červený plášť. Jeho ostatní oblečení je modré. Postava Duffmana vypadá (a pravděpodobně odkazuje) na Supermana. Při vstupu do děje je doprovázen úryvkem ze skladby \"\"Oh Yeah\"\" od skupiny Yello.\n\nDuffman se také objevil ve hře The Simpsons Game, kde pořádal soutěž o speciální série piva Duff, které musel Homer samozřejmě vyhrát.\n\n"}
{"id": "298484", "url": "https://cs.wikipedia.org/wiki?curid=298484", "title": "Petrovka (přírodní rezervace)", "text": "Petrovka (přírodní rezervace)\n\nPetrovka je přírodní rezervace na severním okraji Plzně v hlubokém údolí západně od silnice Plzeň – Ledce v poloze \"Na Petrovských\". Rozkládá se na kolem hranice katastrů Bolevec a Chotíkov, která je zároveň hranicí mezi okresy Plzeň-město a Plzeň-sever. Název Petrovka se v menší míře používá také pro označení horního toku Boleveckého potoka, který touto rezervací protéká. Jeho střední průtok je 9 l/s a minimální jen 1 l/s. Přírodní rezervace Petrovka je součástí Sigmondovy naučné stezky.\n\nÚzemí je chráněné od roku 1988, ale až v roce 1992 získalo statut přírodní rezervace. Předmětem ochrany je údolí Boleveckého potoka s širokou, silně podmáčenou nivou a také přilehlé příkré svahy, zejména ty levobřežní. Významný je především mokřadní ekosystém v nivě potoka a také borový porost na svazích. Vyskytují se zde četné vzácné i ohrožené druhy rostlin i zvířat, stejně jako zajímavé geomorfologické útvary.\n\nPodloží tvoří prvohorní pískovce a slepence ze svrchního karbonu, které vystupují na povrch v četných skalních výchozech na příkrých svazích. Na většině území jsou tyto usazeniny překryty čtvrtohorními sedimenty (sutě, rašeliny, říční sedimenty). Půda je podzolová až kaolinická. Terén je v rezervaci značně členitý, zejména díky erozním a denudačním procesům. Také je zde možné pozorovat některé pseudokrasové jevy.\n\nOsou rezervace je již zmíněný Bolevecký potok, přehrazený zhruba ve středu chráněného území rybníkem Strženka. Údolí potoka vyplňuje široká, silně podmáčená niva. Voda v přítocích se místy silně barví do rezavohnědé, neboť podzemní voda je zde bohatá na rozpuštěné sloučeniny železa. V potoce se voda okysličuje a železo je rychle oxidováno na rezavé nerozpustné sloučeniny.\n\nMezi zajímavosti patří například zdejší Okrouhlík, který vznikl erozní činností dvou malých potůčků. Nevysoký kopeček původně ze severu a z jihu obtékaly ve směru tektonických zlomů dva malé potůčky. Postupně se díky erozi jejich koryta zahlubovala a vzájemně přibližovala. Jižní potok s rychlejším spádem a tudíž i výraznější erozní činnosti se nakonec přiblížil k severnímu toku natolik, že se spojili. Voda se začala přelévat do jižního koryta a severní koryto nakonec zcela vyschlo. Také dřívější vodomilná vegetace zmizela a dnes už po vodoteči není ani stopy. Jižní potok tím ovšem získal větší množství vody a současně i větší erozní energii a začal se intenzívněji zařezávat natolik, že výškový rozdíl mezi severním úpatím a jižním úpatím okrouhlíku činí 10 m. Okrouhlík je nejvyšším bodem rezervace, dosahuje nadmořské výšky 386 metrů a o 75 metrů tak převyšuje plzeňské náměstí Republiky. A proto když tu byl v osmdesátých létech 20. století vykácen starý les, otevřel se z Okrouhlíku široký výhled od Krkavce k hřebeni Radče, na Chlum, Čilinu, Radyni i na domy sídliště Košutka a na vrch Sytná. Tehdy se uvažovalo o stavbě rozhledny, k tomu však nakonec nedošlo a vrch byl opět zalesněn. Přitom byla mezi domácí borovici lesní místy vysazena i kleč a jalovec.\n\nDalší zajímavostí jsou jeskyně Petrovská díra a Malá Petrovská díra, vytvořené erozní činností Boleveckého potoka v levém svahu strže, zvané Petrovská jáma. Postupně se zahlubující vodoteč odhalila v méně odolných usazeninách polohy pevnějších pískovců a vymlela v nich různé výklenky, průduchy i jeskyně.\nZ botanického hlediska je Petrovka velmi zajímavým územím s výborně zachovanými přirozenými společenstvy. Nivu původně zarůstaly především olšiny, avšak později začali bolevečtí tento prostor intenzivně využívat jako louky, zvané Petrovské. Koryto potoka bylo uměle přeloženo ze středu nivy na její levý břeh, aby se obhospodařování luk usnadnilo. Mimoto byl vybudován systém příkopů, které jednotlivé louky rozdělovaly a zejména odvodňovaly. Po roce 1945, kdy zemědělství přecházelo na systém velkoplošného hospodaření, ztratily tyto pozemky na významu. Byly malé, odlehlé a navíc bylo nutné stále udržovat odvodňovací kanály. V šedesátých letech 20. století přestaly být sečeny a začaly zarůstat náletovými rostlinami. Postupně se zde znovu začala objevovat původní mokřadní a lužní společenstva.\nV současnosti jsou v Petrovce z dřevin zastoupeny zejména vlhkomilné olše, vrby, střemchy a také jalovec obecný. Mezi nimi se nalézají ostrůvky rákosu obecného, ostřice štíhlé, ostřice měchýřkaté a ostřice zobánkaté. Bylinné patro doplňují četné chráněné druhy jako například prstnatec májový, pětiprstka žežulník, vstavač mužský, kosatec sibiřský či kapraď hřebenitá, dále bledule jarní, ocún jesenní, kosatec žlutý, bělozářka liliovitá, karbinec evropský, tužebník jilmový, pcháč bahenní, krvavec toten, vrbina obecná, blatouch bahenní, kyprej vrbice, přeslička bahenní, skřípina lesní a devětsil bílý. Vstavačové louky se v současné době znovu pravidelně ručně sekají a vyřezávají se olšiny, aby se posílila populace ohrožených vstavačovitých rostlin.\n\nV Petrovce se nachází také rašeliniště, která jsou považována za dosud nejstarší známá a zároveň nejmocnější na Plzeňsku. Vznikla zhruba před osmi tisíci lety a vrstva rašeliny v nich dosahuje síly až 5 metrů.\n\nVelký význam mají i borové porosty na jižních svazích. Je v nich zachována populace tzv. bolevecké borovice, místní odrůdy borovice lesní, přizpůsobené zdejším obtížným podmínkám, mimo jiné svažitému terénu. Jsou nižší a slabší než šumavské a třeboňské borovice, ale mají velmi husté, nelámavé dřevo, pevné v tlaku i rázu. Patří proto k nejcennějším odrůdám borovic v Čechách.\n\nMístní fauna je zastoupena především běžnými druhy borových lesů. Mezi nejdůležitější obyvatele Petrovky patří čmelák, ještěrka obecná, káně lesní, poštolka obecná, datel černý, strakapoud velký, jiřička obecná, konipas bílý, sedmihlásek hajní, pěnice hnědokřídlá, červenka obecná, drozd zpěvný, sýkora modřinka, sýkora koňadra, sýkora parukářka, stehlík obecný a ježek západní. Oblast rezervace je také velmi bohatá na dvoukřídlý hmyz. Pozorovat lze například otakárka fenyklového, pestřenky Spylomia diophthalma, Temnostoma vespiforme, Chalcosyrphus eunotus a Serycomyia silentis, bráněnky Stratiomys patamida, Odontomyia argentata, roupce Laphria gibbosa, kněžici červenonohou, krasce ohňového Melanophila acuminata či krasce Chrysobsthris igniventris.\n\n\n"}
{"id": "298485", "url": "https://cs.wikipedia.org/wiki?curid=298485", "title": "Svatopluk Innemann", "text": "Svatopluk Innemann\n\nSvatopluk Innemann (18. února 1896 Lublaň – 30. října 1945 Klecany) byl český režisér, scenárista, kameraman a herec, jeden z průkopníků české kinematografie.\n\nNarodil se jako syn režiséra Rudolfa Innemanna a operní pěvkyně Ludmily Lvové – Innemannové při jejich angažmá v Lublani (dnes Slovinsko). Byl prostřední ze tří bratrů, oba sourozenci se narodili v Praze. Po návratu do Prahy se Svatopluk Innemann vyučil uzenářem.\n\nV roce 1918 začal pracovat ve filmu. Společně s Ottou Hellerem natočili jako kameramani svůj první film \"Československý Ježíšek\" o legionáři vracejícím se do vlasti. Od 1919 natáčel samostatně a také hrál menší role. V roce 1920 se oženil s herečkou Zdenou Kavkovou a od tohoto roku také začal se samostatnou filmovou režií. Celkem do roku 1937 režíroval pětatřicet filmů. Většinou se jednalo o nenáročné komedie, mezi kterými kvalitou vynikly filmy \"Muži v offsidu\" (1931), \"Vražda v Ostrovní ulici\" (1933) a \"Před maturitou\" (1932, společná režie s Vladislavem Vančurou).\n\nZemřel 30. října 1945 v Klecanech u Prahy.\n\n\nSvatopluk Innemann natáčel operetky, komedie a melodramata a je autorem dokumentárních a krátkometrážních filmů. Innemann byl ale především režisérem – první film režíroval již v roce 1920 – českou pohádku \"Červená Karkulka\", kterou také nasnímal. V roce 1925 natočil oblíbenou veselohru \"Z českých mlýnů\" a výpravný životopisný film \"Josef Kajetán Tyl\". V letech 1919–1930 natočil 16  filmů němých . V roce 1931 vstoupil do zvukového filmu (natočil celkem 25 filmů) – a to filmem o Jaroslavu Haškovi s názvem \"Poslední bohém\" se Sašou Rašilovem starším v titulní roli a také výpravným filmem \"Psohlavci\" i komedií \"Fidlovačka\". Také režíroval dodnes populární veselohrou \"Muži v offsidu\" (1931) s Hugo Haasem.\n\nInnemannovým druhým režijním vrcholem je drama \"Před maturitou\" (1932) – v režijní spolupráci s Vladislavem Vančurou, dále kriminálka \"Vražda v Ostrovní ulici\" (1933); byl to první film natočený v nových ateliérech Barrandov. V roce 1933 též zachytil atmosféru poutí na kopci Svatého Antonína v laskavé komedii U svatého Antoníčka, v hlavní roli s Ljubou Hermanovou. V roce 1936 natočil spolu z režisérem českého původu Robertem Landem film Sextánka. Svoji filmařskou činnost prakticky ukončil v roce 1937 báchorkou J. K. Tyla – \"Švanda dudák\". Začal mít potíže s vážnou psychickou poruchou a krizí a od roku 1940 se léčil. Kritiky se také zmiňovaly o jeho umělecké rozkolísanosti v celém období tvorby. V době německé okupace chtěl uvést svoji divadelní hru (s velmi problematickým tématem); případné poválečné vyšetřování ale žádné nebylo.\n\n\n"}
{"id": "298487", "url": "https://cs.wikipedia.org/wiki?curid=298487", "title": "Beatles for Sale", "text": "Beatles for Sale\n\nBeatles for Sale je v pořadí čtvrté album Beatles, které bylo vydáno koncem roku 1964. Vyšlo pod vydavatelstvím Parlophone a jeho producentem byl George Martin. Na albu se objevily později známé písně jako \"Eight Days a Week\" nebo \"I'm a Loser\".\n\nAlbum znamená vývoj Lennona a McCarneyho jako textařů. John Lennon se snaží psát písně více autobiografické.\n\nVe Spojených státech vyšly písně z alba Beatle For Sale poprvé na albech Capitolu \"Beatles '65\" a \"Beatles VI\".\n\nBeatles For Sale se nahrávalo v Abbey Road Studios v Londýně. Beatles se dělili o studio s klasickými muzikanty.\n\nVšechny písně složili John Lennon a Paul McCartney, pokud není uvedeno jinak.\n\n\n\nJohn Lennon: zpěv, elektrická kytara, akustická kytara, dvanáctistrunná kytara, harmonika, tamburína, tleskání\n\nPaul McCartney: zpěv, baskytara, klavír, Hammondovy varhany, tleskání\n\nGeorge Harrison: zpěv, elektrická kytara sólová, akustická kytara, buben, tleskání\n\nRingo Starr: zpěv, bicí souprava, tamburína, tympány, perkuse, tleskání\n\nGeorge Martin: klavír\n"}
{"id": "298488", "url": "https://cs.wikipedia.org/wiki?curid=298488", "title": "Pazardžická oblast", "text": "Pazardžická oblast\n\nPazardžická oblast je jedna z oblastí Bulharska, ležící na jihozápadě země. Jejím hlavním městem je Pazardžik.\n\nOblast je hornatá a nachází se zde pohoří Západní Rodopy. Hlavní město Pazardžik se však i přes to rozkládá na poměrně rovinatém povrchu. Nachází se zde jezero Batak. Nejdůležitější řekou je Marica, dále pak řeka Văča a mnoho dalších řek.\n\nOblast se administrativně dělí na 12 obštin.\n\nV oblasti žije 275 548 obyvatel. Národnostní složení podle sčítáni 1. února 2011 je uvedeno v grafu níže:\n\nKromě sídelních měst jednotlivých obštin, přičemž Lesičovo městem není, se zde nacházejí města Kostandovo a Vetren.\n"}
{"id": "298489", "url": "https://cs.wikipedia.org/wiki?curid=298489", "title": "Samuel Ramey", "text": "Samuel Ramey\n\nSamuel Edward Ramey (* 28. března 1942, Colby, Kansas) je americký operní pěvec, bas. Vyniká silným, pohyblivým a přitom plným a znělým hlasem, díky čemuž je vybaven do lyrických i dramatických rolí, ke kterým má i vynikající herecké předpoklady. Je údajně nejnahrávanějším operním basistou všech dob.,\n\nAčkoli nebyl v rodině řezníka a zástupce šerifa nijak veden k opeře, brzy poznal svůj talent v místním kostelním sboru. Jeho hlas už v dětství měl přirozené vibrato, které ale potlačoval z obavy před výsměchem vrstevníků.\n\nV průběhu studií na Kansas State University ho přítel přemluvil k účasti na konkursu do workshopu Central City Opera v Coloradu. Byl přijat a krátce účinkoval v jeho sboru. Začal poté studovat zpěv, především u Armena Boyajiana, který ho vedl pedagogicky po více než 30 let, a v roce 1973 debutoval v New York City Opera v roli Zunigy v Bizetově \"Carmen\". O tři roky později už účinkoval v titulní roli \"Figarovy svatby\" na festivalu v Glyndebourne. Do stejné role ho pak obsadily i milánská La Scala, vídeňská Státní opera a londýnská Royal Opera House v Covent Garden, když si předtím získal skvělé renomé i v Rossiniho \"Semiramidě\" v Aix-en-Provence. V rossiniovských rolích neustoupil tehdejší praxi spíš recitovat než zpívat náročné koloraturní basové party.\n\nPrůlomem do vysněné Metropolitní opery se stal debut v roli Arganteho v Händelově opeře \"Rinaldo\", jeho obsazení si výslovně vyžádala představitelka hlavní role Marilyn Horneová. Od té doby je jednou z nejvýraznějších osobností Met.\n\nSamuel Ramey je podruhé ženat a z druhého manželství má syna. Domov má v Chicagu.\n\nSnad nejvýraznější výkony podával Ramey v rolích záporných postav, především v obou romantických \"ďábelských rolích\" - postavách Mefistofela v Gounodově \"Faustu\" a Boitově \"Mefistofelovi. \"Tyto role mu doporučil už v úvodu kariéry dirigent New York City Opera Julius Rudel a Ramey se v nich od počátku cítil přirozeně. Ve \"Faustu\" vystoupil více než 200krát ve více než dvaceti inscenacích a je to jeho nejčastější role, v \"Mefistotelovi \"pro změnu vystoupil mj. v San Franciscu, kde mu po boku stála sopranistka Gabriela Beňačková, inscenace je zaznamenána na videonahrávce společnosti RM Arts z roku 1989. Svého úspěchu v těchto rolích využil i tak, že své turné v roce 1995 nazval \"A Date with the Devil\" (\"Schůzka s ďáblem\"), čímž si vysloužil i protesty některých křesťanských spolků. Živou nahrávku mnichovského koncertu z tohoto turné vydal na albu společnosti Naxos se stejným názvem v roce 2002.\n\nVynikl v mozartovských rolích (Figaro, Don Giovanni), také v händelovských a především rossiniovských. Dramatický talent a mohutnost hlasu pak bohatěji uplatňuje v operách Giuseppe Verdiho a jeho současníků. Zpíval také Olina Blitche v opeře \"Susannah\" Carlisla Floyda, hlavní roli v \"Modrovousově hradu\" Bély Bartóka a Nicka Shadowa v \"Životu prostopášníka\" Igora Stravinského. Vyhýbaly se mu zatím ale příležitosti v operách Richarda Wagnera.\n\nRád se věnuje i muzikálovému repertoáru, který prezentuje na koncertech i na nahrávkách.\n\nJen do konce roku 2000 účinkoval na sedmi desítkách nahrávek operních a oratorních děl, bezmála dvaceti nahrávkách příležitostných koncertů a profilů a šestnácti DVD-nahrávkách.\n\nČasopis People ho označil za sexy symbol. Sám Ramey řekl, že sice sám nežádá o kostýmy s odhalenou hrudí, ale ani se jim nevyhýbá.\n\n"}
{"id": "298491", "url": "https://cs.wikipedia.org/wiki?curid=298491", "title": "Kulečník", "text": "Kulečník\n\nKulečník (někdy se používá termín biliár z anglického názvu billiard) je dovednostní sport hraný pomocí tága, které se používá na \"strkání\" koulí po stole potaženém plátnem.\nDříve se používal jeden termín zastřešující všechny kulečníkové sporty. Byl to termín \"biliard\", dosud používaný jako lidové pojmenování. Oficiální pojmenování \"biliár\"se vztahuje jen některým geografickým regionům a stolům s otvory pro koule. Ve Spojeném království slovo \"billiard\" označuje pouze anglický biliard, ve Spojených státech označuje téměř všechny kulečníkové sporty.\n\n\nNejčastější rozměry obdélné desky kulečníkového stolu pro veřejné prostory byly tradičně 2,7 x 2,1 m včetně mantinelů. Potah hrací desky býval ze speciálního vlněného sukna (flauše) tmavě zelené barvy. V současné době bývá nahrazen jinými tkaninami s plátnovou vazbou v dalších zpravidla tmavých barvách, nejčastěji modré.\n\nKoule bývaly tradičně soustružené ze slonoviny, s leštěným povrchem. Pro její vzácnost a drahocennost se kolem roku 1900 začaly používat náhradní materiály, především celuloid, od 60.let 20. století převládl tvrzený plast, zásadně v tlumené bílé barvě slonové kosti. \n\nPůvod hry bývá spojován se středověkou Evropou, nejstarší písemné zprávy pocházejí z britských pramenů, kulečník se hrál kolem roku 1586 na dvoře skotské královny Marie Stuartovny, píše o něm také William Shakespeare. Kulečníkový pokoj byl zvláštním prostorem na zámcích aristokracie, kulečník stával v salónech měšťanů 19. století a v téže době se rozšířil i do hostinců. Vznikaly specializované kulečníkové kluby a kulečníkové herny, například v Praze Na poříčí nebo U Nováků. Kulečník hráli pánové i dámy. \n\nV současné době společenské a hostinské prostory zažívají renesanci kulečníku. Kromě toho se hraje internetový kulečník on line.\n\n"}
{"id": "298492", "url": "https://cs.wikipedia.org/wiki?curid=298492", "title": "Antonín Ferdinand Dubravius", "text": "Antonín Ferdinand Dubravius\n\nAntonín Ferdinand Dubravius ( Příbor – 15. března 1756 Podivín) byl český katolický kněz a kazatel a autor libret.\n\nDubravius se původně snad jmenoval Dúbrava. Byl to katolický kněz, který na svou dobu dobře ovládal spisovnou češtinu slovem i písmem. Do dějin se zapsal během svého působení v Jaroměřicích nad Rokytnou. Tam přišel na pozvání hraběte Jana Adama z Questenberka. Začátkem roku 1722 zemřel jaroměřický děkan a farář Pavel František Polach a Dubravius nastoupil na jeho místo.\n\nNejznámějším Dubraviovým počinem je libreto k první opeře v češtině \"O původu Jaroměřic\" (\"L'origine di Jaromeritz in Moravia\"), resp. jeho překlad do češtiny. Ten pořídil koncem srpna 1730, jak vyplývá z dochované korespondence. Z Jaroměřic odešel o devět let později. Svůj život dokonal v Podivíně.\n\nZ Dubraviových libret lze uvést:\n\n"}
{"id": "298499", "url": "https://cs.wikipedia.org/wiki?curid=298499", "title": "Teorie krajní meze", "text": "Teorie krajní meze\n\nTeorie krajní meze byla politická linie omezující volbu námětů ve sci-fi literatuře v Sovětském svazu od počátku 30. let do konce 50. let 20. století. Tato doktrína, vycházející ze socialistického realismu, zakazovala spisovatelům používat příliš fantastické náměty. Bylo povoleno používat jen takové náměty, které byly zjevně na dohled realizace.\n\nObrysy toho, o čem má literatura pojednávat, načrtli Maxim Gorkij, Andrej Ždanov a další vlivní představitelé sovětské kultury v první polovině 30. let.\n\nV rámci teorie krajní meze byla řada námětů buď přímo zakazována, nebo alespoň kritizována. Mezi takové náměty patřily kosmické lety, příliš fantastické vynálezy, jaderná technika (ta jen do pádu prvních jaderných pum), mimozemské civilizace a další.\n\nTeorie krajní meze padla s prvními úspěchy kosmického výzkumu, který tato teorie také považovala za příliš fantastický námět.\n\n"}
{"id": "298500", "url": "https://cs.wikipedia.org/wiki?curid=298500", "title": "Fürstenau", "text": "Fürstenau\n\nFürstenau je místní část města Altenberg ve východních Krušných horách, v jižním Sasku. Sousední obec Fojtovice leží v severních Čechách. Obě obce od sebe odděluje německo-česká hranice. Fürstenau bylo součástí města Geising, které se k 1. 1. 2011 stalo místní částí města Altenberg.\n\nFürstenau leží asi 45 km jižně od Drážďan v Krušných horách. Na jihu přiléhá přímo k české státní hranici a do české sousední obce Fojtovice (Voitsdorf) se dá dojít turistickou stezkou (malý pohraniční styk). Česko-německou hranici zde tvoří potok Bílá Mohelnice, při ní leží Zinnwald-Georgenfeld a pár domů osady Müglitz (Grenzschänke-Hammermühle). Na české straně sousedí Fürstenau s pláněmi bývalých českých obcí Přední Cínovec, Mohelnice (Krupka) a Habartice u Krupky, tyto obce byly po vysídlení sudetského obyvatelstva zbourány. Obec Fürstenau se rozprostírá v délce 3 km v muldě stejnojmenného potoka. Nadmořská výška nejprve stoupá od asi 680 metrů u rybníka na severním okraji obce, směrem na jih přes asi 740 metrů, pak ale klesá k Müglitz opět asi na 700 metrů.\n\nProstor obce Fürstenau, ležící většinou nad 700 m n. m., do horní části východních Krušných hor. Reliéf je tvořen širokými úseky náhorní plošiny se sklonem k jihu a s málo výraznými vyvýšeninami. Výjimku s výškou 807 m tvoří výšina Traugotthöhe jihozápadně od obce. Úseky náhorních plošin jsou přerušovány řekami a potoky jako je Fürstenauer Bach, které protékají ve sklonu pohoří. Podnebí ve Fürstenau se vyznačuje roční průměrnou teplotou kolem 5,2 °C a ročním úhrnem srážek asi 1000 mm, z čehož je asi 25 % v podobě sněhu (průměr let 1901–50). V období vegetačních měsíců května a června byl naměřen dlouhodobý průměr (1901–50) teplot 12 °C a srážky 305 mm. Starší popisy obce uvádějí, že až do 17.století bývaly ve Fürstenau běžné drsné větry a ledové mlhy. Jelikož podloží tvoří převážně ruly, žulové a křemenné porfyrity, je půda většinou hnědozemního charakteru. Hnědozem a hnědé podzoly lze ještě využívat zemědělsky při vegetační době asi 200 dní. Podnebí však omezuje výnosy z takových půd (bonita půdy 24), takže zemědělská činnost se zaměřuje na obhospodařování luk a s tím související chov dobytka.\n\nPodle jedné pověsti zabloudil kolem roku 1000 markrabě Jiří Míšeňský (Markgraf Heinrich von Meißen) při lovu a napadli jej vlci (ve Vlčím dole - Wolfsgrund), zachránili jej tři uhlíři. Kníže je za to propustil z nevolnictví a daroval jim kus lesa na bývalém Předním Cínovci a polovinu Fürstenau. V roce 1149 začala hornická činnost na Komáří hůrce a pravděpodobně v této době došlo k založení Fürstenau a Löwenhainu. Do roku 1200 pak postupně docházelo ke kolonizaci vyšších částí Krušných hor. Předpokládá se, že Fürstenau a Fürstenwalde byly založeny v této době nebo v letech bezprostředně následujících. K založení tohoto sídla tedy došlo kolem poloviny 13. století v první vlně mýcení pralesů Krušných hor, za vlády markraběte Jindřicha Vznešeného, pravděpodobně na jeho podnět.\n\nVelkorysá a přehledná dispozice obou těchto řadových vesnic a uspořádání jejich dvorců vedou k závěru, že se jednalo o německé osadníky z oblasti Frank, protože kolem roku 1200 zakládali Slované svá sídla jiným způsobem. Z uspořádání vesnice a zemědělských pozemků kolem ní vyplývá, že Fürstenau bylo založeno jako zemědělské sídlo v podobě, která se označuje výrazem \"Waldhufendorf\". Na starších budovách je zřetelný charakter horské vesnice: přízemní domy se silnými zdmi z lomového kamene, malá okna, štíty střechy pokryté šindeli, závětří před vstupními dveřmi.\nHorní ves, která vznikla dodatečným osídlením, představuje asi čtvrtinu rozlohy vesnice. V horní vsi byly vyměřeny lány jen o 19 akrech (asi 11 ha), ve starší dolní vsi to bylo 33 akrů (asi 19 ha).\n\nJméno Fürstenau je, tak jak je typické u většiny vesnic německých kolonistů, složeno ze dvou částí. Určující slovo \"Fürsten-\" (knížecí) odkazuje na zakladatele sídla. Týká se pravděpodobně vrchnosti sídlící na hradě Lauenstein. Jako výchozí a opěrný bod první vlny osídlení horní části Krušných hor sloužil obranný val, postavený kolem roku 1250 severně od Fürstenau. Druhá složka \"-au\" specifikuje polohu. Tato koncovka v nejstarší známé pravopisné podobě \"voerstenowe\" (1324) ukazuje na starohornoněmecké \"ouwa\" resp. středohornoněmecké \"ouwe\", což znamenalo něco jako půda na vodě nebo též mokrá louka. Toto \"-au\" tedy označuje polohu sídla v nivě, resp. korytě potoka. Lze též uvážit vztah k rašeliništi dnešního \"Fürstenauer Heide\". Podobný jazykový původ má i sousední Fürstenwalde na východ od Fürstenau.\nDruhou možností je odvození od slova First =horský hřeben vzhledem k poloze v Krušných horách, což platí i pro Fürstenwalde. Z toho lze vyvozovat i historicky rané založení obce, která měla sloužit zabezpečení poštovních cest a přepřahání koní po strmém výstupu z Čech.\nVedle nejstarší psané podoby \"voerstenowe\" (1324) se pak vyskytují i \"Furstenow\" (1350) a \"Fürstenow\" (1520). Na prvních mapách, které na základě prvního saského vyměřování vytvořili Matthias Oeder a Balthasar Zimmermann kolem roku 1600, je obec uvedena jako \"Ferstenau\". SCHIFFNER (1840) však uvádí jako první název obce \"Neuendorf\". Pravděpodobně se však vztahuje na domy a dvorce na jižním konci vesnice, postavené během další vlny osídlování po roce 1530, protože ty označují Oeder a Zimmermann jako \"Neudorff\". Na mapě sestavené kolem roku 1730 Adamem Friedrichem Zürnerem je již použita dnešní grafická podoba jména.\n\nV listině z 26. července 1324 je uvedeno, že pánové z Bergau a pan von Friedrich, lankrabě duryňský a markrabě míšeňský, uzavřeli lenní smlouvu na hrad a město Sayda, hrad Purschenstein a jejich „příslušenství“. Jako další součásti léna jim byly přiděleny vesnice: Helbigsdorf, Zethau, Dorfchemnitz, „Vorstenawe“, Vorstenwalde, Bärenstein a Börnchen. Toto léno bylo získáno jako zástava za větší obnos, půjčený markraběti na tři roky. Z toho vyplývá, že tenkrát Fürstenau ani Fürstenwalde nepatřily k hradům Sayda ani Purschenstein.\n\nObě vesnice měly tedy z hlediska vlastnického práva zvláštní postavení. Dá se vyvodit, že nepatřily ani k panství Lauenstein. K roku 1350 nechal Friedrich III. (Přísný) pořídit soupis veškerého vlastnictví. V něm je uvedeno, že tři pánové z Tharandtu dali v léno Fürstenau a Fürstenwalde. Friedrich a Hermann von Tharandt každý vlastnili polovinu obou vesnic a Heinrich druhou polovinu. V tomto pramenu jsou dokonce obě vesnice uvedeny jako příslušející k hradu Tharandt. V roce 1378 museli „dolní“ fürstenauští a löwenhainští jakožto robotu převážet cínovou rudu z Kahlen Berge (Lysé hory) do prádla (úpravny) v Lauensteinu. Ve 14. století došlo ke stavbě kostela „Neposkvrněného početí Panny Marie“ ve Fürstenau. Vesnice byla stále součástí panství Lauenstein.\n\nV roce 1542 je v soupisu pro tureckou daň vedle starého Fürstenau uvedena též Horní ves, ve které sídlilo 16 sedláků a o rok později 17. V roce 1424 byl kostel ve Fürstenau „poctěn zvonem“. Mezi roky 1518 až 1547 se počet obyvatel Fürstenau (Dolní vsi) zvýšil z 30 (1518) na 55 (Hermann Löscher, 1954). Hranice mezi oběma částmi vesnice byla ve východní části pláně u domu číslo 11 tehdejšího číslování, v místě, kde do obydlené části vtéká z vřesoviště vesnický potok.\n\nK dodatečnému osídlování muselo dojít mezi roky 1529 a 1540 a také později až do roku 1566, zřejmě díky rozmáhající se těžbě cínové rudy v okolí. Hlavním zaměstnáním lidí však zůstalo zemědělství. Jak již bylo řečeno, mezi léty 1518 a 1547 se počet obyvatel Fürstenau téměř zdvojnásobil z 30 na 55. Dokladem toho je i nárůst zákupného pro vrchnost z asi 30 kop v roce 1477 na asi 50 kop v roce 1529. Fara ve Fürstenwalde je poprvé zmiňována v míšeňském soupisu pro tureckou daň z roku 1530 a obě fary pak ve vizitačních soupisech z let 1539/40 při zavádění reformace. Pravděpodobně kdysi příslušel kostel jako filiální kostel farního kostela v Krupce k pražskému biskupství. Proto je třeba předpokládat, že až do reformace patřila farnost politicky k Českému království, přestože byla vlastnictvím markrabství míšeňského. Bez ohledu na to, zda osídlenci kolem roku 1200 přišli z údolí Ohře nebo z míšeňského kraje, byli to v každém případě němečtí rolníci. Vesnice byla v roce 1602 stále ještě dělena na samostatné obce Fürstenau a Oberdorf. Ještě v polovině 19. století se stále mluvilo o horní a dolní obci, aniž by se z toho dalo usuzovat na plnou samostatnost.\n\nV roce 1813 způsobila v této horské obci velké škody Napoleonova vojska. Dne 1. listopadu 1887 byl slavnostním průvodem přenesen z Fürstenau do nově postavené kaple na Předním Cínovci oltář Navštívení Panny Marie.\n\nRoku 1922 se Fürstenauští dočkali zavedení elektřiny. Od roku 1950 vede do Fürstenau autobusová linka. V roce 1953 se začalo ve vesnici zakládat JZD typu I (JZD Zdařbůh). V roce 1959 byl ve Fürstenau následující stav dobytka: 789 hovězího dobytka, z toho 372 dojnic, 285 vepřů, takže na 100 ha užitné plochy připadalo 114,5 kusu hovězího dobytka (54 dojnic) a 43,7 vepře. V roce 1960 skončilo zakládání JZD rozšířením na celou vesnici.\n\nDo roku 1980 zmizely ve Fürstenau poslední slaměné střechy. Potom došlo v důsledku znečišťování ovzduší průmyslovými exhalacemi z České pánve k rozsáhlému poškození lesů, zejména smrků. V roce 1988 byla ve Fürstenau uzavřena škola a rozhodlo se zřídit v její budově pobočku knihovny.\nRoku 1989 disponoval Fürstenauský dobytkářský kombinát více než 1000 zvířaty, z toho bylo 300 dojnic, 600 jalovic a 100 telat. Soukromníci pak drželi 35 kusů hovězího dobytka, 62 vepřů, 71 ovcí a 1290 kusů drůbeže. Vesnice měla starostu s kanceláří obecního zastupitelstva, knihovnu, mateřskou školu, prodejnu potravin, poštu (v obývacím pokoji Arthura Meißnera), dva hostince a kulturní sál. V roce 1991 byla zrušena mateřská škola, rovně tak i prodejna potravin. V roce 1992 měla již téměř každá domácnost přípojku telefonu a byla zrušena pošta. Dne 1. března 1996 byl ve Fürstenau otevřen turistický přechod, později bylo naproti celnici vybudováno pro účely přechodu placené parkoviště.\n\nFürstenauské vřesoviště je rašelinový březový háj. Někde se tam ještě dají najít koleje, po kterých se přepravovaly vozíky vytěžené rašeliny. Dříve využívali vřesoviště místní obyvatelé i návštěvníci k procházkám, ale ochránci přírody v 90. letech zlikvidovali stezky a můstky přes bažinné příkopy. V současnosti usilují o rozšíření chráněného území. Další rašeliniště podobné tomuto fürstenauskému se nachází v sousední obci Zinnwald-Georgenfeld, je známé pod jménem \"Georgenfelder Hochmoor\" - Georgenfeldské vrchoviště.\nPřímo před místem Grüne Heide se nacházejí hřiště na fotbal a volejbal a spolkový dům sportovního klubu FSV. Naproti spolkovému domu přes silnici stávalo před zbouráním v roce 1993 rekreační středisko „Grüne Heide“. Tento hostinec byl již zmiňován v roce 1804 jako „truhlářství s výčepem“.\n\nZe starých pramenů se dozvídáme, že zde žili tetřevi. Tetřívci se zde usadili v období hospodaření zemědělského družstva. V této době byly také odstraňovány kamenné zídky, typické pro Krušnohoří, aby se získalo více užitkových ploch, což ale vedlo k urychlení eroze půdy. V poslední době stavěla Zelená liga nové (umělé) kamenné zídky z netypického červeného kamene, které jsou mnohem vyšší a širší než ty původní, protože rolníci zídky vždy zase rozebírali, aby je použili při stavbě cest a domů.\n\nK Fürstenau patří odedávna místní části Gottgetreu a Müglitz. Fürstenau pak se svými 3 místními částmi bylo v roce 1994 včleněno do tehdejšího města Geising. Za starosty H. Günthera byla obec v době začlenění bez dluhů. Po přičlenění byly rovnoměrně na všechny části města rozpočteny dluhy obcí Liebenau a Geising, později i Lauenstein. Budovy vlastněné obcí, jako byla např. škola, byly z důvodů finanční tísně prodány hluboko pod cenou.\n\nMüglitz je velmi staré osídlení, které mělo původně slovanské obyvatelstvo. Název pochází ze staroslovanského \"mogilná\" a znamená vodu tekoucí mezi pahorky. Z toho se vyvinul německý název Müglitz, který nese i příslušný vodní tok.\nDříve byla saská část Müglitz jen menší částí celé vesnice. Dvě třetiny rozlohy (26 domů, 88 obyvatel) připadaly na Mohelnici (Böhmisch-Müglitz) spadající dnes pod město Krupka.\n\nviz samostatný článek Gottgetreu\n\n\n\n\n\n\n"}
{"id": "298502", "url": "https://cs.wikipedia.org/wiki?curid=298502", "title": "Oldřich Velen", "text": "Oldřich Velen\n\nOldřich Velen, rodným jménem Oldřich Volek (15. září 1921 Brno-Tuřany – 4. května 2013), byl moravský herec. Televizním divákům je znám například z úspěšného televizního seriálu \"Slovácko sa nesúdí\" natočeného podle stejnojmenné knihy Zdeňka Galušky, kde hrál hlavní roli (postava Jura Klásek) společně s populárním slovenským hercem Jozefem Kronerem.\n\nJednalo se o velmi úspěšného herce, který za svůj život ztvárnil bezmála 300 různých filmových rolí. Po studiu na gymnáziu a konzervatoři v Brně začínal hrát v divadle v Českých Budějovicích, toto divadlo později bylo nacisty násilně přemístěno do Tábora. Za nacistické okupace byl také vězněn v brněnských Kounicových kolejích, které během druhé světové války sloužily jako hlavní moravská věznice brněnského gestapa. Po dlouhých šestnáct let působil v divadle v Olomouci, několik let byl také členem hereckého souboru Filmového studia Barrandov, zahrál si v legendárním divadle Na zábradlí v Praze.\n\nSmrt Oldřicha Velena byla oznámena 27. června 2013 s odvoláním na to, že zemřel již 4. května 2013 ve věku 91 let.\n\nTaké role strýce Hurycha v díle Studna ze slavného seriálu 30. případů majora Zemana, by se měla určitě připomenout \n\n\n\nV roce 1998 se zúčastnil oslav 75. výročí divadelního spolku DS Havlíček v Zákupech a stal se zde jeho čestným členem.\n\n"}
{"id": "298509", "url": "https://cs.wikipedia.org/wiki?curid=298509", "title": "Vizuální antropologie", "text": "Vizuální antropologie\n\nVizuální antropologie je součástí antropologie a vyvinula se ze studia etnografické fotografie a etnografického filmu. Od konce 90. let čerpá však vizuální antropologie čerpá i z oblastí studia vizuální kultury, do níž spadá široké spektrum kulturních jevů, jako je například móda či zdobení a zkrášlování lidského těla. Vizuální antropologie se systematicky zabývá jak interpretací různých kultur vizuálními výrazovými prostředky, tak interpretací vizuálních složek kultury. Současná vizuální antropologie se zabývá vším, co je určeno lidskému oku, a také způsoby, jakými se lidé dívají na každodenní realitu.\n\nJeště před vznikem antropologie jako vědecké disciplíny na konci 19. století používali etnologové fotografii jako jeden z výzkumných nástrojů. Tehdy se často jednalo o práce, které měly za cíl zachovat pro další generace obraz způsobů života společností, u kterých se předpokládalo, že mohou zaniknout. Tak tomu bylo například u dokumentace života amerických indiánů.\n\nHistorie etnografického filmu je spojena s historií filmů naučných a dokumentárních. Určité etnografické kvality měly už některé z prvních filmů bratrů Lumièrových (například \"Promenades des Éléphants à Phnom Penh\", 1901).\n\nAmerický filmař Robert J. Flaherty, který se filmovému řemeslu věnoval od roku 1913, byl jedním z průkopníků dokumentárního a etnografického filmu. Flaherty věřil, že dokumentární film zachycující opravdový život opravdových lidí může konkurovat fikci Hollywoodských studií. Věnoval se především obyvatelům severu amerického kontinentu - Inuitům. Ve svých filmech se zaměřoval především na to, co považoval za tradiční v jejich kultuře a ze svých filmů odstraňoval všechny důkazy nastupující modernity (například kovové nástroje). Pokud už se v jeho filmu takový artefakt objevil (např. gramofon), natáčený Inuit musel předstírat svůj údiv nad tímto vynálezem. Flahertyho asi nejznámějším dílem je jeho němý film \"Nanook of the North\" z roku 1922, považovaný za historicky první dlouhometrážní dokumentární film.\n\nVe 30. a 40. letech došlo k dalšímu rozvoji etnografického filmu a k vytvoření jeho prvních teoretických základů. O rozvoj oboru se velkou měrou zasloužila americká antropoložka Margaret Meadová, která propagovala film jako prostředek antropologického zkoumání a věnovala se i jeho teorii. V New Yorku dodnes funguje festival etnografických filmů - Margaret Mead Film Festival.\n\nMeadová společně s Gregory Batesonem prováděli od 30. let řadu terénních výzkumů, při kterých kromě tisíců fotografií vznikla i série etnografických filmů (například \"Trance and Dance in Bali\" z roku 1952).\n\nDalší americkou antropoložkou, která v této době vytvářela etnografické filmy byla Hortense Powdermaker.\n\nKarl Heider ve své knize \"Ethnographic film\" (2006) poznamenává, že: „po Meadové a Batesonovi byla podoba vizuální antropologie vytvářena především pracemi čtveřice autorů, kteří se vizuální antropologii věnovali většinou ve druhé polovině 20. století. Jsou to: Jean Rouch, John Marshall, Robert Gardner a Tim Asch. Když se zaměříme na tuto čtveřici, můžeme dobře poznat různé podoby etnografického filmu.“\n\n\n\n\n\n\n\n\n\n\n\n"}
{"id": "298511", "url": "https://cs.wikipedia.org/wiki?curid=298511", "title": "SOR NB 12", "text": "SOR NB 12\n\nSOR NB 12 je model českého městského nízkopodlažního autobusu standardní délky, který je vyráběn společností SOR Libchavy. Prototyp vznikl v roce 2006, sériová výroba byla zahájena o dva roky později. Autobus má sice nízkopodlažní uličku a dveřní prostory v celé délce, avšak většina sedaček je umístěna na výrazně vyvýšených částech podlahy. Bezbariérově dostupných je pouze několik sklopitelných sedaček v prostoru pro kočárky a invalidní vozíky ve střední části vozu. Kloubová verze je vyráběna pod označením SOR NB 18.\n\nSOR NB 12 je prvním plně nízkopodlažním autobusem z produkce firmy SOR. Model NB 12 je dvounápravový a v celém prostoru vozu je plně nízkopodlažní. Vůz disponuje třemi nebo čtyřmi dveřmi. Hnací náprava je zadní, motor a převodovka se nachází v levém zadním rohu vozu. Karoserie vozu je svařena z ocelových profilů, zvenku je oplechovaná, zevnitř obložená plastovými deskami. Podlaha se nachází ve výšce 360 mm nad vozovkou. Kabina řidiče je uzavřená. Přední náprava je značky SOR nebo ZF, zadní tuhá náprava je značky ZF.\n\nVyráběna je rovněž i verze s pohonem na stlačený zemní plyn (CNG), která je označena jako SOR NBG 12. Tyto vozy jsou vybaveny motorem Iveco Cursor 8 CNG o výkonu 213 kW / 2000 rpm a čtyřmi tlakovými lahvemi pro plyn na střeše autobusu. Dalšími odvozenými verzemi jsou trolejbusy SOR TNB 12 a Škoda 30Tr SOR.\n\nSOR NB 12 koncepčně navazuje na svého částečně nízkopodlažního předchůdce SOR BN 12.\n\nPrototypový exemplář autobusu SOR NB 12 (vyroben roku 2006) byl k vidění ve většině měst České republiky na předváděcích a zkušebních jízdách (tento zkušební vůz je ve čtyřdveřové variantě). Poté byl odkoupen firmou ČSAD Semily, jezdil v rámci českolipské MHD, začátkem roku 2010 však byl i s druhým prototypem zapůjčen do provozu MHD v Jablonci nad Nisou, kde dostaly evidenční čísla 98 a 99. První dva sériové vozy NB 12 byly v roce 2008 zakoupeny slovenskou firmou SAD Liptovský Mikuláš, která je od začátku října 2008 provozuje na linkách MHD v Liptovském Mikuláši. Dne 12. února 2009 oznámil Dopravní podnik hl. m. Prahy, že firma SOR vyhrála výběrové řízení na dodávku nových autobusů pro Prahu a model NB 12 bude tvořit novou flotilu standardních autobusů. Jedním z dalších provozovatelů je i dopravce ČSAD Karviná, který zajišťuje městskou autobusovou dopravu v Karviné. V srpnu 2011 bylo v rámci komplexní obnovy vozového parku 5 kusů dodáno pro MHD Chrudim, kterou provozuje Veolia Transport Východní Čechy.\n\nZpočátku byla vyráběna pouze čtyřdveřová varianta autobusu NB 12, světová premiéra třídveřové verze proběhla na podzim 2012 na veletrhu v polských Kielcích, česká premiéra se uskutečnila v listopadu 2012 na veletrhu Czechbus v Praze.\n\nOd roku 2015 jsou vyráběny naftové verze s motorem Iveco, který plní emisní normu Euro 6. Kromě toho má také novou převodovku, která řadí v nižších otáčkách.\n\nPlynová verze s označením NBG 12 se dočkala realizace na konci roku 2008, kdy byly dodány první tři vozy společnosti Comett Plus, která provozuje MHD v Táboře. Dopravní podnik města Brna zakoupil v roce 2014 šest těchto autobusů, o rok později si pořídil 32 vozů a v roce 2018 16 vozů.\n\n"}
{"id": "298514", "url": "https://cs.wikipedia.org/wiki?curid=298514", "title": "Palazzo Venezia", "text": "Palazzo Venezia\n\nPalazzo Venezia či Pallazzo Barbo je rozlehlý palác v centru Říma v rione Pigna. Jeho jméno připomíná ambasádu Benátské republiky, která zde v minulosti sídlila.\n\nStavba byla zahájena roku 1455 na starších základech. Palác byl jednou z prvních renesančních budov ve městě. Většina použitého kamene pochází z blízkého Kolosea, což byla v minulých stoletích v Římě obvyklá stavební praxe. Původně palác obýval benátský kardinál Pietro Barbo, který se později stal papežem Pavlem II.. Ten se pravděpodobně usídlil v této lokalitě proto, aby mohl sledovat koňské dostihy na blízkém závodišti Via del Corso.\nBudova zůstala papežskou rezidencí jen jedno století, přestavěl ji architekt Giorgio Vasari a již papež Pius IV. ji dal k užívání Benátské republice.\n\nBěhem 19. století byl palác sídlem rakouského či rakousko-uherského velvyslance ve Vatikánu, rezidencí a hotelem. Zprávu o stavu budovy a návrh na adptaci vypracoval roku 1858 pražský architekt Antonín Barvitius. Bydleli zde mnohé osobnosti českého národního obrození, pobyt zaznamenává ve svých Pamětech například František Palacký, dále malíři nazarénské školy, mj. František Tkadlík nebo Josef Vojtěch Hellich, a nejlepší studenti Akademie výtvarných umění v Praze, pokud byli ocenění Klárovým stipendiem nebo cenou Josefa Hlávky.\n\nRoku 1917 získala palác do svého vlastnictví Itálie a po první světové válce proběhla jeho rekonstrukce. Mussolini měl svou kancelář v Sala del Mappamondo, a používal palácový balkón k pronášení projevů k davům shromážděným na Piazza Venezia.\n\nSídlí zde tři instituce:\n\n"}
{"id": "298515", "url": "https://cs.wikipedia.org/wiki?curid=298515", "title": "Red Baron", "text": "Red Baron\n\nRed Baron může mít následující významy:\n\n"}
{"id": "298522", "url": "https://cs.wikipedia.org/wiki?curid=298522", "title": "Gottgetreu", "text": "Gottgetreu\n\nGottgetreu je místní část německého města Altenberg v zemském okrese Saské Švýcarsko-Východní Krušné hory v Sasku. Gottgetreu bylo částí města Geising, které se k 1. 1. 2011 stalo částí města Altenberg.\n\nGottgetreu leží ve východních Krušných horách, přímo na hranici s Českem a asi 2 km od Fürstenau a Fürstenwalde. Tato osada je svojí polohou, uspořádáním a hospodářskými poměry typickým pozdním osídlením 18. století. Chráněná poloha na svahu u potoka Müglitz umožňuje v nadmořské výšce nad 700 pěstovat odolné ovocné stromy. Úroda z nich je ale nepravidelná. V některých letech totiž plody nestihnou dozrát.\n\nTato malá osada byla založena mezi lety 1729 a 1732 těsně za saskou hranicí jedenácti evangelickými rodinami exulantů, vyhnanými z Čech ze sousedního Předního Cínovce. Název osady odkazuje na odhodlanost dál věřit v učení Martina Luthera. Tehdejší vrchnost, Rudolf z Bünau na Lauensteinu, povolil usídlení s vědomím saského krále Augusta Silného a poskytl osadníkům zdarma dřevo na stavbu.\n\nNápadné pravoúhlé uspořádání osady je odrazem původních poměrů majitelů v době osídlení. Horní řada byla pokračováním lánu sousední dolní vsi Fürstenau, leží však již na pozemku lauensteinského rytíře a byla postavena jako první. Dolní pak přibyla později na již existující cestě ke kostelu v Fürstenwalde.\n\nV horním křídle osady převládaly přízemní domky se střechami pokrytými slámou, šindeli nebo břidlicí. Budovy ve spodním křídle jsou dvoupodlažní. Původně k domům přiléhala jen zatravněná zahrada, takže jejich obyvatelé kromě malého dědičného úroku nemuseli dlouho platit žádné další daně. Většina osadníků si propachtovala od vrchnosti blízké volné pozemky nebo si koupili pole. Jen málo z nich pak dorostlo do velikosti selského hospodářství. Vedle zemědělské činnosti se obyvatelé živili hornictvím, lámáním kamene, prací v lese a různými řemesly.\n\nDřevěná věž, vévodící osadě, byla postavena k domnělému jubileu v roce 1927 a byl do ní přemístěn zvon ze starého kostela z Fürstenau.\nGottgetreu patřilo jako místní část k obci Fürstenau, se kterou bylo společně v roce 1994 přičleněn k tehdy ještě samostatnému městu Geising.\n\n"}
{"id": "298526", "url": "https://cs.wikipedia.org/wiki?curid=298526", "title": "HC Slovan Ústí nad Labem", "text": "HC Slovan Ústí nad Labem\n\nHC Slovan Ústí nad Labem (celým názvem: Hockey Club Slovan Ústí nad Labem) je český klub ledního hokeje, který sídlí v Ústí nad Labem ve stejnojmenném kraji. Založen byl v roce 1963 po zániku původního městského klubu TJ Chemička. Svůj současný název nese od roku 2014. Od sezóny 2008/09 působí v 1. lize, druhé české nejvyšší soutěži ledního hokeje. Klubové barvy jsou žlutá, modrá a bílá.\n\nSvé domácí zápasy odehrává na zimním stadionu Ústí nad Labem s kapacitou 6 500 diváků.\n\nV roce 1963 pod novým názvem \"SLOVAN NV\" a s novým vedením hrál ústecký klub další kolo krajského přeboru. Do funkce předsedy klubu byl jmenován JUDr. Oldřich Rejna, který v této pozici strávil příštích 23 let. Sezóna to byla úspěšná – na jejím konci porazil Slovan svého velkého konkurenta, VTŽ Chomutov, a vyhrál celý přebor. Kvalifikace o postup do II. ligy však již byla nad jeho síly, kdy ze čtyř utkání dokázal zvítězit v jediném – doma proti Chotěboři 7:2.\n\nV sezoně 2002/2003 byl klub přejmenován na HC Slovan Ústečtí Lvi. V sezoně 2006/2007 podruhé za sebou vyhrál 1. hokejovou ligu. Vzhledem k tomu, že v této sezoně odpadla baráž, postoupil klub poprvé ve své historii do extraligy. V té však skončil na posledním místě a po prohře v baráži s BK Mladá Boleslav následoval opět pád do 1. ligy. Rok poté po vítězství v 1. lize prohrál opět s Mladou Boleslaví. I další rok se pokusil o hru v baráži, ale podlehl KLH Chomutovu ve finále 4:3 na zápasy. V sezoně 2010/2011 rozmetal Chomutov 4:0 na zápasy a byl po dvou letech opět v baráži s nejméně oblíbeným týmem BK Mladá Boleslav. V prvním zápase Lvi zvítězili 4:0 na ledě Boleslavi, pak ale 3x podlehli (1x venku, 2x doma), nutné říct, že v obou domácích duelech měli velikou smůlu. Sérii se jim však vítězstvím v Boleslavi a následně doma povedlo dotáhnout do sedmého duelu, který však prohráli poměrem 1:4, a proto se extraligy ve městě Ústí nad Labem ani v sezoně 2011/2012 nedočkali.\n\nPo skončení sezóny 2013/2014 se po odstoupení manažera Evana dostalo na veřejnost, že klub po letech špatného hospodaření dluží přes 30 milionů korun. Slovan dlužil výplaty nejen současným, ale i bývalým hráčům klubu. O osudu klubu měla rozhodnout až valná hromada 29. dubna. 19. června 2014 změnil klub název na HC Slovan Ústí nad Labem, taktéž představil nové logo klubu.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "298530", "url": "https://cs.wikipedia.org/wiki?curid=298530", "title": "Václav Vydra (1956)", "text": "Václav Vydra (1956)\n\nVáclav Vydra nejmladší (* 7. ledna 1956 Praha) je český divadelní, televizní a filmový herec a chovatel koní.\n\nNarodil se jako syn Václava Vydry a Dany Medřické. Je vnukem Václava Vydry, ředitele Národního divadla v letech 1945 až 1949. Po absolutoriu na pražské konzervatoři (1977) působil v několika divadelních souborech, například v kladenském Divadle Jaroslava Průchy, Městském divadle Mladá Boleslav a v letech 1979–1994 v Městských divadlech pražských.\nOd roku 1995 je členem Divadla na Vinohradech, hostoval a hostuje i na jiných pražských scénách (Divadlo Bez zábradlí, Hudební divadlo v Karlíně). Patří k úspěšným filmovým a televizním hercům, věnuje se také dabingu.\n\n\n\n\n\nVáclav Vydra chová koně na svém statku u vodní nádrže Slapy. Je to jeden z průkopníků přirozeného chovu koní = tedy ve stájích bez oddělení jednotlivých koní do boxů (tzv. volné ustájení) a bez podkov, za což byl ze začátku veřejně kritizován.\n\n14. srpna 2010 mu Čestné občanství udělila obec Chotilsko.\n\n\n"}
{"id": "298533", "url": "https://cs.wikipedia.org/wiki?curid=298533", "title": "Samaritáni", "text": "Samaritáni\n\nSamaritáni (hebrejsky: שומרונים, \"Šomronim\"; sg. שומרון, \"Šomron\") jsou nábožensko-etnickou skupinou v Izraeli a na autonomních palestinských územích. Samaritáni patří mezi nejstarší etnické skupiny na Blízkém Východě, jejich původ se datuje až do roku 721 př. n. l., kdy asyrský král Salmanassar V. dobyl Samaří, hlavní město severoizraelského království, a odvedl většinu z deseti izraelských kmenů do otroctví. Dobyté území následně osídlil kmeny příchozími z Mezopotámie, jejichž příslušníci se poměrně záhy smísili se zbytky původního obyvatelstva a posléze přijali i jeho víru, byť v odlišné podobě, než jak ji praktikuje dnešní judaismus.\n\nSamaritáni si jako etnikum nárokují izraelský původ a považují se za legitimní potomky izraelských kmenů Efrajim, Menaše a Levi. V čele komunity stojí velekněz, kterým se stává vždy nejstarší muž z kněžské rodiny, která svůj původ dovozuje až biblickému Áronovi.\n\nZ původně početného národa se Samaritáni stali malou, uzavřenou komunitou, čítající podle cenzu z roku 2007 pouhých 721 lidí. Samaritáni jsou soustředěni ve dvou centrech, ve městech Nábulus (Šchem; konkrétně v Kirjat Luze) na západním břehu Jordánu a Cholon v Izraeli.\n\nHebrejské jméno Samaritánů, \"Šomronim\", pochází od názvu města Samaří, hebrejsky \"Šomron\". Sami Samaritáni ale udávají, že pochází spíše od slova שמרים, \"Šamerim\", tj. „Ti, co střeží (Zákon)“. Podle údajů v Bibli vznikli Samaritáni smísením pohanského mezopotámského obyvatelstva se zbytky severoizraelských kmenů. Tito nově příchozí prý měli začít uctívat Hospodina a přijímat víru Izraelitů, ovšem pouze ze strachu před lvy, kterými Hospodin nově příchozí sužoval – z pohledu pozdější rabínské teologie tak byli Samaritáni potomci „konvertitů z donucení“, nebyli tudíž považováni za pravý Izrael.\n\nSamaritáni sami uvádějí, že jejich vznik se datuje mnohem dále, do doby předkrálovské, kdy došlo ke schizmatu, kdy kněz Eli, zmiňovaný v Bibli jako vychovatel Samuela, nechal přenést Archu úmluvy do Šíla, zatímco podle samaritánské měla spočívat na hoře Gerizim v duchu verše Deuteronomium 11,29: \"„Až tě uvede Hospodin, tvůj Bůh, do země, kterou přicházíš obsadit, budeš dávat požehnání na hoře Gerizímu a zlořečení na hoře Ébalu.“\" Kolem hory Gerizim, která se stala později centrem samaritánského kultu, se měla soustředit hrstka věrných – שמרים, \"Šamerim\".\n\nPrvní otevřené spory začínají po návratů Judejců – Židů – z babylónského zajetí, zvláště pak skupiny kolem Zerubábela a Jéšuy, která začíná znovu budovat jeruzalémský Chrám. Podle Bible měly ostatní národy, žijící tou dobou na území Izraele, nabídnout navrátilcům svou pomoc, pravděpodobně tedy i Samaritáni. Zerubábel i Jéšua ovšem jejich pomoc odmítli. Samaritáni se společně s ostatními národy snažili stavbu Chrámu zastavit, ale neúspěšně. Po této události měli Samaritáni postavit svůj vlastní „vzdorochrám“ na hoře Gerizim, podle archeologických vykopávek se tak stalo kolem roku 330 př. n. l.\n\nBěhem seleukovské nadvlády bylo Samařsko pod přímým vlivem helenizace a samaritánský Chrám byl rovněž přejmenován na chrám Dia. Samaritáni byli podobně jako Judejci rozděleni mezi helenistickou frakcí, která se koncentrovala kolem helenizovaných měst, jako Samaří-Sebasté, a náboženské, sdružené kolem chrámu na hoře Gerizim. Pod seleukovskou nadvládou a vlivem zůstalo Samařsko až do roku 129 př. n. l., kdy území Samařska dobyl hasmonejský král Jochanan Hyrkán, Samaří vyplenil a samaritánský chrám zničil a srovnal se zemí. Zhruba tou dobou dochází mezi Samaritány a Židy k otevřenému nepřátelství.\n\nPřesto v teologických záležitostech ještě dlouhou dobu neexistovaly mezi Židy a Samaritány závažnější rozdíly. Samaritáni, v Mišně a Talmudu nazývaní כותים \"Kutim\", jsou považováni za ne-Izraelity, nicméně požehnání, pronesené Samaritánem, má stejnou validitu, jako požehnání pronesené Izraelitou. Ačkoli Židé a Samaritáni vzájemně neuznávali centra svého kultu, oba směry uznávaly svým způsobem fakt, že Samaritáni stejně jako Židé věří v jediného Boha a že Tóra je zjevené slovo Boží. K definitivní roztržce došlo pravděpodobně mnohem později, až za byzantské nadvlády.\n\nV Matoušově evangeliu (Mt 10,5) Ježíš vysílá dvanáct apoštolů na první misii a nařizuje jim, aby nechodili mezi pohany a nevcházeli do žádného samařského města, ale aby šli raději k ztraceným ovcím z domu izraelského.\n\nV Lukášově evangeliu Ježíš vypráví podobenství o milosrdném Samaritánovi (kap. 10, 25-37). Na tomto příběhu ukazuje, že skutečný bližní není souvěrec či kněz, ale ten kdo koná milosrdenství. Podle téhož evangelia (Lk 17,11-19) Ježíš v Samařsku vyslyšel prosby deseti malomocných o uzdravení, ale jediný, kdo se vrátil poděkovat, byl Samaritán. I v Lukášově evangeliu však Samaritáni mají negativní roli (Lk 9,51-56): Ježíše s učedníky putujícího přes Samařsko do Jeruzaléma nenechali přenocovat. Apoštolové Jakub a Jan chtěli svolat z nebe oheň, aby je za to zahubil, ale Ježíš za to učedníky přísně pokáral a šel s nimi přenocovat jinam.\n\nV Janově evangeliu (J 4,1-42) Ježíš u Jakubovy studny vede se Samaritánkou obsáhlý náboženský rozhovor, který se týkal vztahu mezi Židy a Samaritány i rozdílnosti jejich posvátného místa a o patriarchovi Jakubovi. Samaritáni, kteří vyslechli vyprávění této ženy, v Ježíše uvěřili a žádali ho, aby s nimi zůstal. Dobré vztahy se Samaritány byly později Ježíšovi vyčítány, když bylo vzneseno podezření, že je Samaritánem a je posedlý zlým duchem (J 8,48).\n\nPodle Skutků apoštolských (Sk 8,6-8) přišel apoštol Filip hlásat Krista do Samaří. Pod vlivem zázraků se obraceli a dávali pokřtít. Apoštolové z Jeruzaléma poté poslali do Samaří jako posilu ještě Petra a Jana. Později Samařskem procházeli ještě Pavel a Barnabáš a rovněž byli úspěšní (Sk 15,3).\n\nŘímská nadvláda dopadla tvrdě na Samaritány stejně jako na Židy, ale Samaritáni nebyli hlavní obětí dvou nezdařených židovských povstání – židovské války a Bar Kochbova povstání. Po povstání Bar Kochby v roce 135 dokonce obnovili svůj chrám na hoře Gerizim.\n\nS nástupem křesťanství se Samaritáni ocitli v podobně tíživé situaci jako Židé. Byli pronásledováni, jejich víra není uznávána. V 6. století byl opět zničen samaritánský chrám. V roce 529 Samaritáni zahájili povstání pod vedením Juliana ben Sabara a zničili jako odvetu za pronásledování několik křesťanských obcí, jejich obyvatele pobili a kostely vypálili. Povstání za samařskou nezávislost ale proti tehdy nejmocnější říši světa nemělo naději na úspěch. Byzantský císař Justinián I. povstání nemilosrdně potlačil a pro Samaritány mělo povstání fatální důsledky. Tisíce Samaritánů byly zabity nebo prodány do otroctví. Z národa čítajícího několik set tisíc lidí se stala malá, bezvýznamná a nechtěná komunita a Samaritáni jako národ přestali existovat. Povstání mělo důsledky také pro židovsko-samaritánské vztahy – Samaritáni Židům nikdy neodpustili, že je v povstání proti křesťanům nepodpořili. Pro Židy by ovšem účast v dalším, předem ztraceném povstání, znamenala jistou záhubu.\n\nAčkoli islám zařadil Samaritány mezi \"ahl al-kitáb\", lid knihy (podobně jako židy a křesťany) a tito měli tedy status \"dhimmi\" (lidí druhého řádu), život malé uzavřené samaritánské komunity, navíc sevřené tvrdými vnitřními pravidly pod islámskou nadvládou nebyl snadný a Samaritánů stále ubývalo. Někteří Samaritáni byli zabiti při občasných nepokojích, řada z nich volila konverzi k islámu jako východisko z tíživé ekonomické a sociální situace. Během období křížových výprav byli Samaritáni stejně jako muslimové a židé pronásledováni a zabíjeni. Neutěšená situace pokračovala až do 20. století, kdy počet Samaritánů ve světě údajně nedosahoval ani počtu 150 lidí.\n\nZměna politické situace postavila Samaritány do obtížné situace. Část Samaritánů zůstala v Izraeli, větší část na území okupovaném Jordánskem ve svém starém sídle v Nábulusu. Samaritánům bylo garantováno právo na návrat (tj. Stát Izrael považuje Samaritány za „etnické Židy“). \"Status quo\" zůstal zachován i po šestidenní válce až do vypuknutí první intifády, kdy se Samaritáni z bezpečnostních důvodů z centra Nábulusu přestěhovali blíže izraelským osadám u hory Gerizím, do sídliště Kirjat Luza. Ačkoli palestinská samospráva garantovala Samaritánům místo v parlamentu, z důvodu nefunkčnosti palestinské vlády a tíživé ekonomické situace na palestinských územích se stále více prohlubují vztahy s Izraelem. Z důvod obav reakcí z jedné či druhé strany se Samaritáni snaží zůstat v izraelsko-arabském konfliktu nestranní.\n\nKromě politických problémů museli Samaritáni vyřešit další tíživý problém, který vznikl tím, že Samaritáni podle doslovné interpretace Tóry nepřijímají konvertity a sňatky tak mohly probíhat pouze mezi Samaritány navzájem. Z tohoto důvodu došlo k vývoji řady genetických vad, které populaci ohrožovaly. V současnosti tvoří samaritánskou populaci pouze čtyři rodiny (pátá vymřela ve 20. století). Aby zabránili postupující degeneraci populace, svolil představitelé Samaritánů, aby samaritánští muži mohli uzavírat manželství s Nesamaritánkami. Těmito ženami se stávají především židovské Izraelky pod podmínkou, že budou dodržovat samaritánské praktiky, které jsou zvláště pro ženy velmi přísné. Každé uzavřené manželsví je sledováno zdravotníky z nemocnice Tel ha-Šomer.\n\nSamaritánským hlavním náboženským textem je Tóra, psaná samařským (starosemitským) písmem, ovšem s několika rozdíly oproti židovskému a křesťanskému kánonu. Samaritánský pentateuch oproti hebrejskému kánonu obsahuje několik zmínek o hoře Gerizím, mj. i v odlišné verzi Desatera, kdy je významu hory Gerizím věnováno 10. přikázání. Kromě tohoto textu mají i vlastní liturgickou a komentátorskou tradici. Některé svátky jsou slaveny jinak, než v rabínském judaismu, Roš ha-šana, u Samaritánů jako \"Jom tru’a\" (den troubení) sice připadá na 1. tišri, ale není považován za Nový rok. Samaritáni také vykonávají zvířecí oběti na hoře Gerizím, zvláště pak oběť beránka na Pesach.\n\nPrincipy samaritánské víry jsou následující:\n\n"}
{"id": "298535", "url": "https://cs.wikipedia.org/wiki?curid=298535", "title": "Satisfakce", "text": "Satisfakce\n\nSatisfakce (z lat. \"satis facere\", učinit zadost, z toho česky zadostiučinění) je vyrovnání křivdy nebo urážky, splnění nějakého nároku, případně i uspokojení, jež z toho plyne.\n\nVe starších společnostech, kde hrál významnou roli pojem cti, musela být urážka něčím vyrovnána. Protože se jednalo o urážku cti, nemohl uražený přijmout žádnou náhradu a vyžadoval satisfakci zvláštního druhu, obvykle v souboji. Nabídkou souboje („hozenou rukavicí“) uražený prokázal, že mu na cti záleží víc než na životě; původce urážky nemohl výzvu odmítnout a v souboji se musel uraženému postavit jako rovný. Protože tak oba riskovali život, mělo se za to, že urážka je tím vyrovnána. \n\nTento starý zvyk, který křesťanství i později právní systémy moderních států ostře odsuzovaly, se nicméně dlouho udržoval například mezi důstojníky. V 19. století jej znovu oživili romantici, takže souboje byly běžné například mezi německými studenty a jizvy ze soubojů (tzv. \"mensura\") se pokládaly za obzvlášť „čestné“, takže si je někteří dělali uměle.\n\nZadostiučiněním (satisfakcí) se v českém právu rozumí omluva nebo jiné účinné odčinění nemajetkové újmy, třeba i ve formě peněžité náhrady. Konkrétní forma zadostiučinění odpovídá povaze porušeného práva, vždy by však mělo plně vyvážit způsobenou újmu.\n\nNení-li předem ujednáno, vzniká právo na přiměřené zadostiučinění jen tehdy, stanoví-li tak výslovně zákon. Je tomu tak především v případě újmy na přirozených právech člověka, jako je lidská důstojnost, vážnost a čest, zdraví nebo soukromí, k čemuž nemusí dojít jen v soukromoprávních vztazích jednotlivců, ale i při výkonu veřejné moci. Dalším významným příkladem jsou neoprávněné zásahy do práv duševního vlastnictví, jako je autorské právo, průmyslové vlastnictví, obchodní firma a obchodní tajemství. \n\n"}
{"id": "298539", "url": "https://cs.wikipedia.org/wiki?curid=298539", "title": "Misnička", "text": "Misnička\n\nMisnička je označení pro mnoho rodů lišejníků:\n\n"}
{"id": "298540", "url": "https://cs.wikipedia.org/wiki?curid=298540", "title": "AZ Residomo Havířov", "text": "AZ Residomo Havířov\n\nAZ Residomo Havířov je český klub ledního hokeje, který sídlí v Havířově v Moravskoslezském kraji. Založen byl v roce 1928 pod názvem KČT Lazy. Svůj současný název nese od roku 2017. 8. ledna 2010 klub ukončil činnost „A“ mužstva v 1. hokejové lize a kvůli dluhům byl na něj podán návrh na konkurz. Nadále to v Havířově vypadalo, že se podaří udržet pouze mládežnický hokej. Založením nového občanského sdružení (AZ Havířov), přenesením licenčních práv a díky finanční pomoci města Havířov se nakonec podařilo havířovský hokej zachránit a do sezóny 2010/11 vstoupil do 2. ligy – skupiny Východ. V sezóně 2012/13 se tým AZetu probojoval zpět do 1. ligy.\n\nSvé domácí zápasy odehrává v Gascontrol Aréně s kapacitou 5 100 diváků.\n\nZdroj: \n\n\n\nZdroj: \n\n\n\nZdroj: \n\n\"*Tučně jsou vyznačeni hráči stále hrající v NHL.\"\n\n\n"}
{"id": "298541", "url": "https://cs.wikipedia.org/wiki?curid=298541", "title": "Turek (stroj)", "text": "Turek (stroj)\n\nTurek byl mechanický stroj, provozovaný v 18. a 19. století, který jeho majitelé vydávali za šachový automat, ovšem ve skutečnosti byl velmi propracovanou mystifikací. Mechanismus zkonstruoval roku 1771 bratislavský vynálezce Wolfgang von Kempelen a veřejnosti ho předvedl ještě téhož roku na zámku Schönbrunn za přítomnosti Marie Terezie. Stroj hrával šachové partie proti lidským protihráčům nebo předváděl tzv. jezdcovu procházku – šachový problém ukládající hráči objet jezdcem celou šachovnici tak, aby každé pole navštívil právě jednou.\n\nJméno Turek (německy: \") stroj obdržel podle svého vzhledu. Jednalo se o mechanické zařízení ukrývající skutečného šachistu, který se v případě kontroly vnitřku skříně přemísťoval z jedné strany na druhou, aby unikl z dohledu diváků. Během hry ovládal Turkovu ruku, přičemž o postavení na šachovnici byl informován pomocí magnetů, na které si svítil svíčkou. Z nejznámějších šachistů, kteří Turka obsluhovali, lze jmenovat např. Johanna Baptistu Allgaiera, Jacquese Moureta, Williama Lewise a Williama Schlumbergera.\n\nTurek hrál v různých zemích Evropy a Ameriky po téměř 84 let a porazil mnoho vyzývatelů včetně státníků jako Napoleon Bonaparte a Benjamin Franklin. Ačkoliv mnoho lidí vyjádřilo podezření, že uvnitř stroje se někdo ukrývá, veřejně byl trik vysvětlen až roku 1857 v americkém periodiku \". V té době již Turek neexistoval: roku 1854 shořel při požáru muzea ve Filadelfii.\n\nKempelena k sestrojení Turka inspirovala návštěva u dvora Marie Terezie na zámku Schönbrunn, kde zhlédl představení francouzského iluzionisty Françoise Pelletiera. Po představení Kempelen slíbil, že se do zámku vrátí s vynálezem, který tyto iluze ještě převýší.\n\nVýsledkem byl tzv. Automatický šachista, později známý jako Turek.\n\nZařízení se skládalo z modelu torza lidského těla a hlavy s černými vousy a šedýma očima v životní velikosti, oblečeného v tureckém oděvu s turbanem. V levé ruce držel tureckou dýmku, zatímco pravá ležela na velké skříni, která byla asi 110 cm dlouhá, 60 cm široká a 75 cm vysoká.\n\nŠachovnice na horní straně skříně byla velmi tenká, aby umožňovala magnetické spojení. Každá šachová figura měla zespodu připevněný malý magnet, a když byla položena na šachovnici, přitáhla k sobě magnet připevněný k drátku pod určitým místem šachovnice. Takto člověk uvnitř zařízení viděl, které figury se na šachovnici pohnuly a kam. Spodní část šachovnice byla popsaná odpovídajícími čísly 1–64, což ukrytému člověku umožňovalo tahy lépe sledovat. Vnitřní magnety byly umístěny tak, aby na ně nepůsobily vnější magnetické síly, a Kempelen často nechával ležet po straně šachovnice velký magnet, aby ukázal, že stroj není magnetismem nijak ovlivňován.\n\nK Turkovi patřila také malá dřevěná kazeta připomínající rakev, kterou uvaděč umísťoval na Turkovu skříň, aby diváky či hráče dále sváděla na falešnou stopu. Zatímco pozdější majitel stroje Johann Nepomuk Mälzel ji nepoužíval, Kempelen do ní často nahlížel, čímž naznačoval, že kazeta řídí nějakou část stroje. Někteří lidé věřili, že kazeta má nadpřirozenou moc. Karl Gottlieb von Windisch roku 1784 napsal, že „zvláště jedna stará paní, která ještě nezapomněla příběhy, které jí vyprávěli, když byla malá …, se šla ukrýt k sedadlu u okna, tak daleko od zlého ducha, o němž věřila, že posedl stroj, jak jen to bylo možné“.\n\nSoučástí horní desky skříně byla šachovnice o hraně asi 45 cm. Čelní strana skříně obsahovala trojí dvířka a zásuvku se sadou červených a bílých šachových figur ze slonoviny.\n\nVnitřek zařízení byl velmi komplikovaný, protože bylo nutné svést pozorovatele na špatnou stopu. Když se otevřela levá část skříňky, bylo vidět mnoho převodů a ozubených kol, podobně jako v hodinovém stroji. Pokud byla otevřena i zadní dvířka skříně, bylo vidět skrz celý stroj. Druhá část skříně již neobsahovala žádná soustrojí – místo toho tam byla červená poduška, několik odstranitelných součástí a mosazná konstrukce. Také tato část dovolovala ničím nerušený pohled skrze stroj. Pod oděvem modelu Turka byla skrytá další dvoje dvířka. Po jejich otevření se opět naskýtal podobný volný pohled na různá soukolí napříč strojem. Při předvádění bylo možné pro udržení iluze otevřít kterákoliv dvířka.\n\nSoustrojí viditelné na levé straně zařízení ani zásuvka, která ukrývala sadu šachových figur, se však nerozprostíraly až do zadní části skříně – končily asi v jedné třetině. Bylo zde umístěno pojízdné sedadlo, které umožňovalo člověku ukrytému uvnitř se pohybovat z místa na místo, a tak se vyhnout zpozorování při otevírání různých dvířek.\n\nInteriér obsahoval také dírkovaný panel spojený se sadou pák fungujících na principu pantografu, které ovládaly levou paži modelu. Kovové ukazovátko pantografu se pohybovalo nad vnitřní šachovnicí a současně pohybovalo paží Turka nad šachovnicí na skříni. Rozsah pohybu byl dostatečný na to, aby umožňoval ukrytému člověku pohybovat s paží nahoru a dolů, přičemž otáčením páky se otvírala a zavírala Turkova dlaň, díky čemuž mohl uchopit šachovou figuru. Aby ukrytý člověk na tuto manipulaci ve skříni viděl, měl k dispozici obyčejnou svíčku, kvůli níž byl systém opatřen ventilací. Jiné části soustrojí měly za úkol dělat v průběhu Turkova tahu zvuky typické pro hodinové soukolí, čímž dále zvyšovaly iluzi, že jde o práci stroje. Další části pak Turkovi umožňovaly používat různé mimické výrazy. Poté, co Turka do svého vlastnictví získal Mälzel, nechal k němu přidělat hlasový aparát, který stroji umožňoval v průběhu partie zvolat „\"\"“ (francouzsky „šach“).\n\nObsluha ukrytá ve stroji měla k dispozici také nástroj pro dorozumívání s člověkem, který představení uváděl. Na vnitřní a vnější straně skříně byly naproti sobě umístěné dva mosazné kotouče opatřené čísly. Pomocí tyče bylo možné kotouče nastavit na určité číslo, což umožňovalo kódovanou komunikaci.\n\nTurek debutoval roku 1771 na zámku Schönbrunn, asi půl roku po Pelletierově představení. Prvním Turkovým soupeřem byl schönbrunský dvořan hrabě Johann Ludwig von Cobenzl. Stejně jako další vyzývatelé toho dne byl rychle poražen. Podle vyjádření pozorovatelů stroj hrál agresivně a své protihráče porážel během třiceti minut.\n\nVždy, když Kempelen Turka ukazoval, začal otevřením dvířek a zásuvky skříně, aby divákům umožnil si stroj prohlédnout. Po prohlídce oznámil, že stroj je připraven na svého vyzývatele.\n\nKempelen hráče informoval, že partii zahajuje Turek. Mezi jednotlivými tahy měl Turek levou paži položenou na podušce. Pokud ohrozil soupeřovu dámu, dvakrát přikývl, pokud dal šach králi, přikývl třikrát. Pokud protihráč táhl v rozporu s pravidly, Turek potřásl hlavou, vrátil figuru zpět a táhl sám, takže protihráče potrestal ztrátou tahu. Francouzský spisovatel Louis Dutens, který se účastnil představení Turka, se ho pokusil obelstít tak, že dámou táhl, jako by se jednalo o jezdce. Podle jeho vyjádření se ale Turek nedal ošálit a dámu vrátil zpět. Kempelen v průběhu partie vybízel pozorovatele, aby ke skříňce přinesli magnety, kusy železa či magnetitu a ověřili si, zda je stroj poháněn nějakou formou magnetismu nebo závažími.\n\nDalší součástí představení bývalo řešení slavné šachové úlohy zvané jezdcova procházka. V této úloze se má hráč pokusit objet jezdcem celou šachovnici tak, aby cestou každé pole navštívil právě jednou. Přestože většina zkušených hráčů té doby měla s úlohou potíže, Turek ji byl schopen řešit bez problému z jakéhokoliv počátečního pole šachovnice. Ukrytý člověk jezdce ovládal pomocí zmíněného dírkovaného panelu a k dispozici měl ve skříni také náčrt řešení.\n\nTurek byl také schopen hovořit s diváky pomocí desky s písmeny. Člověk, který se ve skříni ukrýval v dobách, kdy stroj předváděl Kempelen, a jehož identita je dnes neznámá, byl schopen komunikovat anglicky, francouzsky a německy. Univerzitní matematik Carl Friedrich Hindenburg si dělal poznámky hovorů vedených Turkem v době jeho pobytu v Lipsku a roku 1789 je publikoval pod názvem \"\". Témata otázek, na něž Turek odpovídal, se týkala jeho věku, rodinného stavu a skrytých funkcí.\n\nKrátce po premiéře se zvěsti o stroji začaly šířit po Evropě. Kempelen se však v té době zabýval jinými projekty, předvádění Turka se vyhýbal a často zájemcům o partii lhal, že stroj je porouchaný. Von Windisch napsal, že Kempelen odmítal žádosti svých přátel i zvědavců ze všech zemí. Během následujícího desetiletí Turek sehrál jen jedinou partii, a to proti skotskému šlechtici Siru Robertu Keithovi. Kempelen dokonce zašel až tak daleko, že Turka po zápase zcela rozebral. O vynálezu údajně hovořil jako nevýznamné maličkosti a jeho popularita ho netěšila, protože chtěl raději pokračovat v práci na parním pohonu a strojích napodobujících lidskou řeč.\n\nRoku 1781 dostal Kempelen příkaz od císaře Josefa II., aby Turka zrekonstruoval a doručil do Vídně u příležitosti státní návštěvy ruského velkovévody Pavla. Představení bylo natolik úspěšné, že velkovévoda navrhl uspořádat turné po Evropě, s čímž nakonec Kempelen neochotně souhlasil.\n\nSvé turné Turek započal v dubnu roku 1783 ve Francii. Představení v Paříži předcházela zastávka ve Versailles, kde Turek prohrál s Charlesem Godefroyem de La Tour d'Auvergne, vévodou z Bouillonu. Po příjezdu do Paříže v květnu roku 1783 byl vystaven veřejnosti a sehrál partie s nejrůznějšími protihráči. Od partie ve Versailles se množily žádosti o utkání s François-André Danicanem Philidorem, který byl považován za nejlepšího šachistu své doby. Po přesunu do kavárny ' se Turek střetl s mnoha dobrými šachisty a často prohrával. Nakonec byl domluven zápas s Philidorem ve Francouzské akademii věd. Třebaže Philidor vyhrál, jeho syn zaznamenal, že otec utkání nazval „nejnáročnější partií, jakou kdy sehrál“. Poslední partii v Paříži Turek odehrál proti Benjaminu Franklinovi, který zde pracoval jako velvyslanec Spojených států. Franklinovi se údajně partie proti Turkovi líbila. O stroj se zajímal i po zbytek svého života a ve své osobní knihovně měl výtisk knihy Philipa Thicknesse '.\n\nZ Paříže se Kempelen přesunul s Turkem do Londýna, kde ho denně představoval za pět šilinků. Philip Thicknesse, známý skeptik té doby, Turka sledoval a snažil se odhalit princip stroje. Třebaže Kempelena respektoval jako velmi vynalézavého člověka, tvrdil, že Turek je propracovaná mystifikace, a popisoval ho jako komplikovaný mechanický stroj, uvnitř kterého se ukrývá malé dítě. Podle něj Turek nebyl nic více, než jedno z mnoha vynalézavých zařízení, jejichž účelem bylo oklamat pozorovatele.\n\nPo roce stráveném v Londýně Kempelen s Turkem cestoval do Lipska a cestou se zastavil v různých evropských městech. Z Lipska jel do Drážďan, kde Turka zhlédl Joseph Friedrich von Racknitz, který poté svá zjištění spolu s nákresy vysvětlujícími jeho názor na způsob fungování stroje zveřejnil ve spisku \". Dále se Turek přestěhoval do Amsterdamu a poté Kempelen údajně přijal pozvání pruského krále Fridricha II. Velikého na zámek Sanssouci v Postupimi. Fridrich prý zaplatil Kempelenovi za prozrazení tajemství velkou sumu peněz. Tajemství Fridrich nikdy neprozradil, ale poznání skutečnosti jej zklamalo. Tento příběh však téměř jistě není pravdivý; neexistuje žádný důkaz o tom, že by se Fridrich někdy s Turkem setkal. První zmínka o této údajné události pochází ze začátku 19. století, kdy se o Turkovi také nepravdivě říkalo, že hrál proti anglickému králi Jiřímu III. Nejpravděpodobnější se zdá, že stroj ležel po dvě desetiletí nepoužíván na zámku Schönbrunn, přestože Kempelen se ho ke konci neúspěšně snažil prodat. Kempelen zemřel 26. března 1804 ve věku 70 let.\n\nPo Kempelenově smrti Turek nebyl vystavován až do doby někdy před rokem 1808, kdy se ho Kempelenův syn rozhodl prodat Johannu Nepomuku Mälzelovi, bavorskému hudebníkovi se zájmem o různé stroje a vynálezy. Mälzel, mezi jehož vlastní úspěchy patřil patent na jeden typ metronomu, se pokoušel Turka zakoupit již dříve, před smrtí Kempelena. Dohoda však tehdy ztroskotala na Kempelenově požadavku 20 000 franků, zatímco nyní jej koupil za polovinu této sumy.\n\nPoté, co Mälzel Turka získal, musel se nejprve seznámit se všemi jeho tajemstvími a provést určité opravy. Prohlásil, že jeho cílem je učinit z vysvětlení principu fungování Turka ještě větší výzvu. Dosažení tohoto cíle trvalo deset let a Turek se mezitím účastnil dalších představení, z nichž nejvýznamnější byla partie proti Napoleonovi Bonapartemu, při které byl operátorem stroje rakouský šachový mistr Johann Baptist Allgaier.\n\nRoku 1809 přijel Bonaparte na zámek Schönbrunn. Podle očitého svědka si nastavení stroje před partií vzal na starost sám Mälzel. Před začátkem partie Turek Bonapartemu zasalutoval. Podrobnosti o partii byly zveřejněny mnohokrát a mnohé z nich si protiřečí. Bradleye Ewart uvedl, že Bonaparte seděl u odděleného šachového stolku v části oddělené provazem a nebylo mu dovoleno přecházet do části, kde byl umístěn Turek. Mälzel přecházel tam a zpět, předával tahy mezi soupeři a snažil se umožnit dobrý výhled divákům. Bonaparte se překvapivě ujal prvního tahu místo toho, aby podle zvyklosti toto právo přenechal Turkovi, ale Mälzel nechal hru pokračovat. Krátce poté se Bonaparte pokusil o tah proti pravidlům. Turek figuru vrátil na původní místo a pokračoval ve hře. Bonaparte se znovu pokusil o stejný tah, načež Turek jeho figuru odstranil ze šachovnice úplně a poté táhl. Bonaparte se o tento tah pokusil ještě jednou, na což prý Turek reagoval máchnutím paže a smetením všech figur ze šachovnice. Bonaparte byl údajně ohromen a poté s Turkem sehrál skutečnou partii, kterou dotáhl do devatenáctého tahu, než položil krále na znamení porážky. Některé verze příběhu tvrdí, že Bonaparte byl prohrou se strojem rozladěn a později s ním hrál znovu, tentokrát s magnetem na desce skříně a s šálou okolo Turkovy hlavy a těla, aby mu zatemnil výhled na šachovnici.\n\nRoku 1811 Mälzel přivezl Turka do Milána, aby ho představil italskému místokráli Evženu de Beauharnais. Tomu se stroj velmi zalíbil a Mälzelovi nabídl, že ho od něj odkoupí. Po určitém vyjednávání Beauharnais Turka získal za 30 000 franků – třikrát tolik, co zaplatil Mälzel – a ponechal si ho čtyři roky. Roku 1815 se však Mälzel vrátil a požádal Beauharnaise, aby mu Turka opět odprodal. Nakonec se dohodli, že Mälzel Beauharnaisovi 30 000 franků splatí ze zisků budoucích představení, přičemž ho nesmí odvézt mimo evropský kontinent.\n\nKrátce po znovunabytí Turka ho Mälzel přivezl zpět do Paříže, kde se seznámil s mnoha významnými šachisty v \". Mälzel se strojem pobýval ve Francii až do roku 1818, kdy se přestěhoval do Londýna, kde často Turka i své další stroje ukazoval na představeních. Turka zde dále vylepšoval a nakonec k němu připojil „hlasovou skříňku“, takže když stroj dával protihráči šach, zvolal francouzsky „“.\n\nRoku 1819 vzal Mälzel Turka na cestu po celém Spojeném království. Turkovy partie doznaly některé změny, například byl dovolen úvodní tah protihráčem nebo Turek hrál bez střelcova pěšce na královském křídle. Tím se opět zvýšil zájem o utkání se strojem a W. J. Hunneman sestavil knihu zaznamenávající Turkovy partie odehrané s tímto handicapem. Turek přesto 45krát zvítězil, přičemž prohrál pouze třikrát a dvě partie skončily patem.\n\nAčkoliv Turkova představení byla zisková, Mälzel se zadlužil a Beauharnais ho nakonec zažaloval za nedodržení smlouvy.\nMälzelovi se nedařilo Turka prodat, aby mohl dluhy splatit, a tak ho i své další stroje odvezl do Spojených států.\n\nRoku 1826 si otevřel výstavu v New Yorku, která postupně získávala na popularitě a stala se předmětem mnoha novinových článků i anonymních výhrůžek, že tajemství bude vyzrazeno. Před příjezdem do Spojených států Mälzel ve Francii zaučoval neznámou ženu, která měla stroj obsluhovat, nyní však musel najít někoho nového. Nakonec povolal z Evropy francouzského šachistu Williama Schlumbergera, který stroj již dříve obsluhoval. Do jeho příjezdu však byl nucen, k velkému zklamání veřejnosti, omezit představení Turka pouze na předvádění šachových koncovek, neboť obsluha, kterou prozatím pronajal, neovládala dostatečně šachové umění.\n\nPo Schlumbergerově příjezdu Turek debutoval v Bostonu. Mälzel šířil pověsti, že newyorští šachisté nezvládali sehrát celé partie a že hráči z Bostonu jsou mnohem lepšími protivníky. Po mnoho týdnů měl velký úspěch a turné se na tři měsíce přesunulo do Filadelfie. Poté se Turek stěhoval do Baltimore, kde hrál po několik měsíců a mimo jiné prohrál s Charlesem Carrollem, signatářem Deklarace nezávislosti Spojených států. V průběhu baltimorských představení se objevily zprávy, že jistí bratři Walkerové sestrojili vlastní šachový automat. Mälzel zhlédl hru jejich stroje a pokusil se ho koupit, ale nakonec nabídku stáhl. Duplikát fungoval po mnoho let, ale nikdy nedosáhl Turkovy slávy a nakonec upadl v zapomnění.\n\nMälzel cestoval po Spojených státech až do roku 1828, kdy se rozhodl si odpočinout a navštívil Evropu. Do Spojených států se vrátil roku 1829. V průběhu 30. let pokračoval v turné po Spojených státech až k řece Mississippi a navštívil také Kanadu. V Richmondu ve Virginii Turka pozoroval Edgar Allan Poe, který v periodiku ' publikoval v dubnu 1836 esej '. Ačkoliv mnohé Poeovy předpoklady byly nesprávné, jde o nejznámější článek pojednávající o tomto stroji.\n\nNakonec Mälzel Turka vzal do Havany. Na Kubě však Schlumberger zemřel, Mälzel se ocitl bez obsluhy stroje a sklíčený se vrátil do Filadelfie. Později Havanu navštívil ještě jednou, ovšem roku 1838 během svého návratu na lodi zemřel. Bylo mu 66 let. Svůj stroj zanechal u kapitána lodi.\n\nPo návratu lodi, na níž Mälzel zemřel, se jeho stroje ocitly v rukou jeho přítele, obchodníka Johna Ohla. Ten se pokusil Turka prodat v aukci, ale protože zájemci málo přihazovali, nakonec ho z aukce za 400 dolarů vykoupil sám. Majitele Turek změnil, až když se o něj začal zajímat John Kearsley Mitchell z Filadelfie, osobní lékař Edgara Allana Poea, který stroj velmi obdivoval. Mitchel založil restaurační klub a začal Turka opravovat pro další veřejná vystoupení. Restauraci dokončil roku 1840.\n\nProtože se zájem o Turka rozšířil, rozhodl se Mitchell se svým klubem stroj darovat Čínskému muzeu Charlese Willsona Pealea. Poté se Turek občas zúčastnil nějakého představení, ale nakonec skončil někde v rohu muzea. Zde zůstal zapomenut až do 5. července 1854, kdy v Národním divadle ve Filadelfii propukl požár, který se rozšířil až k muzeu, v němž Turek následně shořel. John Mitchell tvrdil, že z plamenů slyšel Turkova poslední slova – dříve často opakovaná zvolání \n\nKnihy a články na téma funkce údajného šachového automatu, které vyšly ještě před zničením Turka, byly většinou nepřesné a obsahovaly nesprávné domněnky založené na vnějším pozorování. Teprve série článků Dr. Silase Mitchella v americkém periodiku \" roku 1857 zcela odhalila Turkovo tajemství. Silas Mitchell, syn posledního soukromého majitele Turka, napsal, že žádné tajemství nebylo nikdy tak střeženo jako tajemství tohoto stroje, k jehož rozluštění se mnozí přiblížili, ale nikomu se nepodařilo ho vysvětlit beze zbytku. Protože Turek skončil v ohni, Silas Mitchell již nepociťoval žádné důvody, proč řešení této staré hádanky dále skrývat.\n\nRoku 1859 William F. Kummer, který Turka obsluhoval v době, kdy ho vlastnil John Mitchell, odhalil v dopise publikovaném v periodiku \" další část tajemství: svíčku uvnitř skříně a potrubí, které ji odvětrávalo, vedoucí k Turkově turbanu. Kouř, který stoupal od turbanu vzhůru, se ztrácel v kouři pocházejícím z jiných svítidel v místnosti, kde se partie odehrávala.\n\nDalší článek o Turkovi byl publikován roku 1899 v ', který psal o Turkově zápasu s Napoleonem Bonaparte. Příběh však byl v podstatě jen shrnutím předchozích zpráv na toto téma. Nový významný článek byl publikován až roku 1947, kdy časopis ' zveřejnil články Kennetha Harknesse a Jacka Straleye Battela, kteří stroj srozumitelně popsali, zveřejnili nové náčrty shrnující informace z předchozích publikací a vysvětlili jeho historii. Další článek napsaný roku 1960 Ernestem Wittenbergem pro časopis \" poskytl nové náčrty popisující umístění obsluhy ve skříni.\n\nRoku 1945 vyšla kniha Henryho A. Davidsona ', která se také zmiňuje o Turkovi, přičemž velký význam přikládá eseji Edgara Allana Poea, v němž tento spisovatel vyjádřil mylnou domněnku, že ukrytý hráč seděl uvnitř figuríny, místo na pohyblivém sedadle uvnitř skříně. Alex G. Bell zase ve své knize ' z roku 1978 chybně uvádí, že stroj obsluhoval proškolený chlapec (nebo dospělý velmi malé postavy), který se řídil pokyny šachisty ukrytého někde na scéně nebo v hledišti.\"\n\nKoncem 20. století byly o Turkovi publikovány i další knihy. Kromě Bellovy publikace to byla roku 1975 kniha ' od Charlese Michaela Carrolla a roku 1980 ' od Bradleye Ewarta, která kromě Turka popisovala i další údajné šachové automaty.\n\nDalší zájem se zvedl poté, co počítač od dokázal vyzvat na rovnocenný souboj i ty nejlepší světové šachisty. Roku 2000 byla publikována kniha Geralda M. Levitta ' a roku 2002 kniha Toma Standage '. Další pozornosti se Turkovi dostalo roku 2003 v dokumentárním filmu o počítači \", natočeném v režii Vikrama Jayantiho.\n\nTurek díky své popularitě a tajemnosti inspiroval celou řadu vynálezů a imitací, včetně Ajeeba, známého též jako „Egypťan“, americké imitace sestrojené Charlesem Hopperem, proti kterému hrál například roku 1885 americký prezident Grover Cleveland, nebo Mephista.\n\nJohn Gaughan, losangeleský výrobce vybavení pro kouzelníky, začal roku 1984 pracovat na vlastní verzi Kempelenova stroje. Stavba mu trvala pět let a stála 120 000 dolarů. Stroj má původní šachovnici, která byla v muzeu uložena odděleně a nepodlehla požáru. Na rozdíl od Kempelenova originálu nyní stroj ovládá počítač. První veřejné představení Gaughanova Turka proběhlo v listopadu 1989 na kouzelnické konferenci.\n\nRoku 1784 Turka navštívil Rev. Edmund Cartwright, kterého stroj tak zaujal, že vyjádřil otázku, zda je obtížnější sestrojit stroj, který bude tkát, nebo stroj, který zvládne všechny možné pohyby potřebné v komplikované šachové partii. Toho roku Cartwrigh patentoval svůj prototyp mechanického tkalcovského stavu. Sir Charles Wheatstone zhlédl Turkovo představení v době, kdy ho vlastnil Mälzel a také měl možnost vidět některé Mälzelovy hlasové přístroje. Wheatstone zapůjčil jednu Kempelenovu knihu Alexandru Grahamu Bellovi, pozdějšímu vynálezci telefonu.\n\nRoku 1912 Leonardo Torres y Quevedo sestrojil šachový automat a veřejnosti ho představil během pařížské Světové výstavy roku 1914. S využitím elektromagnetů byl schopen hrát šachové koncovky, takže se jednalo o první skutečný šachový automat.\n\nRoku 2005 internetová společnost uvedla na trh službu \" koordinující práci počítače s lidskou inteligencí, jejíž název je inspirován principem, na kterém fungoval Kempelenův stroj.\n\nFrancouzský němý film Raymonda Bernarda \" (česky \"Šachista\") z roku 1927 splétá prvky skutečného příběhu Turka do dobrodružného příběhu zasazeného do doby po Prvním dělení Polska roku 1772. Filmový baron von Kempelen je šlechtic z Vilniusu, který jako svého koníčka sestrojuje automatické stroje. Baron pomůže mladému polskému vlastenci, který náhodou také hraje šachy, uprchnout před okupační ruskou armádou tím, že ho schová uvnitř šachového automatu zvaného Turek, založeného na skutečném Kempelenově modelu. Právě když mají překročit hranice, je baron odvolán do Petrohradu, aby automat předvedl carevně Kateřině II. Kateřina se pokusí automat podvést (podobně jako skutečného Turka Napoleon), a ten reaguje smetením všech figur ze šachovnice.\n\nStroj je zmíněn také ve třetí epizodě televizního seriálu \"\", kde jedna z postav zkonstruuje šachový počítač a pojmenuje ho podle originálu \"\".\n\nTurek inspiroval také mnoho beletristických děl. Povídka Ambrose Bierce ', publikovaná roku 1909 je hrůzyplným příběhem šachového automatu podobného Turkovi. Roku 1849, pouze pár let před zničením Turka, napsal Edgar Allan Poe povídku ' (česky vyšla pod názvem \"Von Kempelen a jeho objev\"). Roku 1938 John Dickson Carr publikoval ve své sérii ' detektivní příběh zamčeného pokoje '. Jednou ze záhad příběhu byl i automat, který pracoval na nevysvětlitelném principu. Zařízení podobné Turkovi obsahovala také vědeckofantastická povídka Gena Wolfa z roku 1977 '. Roku 2005 vydal německý spisovatel Robert Löhr historický román ', který se vrací ke staré domněnce, že automat obsluhoval člověk trpasličího vzrůstu. Kniha vyšla o dva roky později také v českém jazyce pod názvem \"Šachový Turek\". Povídka \"\" od F. Gwynplaina MacIntyra z roku 2007 rekonstruuje původní setkání Edgara Allana Poea s Mälzelovým strojem a uvádí přesně (na základě dobových inzerátů v richmondských novinách), kdy a kde se odehrálo.\n\nV New Yorku měla roku 1845 premiéru divadelní hra '. Inzeráty i článek publikovaný v ' tvrdily, že ve hře vystupuje Kempelenův Turek, ale ve skutečnosti se jednalo o kopii sestrojenou J. Walkerem, který již dříve představil vlastní verzi tohoto šachového stroje.\n\nPodle jedné teorie Turek také zanechal svou stopu v německém jazyce v podobě idiomu ' („postavit Turka“) nebo ' („turkovat“), ve významu „mystifikovat“ či „podvádět“.\n\nKdyž firma Amazon.com zaváděla jednu ze svých služeb určenou pro koordinaci lidských zdrojů, při vymýšlení názvu se inspirovala Turkem a produkt nakonec dostal jméno \"Mechanical Turk\".\n\n\n\n"}
{"id": "298544", "url": "https://cs.wikipedia.org/wiki?curid=298544", "title": "Lorenzo di Credi", "text": "Lorenzo di Credi\n\nLorenzo di Credi (asi 1459 Florencie – 12. ledna 1537 tamtéž) byl italský malíř a sochař. Byl silně ovlivněn da Vincim.\n\nVyučil se u Andrei del Verrocchia. Po jeho smrti, na jeho přání, převzal řízení dílny. V rámci dílenských zakázek vytvořil \"Madonnu di Piazza\" pro katedrálu v Pistoii, a pravděpodobně spolupracoval na některých sochách.\n\nMezi jeho rané práce patří \"Annunciazione\" v Uffizi, \"Madona s dítětem\" v galerii Sabauda v Turíně, a \"Klanění se dítěti\" v Querini Stampalia v Benátkách. Díly pozdního tvůrčího období jsou \"Madona a svatí\" (Louvre) (1493) a \"Klanění se dítěti\" v Uffizi. Ve Fiesole předělal část panelů Beata Angelica na oltáři kostela San Domenico.\n\nVyzrálá díla (jako je \"Ukřižování\" v Gottingen Museum, \"Annunciazione\" v Cambridge a \"Madona a svatí\" v Pistoii) jsou ovlivněny Bartolomeem, Peruginem a Raffaelem.\n\n\n"}
{"id": "298547", "url": "https://cs.wikipedia.org/wiki?curid=298547", "title": "Kyrgyzština", "text": "Kyrgyzština\n\nKyrgyzština (kyrgyzsky: ) je západoturkický jazyk, nejvíce se podobá kazaštině a ujgurštině. Nejdříve se zapisovala arabským písmem, poté latinkou; pod vlivem SSSR přešla na cyrilici.\n\n"}
{"id": "298555", "url": "https://cs.wikipedia.org/wiki?curid=298555", "title": "Ikarus 405", "text": "Ikarus 405\n\nIkarus 405 je model městského nízkopodlažního midibusu, který v letech 1993 až 1996 vyráběla maďarská firma Ikarus.\n\nIkarus 405 je standardní nízkopodlažní midibus, vycházející z řady 400. Model 405 je dvounápravový autobus se samonosnou karoserií. Zadní náprava je hnací, motor a převodovka se nachází v motorové věži v zadní části vozu. Kabina řidiče je uzavřená.\n\nMidibus Ikarus 405 byl vyráběn ve dvou modifikacích s délkami 7,3 m a 8 m.\n\nPrvní prototyp Ikarusu 405 byl vyroben v roce 1993 a následně byla zahájena sériová výroba, která však trvala pouze do roku 1996. V roce 1998 ovládl firmu Ikarus holding Irisbus, který se v roce 2003 rozhodl nabízet pouze holdingové autobusy Irisbus Citybus, což mělo za následek neúspěch ve výběrovém řízení na 100 nových autobusů do budapešťského dopravního podniku BKV. Kvůli tomu byl uzavřen celý výrobní závod a firma se dále soustředila jen na výrobu náhradních dílů. V roce 2006 byl ale výrobní závod odkoupen maďarským podnikatelem, který má v budoucnu v plánu obnovit výrobu Ikarusů řad 200 a 400, čímž se teoreticky mohou opět vyrobit i nové autobusy Ikarus 405.\n\nIkarusy 405 nejsou příliš rozšířeny. V České republice se objevily pouze v Karlových Varech, a to v počtu dvou kusů, navíc byly oba již vyřazeny. Většího rozšíření dosáhly, na rozdíl od jiných vozů řady 400, jen v Maďarsku.\n\n\n"}
{"id": "298556", "url": "https://cs.wikipedia.org/wiki?curid=298556", "title": "Markéta Uherská", "text": "Markéta Uherská\n\nSvatá Markéta Uherská (27. ledna 1242 - 18. ledna 1270/1271) byla uherská princezna a řeholnice, dcera uherského krále Bély IV. a byzantské princezny Marie Laskariny. Za svatou byla prohlášena v roce 1943, svátek slaví 18. ledna. Je neteří sv. Alžběty Durynské a sestrou sv. Kingy Polské a bl. Jolanty Polské.\n\nMarkéta se narodila v období tatarských vpádů do Uher a mocenských sporů Arpádovců se sousedními Babenberky. První vidění prý měla již ve dvou letech, kdy předpověděla smrt rakouského vévody Fridricha a otcovu porážku v bitvě na Litavě.\n\nJako tříletá byla svěřena do dominikánského kláštera ve Veszprému. Roku 1252 odešla Markéta s celým konventem do nově založeného kláštera na Zaječím ostrově na Dunaji. Postupem let se Markéta vyvinula v silnou a asketickou osobnost pravidelně odmítající mnohé vznešené nápadníky. Mezi odmítnutými byli Přemysl Otakar II., Lev Haličský, Karel I. z Anjou a další.\n\nZemřela v necelých třiceti letech pravděpodobně na tyfus.\n\n\n"}
{"id": "298557", "url": "https://cs.wikipedia.org/wiki?curid=298557", "title": "HC Olomouc", "text": "HC Olomouc\n\nHC Olomouc (celým názvem: Hockey Club Olomouc) je český klub ledního hokeje, který sídlí v Olomouci v Olomouckém kraji. Založen byl v roce 1955 pod názvem TJ Spartak Moravia Olomouc. Svůj současný název nese od roku 2001. V sezóně 1993/94 získala Olomouc svůj historicky první titul mistra České republiky. Od sezóny 2014/15 působí v Extralize, české nejvyšší soutěži ledního hokeje. Klubové barvy jsou červená a bílá.\n\nSvé domácí zápasy odehrává na zimním stadionu Olomouc s kapacitou 5 500 diváků.\n\nV roce 1952 byl v Olomouci založen armádní klub Křídla vlasti Olomouc, který byl okamžitě pro sezonu 1952/53 zařazen do nejvyšší soutěže, ve které strávil tři sezony až do svého rozpuštění po sezoně 1954/55. Největším úspěchem Křídel vlasti byl zisk bronzových medailí v sezoně 1953/54.\nPo rozpuštění Křídel vlasti v roce 1955 hrálo v Olomouci své domácí zápasy další vojenské mužstvo Tankista Praha.\nPo reorganizaci armádního sportu byla sloučena vojenská mužstva Tankista Praha a ÚDA Praha, čímž vznikl nový vojenský klub ASD Dukla Olomouc, který byl po zúžení soutěže z 16 na 14 účastníků zařazen do druhé ligy, ze které hned pro příští sezonu postoupil. Olomoucká Dukla ovšem své domácí zápasy hrála v Jihlavě, kam se pro svou první prvoligovou sezonu přesunula natrvalo, čímž vznikl později nejúspěšnější klub československé hokejové historie Dukla Jihlava.\n\nV roce 1955 byl založen klub Spartak Moravia Olomouc, který se účastnil krajského přeboru, kterou hned v jeho první sezoně 1955/56 vyhrál a postoupil do 2. ligy.\n\nRoku 1971 tým postoupil do 1. ligy, ve které se držel až do roku 1991, kdy postoupil do československé extraligy.\n\nPamátná pak zůstala 1. sezona samostatné české extraligy, ve které tým z Hané postoupil do play off a nakonec se Olomouc stala mistrem extraligy.\n\nV roce 1997 došlo k prodeji extraligové licence do Karlových Varů a tým se tak účastnil první ligy. V roce 1999 byla prodána i prvoligová licence a z města na dva roky zmizel seniorský hokej.\n\nRoku 2001 byla koupena licence na 2. ligu a již následující sezonu tým druhou ligu vyhrál a v baráži o 1. ligu uspěl a postoupil tak do první ligy.\n\nDne 5. května. 2006 se stal majoritním vlastníkem klubu Jiří Dopita. V sezóně 2007/2008 a 2009/2010 skončil hokejový klub HC Olomouc na 3. místě první ligy (vždy vypadl v semifinále play-off s Chomutovem). HC Olomouc i nadále působil ve druhé nejvyšší soutěži a každým rokem byl cílem „Mory“ postup do play-off, kde patřila do širšího okruhu favoritů. Domácí zápasy HC Olomouc navštěvovalo v tu dobu průměrně 1 000 – 1 500 diváků.\n\nHC Olomouc zároveň velice dobře pracuje s mládeží, hrají se extraligy juniorů, staršího dorostu i mladšího dorostu. Větší rozvoj klubu však dlouho limitoval nízký rozpočet a malý počet sponzorů.\n\nV sezóně 2011/2012 začal hrát za HC Olomouc Jiří Dopita, v jeho novém působišti se mu velice daří a patří k nejlepším hráčům HC Olomouc. HC Olomouc skončil v sezóně 2011/2012 na třetím místě a pojistil si tak účast v play-off. Ve čtvrtfinále hrál HC Olomouc s Benátkami nad Jizerou a rozhodovalo se až v posledním sedmém zápase, který HC Olomouc vyhrál na domácím ledě 5:3 a dostal do semifinále, kde narazil na Chomutov. V semifinále hraném na 4 vítězné zápasy Kohouti prohrávali už 3:0, ale nevzdali se a podařilo se jim vyrovnat na 3:3. Důležitému 6. zápasu, v němž Kohouti vyhráli 2:1 po samostatných nájezdech, přihlížela nejvyšší návštěva za sezónu 4173 diváků, kteří vytvořili bouřlivou atmosféru. V rozhodujícím 7. zápase v Chomutově olomoučtí Kohouti prohráli 2:0 a tak pro ně sezóna 2011/2012 skončila v semifinále.\n\nV sezoně 2012/2013 i nadále působil jako hlavní trenér Petr Fiala. Mužstvo po celý ročník ukazovalo, že v 1. lize paří k favoritům, celkově se umístilo na 2. místě tabulky po základní části, v play off přešlo přes čtvrtfinále i semifinále a zúčastnilo se baráže o extraligu, která se vůbec poprvé hrála jako 12 kolová soutěž čtyř týmů – prvních dvou celků 1. ligy a posledních dvou týmů extraligy. V baráži se však Olomouci nedařilo a postup nevybojovala.\n\nTento ročník se fanouškům olomouckého hokeje vryje do paměti mnohem více, než ročník předchozí. Základní část i samotné play off probíhalo více méně podle stejného scénáře a tým trenérů Fialy a Dopity (ten ukončil po sezoně 2012/13 kariéru a stal se asistentem trenéra) se opět z druhého místa probojoval do baráže. V té však Olomouc hrála zcela odlišnou roli, než v ročníku předchozím a spolu s favorizovanou Mladou Boleslaví se postarala o velké překvapení – oba prvoligové celky totiž vybojovaly postup do české extraligy a opačným směrem naopak poslaly Kladno a Chomutov. Do Olomouce se tak po 17 letech vrací extraliga.\n\nPrvní extraligová sezóna po dlouhých 17 letech se jevila nad očekávání dobře. Klub byl zhruba v půli sezóny v tabulce na 6., 7. místě. Ovšem pak přišla série dlouhých 15 prohraných zápasů a najednou se dostali na předposlední pozici. Bylo asi 7x vyprodáno a průměrná návštěvnost se pohybovala okolo 5.000 lidí. Po sérii neúspěchů se v baráži kohouti zvedli a nakonec celou baráž vyhráli a zajistili si tak účast v dalším extraligovém ročníku.\n\nBěhem základní části si Kohouti vedli nad očekávání dobře a celou sezónu se drželi v první šestici. Nakonec skončili na pátém místě a zajistili si tedy přímý postup do čtvrtfinále play-off Tipsport extraligy. Bylo to jedno z největších překvapení ročníku. Ve čtvrtfinále Mora narazila na Plzeň a tam její cesta skončila, když podlehla Plzni 4:1 na zápasy. Takový úspěch nikdo nečekal, a tak tým bez hvězd se se svojí bojovností dostal dál než některé hvězdami nabité kluby.\n\nZdroj: \n\n\nHala má čtyři vestibuly pro vstup. Vstupy jsou na krátkých stranách v rozích objektu. Stadion disponuje dvěma bufety v prvním patře, v přízemí je restaurace s výhledem na ledovou plochu, ve vestibulu u vrátnice je útulný bar \"Skleněnka\". V patře jsou čtvery zrekonstruované toalety (rekonstrukce v r. 2010).\n\n\nZdroj: \n\n\n\nZdroj: \n\nZdroj: \n\n\n"}
{"id": "298562", "url": "https://cs.wikipedia.org/wiki?curid=298562", "title": "Jaderná elektrárna Paks", "text": "Jaderná elektrárna Paks\n\nJaderná elektrárna Paks ( ) je situována přibližně 5 km od města Paks ve středním Maďarsku, asi 100 km jižně od Budapešti. Je jedinou atomovou elektrárnou na území Maďarska, ale svými čtyřmi reaktory (VVER typ 213) pokrývá téměř 40 % celkové výroby elektrické energie v zemi. V roce 2003 zde došlo k havárii a do vzduchu uniklo menší množství radioaktivity.\n\n\nNa začátku roku 2014 bylo rozhodnuto, že do roku 2025 by měly být dostavěny dva další bloky, každý o výkonu asi 1000 MWe; na stavbu za 4 biliony forintů (asi 367 miliard korun), kterou by měl provést Rosatom, si Maďarsko plánuje půjčit od Ruska.\nDeník Financial Times uvedl v únoru 2015, že Evropská komise zablokovala rusko-maďarskou dohodu o dostavbě.\nKontrakt podle listu zkoumají evropské agentury Euratom, která schvaluje dodávky jaderného paliva, a vyšetřovatelé pro hospodářskou soutěž, kteří prověřují státní dotace a kontrakty uzavřené bez veřejné soutěže. Maďarský státní tajemník pro vládní komunikaci András Giró-Szász však téměř okamžitě zprávu ekonomického listu popřel.\n\n"}
{"id": "298567", "url": "https://cs.wikipedia.org/wiki?curid=298567", "title": "HC RT TORAX Poruba 2011", "text": "HC RT TORAX Poruba 2011\n\nHC RT TORAX Poruba 2011 (celým názvem: Hockey Club RT TORAX Poruba 2011) je český klub ledního hokeje, který sídlí v Ostravě v Moravskoslezském kraji. Založen byl v roce 1946 pod názvem SK Poruba. Svůj současný název nese od roku 2010. Od sezóny 2018/19 působí v 1. lize, druhé české nejvyšší soutěži ledního hokeje. Klubové barvy jsou červená, bílá a modrá.\n\nV roce 1996 se mu podařilo postoupit z krajského přeboru do 2. ligy. V roce 2004 poté uspěl v baráži a dostal se do 1. ligy. V roce 2009 však po neúspěšné sezoně sestoupil opět do 2. ligy a kvůli finančním potížím ukončila činnost A mužstva a věnovala se pouze mládeži až do roku 2010, kdy získali nového sponzora RT TORAX, s.r.o. a tím změna názvu klubu na HC RT TORAX Poruba 2011. Do nového ročníku 2011/12 klub zapsán do 2. české hokejové ligy a to díky tomu, že koupil licenci od klubu HC Roudnice nad Labem. V premiérovém ročníku v novodobé historii sice musel druholigovou příslušnost klub zachraňovat až v baráži s Moravskými Budějovicemi, poté se ale čtyřikrát v řadě probojoval až do semifinále a v roce 2017 dokonce došel až do finále druhé ligy,ve kterém podlehl s VHK ROBE Vsetín 3:0 na zápasy. O rok později v roce 2018 se znovu dostal do finále kde narazil na HC Draci Šumperk, které porazil 3:0 na zápasy a stal se tak mistrem skupiny východ a zároveň postoupil tak do baráže o WSM Ligu ve které se mu povedlo uhrát 9 bodů a v posledním zápase proti BK Havlíčkův Brod, který rovněž uhrál 9 bodů postoupit navzdory prohře 2:3 díky vyššímu počtu vstřelených branek.\n\nSvé domácí zápasy odehrává na zimním stadionu Ostrava-Poruba s kapacitou 5 031 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "298573", "url": "https://cs.wikipedia.org/wiki?curid=298573", "title": "Souboj", "text": "Souboj\n\n__BEZOBSAHU__\n\nSouboj nebo duel je dobrovolné střetnutí dvou osob se zbraněmi, které se řídí pravidly a má poskytnout satisfakci uraženému, to jest odčinit předchozí urážku, resp. obnovit jeho čest. Výzvou k souboji („hozenou rukavicí“) uražený prokázal, že si své cti cení víc než života a tím se urážky zbavil. Pro satisfakci nebylo důležité, kdo v souboji zvítězí a taková otázka se ani nekladla. Souboje patřily ke starému kodexu cti bojovníků, šlechty a později zejména důstojníků. V době romantismu se souboje rozšířily i mezi měšťany a hlavně studenty.\n\nSouboje se konaly za účasti sekundantů, přátel obou účastníků, kteří se pokusili spor urovnat smírem, případně vyjednali podmínky souboje. Souboje se konaly šavlemi, pistolemi nebo někdy i okovanými holemi. U soubojů s pistolemi sekundanti vyjednali vzdálenost (obvykle kolem 50 m) a počet výstřelů a dbali na to, aby obě zbraně byly stejné. U souboje šavlemi se bojovalo buď do první krvavé rány, anebo až do zneschopnění protivníka.\n\nKřesťanská církev souboje od roku 1215 zakazovala a klasifikovala jako vraždu (respektive dvojí pokus o vraždu), podobně jako pozdější právní systémy států, v důstojnických sborech se však za jistých okolností pokládaly za povinnost, v Německu a v Rakousku až do první světové války. Protože však byly už v 19. století většinou zakázané, konaly se brzy ráno na nějakém odlehlém místě. V Jižní Americe docházelo k soubojům ještě v polovině 20. století, jedním ze slavných duelantů byl Salvador Allende.\n\nMezi slavné oběti soubojů patří ruští básníci Alexandr Sergejevič Puškin (1837) a Michail Jurjevič Lermontov (1841), americký politik Alexander Hamilton (1804), francouzský matematik Évariste Galois (1832) nebo německý dělnický vůdce Ferdinand Lassalle (1864). Souboje se hojně vyskytují v literatuře 19. století, například v románech „Kronika Pickwickova klubu“ Ch. Dickense, „Tři mušketýři“ A. Dumase, „Dáma s kaméliemi“ A. Dumase mladšího, „Pochod Radeckého“ J. Rotha, „Souboj“ J. Conrada nebo v románu maďarského spisovatele S. Máraie „Svíce dohořívají“ (1942).\n\n\n\n"}
{"id": "298575", "url": "https://cs.wikipedia.org/wiki?curid=298575", "title": "Avtandil Džorbenadze", "text": "Avtandil Džorbenadze\n\nAvtandil Džorbenadze (gruzínsky: \"ავთანდილ ჯორბენაძე\") (* 23. února 1951) je gruzínský politik a bývalý státní ministr.\n\nPřed vstupem do politiky pracoval Džorbenadze jako lékař. Vzdělání získal na Gruzínské lékařské fakultě v Tbilisi, kde v roce 1974 promoval. Od roku 1976 až 1978 působil v rámci povinné vojenské služby jako vojenský lékař, kde dosáhl hodnosti poručíka. V roce 1991 si vzdělání doplnil na Lékařském institutu v Moskvě, kde získal další doktorát.\n\nPak se v roce 1992 stal náměstkem gruzínského ministra zdravotnictví. Funkci brzy opustil, ale zakrátko se do vlády vrátil, když byl jmenován ministrem zdravotnictví. V roce 1999 dostal ve vládě na starost ministerstvo sociálního zabezpečení a o rok později se stal ministrem práce ve vládě Giorgiho Arsenišviliho. Po pádu Arsenišviliho vlády byl Džorbenadze nominován do funkce státního ministra (premiéra). Tu vykonával od 21. prosince 2001 do 27. listopadu 2003, dokud byl prezidentem Eduard Ševardnadze. Během Růžové revoluce podal na svou funkci demisi a prohlásil v tisku: „Nejsem člověkem, který mění své zásady a hodnoty. Mám svůj názor na to, co se stalo, a proto jsem se rozhodl rezignovat.“ Vzápětí založil po novém roce 15. ledna novou politickou stranu, kterou představil na tiskové konferenci.\n\nAvšak po uklidnění vášní našel s novou Saakašviliho vládou společnou řeč a působil v roce 2009 jako ministr zdravotnictví.\n\nNa začátku 70. let se oženil s Nino Vepchvadzeovou, s níž měl dvě dcery.\n"}
{"id": "298588", "url": "https://cs.wikipedia.org/wiki?curid=298588", "title": "Katedra českého jazyka a literatury Pedagogické fakulty Univerzity Hradec Králové", "text": "Katedra českého jazyka a literatury Pedagogické fakulty Univerzity Hradec Králové\n\nKatedra českého jazyka a literatury Pedagogické fakulty Univerzity Hradec Králové je jednou z devatenácti kateder Pedagogické fakulty Univerzity Hradec Králové.\n\nHlavním cílem jejího působení je dodat studentům potřebné znalosti v oblasti českého jazyka a literatury. Jako součást pedagogické fakulty zajišťuje katedra především přípravu učitelů pro různé stupně škol - od učitelství mateřských škol, přes učitelství obou stupňů základní školy, po učitelství pro střední školy.\n\nKatedra nabízí i dva neučitelské tříleté bakalářské obory. Od roku 1999 zde existuje obor \"Jazyková a literární kultura\", který je vyučován v prezenční a od akademického roku 2007/2008 i v kombinované formě a nově se v akademickém roce 2009/2010 otevřel obor \"Literární dokumentaristika a teorie čtenářství\". Tento obor má zatím pouze prezenční formu. Studium je zaměřeno na získání hlubších a v praxi dobře uplatnitelných vědomostí a dovedností z oboru jazyka, literatury, sociologie kultury, edičních zásad, mezioborových kulturních a uměleckých souvislostí. Absolventi nacházejí uplatnění v oblasti masových komunikačních médií, knihoven, nakladatelství, literárních archivů, kulturních a uměleckých institucí a legislativy.\n\nPětiletá magisterská učitelská studia jsou postupně od akademického roku 2008/2009 nahrazována tříletými bakalářskými obory a dvouletými navazujícími magisterskými obory.\n\nKatedra českého jazyka a literatury zajišťuje a garantuje výuku těchto studijních oborů:\n\nStudium výše zmíněných oborů zahrnuje vzdělání v disciplínách jazykových i literárních. Během studia je možná praxe. Absolventi by po ukončení studia měli mít možnost uplatnit se nejen v pedagogické sféře, ale například i ve státní správě, knihovnách, archivech, médiích apod.\n\nV prostorách katedry nalezneme také pobočky \"Jazykovědného sdružení AV ČR\" a \"Literárněvědné společnosti\".\n\nRozsáhlá pedagogická činnost není jedinou činností pracovníků katedry. KČJL vydává odborný zpravodaj \"Češtinář\" (šéfredaktor PhDr. Jiří Zeman, Ph.D.) a periodikum určené pro studentskou tvorbu \"Viselec\" (šéfredaktorka PhDr. Nella Mlsová, Ph.D.). Tisk a grafiku periodik i některých publikací zajišťuje univerzitní \"nakladatelství Gaudeamus\".\n\nMezi další činnosti, na kterých se katedra podílí, patří například organizace \"Literárních dílen\" ve spolupráci se \"Studijní a vědeckou knihovnou v Hradci Králové\". Ve vědecké činnosti se rozvíjí spolupráce s partnerskými pracovišti v České republice a v zahraničí (Polsko, Slovensko) Katedra českého jazyka a literatury se též podílí na pořádání konferencí a seminářů, které mívají i mezinárodní účast.\n\n\n"}
{"id": "298596", "url": "https://cs.wikipedia.org/wiki?curid=298596", "title": "Zdeněk Galuška", "text": "Zdeněk Galuška\n\nZdeněk Galuška (11. července 1913 v Uherském Ostrohu – 13. února 1999 v Nivnici) byl moravský spisovatel, malíř a ilustrátor, lidový vypravěč a písmák, autor populárních soudniček, jež byly posléze vydány v povídkovém souboru pod názvy \"Slovácko sa súdí\" (vydáno poprvé v roce 1947) a \"Slovácko sa nesúdí\" (vydáno poprvé v roce 1972). Obě knihy posléze velice zpopularizoval stejnojmenný televizní seriál \"Slovácko sa nesúdí\" scenáristy Petra Tučka, v němž hlavní roli stařečka Pagáča ztvárnil slovenský herec Jozef Kroner, kterému zdatně sekundoval Oldřich Velen.\n\nObě knihy jsou zajímavé a půvabné nejen svým osobitým a vkusným lidovým humorem, ale také svým nezvyklým jazykem, neboť jsou psány v původním slováckém nářečí.\n\n\n\n"}
{"id": "298600", "url": "https://cs.wikipedia.org/wiki?curid=298600", "title": "Proti všem", "text": "Proti všem\n\nHistorický román Proti všem vydal Alois Jirásek roku 1893. Zachytil v něm navzájem se proplétající osudy několika lidí na pozadí významných dějinných událostí roku 1420 v českých zemích. Mistrně zde zachytil náladu uvedené doby a postavy nechal aktivně se účastnit a spoluvytvářet historické události považované dnes za vrchol doby husitské. Název díla má vyjadřovat boj husitů proti všem jejich odpůrcům.\n\nKniha je psána velmi epickým způsobem. Snahou autora jako by bylo vtěsnat do ní maximální množství děje. Popisy osob nebo prostředí mají podtrhnout atmosféru doby, stejně jako ukázky z husitských písní vkládané do úst vystupujícím postavám.\n\nDějinné události jsou v ní popisovány hodnověrným a vyrovnaným způsobem, i když je poněkud kladen důraz na to, jak jsou Češi, popřípadě husité, ti dobří a Němci a jim pomáhající národy ti špatní. Cílem toho dělení bylo zřejmě podnítit národní hrdost. Na druhou stranu ani husité nejsou idealizováni, protože je otevřeně zmíněno jejich loupení a drancování zvláště církevního majetku v oblastech, které odmítaly přijímat pod obojí.\n\nRomán je rozdělen do tří hlavních částí, která zachycují tři významné historické události zmíněného roku:\nRomán \"Proti všem\" je někdy považován za trilogii, ale vzhledem k menšímu rozsahu jednotlivých částí bývá vydáván v jednom svazku.\n\nProbošt vypáleného Louňovického kláštera společně s novickou Martou a sakristiánem prchá před oddíly husitů putujícími jižními Čechami od vesnice k vesnici. Pokud by je chytili, tak jako odpůrce přijímání pod obojí, by je čekala pouze smrt. V blízkosti vesnice Bukovska se s jedním takovým oddílem setkají. Podaří se jim ale prchnout do sousední vsi Hvozdna, kde najdou útočiště na statku zemana Ctibora. Ctibor z Hvozdna je vědom nebezpečí, které mu hrozí ze strany táborských, pokud by u něj probošta nalezli, dopřeje uprchlíkům odpočinek na jeden den a noc. Zatím při obhlídce sousedního Bukovska je svědkem vypálení a zničení tamního kostela a dobytí tvrze táborskými. Společně s nimi pak odchází i většina vesničanů do nového města Tábora. S nimi jde i zemanova dcera Zdena, která je nadšena náboženstvím podle výkladu Husa a jeho následovníků i ideálem města, ve kterém jsou si všichni rovni. Mezitím se probošt a ostatní uprchlíci postranními cestami za doprovodu zemanova pacholka a synovce Ondřeje dostanou do bezpečí radonické tvrze patřící Oldřichu z Rožmberka a odtud dál na jeho pevný hrad Příběnice.\n\nV Táboře se Zdena ihned zapojuje aktivně do práce v místním špitále, kde pomáhá pečovat o raněné. Setkává se zde i s mladým knězem Bydlínským a knězem Kánišem, kteří dochází do obydlí k Pytlům a tam aktivně káží proti všemu světskému a proti všem církevním modlám. V jejich kázání ale zaznívají rozpory od ostatních táborských kněží, protože odmítají jít na pomoc Praze, ke které táhne císař Zikmund s početným vojskem. Do Tábora nakonec přichází i zeman Ctibor z Hvozdna i s Ondřejem, i když spíše proto, aby byl nablízku své dceři. Cestou potkají zachráněného probošta, kterého Oldřich z Rožmberka, vlastnící panství v okolí Tábora, poslal k císaři Zikmundovi jako posla s prosbou o pomoc proti rozmáhajícím se táborským.\n\nProbošt jako posel cestuje za postupujícími Zikmundovými vojsky nejprve v přestrojení, aby unikl hrozbě ze strany vesničanů podporujících táborské, a později ve svém duchovním oděvu, aby unikl nebezpečí ze strany křižáků. Stane se přitom svědkem řádění cizích vojsk ve vesnicích, kde zabíjí bezbranné ženy a děti a vše pálí na cestě ku Praze. Probošt se s císařem Zikmundem setkává v Kutné Hoře, kde je ochotně jako posel přijat, aby společně domluvili plán, podle kterého Zikmund napadne Prahu a v téže době Oldřich z Rožmberka se svým vojskem napadne Tábor. V Kutné Hoře přichází k Zikmundovi i poselstvo z Prahy snažící se odvrátit útok na Prahu. Poslové jsou však císařem ponižováni, uráženi a císař jim diktuje nepřijatelné podmínky. Poslové se s nepořízenou vrací zpět do Prahy.\n\nPřes odpor kněží Kániše s Bydlínským se vypraví z Tábora Žižka se svým vojskem na pomoc Praze. S vojskem táhne na Prahu i Ondřej v předním jízdním oddíle a Ctibor z Hvozdna v zadním záložním jízdním oddíle. Ondřej se aktivně účastní dobývání Benešova i následného střetu s křižáky u brodu přes Sázavu, kde je lehce raněn. S Žižkovým vojskem dojde až ku Praze, kde je jeho nehojící se zranění ošetřováno místním ranhojičem.\n\nPraha je tou dobou vzhůru nohama a dochází neustále zprávy, jak se Zikmundova vojska k ní blíží ze všech stran. Žižkovo vojsko obklíčí Pražský hrad a snaží se, aby se jeho posádka vzdala. Ježe nepříteli se lstí podaří dovézt na hrad zásoby, čímž pomine smysl obléhání. Táborští se vrátí zpět do města, kam dojdou zprávy o tom, že Oldřich z Rožmberka obklíčil město Tábor a snaží se jej dobýt. Žižka vysílá svoji jízdu na pomoc. Ctibor z Hvozdna, Ondřej a další jezdci překvapí jednoho rána obléhatele Tábora a rozpráší vojska Oldřicha z Rožmberka. Při boji je však těžce raněn Ctibor z Hvozdna a upálen louňovický probošt.\n\nCtibor se dostává do špitálu v Táboře, kde o něj pečuje jeho dcera Zdena. Od ní se dovídá, jaký rozkol mezi kněžími se v Táboře děje a že ona přislíbila manželství knězi Bydlínskému. Ctibor se jí zřekne, protože nesouhlasí s učením kněží Kániše a Bydlínského. I mezi těmito dvěma vzniká rozpor způsobený žárlivostí Kániše kvůli Zdeně.\n\nOndřej zatím spěchá s ostatní jízdou zpět ku Praze, kam již mezitím dorazil i císař Zikmund se svým hlavním vojskem. Táborští staví opevnění na Vítkově hoře, která stojí v jediném směru, odkud Praha není obklíčena císařským vojskem. Ondřej slouží jako jízdní posel mezi jednotlivými oddíly Táborských a Pražanů. Jednoho rána početná vojska císaře Zikmunda přebrodí Vltavu, aby zaútočila na Žižkou obsazený Vítkov a poté i na Prahu. Táborští zdatně odolají v opevnění na Vítkově hoře za pomoci pěšího oddílu Pražanů, kteří jim včas přijdou na pomoc. Ondřej se přitom zúčastní výpadu jízdy na oslabená vojska císaře na Špitálském poli (dnešní Karlín) a ženou císařova vojska pryč od Prahy. Tak je dosaženo slavného vítězství.\n\nPo vítězné bitvě se Ondřej s ostatním vojskem vrátí zpět na Tábor. Ctibor z Hvozdna se uzdravuje. Novicka Marta ukrytá za zdmi hradu Příběnice často přemýšlí o svém setkání kdysi s Ondřejem ve Hvozdně. Přemýšlí o táborských, z nichž několik je vězněno a mučeno ve věži hradu Příběnice. Přijde ji, že nejsou tak hrozní, jak se o nich povídá. Jednoho dne se podaří vězňům vzbouřit se a odeslat informaci o tom na Tábor. Z Tábora dorazí k Příběnicím husitské vojsko a hrad snadno dobude. Jeho správcem je následně určen Ctibor z Hvozdna. Marta se opět setkává s Ondřejem, když ten jí pomáhá, aby se jako novicka nestala obětí jiného náboženského smýšlení táborských. Je převezena na Tábor.\n\nKněží Kániš a Bydlínský kolem sebe shromáždí věrné posluchače, kteří vystupují i proti ostatním Táborským. Rostoucí spory vyústí v jejich vyhnání z Tábora do městečka v podhradí Příběnic. Tam odchází z Bydlínským i Zdena jako jeho manželka. Na jejich manželství však žárlí Kániš a tak neustále podporuje ostatní proti Bydlínskému. Jedné noci Kánišem zfanatizovaný dav obklíčí Zdenu a Bydlínského v jejich chalupě a upálí je. Pomoc, kterou tam pošle Ctibor z Hvozdna z hradu, přichází pozdě. Na to jsou Adamité kolem Kániše vyhnáni i z Příběnic a dále se potulují a žijí v lesích a ohrožují vesnice v okolí, dokud je Žižkovo vojsko definitivně nerozežene.\n\nOndřej se pak vrací z tažení zpět na Tábor, kde se setkává s Martou, která mezitím přestoupila, stejně jako její strýc, na táborskou víru a stala se znovu Janou, což bylo její pravé křestní jméno. Na obou je patrná jejich vzájemná zamilovanost a radost ze setkání.\n\nVybíráme 32. vydání z roku 1987 a vydání ve Státním nakladatelství krásné literatury, hudby a umění z roku 1955, které ilustroval Vlastimil Rada:\nDále uvádíme vydání s podrobným poznámkovým aparátem pro účely mimočítankové četby:\n\nV digitální knihovně Kramerius je veřejně přístupná řada děl Al. Jiráska. Uvádíme odkaz na 10. vydání románu \"Proti všem\" z roku 1927:\n\n"}
{"id": "298602", "url": "https://cs.wikipedia.org/wiki?curid=298602", "title": "Mezinárodní účetní standardy", "text": "Mezinárodní účetní standardy\n\nMezinárodní účetní standardy (IAS), anglicky \"International Accounting Standards\", jsou standardy vydávané v letech 1973 až 2001 Výborem pro mezinárodní účetní standardy (IASC), anglicky \"International Accounting Standards Committee\".\n\nV dubnu 2001 byl tento výbor nahrazen Radou pro mezinárodní účetní standardy (IASB), která pokračuje ve vydávání nových standardů pod názvem Mezinárodní standardy účetního výkaznictví (IFRS). Tyto standardy postupně nahrazují dřívější standardy IAS. V současné době (listopad 2018) je v platnosti 16 standardů IFRS a 27 standardů IAS.\n\nSnahy o mezinárodní harmonizaci účetnictví se začaly objevovat již v 70. letech. Hlavní příčinou byl zásadní rozdíl v legislativách jednotlivých národů, který způsoboval problémy při srovnávání a hodnocení společností z různých států.\n\nTyto tendence se projevovaly jak v rámci Spojených států amerických, tak v rámci Evropy. V USA se postupně vyvinul systém US GAAP (United States Generally Accepted Accounting Principles) zatímco v Evropě vznikl obdobný systém IAS (Internation Accounting Standars), v dnešní době nahrazené IFRS (International Financial Reporting Standards). Mezi jednotlivými úpravami jsou drobné odlišnosti, avšak obecně lze říct, že jsou oba systémy založeny na podobných principech a metodologii.\n\nKoncepční rámec se týká:\n\n\nCílem účetní závěrky je podat informace o finanční pozici, výkonnosti a o změnách finanční pozici, které jsou užitečné pro široký okruh uživatelů provádějících ekonomická rozhodnutí.\n\nZa hlavní uživatele jsou považováni investoři, zaměstnanci, poskytovatelé výpůjčního kapitálu, dodavatelé a jiní obchodní věřitelé, zákazníci, vlády a jejich orgány a veřejnost.\n\nZákladní principy pro zpracování účetní závěrky dle koncepčního rámce jsou:\n\n\nStandard vymezuje základní náležitosti účetní závěrky, aby bylo dosaženo její srovnatelnosti s účetními výkazy z předchozích období a výkazy jiných podniků.\n\nStandard definuje zásoby jako aktiva držená za účelem prodeje v rámci běžného obchodního styku, aktiva ve výrobním procesu pro takový prodej nebo aktiva ve formě materiálu nebo dodávek ke spotřebě ve výrobním procesu nebo poskytování služeb.\n\nStandard definuje způsob vyhotovení výkazu o peněžních tocích, který tvoří nedílnou součást účetní závěrky.\n\nStandard stanovuje kritéria pro výběr a uplatnění účetních politik, účtování změn v těchto politikách, změn účetních odhadů a oprav chyb v účetním období.\n\nÚčelem standardu je informovat o situacích vzniklých po rozvahovém dni.\n\nStandard určuje správné zobrazení nákladů a výnosů plynoucích ze stavebních smluv.\n\nStandard pracuje s pojmy splatná a odložená daň.\n\nStandard se zabývá problematikou pozemků, budov a zařízení. Řeší jak jejich oceňování v rozvaze, tak opravy a technické zhodnocení, odpisování, vyřazení a jejich uznatelnost jako položky aktiva v rozvaze.\n\nPlatnost tohoto standardu končí nejpozději 31. 12. 2018, je nahrazen IFRS 16.\n\nJedná se o rozsáhlejší standard, který vymezuje vykazování a zveřejňování zaměstnaneckých požitků v rámci účetní závěrky. Zaměstnaneckými požitky se rozumí všechny formy úplat poskytovaných jednotkou výměnou za služby zaměstnancům.\n\nÚčelem standardu je poskytnout návod na účtování a zveřejňování různých forem státní pomoci společnostem.\n\nStandard vysvětluje používání směnných kurzů a jejich vykazování v účetní závěrce při transakcích uskutečněných v zahraničních měnách.\n\nStandard určuje vykazování výpůjčních nákladů, které jsou zejména úroky z bankovních úvěrů, krátkodobých a dlouhodobých půjček vypočítané využitím metody efektivní úrokové míry, která je stanovena standardem IFRS 9 – Finanční nástroje; finanční náklady související s leasingem (účtované v souladu se standardem IRFS 16 – Leasingy); kurzové rozdíly plynoucích z půjček v cizí měně v rozsahu, v jakém se vztahují k úpravě úrokových nákladů.\n\nStandard reaguje na to, že vztahy se spřízněnými osobami nejsou založeny na tržní bázi, tudíž je podstatné jejich zveřejnění v účetní závěrce. Tento standard se dotýká nejen konsolidovaných ale i individuálních účetních závěrek.\n\nStandard definuje tyto 2 druhy penzijních plánu:\n\n\nTento standard se vztahuje na společnosti, které nejsou povinny zpracovat a zveřejnit konsolidovanou účetní závěrku.\n\nStandard musí být aplikován na investice do společností pod společnou kontrolou nebo s významným vlivem.\n\nV tomto standardu jsou popsány principy, které mají dodržovat společnosti operující v hyperinflačních prostředích.\n\nStandard ukládá pravidla pro vykazování finančních nástrojů v účetní závěrce, což jsou finanční závazky, vlastní kapitál a finanční aktiva.\n\nStandard určuje vykázání ukazatele zisku na akcii přímo ve výkazu zisků a ztráty, který se vypočítá jako poměr čistého zisku nebo ztráty k váženému průměru počtu kmenových akcií v oběhu. U složité kapitálové struktury musí společnost zveřejnit i zředěný zisk na akcii.\n\nAplikace IAS 33 se vyžaduje pouze v případě podniků, které mají obchodovatelné kmenové nebo potenciální kmenové akcie, nebo jsou v procesu emise kmenových akcií nebo potenciálních kmenových akcií na veřejných trzích cenných papírů.\n\nStandard upravuje vykazování za účetní období, které je kratší jak jeden rok.\n\nStandard určuje postupy při zjištění snížení hodnoty aktiv, které musí být provedeno v okamžiku, kdy je toto snížení zjištěno. U daných položek se provádí zjišťování snížení hodnoty každý rok, a to u nehmotných aktiv v souladu s jejich dobou životnosti, nedokončených nehmotných aktiv a u goodwillu.\n\nStandard definuje rezervu jako dluh s nejistým časovým určením a částkou. Například se může jednat o ručitelské závazky, závazky právní, nebo závazky smluvní povahy.\n\nK rozpoznání a vykázání je nutné, aby aktivum splnilo obecnou definici formulovanou v koncepčním rámci, důležitými podmínkami jsou především identifikovatelnost a ovládání (kontrola) aktiva. Problematický může být spolehlivý odhad. budoucí užitečnosti aktiva a jeho ocenění. Za splnění určitých podmínek je aktivum účtováno v ceně pořízení.\n\nStandard klade důraz na ocenění finančních nástrojů, kdy rozeznává 3 typy zajišťovacích vztahů, a to fair value zajištění, cash flow zajištění a zajištění čisté investice zahraničních aktiv (dle IAS 21).\n\nNemovitosti dle tohoto standardu mohou být rozeznány jako zásoba, dlouhodobé hmotné aktivum nebo finanční investice a to dle účelu držení nemovitosti.\n\nUplatnění standardu je povinné v oblasti biologických aktiv, zemědělské produkce v okamžiku sklizně a vládních dotací, pokud s touto činností dotace souvisí.\n"}
{"id": "298605", "url": "https://cs.wikipedia.org/wiki?curid=298605", "title": "Jitka Zelenková", "text": "Jitka Zelenková\n\nJitka Zelenková (* 5. června 1950 Brno) je česká zpěvačka. V jejím repertoáru jsou především balady, swingové a jazzové písně a šansony. Spolupracuje s předními českými textaři. Téměř 14 let vystupovala jako vokalistka a sólistka ve skupině Ladislava Štaidla spolu s Karlem Gottem. \n\nNarodila se v Brně v hudební rodině, otcem byl dirigent Miloš Zelenka, matka Lenka Zelenková byla zpěvačkou. Začala zpívat v Poděbradech. Vyhrála celostátní soutěž Talent 67 a v témže roce získala druhé místo v prvním ročníku festivalu amatérských zpěváků v Jihlavě. Po tomto úspěchu získala angažmá v pražském Divadle Rokoko, hostovala i v Apollu a také hrála ve filmu \"Bylo čtvrt a bude půl\". V Rokoku vystupovala v hudebních hrách a ve společném programu se sourozenci Hanou a Petrem Ulrychovými. K významné spolupráci patří i koncertování s SHQ Karla Velebného, kde měla možnost rozvinout svůj jazzový talent. Už od svých pěveckých začátků vystupovala jako host s orchestry Karla Vlacha, Gustava Broma, Václava Hybše a také s Tanečním orchestrem Československého rozhlasu, který řídil Josef Vobruba a se kterým natočila svoje první nahrávky pro firmu Supraphon.\n\nV roce 1972 z divadla odešla a pokoušela se o sólovou pěveckou dráhu. Od roku 1973 pak na mnoho let zakotvila v dívčí skupině, která doprovázela Karla Gotta, kde nejprve zpívala s Janou Kociánovou, později s Vlastou Kahovcovou a Jarmilou Gerlovou. Během této doby také pracovala na své sólové kariéře. Svůj repertoár s úspěchem prezentovala v televizních a rozhlasových pořadech. Měla úspěch i na zahraničních festivalech, kde získávala ocenění poroty i přízeň publika (Bratislavská lyra, Sopoty).\n\nV roce 1980 nahrála první sólové album \"Zázemí\". Vedle vytříbeného hudebního vkusu zúročila i svoji dlouhodobou spolupráci s textařem Eduardem Pergnerem. Úspěch byl korunován televizním zpracováním recitálu, který režíroval Ján Roháč. Následovala sólová koncertní vystoupení s Orchestrem Ladislava Štaidla a zároveň komorní recitál pro pražskou Redutu, který zpěvačka připravila s klavíristou Rudolfem Roklem. Tento recitál uváděli patnáct let. V tomtéž roce nazpívala i soundtrack k filmu Trhák, kde svůj hlas propůjčila Dagmar Veškrnové.\n\nPo ukončení spolupráce s Orchestrem Ladislava Štaidla v roce 1987 pokračovala v komorním recitálu s Rudolfem Roklem a také spolupracovala s Orchestrem Gustava Broma. V roce 1993 nahrála s Big Bandem Felixe Slováčka swingovou desku pod názvem \"Jen pár večerů\" a vydala se na swingové turné po Španělsku.\n\nV roce 1994 dostala nabídku účastnit se konkurzu na nazpívání úvodní písně Život proudí filmového muzikálu společnosti Disney The Lion King (v české verzi Lví král). Konkurz vyhrála a nazpívala českou i slovenskou verzi. S českými texty nazpívala řadu světových filmových melodií, například Muž a žena (z filmu Muž a žena), Sem tam (zaznělo ve filmu Láska nebeská), Vyprávění v pokoji (film Růže s Bette Midler), Čímkoliv tu být (film Půlnoční expres) a další.\n\nV letech 2013 až 2018 účinkovala v Národním divadle moravskoslezském v muzikálu autorské dvojice Radim Smetana a Michael Prostějovský Fantom Londýna. Hrála roli britské královny Victorie.\n\nS českým textem Pavla Vrby nazpívala v roce 2007 jako první v Česku slavnou píseň Leonarda Cohena Hallelujah, z repertoáru Karla Gotta převzala s jeho svolením píseň Já se tiše odporoučím, kterou napsali Jiří Štaidl a Karel Svoboda. V posledních letech si do svého repertoáru vybírá hlavně klasické americké standardy, které zpívá s českými texty. Ve velké míře se objevují i na její nejnovějším albu \"Intimity\". Zelenková na desku nazpívala také píseň \"Amar pelos dois\" portugalského zpěváka Salvadora Sobrala, se kterou v roce 2017 vyhrál hudební soutěž Eurovision Song Contest. Český text Láska za oba napsal Eduard Krečmar.\n\nJitka Zelenková vystupuje se sólovým recitálem, kde ji doprovází František Raba na kontrabas a Lev Rybalkin na klavír, dále vystupuje jako host Big Bandu Felixe Slováčka, Orchestru Gustava Broma, Golden Big Band Prague Petra Soviče, Boom-bandu! a dalších. V lednu 2020 oznámila, že v souvislosti se svými kulatými narozeninami uspořádá v listopadu tři mimořádné koncerty v pražském paláci Lucerna. \n\n\n\n\n"}
{"id": "298606", "url": "https://cs.wikipedia.org/wiki?curid=298606", "title": "Kypčacké jazyky", "text": "Kypčacké jazyky\n\nKypčacké jazyky tvoří samostatnou větev turkické jazykové rodiny. V současné době zahrnují 11 živých jazyků, jež používá 20 miliónů mluvčích. Kypčacké jazyky jsou největší větví turkických jazyků co do geografické rozšířenosti.\n\n"}
{"id": "298608", "url": "https://cs.wikipedia.org/wiki?curid=298608", "title": "Lado Gurgenidze", "text": "Lado Gurgenidze\n\nVladimer \"Lado\" Gurgenidze (gruzínsky: ვლადიმერ (ლადო) გურგენიძე) (narozen 17. prosince 1970 v Tbilisi) je gruzínský politik a bývalý premiér Gruzie. Před nástupem do funkce premiéra předsedal dozorčí radě významné gruzínské banky Bank of Georgia.\n\nGurgenidze vystudoval ekonomii na Tbiliské státní univerzitě a na vysoké škole Middlebury College. Dále absolvoval obor MBA na škole Goizueta Bussiness School při Emory University v Atlantě. Po ukončení studií se stal v roce 1997 na rok ředitelem ruské pobočky nizozemského finančního ústavu ABN AMRO. V roce 1998 se přestěhoval do Londýna, kde působil ve vysokých funkcích banky ABN AMRO. V Británii navíc získal britské občanství, takže získal dvojí občanství. V roce 2003 nastoupil do další renomované investiční banky \"Putnam Lovell NBF\", vlastněné kanadskou Národní bankou.\n\nGurgenidze je ženatý a má celkem čtyři syny.\n\nPo událostech z roku 2003 známých jako Růžová revoluce, během které byl svržen gruzínský prezident Eduard Ševardnadze, se Gurgenidze rozhodl vrátit do vlasti. V roce 2004 získal místo ředitele banky Bank of Georgia (BoG) a jeho zásluhou se BoG vypracovala v jednu z největších gruzínských bank. V květnu 2006 se stal předsedou Dozorčí rady BoGu. V listopadu 2007 se z důvodu svého vstupu do politiky musel této funkce vzdát.\n\nKrátce po listopadových protivládních demonstracích prezident Saakašvili nominoval Gurgenidzeho na post premiéra, když 16. listopadu 2007 odstoupil ze zdravotních důvodů stávající premiér Zurab Nogaideli. 22. listopadu získal důvěru parlamentu a nic už nestálo v cestě, aby se stal premiérem. Přestože neměl s politikou žádné praktické zkušenosti, vystupoval už několik let jako Saakašviliho stoupenec a hlasitě kritizoval opozici během demonstrací v listopadu 2007. Během své vlády pokračoval v liberalizaci ekonomiky Gruzie.\n\nDne 27. října 2008 se však Lado Gurgenidze po dohodě se Saakašvilim vzdal funkce premiéra, aby gruzínská vláda dostala, podle jeho vlastních slov, nový impuls. Svou rezignaci plánoval už od léta (protože Saakašvilimu řekl už v době svého jmenování, že vydrží být premiérem maximálně jeden rok), ale kvůli vypuknutí války v Jižní Osetii ve své funkci setrval až do této doby. Gurgenidze byl přesvědčen, že svůj úkol v roli premiéra splnil a chystal se ujmout vedoucí pozice ve výboru na obnovu gruzínské ekononomiky, na kterou dolehla poslední válka a finanční krize ve světě. Jeho nástupcem na postu premiéra se stal Grigol Mgaloblišvili.\n\nPo odchodu z postu premiéra se často objevoval na veřejných fórech a debatách, kde vysvětloval připravované vládní ekonomické reformy. Také sloužil zahraničním vládám, zejména rozvojových zemí z Afriky, kterým radil, jak postupovat při zavádění reforem volného trhu. Od dubna roku 2009 nastoupil do funkce jednoho z ředitelů \"centra alternativních investic\" při americké Univerzitě Emory a v září 2009 byl z rozhodnutí předsedy vlády Rwandy jmenován předsedou dozorčí rady největší rwandské banky, Bank of Kigali. V téže době se spojil s rumunským miliardářem Dinem Patriciem a společně založili investiční společnost Liberty Investments, zaměřenou na otevřené ekonomiky v zemích s nízkými daněmi a nízkou úrovní korupce. Tato společnost ihned po založení zakoupila gruzínskou banku Liberty Bank, jež patří mezi největší v zemi. V těchto funkcích působí dodnes (2014)\n\nDne 26. května 2010 byl prezidentem Saakašvilim vyznamenán prezidentským řádem za vedení země v době války o Jižní Osetii a za inovace v gruzínské ekonomice, jež se osvědčily.\n\n"}
{"id": "298614", "url": "https://cs.wikipedia.org/wiki?curid=298614", "title": "LPC", "text": "LPC\n\nLPC může být:\n\n"}
{"id": "298617", "url": "https://cs.wikipedia.org/wiki?curid=298617", "title": "Wels", "text": "Wels\n\nWels je rakouské statutární město ve spolkové zemi Horní Rakousy. Leží na řece Traun, v nadmořské výšce 317 m, 29 km západně od Lince. Žije zde obyvatel. Je druhým největším městem Horních Rakous.\n\nZa císaře Hadriána byla tehdejší \"Ovilava\" povýšena na \"Municipium\". Ve městě již byly domy z cihel, Aréna a vodovodní systém. Za císaře Caracalli se město rozrostlo na \"Kolonii\". Za císaře Galliena byla provincie \"Noricum\" popisována jako zpustošená.\n\nSe ve Welsu často držoval. V roce 1514 nechal postavit radnici a hrad. Město od něj dostávalo různá privilegia a od roku 1519 mělo právo pečetit červeným voskem.12. ledna 1519 zde zemřel římský císař a německý král Maxmilián I.\nPartnerskými městy Welsu jsou (v závorce je uvedeno datum podepsání partnerské dohody):\n\n\n"}
{"id": "298618", "url": "https://cs.wikipedia.org/wiki?curid=298618", "title": "LPMud", "text": "LPMud\n\nLPMud je implementace MUDů vyvinutá v roce 1989 Larsem Pensjöem (podle něho iniciály LP), založená na oddělení virtuálního stroje (čili herního ovladače) a programových knihoven (tzv. mudlibu), napsaných v jazyce LPC (programovací jazyk).\n"}
{"id": "298619", "url": "https://cs.wikipedia.org/wiki?curid=298619", "title": "Dordogne (departement)", "text": "Dordogne (departement)\n\n\n\nDordogne je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n\n"}
{"id": "298620", "url": "https://cs.wikipedia.org/wiki?curid=298620", "title": "LPC (programovací jazyk)", "text": "LPC (programovací jazyk)\n\nLPC je objektově orientovaný programovací jazyk, vyvinutý původně Larsem Pensjöem (podle něho iniciály LP) na základě jazyka C. Původně byl určen především k programování MUDů, jeho snadnost a všestrannost však vedla k jeho používání i mimo tuto oblast a ke vzniku nových a samostatně se dále vyvíjejících implementací, z nichž nejrozšířenější je známa jako programovací jazyk Pike.\n\nLPC je strukturou velmi podobný programovacím jazykům C a C++. Je objektově orientovaný, ale neužívá pojmu třídy. Počítačový program se skládá z programů jednotlivých objektů; některé z nich se pak vyskytují jedinečně, zatímco jiné fungují jako prototypy (\"blueprint\"), z nichž se vytvářejí klony (\"clone\"). Jedinečné objekty a prototypy jsou uloženy v oddělených souborech (zpravidla s příponou codice_1) v adresářové struktuře programové knihovny (\"mudlib\"), odkud je v případě potřeby LP ovladač (\"driver\") načítá do paměti a kompiluje, a v případě nepotřeby z paměti opět odstraňuje.\n\nProgram se spouští načtením a kompilací řídicího objektu (\"master object\"); ten pak načte do paměti další objekty, jejichž přítomnost je pro běh programu bezpodmínečně nutná. Další objekty, které podle průběhu programu mohou, ale nemusí být zapotřebí, se načítají nebo klonují z prototypů na základě požadavků jiných objektů.\n\nProgramový kód objektů se skládá z deklarací globálních (v rámci celého objektu platných) proměnných a z popisu funkcí. Proměnné definují vlastnosti (atributy) objektu, některé z funkcí vystupují navenek jako metody, jimiž spolu objekty navenek komunikují. Proměnné jsou zvenčí objektu přístupné zpravidla jen pomocí k tomu určených metod (v LPC tradičně odlišovaných předponami codice_2 a codice_3).\n\nVšechny klony jednoho objektu mají k dispozici stejné metody a stejné proměnné (které samozřejmě mohou mít různý obsah). Objekty mohou dědit vlastnosti a metody jiných objektů stejným způsobem, jako je dědí třídy v programovacích jazycích, které pojem třídy používají. Většina implementací LPC navíc umožňuje stínění (\"shadowing\"), kdy mohou metody jednoho objektu překrýt metody jiného objektu, takže se zastíněný objekt navenek (přechodně) chová jinak, aniž je sám nějak změněn.\n\nProtože jazyk LPC byl původně navržen pro programování MUDů, počítá se s tím, že herní objekty (hráči, nehráčské postavy, předměty, místnosti) jsou objekty též v LPC, pročež se mohou vzájemně obsahovat (stojí-li hráč v místnosti a má s sebou svačinu v batohu, pak objekt místnosti obsahuje objekt hráče, objekt hráče obsahuje objekt batohu a objekt batohu obsahuje objekt svačiny), být někde spolupřítomny a podle toho si vzájemně nabízet různé metody (např. hráč může hovořit s postavou přítomnou v téže místnosti). Standardním konstruktorem je codice_4, které v mnoha případech může být jedinou metodou explicitně popsanou v objektu (další metody pak objekt dědí z prototypu):\n\nOdkaz na codice_5 v uvedeném příkladu není v LPC obecně platný, stejně jako například funkce codice_6. Jsou to vlastnosti konkrétní mudové knihovny, která v tomto případě obsahuje prototypový soubor místností na adrese codice_7 v rámci svého adresářového stromu, a která v tomto prototypu (nebo některém souboru jím děděném) definuje funkci codice_6. Charakter konkrétní implementace LPC je tak z velké části dán používanou mudovou knihovnou. Každá implementace má přinejmenším svou základní mudovou knihovnu, často však konkrétní MUDy nebo skupiny MUDů pracují s mnohem rozsáhlejšími vlastními knihovnami, které umožňují jemnější zacházení s herními objekty a řízení průběhu hry.\n\nVzhledem k charakteru LPC není možné říci „Ahoj světe“ jednoznačným způsobem. Program nemá výstup ve vlastním smyslu slova; výstup pro uživatele programu (tedy zpravidla hráče MUDu) je zprávou, kterou některý z objektů poslal interaktivnímu objektu, který ztělesňuje uživatele.\n\nNejjednodušším výstupem je poslání zprávy při vytvoření objektu, a to interaktivnímu objektu, který vytvoření způsobil:\n\nMá-li být zpráva odeslána uživateli, který se právě s objektem setkal (tedy ocitl se s ním v téže místnosti, objekt se ocitl v něm samotném nebo on sám se ocitl v objektu), je nutno zavolat funkci codice_9 ve funkci s vyhrazeným názvem codice_10. Má-li být zpráva odeslána po zadání určitého hráčského příkazu, pak je nutno tento hráčský příkaz ve funkci codice_10 přiřadit určité funkci, a v té potom zavolat codice_9.\n\nKromě codice_9 obsahuje LPC standardně ještě výstupní funkce codice_14 (funguje jako codice_9, ale umožňuje složitý formátovaný výstup), codice_16 (pošle zprávu všem dalším objektům přítomným v téže místnosti jako vysílající objekt), codice_17 (pošle zprávu danému objektu) a codice_18 (pošle zprávu všem objektům nacházejícím se v dané místnosti). Mnoho mudových knihoven však nabízí sofistikovanější a programátorsky výkonnější funkce pro předávání zpráv. Vyslání zprávy hráči v reakci na jeho příchod do místnosti, v němž se nachází vysílající objekt, pak může vypadat třeba takto (příklad použitelný například v knihovně mudu UNItopia nebo Prahy):\n\n\n\n\n\n\n\n\n\n\n\n\n\nBěh programu v LPC spočívá zpravidla v reakcích na interaktivní vstupy uživatelů (tj. v případě MUDu hráčů). Reakce spočívají ve spouštění funkcí, přiřazených určitým uživatelským akcím, v objektech, s nimiž se uživatel nějakým způsobem dostal do kontaktu (v případě MUDu se jedná například o vstup do místnosti, v níž se objekt nachází). Tyto akcím přiřazené funkce pak mohou spouštět funkce v daném objektu přímo nebo se zpožděním, volat funkce v jiných objektech, žádat ovladač o provedení vestavěných funkcí, případně vytvářet další objekty, které mohou následně vykonávat další funkce. Běh programu se tedy skládá z vykonávání funkcí volaných jednotlivými objekty.\n\nFunkce musí být vždy volána z nějakého objektu. Podle toho, kde je volaná funkce definována, se pak rozlišují tři základní případy:\n\n\n\n\n\n\n\n\n\n\n\n\n\n\nParametry jednoduchých datových typů (celé či desetinné číslo, řetězec, stav) se v běžném případě předávají hodnotou, ale je možné též předávání odkazem (které se nestanovuje už v deklaraci, nýbrž operátorem codice_67 až při volání funkce). Strukturované typy (objekt, pole, asociativní pole, klauzura, záznam) se předávají vždy odkazem. Díky tomu je zacházení s těmito typy rychlejší a úspornější, ale nese s sebou bezpečnostní riziko, které je nutno programátorsky ošetřit: Aby takto nebyla volanou funkcí změněna hodnota proměnné, kterou volaná funkce měnit nesmí, je potřeba v těchto případech nejprve vytvořit kopii hodnoty v jiné proměnné, a tu teprve předat volané funkci.\n\n\n\n\n\n\n\n\n\n\n\n\n\n"}
{"id": "298623", "url": "https://cs.wikipedia.org/wiki?curid=298623", "title": "Ronovci", "text": "Ronovci\n\nRonovci, též Hronovci nebo Ronovici byli jedním z nejstarších a nejvýznamnějších českých šlechtických rodů. První zprávy o jejich existenci pochází z konce 12. století a jsou spojeny s Tuhání, středními Čechami a později s Budyšínem, Žitavou a severními Čechami, zejména Českolipskem. Rodina se časem rozrostla do mnoha větví, např. pány z Dubé, Berky, Lichtenburky, Křinecké z Ronova ad.\nNejstarším známým příslušníkem rodu na konci 12. století byl Smil Světlík z Tuháně. Není však doloženo, zda se jedná o Tuhaň, ležící cca 4,5 km západním směrem od Dubé na Českolipsku, nebo o Tuhaň u Slaného, která je nyní na území místní částí Kladno–Švermov. Názory historiků počínaje Františkem Palackým se různí. Smil počátkem 13. století držel Vojnici u Libochovic. On a jeho synové Jindřich a Častolov byli uváděni v letech 1200–1227 jako vlastníci různých sídel v severní části dnešních středních Čech, např. (Lovosice, Klapý, Libochovice). Smil zemřel někdy kolem roku 1216.\n\nČastolov byl jako syn Smila uveden poprvé roku 1216, o 10 let později uveden jako nejvyšší lovčí. Jindřich, druhý a mladší ze synů, byl poprvé (i se svým bratrem) zmiňován roku 1219 jako svědek listiny Přemysla Otakara I. pro klášter v Plasech. V roce 1232 se stal kastelánem na královském hradu Budyšín, kde zůstal do roku 1237. Společně se svým bratrem Častolovem a za pomoci českého krále Václava I. získali území Žitavy a byli po roce 1238 uváděni v listinách s přídomkem \"de Sitavia\" (\"ze Žitavy\"). Bratrům se podařilo získat velký kus území, táhnoucí se od míšeňské Pirny do podhůří Lužických hor až k České Lípě, které se stalo mocenskou základnou rodu.\n\nJméno zvolili zřejmě podle Ronova na Žitavsku, v údolí Nisy, dnes na polském území. Stejnojmenný hrad Ronov na jihu od České Lípy vznikl téměř o 150 let později, až koncem 14. století. Pojmenování Ronov dávali Ronovci i dalším jimi vybudovaným hradům.\n\nV období let 1248 až 1249 došlo k povstání kralevice Přemysla Otakara II. proti králi Václavovi I. Oba Ronovci za osobní pomoc králi při jeho tažení do Prahy v srpnu 1249 získali po poražení vzpoury další statky, např. hrad Lichtenburk (Lichnice) ve východních Čechách.\n\nJindřichův syn Smil získal místo purkrabího v Praze, i nadále používal přídomek \"de Sitavia\". Krátce po roce 1240 se oženil s Alžbětou z Křižanova, sestrou svaté Zdislavy. Po roce 1251 pak užíval přídomky tři: z Žitavy, z Lichtenburka a z Ronova, který také získal. Rodina Ronovců (Jindřich i syn Smil † 1269) se po roce 1250 exponovala více ve východních než severních Čechách a jsou pak uváděni jako Lichtenburkové.\n\nTaké Jindřichův bratr - Častolov ze Žitavy založil rodinu. Měl syny Jindřicha (předek Berků z Dubé), Častolova (mladšího, zakladatel rodu Klinštejnů) a nejmladšího Chvala (postavil hrad Ojvín, zakladatel rodu pánů z Lipé). S nimi a dvorem nového krále Přemysla Otakara II. pobýval roku 1250 v Jablonném v Podještědí. Všichni jsou uváděni ve spojitostí s Žitavou v listinách z let 1249–1263. Starší Častolov ze Žitavy zemřel krátce po roku 1253 a došlo k postupnému rozdělení majetku.\n\nNa nátlak krále Přemysla Otakara II. všichni tři synové ze Žitavska po roce 1263 odešli. Až o 40 let později se sem vrátil na několik let potomek Ronovců, bohatý feudál Jindřich z Lipé.\n\nČastolovů, Smilů, Jindřichů a Čeňků bylo mezi staršími Ronovci více a užívali různá přízviska podle získaných statků. Častolov mladší byl často v listinách uváděn jako Čeněk, Čeněk ze Žitavy.. Hynek bývá uváděn přes latinský přepis jména i jako Jindřich. Listin zachovalých z té doby je málo a rozlišení, která z osob se události zúčastnila je obtížné a badatelé se v názorech různí.\n\nNejmladší zmiňovaný Chval společně se svým synem Čeňkem postavili v období let 1268-1278 vodní hrad Lipý v České Lípě. (více viz Páni z Lipé). Roku 1257 se Čeněk zúčastnil vojenského tažení královského vojska Přemysla Otakara II. do Bavorska a vyznamenal se v bitvě u Mühldorfu. V listinách byl Čeněk uváděn i jako Častolov z Frýdlantu nebo z Ronova (Rohnau).\n\nBěhem 13. a 14. století se Ronovci rozdělili na mnoho samostatných rodových linií:\n\n\nSpolečným znakem všech rodů odvozujících svůj původ od Ronovců byly zkřížené ostrve (osekané větve ve středověku používané jako primitivní žebřík), nejčastěji černé ve zlatém štítě. Od ostrví je odvozeno i jméno rodu (něm. \"ronne\", ostrve), jedná se tedy o tzv. mluvící znamení (na fonetickém základě). Klenotem se jednotlivé rody lišily: Lichtenburkové a páni z Lipé měli kapra, páni z Dubé křídla s ostrvemi a další linie vlastní znamení. K jejich původu a erbu se vázala řada legend. Podle jedné z nich byl předek rodu jménem Hron jednou chycen a přivázán k osekanému stromu, podle další z nich jsou potomkem lovčího Hovory, který zachránil knížete Jaromíra, když ho Vršovci přivázali k osekaným větvím a mučili jej. Kapra údajně získal jeden člen rodu do erbu od císaře Fridricha Barbarossy za udatnost v turnaji.\n\n\n\n"}
{"id": "298624", "url": "https://cs.wikipedia.org/wiki?curid=298624", "title": "Herní postava", "text": "Herní postava\n\nHerní postava nebo hráčská postava je fiktivní postava ve hrách na hrdiny a dalších jim podobných hrách, ať už počítačových nebo stolních. Metonymicky se o herní postavě v rámci hry často hovoří jako o \"hráči\", byť jeden reálný hráč může ve hře obsluhovat více herních postav. \n\nHerní postava je v typickém případě hlavní postavou určitého herního příběhu, který může hráč během hry spoluprožít obdobným způsobem, jako u postav příběhů literárních nebo filmových.\n\nOpakem je pak NPC, čili nehráčská postava, cizí postava, anglicky non-player character.\n"}
{"id": "298626", "url": "https://cs.wikipedia.org/wiki?curid=298626", "title": "John Terry", "text": "John Terry\n\nJohn George Terry (* 7. prosince 1980 Barking, Londýn) je bývalý anglický profesionální fotbalový obránce a reprezentant. Dlouhou dobu byl kapitánem londýnského klubu Chelsea FC.\n\nS fotbalem začínal v Chelsea FC, kde hraje již od čtrnácti let. Krátce hostoval v Nottinghamu. Smlouva s Chelsea mu vyprší 30.6.2016. 31.8. 2009 podepsal s Chelsea novou smlouvu a stal se druhým nejlépe placeným hráčem Premier League. Jeho plat je 150 000 Liber týdně což je asi 4.5 milionu korun. Tím předčil svého kolegu z týmu Franka Lamparda.\nV sezoně 2011/12 si při zápase s Benficou Lisabon zlomil žebra a byl na čas mimo hru. V posledním semifinálovém zápase proti Barceloně dostal červenou kartu, což vedlo k zákazu nastoupit do finále Ligy mistrů UEFA 2011/12 proti Bayernu Mnichov. I když chyběl, jeho tým vyhrál. O rok později kvůli zranění zase nehrál finále Evropské ligy proti Benfice Lisabon, které jeho Chelsea vyhrála 2:1 a stala se prvním týmem, kterému se podařilo rok po sobě získat poháry pro vítěze Ligy mistrů UEFA a Evropské ligy.\n\n1. března 2015 vyhrál s Chelsea potřetí ve své kariéře Anglický ligový pohár. 3. května 2015 tři kola před koncem sezóny 2014/15 získal s Chelsea další ligový titul.\n\n31. ledna 2016 v po zápasovém rozhovoru prozradil, že mu vedení Chelsea odmítlo prodloužit smlouvu, která končí v létě 2016. Také řekl, že nebude hrát za jiný anglický klub, ale že hodlá pokračovat v kariéře. V květnu 2016 trenér Chelsea Guus Hiddink oznámil, že klub nabídl Terrymu nový jednoroční kontrakt. John Terry tuto smlouvu 18. května 2016 podepsal a klubu se tak uvázal na další rok. V květnu 2017 se s Chelsea rozloučil, vstoupil do historie klubu jako nejdéle sloužící hráč v jeho barvách.\n\nV červenci 2017 posílil anglický druholigový klub Aston Villa FC. Od léta 2018 byl bez angažmá a v říjnu oznámil konec kariéry.\n\nV anglické seniorské reprezentaci debutoval 3. června 2003 v přátelském zápase v Leicesteru proti reprezentaci Srbska a Černé Hory (výhra 2:1). V roce 2006 se stal jejím kapitánem. O kapitánskou pásku však v roce 2010 přišel poté, co veřejnost přišla na jeho nevěru, kdy svou manželku Toni Terry podváděl s francouzskou modelkou Vanessou Perroncel. V březnu roku 2011 mu byla kapitánská páska navrácena. Přišel o ni i podruhé v roce 2012 po jeho údajném rasistickém chování v ligovém zápase Chelsea FC s QPR, v důsledku čehož rezignoval i trenér Anglické fotbalové reprezentace Fabio Capello, když se Terryho zastal.\n\nCelkem odehrál v letech 2003–2012 za anglický národní tým 78 zápasů a vstřelil 6 gólů.\n\n\n"}
{"id": "298628", "url": "https://cs.wikipedia.org/wiki?curid=298628", "title": "UNItopia", "text": "UNItopia\n\nUNItopia je jedním ze dvou nejstarších německojazyčných MUDů (druhým je MorgenGrauen). Založena byla v roce 1991 a od roku 1992 je přístupná veřejnosti.\n\nJe založena na herním ovladači LPMud, ale původní jednoduché programové knihovny má nahrazeny rozsáhlým korpusem UNItopia Mudlib, umožňujícím mimo jiné efektivní používání německé gramatiky v herních hláškách i ovládacích příkazech.\n\nUNItopia se stala inspirací i základem českojazyčného MUDu Prahy.\n\nUNItopia se skládá ze dvou základních částí. První je virtuální podoba kampusu Stuttgartské univerzity, druhou je mnohem rozlehlejší fantazijní svět Magyra, mající podobu nekonečného oceánu, v němž se jako ostrovy rozkládají jednotlivé herní domény.\n\n"}
{"id": "298629", "url": "https://cs.wikipedia.org/wiki?curid=298629", "title": "MorgenGrauen", "text": "MorgenGrauen\n\nMorgenGrauen (ve zkratce MG) je jedním ze dvou nejstarších německojazyčných MUDů (druhým je UNItopia). Hra byla založena v roce 1992 a od roku 1993 je přístupná veřejnosti.\n\nMorgenGrauen je založen na virtuálním stroji LPMud, jehož původní jednoduché programové knihovny jsou přepracovány a rozšířeny v plně německojazyčnou MorgenGrauen Mudlib.\n\n"}
{"id": "298639", "url": "https://cs.wikipedia.org/wiki?curid=298639", "title": "Mudlib", "text": "Mudlib\n\nMudlib (z anglického MUD Library) je programová knihovna určená k budování MUDů. V typickém případě se jedná o knihovnu interpretovaných zdrojových kódů, nejčastěji v LPC. Interpretem kódu je herní ovladač (nejpopulárnější jsou MudOS, LDMud, LPMud a DGD); ten pracuje jako virtuální stroj, na němž běží mudlib jako operační systém.\n\nNěkteré MUDy dávají své mudliby veřejně k dispozici, čímž umožňují jejich použití pro budování dalších MUDů. Nejznámější veřejně dostupné mudliby jsou anglickojazyčné \nDead Souls, Nightmare, TMI a\nLPUniversity a německojazyčné UNItopia a MorgenGrauen.\n"}
{"id": "298640", "url": "https://cs.wikipedia.org/wiki?curid=298640", "title": "Daniel Hůlka", "text": "Daniel Hůlka\n\nDaniel Hůlka (* 1. června 1968 Praha) je český operní a muzikálový zpěvák (bas) a herec. Je známý hlavně svými rolemi v muzikálech jako jsou Dracula nebo Monte Cristo. Věnuje se i sólové tvorbě v oblasti populární i klasické hudby.\n\nNa základní škole chodil do LŠU na kreslení. Učil se hrát na flétnu, klarinet a na klavír. Na gymnáziu hrával vrcholově volejbal. Kolem osmnácti pro zdravotní problémy vrcholové sportování definitivně ukončil.\n\nTehdy si s kamarádem založili kapelu a začal hrát na kytaru a zpívat. Po ukončení gymnázia absolvoval \"Plzeňskou konzervatoř\" u profesora Z. Jankovského. Původně se věnoval opernímu zpěvu. Začal hostovat v divadlech – vystupoval na scénách Divadla J. K. Tyla v Plzni, Divadla F. X. Šaldy v Liberci, Stavovského divadla, Hudebního divadla v Karlíně, Severočeského divadla v Ústí nad Labem a Národního divadla. V letech 2006 až 2007 byl členem operního souboru Národního divadla a vystupoval v titulní roli Mozartovy opery \"Don Giovanni\" a v muzikálu \"The Angels\". Mezi role jeho repertoáru kromě Dona Giovanniho patří i Escamillo v \"Carmen,\" Figaro ve \"Figarově svatbě\", Silvio v \"Komediantech\", Kalina v \"Tajemství\" a jiné.\n\nV roce 1995 vyhrál v konkurzu na titulní roli v českém muzikálu \"Dracula\" a stal se muzikálovou hvězdou, kde po jeho boku září i česká šansoniérka Renata Drössler v roli Hodinové nymfy. V červnu 1997 mu vyšlo první sólové album \"Daniel Hůlka\". V roce 1998 uskutečnil své první koncertní turné s názvem \"Mise\". V roce 1999 hrál svoji první filmovou roli, a to krále Brambase ve filmové pohádce Zdeňka Trošky \"Z pekla štěstí\". V prosinci téhož roku cestoval jako člen delegace, který odevzdal vánoční strom Svatému otci ve Vatikánu, a při téhle příležitosti zpíval na náměstí sv. Petra. Od 13. prosince 2000 začal účinkovat v hlavní roli muzikálu\" Monte Cristo\", který autorsky připravili Karel Svoboda, Zdeněk Borovec a Richard Hes. V roce 2001 absolvoval své první turné po Slovenské republice.\n\nV roce 2001 po dvou letech příprav si splnil sen, když s partou přátel absolvoval cestu do Nepálu a Indie, kde prošel Himálaj. Do Tibetu, který původně plánoval navštívit, mu nebylo dáno povolení vstoupit.\n\nVe volbách do Poslanecké sněmovny PČR v roce 2013 kandidoval v Královéhradeckém kraji jako lídr SPOZ, ale neuspěl.\n\nI když nemohl kvůli zranění vrcholově sportovat, tak doposud vykonává více druhů sportu, např. vodní sporty, zimní sporty, hokej, létání, kulečník, squash, jízdu na horském kole či na koni.\n\n1. června 2002 se na Svatém Kopečku u Olomouce oženil s tanečnicí Libuší Haraštovou, rozvedli se o 2 roky později. \n\nV říjnu 2017 se Daniel Hůlka v Las Vegas podruhé oženil. S manželkou Barborou Klement Hůlkovou mají dceru.\n\n\n\n\n\n\n\n"}
{"id": "298641", "url": "https://cs.wikipedia.org/wiki?curid=298641", "title": "Miroslav Erdinger", "text": "Miroslav Erdinger\n\nMiroslav Erdinger (* 29. května 1954, Česká Lípa, Československo) je farář Českobratrské církve evangelické, někdejší první předseda představenstva Diakonie ČCE, v jejíž Dozorčí radě posléze působil jako místopředseda, a bývalý ředitel střediska Diakonie ČCE, Domova odpočinku ve stáří v Krabčicích (od roku 1991). Je členem profesních organizací, lektorem v oblasti práce se seniory a konzultantem v problematice poskytování sociálních služeb.\n\nPo ukončení základní školní docházky rok studoval gymnázium, poté se vyučil provozním elektromontérem a maturitou ukončil studium silnoproudé elektrotechniky na elektrotechnické průmyslové škole v Liberci. V letech 1976 až 1981 studoval teologii na Evangelické teologické fakultě v Praze a studium ukončil státní závěrečnou zkouškou. Ordinován jako kazatel Českobratrské církve evangelické byl 15. listopadu 1981. Od roku 1993 dálkově studoval na Filozofické fakultě Univerzity Karlovy v Praze obor sociální práce. Toto studium ukončil v roce 1998. Během let 1991 až 2004 pobýval na tříměsíčních stážích v Německu či Anglii.\n\n\n"}
{"id": "298643", "url": "https://cs.wikipedia.org/wiki?curid=298643", "title": "Egyptské dynastie", "text": "Egyptské dynastie\n\nEgyptské dynastie označují v egyptologii nejen určitý panovnický rod starověkého Egypta ve smyslu dynastie, ale také určitý úsek jeho dějin. Přestože ne vždy tento úsek zcela přesně odpovídá období vlády rodu, jehož pořadové číslo nese, je systém dynastií v egyptologii využíván jako praktický nástroj pro datování s ohledem na nejistotu absolutní chronologie.\n\nRozdělení staroegyptských králů do dynastií, které je v prakticky nezměněné podobě používáno i v současnosti, provedl ve 3. století př. n. l. kněz a dějepisec Manehto. Ačkoli takový způsob rozčlenění vládců není před Manehtem přímo doložen, je nepochybné, že navazuje na mnohem starší egyptskou tradici. Uspořádání jednotlivých dynastií do vyšších chronologických celků (tzv. Archaická doba, Stará, Střední a Nová říše, Pozdní doba a mezi ně řazená mezidobí) ovšem ve starověku nebylo používáno a je spojeno teprve se vznikem egyptologie jako vědního oboru.\n\nManehto ve svém doposud nenalezeném třísvazkovém spisu Αιγυπτιακά ´υπομνήματα – \"Egyptské pamětihodnosti\", který je znám pouze ve výpiscích pozdějších autorů, rozdělil egyptské panovníky na celkem 30 dynastií. Ty zahrnují období od počátku egyptských dějin (přibližně kolem roku 3100 př. n. l.) až do roku 343 př. n. l., kdy perský velkokrál Artaxerxés III. porazil krále Nachthareheba a opětovně připojil Egypt jako satrapii ke své říši. Krátké následující období tzv. druhé perské nadvlády trvající do roku 332 př. n. l., kdy Egypt ovládl Alexandr Veliký, pozdější chronografové dodatečně označili jako 31. dynastii, v egyptologii to nicméně není bezvýhradně akceptováno.\n\nPřed Manehtem není jím zvolený způsob členění panovníků přímo doložen a není pochyb o tom, že jeho autorem je on sám; z řady náznaků původních pramenů (zejména v tzv. královských seznamech) lze ale dovodit, že obdobnou chronologickou metodu uspořádávání jednotlivých vlád do delších časových úseků Egypťané mohli používat. Např. Turínský královský papyrus člení vlády na delší úseky prostřednictvím součtů let určité skupiny panovníků (kupříkladu velký součet po králích 8. dynastie), přehozené pořadí v Sakkárském královském seznamu může svědčit o chybě opisovače pracujícího s předlohou, která už krále třídila do uzavřených skupin.\n\nPodle jakých kritérií Manehto dynastie vytvořil, není zcela v úplnosti známo. Vedle příbuznosti jednotlivých králů, jíž si v mnoha případech ani nemusel být vědom a která, jak se zdá, nebyla o mnoho důležitější než hlediska jiná, to bylo shodné sídelní město po sobě následujících panovníků – tak byl už ve starší době prokazatelně vytvořen např. výše zmíněný předěl mezi panovníky 8. dynastie, jimiž končí dlouhá linie králů vládnoucích z Mennoferu, a jejich následovníky z 9. dynastie a 10. dynastie z Nenisutu, a snad i rozčlenění 28. (s jediným panovníkem), 29. a 30. dynastie, která každá vládla z jiného sídla.\n\nV jiných případech jsou důvody předělu méně jasné. První panovník 4. dynastie Snofru byl zcela jistě synem manželky posledního panovníka 3. dynastie Huneje královny Meresanch (a tedy pravděpodobně i synem Hunejovým), a Necerichet Džoser, jehož Manehto považuje za zakladatele 3. dynastie (dříve byl egyptology pokládán za jejího až druhého člena, teprve nedávné výzkumy prokázaly, že se Manehto nemýlil), byl synem posledního krále 2. dynastie Chasechemueje a jeho manželky Nimaathap. Badatelé v těchto případech dovozují, že důvodem pro dynastická rozdělení byly významné architektonické změny, které ve starověkém Egyptě pravděpodobně vždy určitým způsobem souvisely se změnami ideologickými: Džoser je stavebníkem vůbec první královské hrobky v podobě pyramidového komplexu (se stupňovitou pyramidou), zatímco v době Snofruově byl poprvé použit tvar pravé pyramidy. I v těchto případech ovšem Manehto dost možná navazuje na starší tradici: například na Turínském královském papyru je Džoserovo jméno zapsáno červeným inkoustem, čímž je nepopiratelně odlišeno od jmen ostatních králů; snad dobu jeho vlády nejpozději Egypťané 19. dynastie považovali za pamětihodný přelom.\n\nAčkoliv mnozí odborníci řadu egyptských dynastií ukončují právě 30. dynastií (a i Manehto, tvůrce dynastického členění, končil touto dynastií), přesto však ještě řada panovníků Egypta pokračovala i dál. Po opětovném dobytí Egypta a nastolení druhé perské nadvlády jsou panovníci tohoto období někdy označováni jako panovníci 31. dynastie, třebaže toto jejich označení není všemi přijímáno. Po osvobození od Perské nadvlády získal titul faraona Alexandr Makedonský, který byl zakladatelem dynastie makedonské, ta však na egyptském trůně nezůstala dlouho, neboť sám Alexandr umírá velmi mlád a po něm se jím vybudovaná říše rozpadá na samostatné státy pod vládou původně jen správců daných území.\n\nV Egyptě se správcem a regentem makedonské dynastie stal Ptolemaios, který však nakonec (podobně jako i ostatní diadochové) převzal plnou moc do svých rukou a založil tak dynastii Ptolemaiovskou (ve starší literatuře též označováni jako Lagovci). Makedonská dynastie se fakticky sestávala jen z jednoho panovníka, který se v zemi dlouho nezdržel a vrátil se do ní až po smrti a proto bývá někdy zařazen k Ptolemaiovcům a společně nazýváni jako Makedonsko-ptolemaiovská dynastie (Ptolemaiovci také byli původem z Makedonie), přiřazeni k Manehtovu systému dynastií.\n\nPo Ptolemaiovcích pak převzali vládu na Egyptem až římští císaři v roce 30 př. n. l.. Ti však již nejsou počítáni mezi egyptské dynastie ani v tomto prodlouženém dynastickém pojetí dějin. Zánikem Ptolemaiovské dynastie zároveň končí dějiny suverénního starověkého egyptského státního útvaru a až do konce starověku již existoval jen jako součást Římské a později Východořímské říše.\n\nBitvou u Actia se Egypt stal pouhou součástí Impéria a jako součást větších státních celků zůstal až do dvacátého století. Roku 395 n.l., když bylo Impérium rozdělené na dvě samostatné říše, Západořímskou a Východořímskou, připadl Egypt pod správu Východořímské říše, která pak byla v pozdějších obdobích zvána jako říše Byzantská. V roli vládců Egypta tak tedy na řadu římských císařů navázala řada východořímských císařů.\n\nRoku 640 však byl Egypt dobyt rodící se říší Arabskou, čímž byla ukončena definitivně kontrola římanů nad Egyptem. Nicméně ten byl opět součástí větší říše a vládly mu dynastie vládnoucí Arabské říši a jejím nástupnickým státům. Nad Egyptem se postupně vystřídala jako vládnoucí dynastie Umajjovci, Abbásovci, Fátimovci a Ajjúbovci. Po nich převzali moc nad Egyptem roku 1250 Mamlúci, do té doby pouze vojáci sloužící jiným, kteří Egypt spravovali až do konce středověku.\n\nV novověku se Egypt stal součástí nové v té době vznikající říše, Osmanské a Egypt tedy spadal pod nadvládu tureckých sultánů. Roku 1850 se však stal vládcem Egypta Muhammad Alí, který ale vládl pod nadvládou Osmanů jako místokrál a jeho potomci si pak dědičně udrželi nadvládu nad touto zemí v rámci této již slábnoucí říše.\n\nPo první světové válce se Egypt snažil získat v poválečném uspořádání světa samostatnost a roku 1922 vyhlásil nezávislost. Dynastie založená Muhammadem Alím vládla dál tomuto po téměř dvou tisících letech opět samostatnému Egyptskému království. Po druhé světové válce se však začala prohlubovat vnitropolitická krize, která nakonec skončila svržením monarchie a nastolením republiky roku 1953. Od té doby jsou vládci Egypta prezidenti a jejich vlády.\n\n"}
{"id": "298644", "url": "https://cs.wikipedia.org/wiki?curid=298644", "title": "Chmeliště", "text": "Chmeliště\n\nNázev Chmeliště má více sídel:\n"}
{"id": "298647", "url": "https://cs.wikipedia.org/wiki?curid=298647", "title": "Briketa", "text": "Briketa\n\nBriketa je mechanicky zhutněný drobný hořlavý materiál. Může mít formu válečku o různém průměru, oválný tvar, může se jednat o kulovité těleso, kvádr či kostku. Tvar brikety je pro samotný proces spalování nepodstatný. Obvykle bývají ve formě briket slisovány hořlavé materiály, jako je uhelný prach nebo biomasa. Brikety slouží jako tuhé palivo a spalují se obvykle v kamnech či v kotelnách. Brikety z biomasy se stávají populárním ekologickým palivem. Proces samotné výroby se nazývá briketování.\n\nDva nejběžnější způsoby výroby spalitelných briket jsou tyto:\n\n"}
{"id": "298648", "url": "https://cs.wikipedia.org/wiki?curid=298648", "title": "UNItopia Mudlib", "text": "UNItopia Mudlib\n\nUNItopia Mudlib (též zkráceně UNIlib) je MUDová programová knihovna (mudlib) v LPC, založená na herním ovladači LPMud a vyvinutá původně pro německojazyčný MUD UNItopia.\n\nUNItopia Mudlib je veřejně k dispozici, čímž se mohla stát základem řady dalších německojazyčných mudů (Anno, Avalon, FinalFrontier, Into The Light, Lethynna, Mittelerde, Mudrix, Seifenblase, SiliconDream, Stardust, Stargazer a Zeittunnel). Na upraveném základě UNIlib byla rovněž vybudována mudlib českojazyčného MUDu Prahy.\n\n"}
{"id": "298652", "url": "https://cs.wikipedia.org/wiki?curid=298652", "title": "Chinandega (departement)", "text": "Chinandega (departement)\n\nChinandega je jedním z 15 departementů Nikaraguy. Leží na pacifickém pobřeží při hranici s Hondurasem. Má příhodné klima pro pěstování cukrové třtiny, burských oříšků a banánů. Na jeho území se nachází několik aktivních sopek.\n\nDepartement je rozdělen na třináct částí (Municipio):\n\n"}
{"id": "298657", "url": "https://cs.wikipedia.org/wiki?curid=298657", "title": "Porto da Cruz", "text": "Porto da Cruz\n\nPorto da Cruz je obec v okresu Machico ve východní části portugalského ostrova Madeira. \nZatímco Machico leží na jižním pobřeží, Porto da Cruz na pobřeží severním a obě místa dělí vzdušnou čarou jen asi 8 km horského terénu. \n\nPorto da Cruz, kde roku 2001 žilo 2793 obyvatel, bylo povýšeno na město až roku 1996. Název městu dal kříž, který v zátoce vztyčili první obyvatelé (porto = přístav, cruz = kříž).\n\nObyvatelstvo pracuje hlavně v zemědělství. Ve městě je starý cukrovar zpracovávající cukrovou třtinu stejným způsobem, jako při svém založení roku 1927. Významné je vinařství. Nejrozšířenější pěstovaná odrůda je zde americana (vinho seco americana).\n\nVe městě je zajímavý nový kostel ozdobený sochami apoštolů.Výraznou dominantou pobřeží je zde \"orlí skála\" (Penha d'Águia), oddělující Porto da Cruz od sousedního města Faial. \n\nV roce 2005 byla nedaleko obce zřízena pro místní zemědělce kabinová lanová dráha, která značně usnadnila přístup na jejich pole.\n"}
{"id": "298658", "url": "https://cs.wikipedia.org/wiki?curid=298658", "title": "Nižný Nefcerský vodopád", "text": "Nižný Nefcerský vodopád\n\nNižný Nefcerský vodopád je ledovcový, puklinový vodopád ve Vysokých Tatrách v okrese Poprad na severním Slovensku. Je situován v šikmé roklině dlouhé asi 37 m a překonává skalní práh vysoký 100 až 130 m.\n\nNachází se v Kôprovské dolině a jeho podloží je tvořené granodiority. Vodopád vytváří Nefcerský potok, který je nad ním v nadmořské výšce 1600 m široký 1,7 m.\n\nVodopád není veřejnosti přístupný.\n\n"}
{"id": "298664", "url": "https://cs.wikipedia.org/wiki?curid=298664", "title": "Santa Cruz (Madeira)", "text": "Santa Cruz (Madeira)\n\nSanta Cruz (Svatý kříž) je okres na portugalském ostrově Madeira. Zahrnuje obce Santa Cruz, Camacha, Caniço, Gaula a Santo António da Serra. Většina okresu je hornatá, zbytek rozlohy je využíván zemědělsky. V celém okrese žije 29721 obyvatel (2001) a co do počtu obyvatel je třetí na ostrově.\n\nObec Santa Cruz byla založena v 15. století, ale na město byla povýšena roku 1996. Žije zde 16842 obyvatel. Ve východní části okresu se na pobřeží nachází madeirské mezinárodní letiště.\n\nHlavním zdrojem obživy místních obyvatel je terciární sektor (obchod, hotely, turistika). Jsou zde i pekárny, konzervárny ryb, zpracování dřeva. V zemědělství se pěstují brambory, subtropické ovoce, květiny, vinná réva, chovají se králíci a drůbež.\n\nNejvýznamnější stavbou je kostel Igreja Matriz de Santa Cruz z roku 1533.\n"}
{"id": "298681", "url": "https://cs.wikipedia.org/wiki?curid=298681", "title": "Altaria", "text": "Altaria\n\nTermín Altaria má nasledovní významy:\n\n"}
{"id": "298689", "url": "https://cs.wikipedia.org/wiki?curid=298689", "title": "NetFlow", "text": "NetFlow\n\nNetFlow je otevřený protokol vyvinutý společností Cisco Systems, určený původně jako doplňková služba k Cisco směrovačům. Jeho hlavním účelem je monitorování síťového provozu na základě IP toků, které poskytuje administrátorům i manažerům podrobný pohled do provozu na jejich síti v reálném čase. Proto tvoří důležitou a nepostradatelnou součást zabezpečení každé počítačové sítě a je užitečný pro ISP (Internet Service Providers - poskytovatelé připojení), kteří na základě NetFlow statistik mohou svým zákazníkům účtovat ceny služeb v závislosti na množství přenesených dat. S pomocí NetFlow statistik lze odhalovat vnější i vnitřní incidenty, úzká místa v síti, dominantní zdroje provozu, efektivněji plánovat budoucí rozvoj sítě, sledovat, kdo komunikoval s kým, jak dlouho a s pomocí kterého protokolu.\n\nNetFlow architektura se typicky skládá z několika NetFlow exportérů a jednoho NetFlow kolektoru. NetFlow exportér je připojen k monitorované lince a analyzuje procházející pakety. Na základě zachycených IP toků generuje NetFlow statistiky a ty exportuje na NetFlow kolektor. NetFlow kolektor je zařízení s velkou úložnou kapacitou, které sbírá statistiky z většího počtu NetFlow exportérů a ukládá je do dlouhodobé databáze. Nad těmito daty obvykle běží aplikace, která je umí efektivně vizualizovat a generovat z nich přehledy v podobě grafů a tabulek, které umožňují jednoduše analyzovat monitorovaný provoz i běžnému uživateli.\n\nTradiční architektura podle Cisco předpokládá na pozici NetFlow exportérů směrovače, které vedle své hlavní činnosti provádějí také výpočet NetFlow statistik. Tato architektura však trpí několika nevýhodami. Především se jedná o vysokou pořizovací cenu podobného zařízení, které brání jeho nasazení v malých a středních sítích. Výpočet NetFlow statistik také omezuje směrovací výkon celého zařízení, proto většina směrovačů s podporou NetFlow (s výjimkou těch nejdražších) využívá na vstupu vzorkování, tzn. že se pro výpočet statistik využívá jen každý n-tý paket. Kromě snížené přesnosti měření omezuje vzorkování také pravděpodobnost odhalení bezpečnostních incidentů. \n\nProto se v poslední době stávají velmi oblíbenými řešení, využívající pasivní NetFlow sondy (v ČR např. FlowMon od firmy INVEA-TECH), což jsou zařízení specializovaná na monitorování a export NetFlow statistik, která jsou díky své jednoduchosti velmi levná. NetFlow sondy odstraňují všechny nevýhody tradiční architektury a na rozdíl od směrovačů je lze připojit do libovolného bodu v síti a to transparentním způsobem. Sondy procházející data pouze monitorují a nijak do nich nezasahují (proto pasivní sondy). Exportované statistiky jsou na kolektor odesílány dedikovanou linkou a díky tomu jsou na monitorované lince zcela neviditelné (na vrstvách L2 a výše). Tento rys z nich činí velmi obtížný cíl pro případné útočníky.\n\nIP tok je alfou a omegou celé NetFlow technologie - na jeho základě jsou generovány NetFlow statistiky. Tok je v terminologii NetFlow definován jako sekvence paketů se shodnou pěticí údajů: cílová/zdrojová IP adresa, cílový/zdrojový port a číslo protokolu. Pro každý tok je zaznamenávána doba jeho vzniku, délka jeho trvání, počet přenesených paketů a bajtů a další údaje.\n\nTechnologie NetFlow statistik také umožňuje vyhodnotit data online na bázi modelu Software as a Service (SaaS). Díky velikosti NetFlow dat (cca 1/500 síťového provozu) se nabízí možnost data přenášet mimo vlastní síť přes Internet a vyhodnocení tak řešit v reálném čase online outsourcingem. Samotné statistiky neobsahují produkční data, takže nehrozí zneužití utajovaných skutečností.\n\nNetFlow protokol vznikl v několika verzích, první masově používanou se však stala až verze 5 (NetFlow v5) a v současnosti se začíná hojně využívat i verze 9. Na základě protokolu NetFlow v9 vznikl v nedávné době nový IETF standard Internet Protocol Flow Information eXport (IPFIX), který je taktéž velmi oblíbený a výrobci síťových technologií jej začínají hojně podporovat ve svých nejvýkonnějších směrovačích a přepínačích. Lze očekávat, že se v blízké budoucnosti pravděpodobně stane průmyslovým standardem. NetFlow nezahrnuje žádný protokol určený pro konfiguraci spojení mezi exportéry a kolektory. Kromě připojení sond nevyžaduje žádné zásahy do prvků na monitorované síti, proto běžný uživatel vůbec nepozná, že nějaké monitorování probíhá.\n\nNetFlow záznamy produkované směrovači nebo NetFlow sondami jsou exportovány na kolektor pomoci User Datagram Protokolu (UDP) nebo Stream Control Transmission Protokolu (SCTP). Jakmile je NetFlow záznam exportován, je z důvodů větší efektivity exportérem zahozen. To má za následek ztrátu NetFlow záznamu v případě, že se paket vlivem nepříznivých okolností nepodaří doručit. V případě UDP protokolu už neexistuje možnost, jak tento NetFlow záznam znovu odeslat a je proto ztracen navždy. Export NetFlow paketů probíhá obvykle na portech 2055, 3000-3010, 9555 nebo 9995.\n\nNetFlow záznam obsahuje důležité statistiky o síťovém provozu. V paketu NetFlow v5 jsou obsaženy následující položky:\n\n\nNěkteré exportéry také uvádějí hodnotu zdrojového a cílového autonomního systému (AS). Tato hodnota však nemusí být vždy přesná.\n\nNetFlow v9 je definována jako flexibilní formát. Může obsahovat všechny hodnoty verze 5 a další volitelné položky, např MPLS, IPv6 adresy a porty atd.\n\n"}
{"id": "298690", "url": "https://cs.wikipedia.org/wiki?curid=298690", "title": "Doubs (departement)", "text": "Doubs (departement)\n\n\n\nSeznam obcí v departementu Doubs\n\n"}
