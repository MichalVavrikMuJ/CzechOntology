{"id": "281699", "url": "https://cs.wikipedia.org/wiki?curid=281699", "title": "Petr Piťha", "text": "Petr Piťha\n\nPetr Piťha (* 26. března 1938, Praha) je český katolický kněz, bohemista, lingvista a pedagog. V letech 1992–1994 zastával post ministra školství v první vládě Václava Klause, kam byl delegován coby nestraník Křesťanskodemokratickou stranou. Papež František jej 13. listopadu 2015 jmenoval kaplanem Jeho Svatosti.\n\nJe autorem řady odborných a populárně naučných knih z oblasti výchovy, učení a lingvistiky a jedním ze zakladatelů české matematické lingvistiky. Mimo to sepsal řadu životopisů významných osobností katolické církve, např. sv. J. N. Neumanna, Zdislavy z Lemberka či Jana Sarkandera.\n\nZa své dílo obdržel řadu ocenění, mimo jiné \"New Europe Prize\" a Komenského medaili UNESCO. Východočeská Univerzita v Hradci Králové mu udělila čestný doktorát z Pedagogiky.\n\nV letech 1957–1966 vystudoval český jazyk, obecnou lingvistiku a historii na FF UK, roku 1966 získal titul kandidáta věd. Soukromě vystudoval katolickou teologii, na kněze byl tajně vysvěcen roku 1969 v Nizozemsku pro diecézi Breda. Začátkem 70. let 20. století působil v Leidenu. V roce 1988 a znovu v akademickém roce 1994-95 působil na Netherland Institut of Advanced Studies.\n\nV letech 1962–1990 působil na MFF UK a spolu s P. Sgallem, J. Panevovou a E. Hajičovou se zasloužil o zrod oboru matematická lingvistika. V r. 1991 se na brněnské Masarykově univerzitě habilitoval v oboru Bohemistika a téhož roku na podzim byl navržen na profesora v oboru Dějiny a teorie kultury (obojí všemi hlasy). V r. 1992 byl prezidentem V. Havlem jmenován. Od roku 1990 byl vedoucím katedry občanské výchovy na PedF UK, od roku 1992 jako profesor. Reformoval studium učitelství v tomto oboru a zpracoval vzdělávací projekt „Obecná škola“ pro základní školy. Roku 1998 odešel do důchodu. Od září 2012 zastává úřad probošta Kolegiátní kapituly Všech svatých na Hradě pražském.\n\nMons. Petr Piťha přednesl 28. září 2018 v katedrále sv. Víta u příležitosti svátku svatého Václava a za přítomnosti kardinála Duky kázání, ve kterém ostře kritizoval tzv. Istanbulskou úmluvu. Tato mezinárodní smlouva by měla vést k prevenci, ochraně obětí a stíhání pachatelů násilí na ženách a domácího násilí, a také zavést do školní výchovy prvky tzv. genderové ideologie, čímž dojde k jejímu průniku do právního řádu. Podle kázání Mons. Piťhy dokument ale povede k rozvratu tradiční rodiny, jak ji známe. V závěru svého kázání uvedl, co by občany čekalo po zavedení \"dokonale zvrácených\" zákonů, přičemž jmenoval roztrhání a rozehnání rodin, odebrání, prodání a věznění dětí, deportace do nápravně-výchovných pracovních táborů vyhlazovacího charakteru či prohlášení homosexuálů za nadřazenou vládnoucí třídu. Na kázání Mons. Piťhy reagoval server Manipulátoři.cz článkem Jana Cempera z 5. října, v němž vyjádřil obavu, že Římskokatolická církev straší své věrné, a podezření, že pasáž o následcích přijetí úmluvy zavání šířením poplašné zprávy. Arcibiskupství pražské se v reakci o vyjádření k Piťhovu kázání odkázalo na společné stanovisko církví z června 2018, kdy úmluvu označily za nepotřebnou a nepřínosnou pro členy EU. Zároveň se svým způsobem od kázání distancovalo, když kázání označilo za Piťhova slova, nikoliv arcibiskupství. Tiskový mluvčí Stanislav Zeman se nedomníval, že by monsignor chtěl svým projevem šířit strach. Kardinál Duka jako předseda České biskupské konference Mons. Piťhu v souvislosti s kázáním podpořil. Kněz Tomáš Halík ve svém komentáři \"Prodavači strachu\" označil Piťhovo kázání za skandální a ostudné, literární historik Martin C. Putna v něm viděl šíření konspiračních teorií. Václav Klaus popsal kázání prof. Piťhy jako „silná, jasná, potřebná slova“, jako „katalyzátor naší doby“.\n\nVe čtvrtek 11. října 2018 Česká ženská lobby oznámila podání trestního oznámení na Petra Piťhu pro úmyslné šíření poplašné zprávy, protože se ani jedno ze zmiňovaných tvrzení Piťhy nezakládalo na pravdě a ani nevyplývalo z úmluvy či její důvodové zprávy. Státní zastupitelství pro Prahu 1 odmítlo trestní oznámení jako neodůvodněné, protože nebylo shledáno podezření z trestného činu. Zároveň však potvrdil stanovisko České ženské lobby, že Piťhova slova jsou dezinterpretací a nemají žádný podklad v textu Istambulské úmluvy.\n\nZa své zásluhy byl oceněn New Europe Prize, Komenského medailí UNESCO (1994), cenou MŠMT, Pamětní medailí UK a státním vyznamenáním Za zásluhy (2011).\n\n\n\n"}
{"id": "281700", "url": "https://cs.wikipedia.org/wiki?curid=281700", "title": "Togga", "text": "Togga\n\nTOGGA, spol. s r.o. je vydavatelství a nakladatelství, zaměřující se především na knižní publikace z oblasti muzikologie a humanitních oborů.\nTogga byla založena v květnu 1997, původně jako reklamní a marketingová agentura. Až později se zaměřila na tisk a zpracování knižních titulů.\n\nSvého druhu jedna z nejlepších knih, popisujících strukturu, dějiny a mnoho dalšího o hudebních nástrojích. Tato kniha dostala mimo jiné také \"Cenu rektora Masarykovy univerzity v Brně za významný tvůrčí čin\".\nAutorem Pavel Kurfürst, vydáno 2002, Praha. Nakladatel Togga.\n\nKniha, jak již název napovídá, pojednává o struktuře symfonie.\nMiloš Hons, Praha 2005. Nakladatel Togga.\n\nPřiblížení principů a dějin Judaismu.\nText a ilustrace Charles Szlakmann (překlad Hana Holubkovová). Vydalo nakladatelství Togga ve spolupráci s Odpolední židovskou školou Bejt elend, 2003, Praha.\n\nPublikace zaměřující se na život Alice Masarykové (1879–1966), nejstarší dcery prvního čs. prezidenta.\nAutorem je Radovan Lovčí. Nakladatel Univerzita Karlova v Praze, Filozofická fakulta ve vydavatelství Togga, 2007.\n\nV roce 2016 nakladatelství svoji produkci rozšířilo také o edici Fontes Musicae Bohemiae, která se zaměřuje na kritická vydání pramenů starší české hudby. Prvním titulem je Concerto in G českého barokního skladatele Antonína Reichenauera, (<nowiki>ISBN 978-80-7476-108-9</nowiki>). \n\n"}
{"id": "281701", "url": "https://cs.wikipedia.org/wiki?curid=281701", "title": "Nancye Wynneová", "text": "Nancye Wynneová\n\nNancye Wynneová, celým jménem Nancye Hazel Meredith Wynne Bolton (2. prosince 1916 – 9. listopadu 2001) byla australská tenistka.\n\nVyhrála šestkrát dvouhru na Australian Open, což je druhé místo v historii za M. Courtovou. Získala i 14 titulů ve čtyřhře a smíšené čtyřhře, s celkovým počtem 20 titulů z Australian Open ji patří druhé místo v historii turnaje.\n\nWynneová Boltonová byla v roce 2006 uvedena do tenisové síně slávy.\n\n\n\n\n"}
{"id": "281702", "url": "https://cs.wikipedia.org/wiki?curid=281702", "title": "Jokosuka MXY 5", "text": "Jokosuka MXY 5\n\nJokosuka MXY 5 (: 16試特殊輸送機, \"16ši tokušu jusóki\") byl vojenský kluzák vyráběný pro japonské císařské námořní letectvo v období druhé světové války.\n\nKonstrukce byla vyrobena z ocelových trubek a potažena překližkou. Hlavní podvozek byl odhazovací, letoun přistával na přistávací lyži. Dvoučlenná posádka měla k dispozici dvojité řízení. Letové testy proběhly v roce 1942. Bylo vyrobeno jen 12 kusů, které nebyly nikdy použity v boji.\n\n\n"}
{"id": "281707", "url": "https://cs.wikipedia.org/wiki?curid=281707", "title": "Speed painting", "text": "Speed painting\n\nSpeed Painting je výkon, vypracovaný převážně v digitální podobě, ve kterém se umělec snaží dle předem určených metod vytvořit své dílo v co nejkratším možném čase. Speed Painting není zcela to samé jako takzvané \"time-lapse video\". Speed Painting se často uplatňuje v zábavním průmyslu, hlavně mezi umělci, kteří si říkají tzv. \"Concept Artists\". Popularita a zájem o Speed Painting se v současné době výrazně zvýšil hlavně díky internetové prezentaci Johna Locka (seriál Lost) od umělce jménem Nico Di Mattia.\n\nPřevzato ze Sphere Design\n\n\n"}
{"id": "281708", "url": "https://cs.wikipedia.org/wiki?curid=281708", "title": "Anna Pichrtová", "text": "Anna Pichrtová\n\nAnna Pichrtová (* 19. května 1973 Trenčín, Československo) je česká vytrvalostní běžkyně, neoficiální mistryně světa v běhu do vrchu 2007, dvojnásobná mistryně Evropy, 2004 a 2006, druhé místo v roce 2005 a 2007, třetí v roce 2002. V maratonu doběhla 11. na mistrovství Evropy v roce 2002 a na olympiádě v Aténách obsadila 28. příčku.\n\nAnna se provdala za Sama Straku v listopadu 2010 a v roce 2011 se jí narodila dcera Leila. Nyní se jmenuje Anna Straková.\n\n\n"}
{"id": "281710", "url": "https://cs.wikipedia.org/wiki?curid=281710", "title": "Bludiště odrazů", "text": "Bludiště odrazů\n\nBludiště odrazů (: Лабиринт отражений) je první kniha stejnojmenného cyklu od známého ruského spisovatele Sergeje Lukjaněnka. Děj se odehrává v budoucnosti a spadá především do žánru kyberpunk. Pokračováním je román \"Lživá zrcadla\".\n\nPříběh se odehrává v nedaleké budoucnosti, v níž jistý génius Dmitrij Dibenko vytvořil program jménem \"Deep\" (Hlubina). Program podrobuje lidské vědomí zvláštní hypnóze, při níž vědomí hypnotizovaného přechází do virtuální reality internetové sítě. V Hlubině jsou tisíce lidí, je tam práce, zábava i odpočinek. Počítač je vybavený časovačem, který po určité době osobu z Hlubiny vytáhne (pokud tedy tato osoba už z virtuality nevystoupila sama - ve svém virtuálním bytě má stejný počítač jako v tom reálném a stačí si na něm přehrát program Deep pozpátku). Ale někdy se stane, že člověk časovač zničí a ve virtualitě uvízne.\nExistuje však zvláštní druh lidí, kteří jsou imunní vůči Deep programu a dokáží z něj v libovolné chvíli vystoupit. Těmto lidem se říká Diveři (Potápěči), neboť vytahují ty, kteří se v Hlubině \"topí\" (uvázli tam), zpátky do reality.\n"}
{"id": "281711", "url": "https://cs.wikipedia.org/wiki?curid=281711", "title": "Kartáč (rozcestník)", "text": "Kartáč (rozcestník)\n\nSlovo kartáč může být označením pro :\n"}
{"id": "281722", "url": "https://cs.wikipedia.org/wiki?curid=281722", "title": "Velmi křehké vztahy", "text": "Velmi křehké vztahy\n\nVelmi křehké vztahy je český televizní seriál TV Prima, který byl vysílán v letech 2007–2009. Je pokračováním seriálu \"Rodinná pouta\" a spadá do žánru mýdlové opery. Hlavním tématem je láska a vztahy, avšak během druhé série došlo k omezení romantických scén a tvůrci se více zaměřili na kriminální zápletku a akční scény.\n\nVelmi křehké vztahy byly vysílány od 2. ledna 2007; do té doby seriál nesl název \"Rodinná pouta\". Toto pojmenování ovšem bylo soudně zakázáno. Spor o \"Rodinná pouta\" byl sporem dvou produkčních firem. První dvě řady seriálu vyrobila společnost Pro TV, třetí však Prima zadala firmě Etamp. To se Pro TV nelíbilo, a tak požádala soud o předběžné opatření, kterým by výrobu zakázal. Seriál se natáčel i nadále, avšak již pod názvem \"Velmi křehké vztahy\". Seriál má čtyři série, autorkami jsou sestry Bártů.\n\nV první sérii se řešilo dědictví po tetě Kateřině. V její závěti bylo řečeno, že Rubešovi musí najít syna, nebo dceru po jejím bratrovi Jiřím. Pokud by se tak nestalo, celé dědictví by obdržela její oblíbená neteř Andrea. Rubešovi najali právníka Petra Černého, který bydlel v bytě svého dědy. Petr se seznámil s nemocniční sestrou Annou Peškovou, do které se zamiloval. Anna měla velmi vážně nemocnou matku, která musela podstoupit chemoterapii. Ta ke konci první série zemřela, Anna odvezla její popel do Paříže. Bořivoj Wágner vyhrál řízení na ředitele nemocnice. Jeho sokem byl inženýr Krátký, který byl jeho zástupcem, avšak velmi stál o pozici ředitele. Filip Rubeš si vzal Simonu Wágnerovou i když se svatbou nikdo nesouhlasil. Manželství ovšem neklapalo a tak se Filip čím dál více utápěl v alkoholu. Simona a Andrea pracovaly v salónu, kde pracuje i kosmetička Ilona, která byla z dětského domova. Toho Simona využila a namluvila všem u Rubešů, že právě Ilona byla hledaným dědicem. Simona zfalšujovala genetické testy i dědický prsten, který byl klíčem k hledanému dědici. Její plány ovšem zkřížil právník Petr Černý. Andrea si začala románek se svým doktorem Lukášem Kratochvílem. Ten byl ženatý a zpočátku svůj vztah s Andreou před svou manželkou tajil. Nakonec stejně došlo k rozvodu, avšak do idylického páru vstoupila nečekaně třetí osoba. Jedná se o Andreinu sestru Ivanu, které během autonehody zemřel manžel. Po celou sérii ani jedna ze sester netušila, že doktor Kratochvíl prožíval vztah s oběma naráz. Do Prahy přijel bratr Marcely Oldřich. Ten se zde zamiloval do sestřičky Stáni. I Hynek Skála měl špatné období. Rozešel se se svou partnerkou Hanou Zikovou, která se vrátila ke svému bývalému manželovi. Po rozchodu Jana Skály s Marií si ředitel firmy Premier Glass našel novou partnerku, a to modelku Alenu, která sice vynikala svojí krásou, intelektem ovšem nikoliv. Jednalo se navíc o bývalou partnerku Petra Černého, který svého kamaráda Jana od vztahu odrazoval. Hynek Skála se zamiloval do Dagmary Lacinové, která nastoupila do firmy Premier Glass. Dagmar byla ovšem o několik desítek let mladší než samotný Skála. Petr a Anička spolu měli hezký vztah až do chvíle, kdy Petr začal pochybovat o věrnosti své partnerky. Ke konci první série se diváci dozvěděli, že dědici byli Filip a Anička.\n\nNa začátku seriálu se Rubešovi dozvídají, že kdosi ukradl celé dědictví. Začal se proto hledat správce majetku Lang, ten byl ovšem nezvěstný. Andrea se s Kratochvílem konečně odstěhovala do nové vily, kde měla bydlet i její sestra Ivana. Zde ovšem došlo k odhalení Kratochvílovy bigamie. Andrea i Ivana se s Kratochvílem rozešly. Ten si navíc způsobil vážný úraz, který způsobil částečnou nefunkčnost jeho prstů. To pro něho znamenalo jediné – již nikdy nebude moci operovat. Tato zpráva ho zdrtila a tak se uchýlil k alkoholu. Anička zjistila že je těhotná. Petr měl ovšem pochybnosti, jestli bylo dítě jeho. Rozešli se. U Anny navíc došlo k požáru bytu, který se stal neobyvatelným. Její jedinou záchranou byla vila Rubešových, kteří jí jako nového člena rodiny přijali mezi sebe. O Aničku se staral doktor Ludvík Strnad. Ten měl vysoce postaveného otce – byl zástupcem ředitelky nemocnice, kterou byla Helena Lacinová (sestra Dagmar). Navíc měl vážné známosti na ministerstvu. Helena žila s vyšetřovatelem Pavlem Vankěm, který vyšetřoval zmizení Simony Rubešové. Černý si začal románek s Andreou, navíc pro Rubešovi i nadále pracoval. Snažil se najít majetek a správce Langa. Do toho přijel tajemník tety Kateřiny Oskar Prokeš. Ten se snažil získat dokumenty, které potvrdili, že je baronem. Vyplynulo navíc, že Prokeš úzce spolupracoval se Simonou Rubešovou na komplotu proti Rubešovým. Do nemocnice nastoupil nový doktor Hartl, který měl nemocnou ženu. Hartl měl v minulosti problémy s alkoholem, stav jeho ženy mu ovšem bránil v abstinenci. Bořek Wágner začal chodit s Marcelou Rubešovou. Mezi Dagmar a Janem začal utajovaný vztah. Jan se musel rozhodovat mezi ní a Alenou. Jiřina a František měli zvláštní vztah. Téměř spolu nekomunikovali. Rubeš nedokázal své ženě odpustit poměr, který měla v minulosti s jeho bratrem Jiřím. Během první série totiž došlo ke zjištění, že syn Filip není Františka Rubeše, ale jeho bratra Jiřího. Rubešovi se navíc kvůli nevyřešenému dědictví dostali do finančních problémů. Andree se ozval správce Lang. Ten se ovšem ve Vídni stal obětí autonehody. Byl převezen do Prahy, nemohl ale vůbec komunikovat s ostatními. Andrea věděla i o Simoně, setkali se u opuštěné tovární haly. Zde byla i policie, nešťastnou náhodou došlo k postřelení strážníka Vaňka, ten zemřel. Simona byla odvezena do vazební věznice, kde čekala na rozsudek. Objevila se i Sylva Pecková, časem se diváci dozvěděli, že se jednalo o sestru Simony Rubešové. Obě měly společného otce, navíc si byly velmi podobné. Toho využil Oskar Prokeš, který se snažil Simonu dostat z věznice. Naplánoval vyměnění Simony a Sylvie v cele… Na konci série Sylva požádala Kristiána, aby zaplatil kauci za Simonu, která po propuštění bydlela s Bořkem. Ve stejný den proběhla svatba Stáni a Olina na Moravě.\nVelmi křehké vztahy patřily mezi nejsledovanější pořady TV Prima. Sledovanost se přesto pohybovala v nižších číslech, než tomu bylo u první série Rodinných pout, ta dosahovala i dvou miliónů diváků. Seriál si pravidelně každý týden zapínalo 1000000–1400000 diváků. Podíl na trhu činil 23–33%. Konkurentem byl seriál TV Nova Ordinace v růžové zahradě.\n\n1. série – leden 2007 až srpen 2007 – úterý a čtvrtek od 20:00 – 1.265.400 – 28,4%\n\n2. série – září 2007 až 2008 – úterý a čtvrtek od 20:00 – 1.135.200 – 26,7%\n\n\n\n"}
{"id": "281726", "url": "https://cs.wikipedia.org/wiki?curid=281726", "title": "Thanet", "text": "Thanet\n\nThanet (Isle of Thanet) je s mořského hlediska poloostrov na severovýchodě hrabství Kent o velikosti 106 km². Jelikož je obklopen dvěma rameny řeky Stour, takže je vlastně velkým říčním ostrovem, ležícím v ústí řeky. Na pobřeží leží lázně Ramsgate, Margate a Broadstairs. Na severovýchodním útesu North Foreland stojí maják.\n"}
{"id": "281727", "url": "https://cs.wikipedia.org/wiki?curid=281727", "title": "Harran", "text": "Harran\n\nHarran je jednou z nejstarších sídlištních aglomerací na naší planetě, je starý více jak 6000 let. Leží zhruba 40 km jihovýchodně od města Şanlıurfa, na jihu dnešního Turecka. K nalezení jsou zde charakteristické domky uplácané z bláta vypadající jako včelí úly. V městě se také nachází pevnost a ruiny staré harranské univerzity. V současnosti je hlavní obživou turistický ruch.\n\nO městě jsou zmínky už v Bibli, v jejích českých překladech je však název města přepisován jako Cháran, z hebrejského חָרָן, \"Charan\". Mimobiblické starověké texty se v souvislosti s městem zmiňují o stavbě chrámu, který byl zasvěcen měsíčnímu božstvu Sínovi. Okolo 2. tisíciletí př. n. l. město ovládli Amorité a o něco později Asyřané, kdy se o rozkvět města coby asyrského obchodního centra s velkou měrou zasadili především králové Adad-nirári I. a Tiglatpilesar I. V roce 763 př. n. l. se však obyvatelé města vzbouřili a Cháran byl vypleněn. Tuto skutečnost využil pozdější asyrský král Sancherib k zastrašování obyvatel Jeruzaléma a jejich krále Chizkijáše. Město Cháran však znovu obnovil Sargon II. a poničený chrám měsíčního božstva byl opraven za vlády dalších asyrských králů Asarhaddona a Aššurbanipala. V roce 609 př. n. l. obsadili město Chaldejci, kteří i nadále udržovali chrámový kult – matka Nabonida tam dokonce působila jako nejvyšší kněžka. Během období Římské říše se město nazývalo Carrhae (Karrhy); v roce 53 př. n. l. zde došlo k velké bitvě Římanů s Parthy, kdy v blízkosti města padl římský vojevůdce Crassus. Za pozdější okupace sábských a islámských panovníků bylo město známo též pod označením Karky.\n\nV roce 296 poslal Dioklecián Galeria do Sýrie, aby zakročil proti Peršanům, kteří se pokoušeli ovládnout vazalskou Arménii. Galerius svedl s králem Narsé poblíž Karrh bitvu, v níž utrpěl těžkou porážku a značně tím poškodil svou pověst schopného vojevůdce. Diokleciána to velmi rozladilo a \"caesar\" musel urychleně shromáždit v podunajských provinciích nové vojsko, aby katastrofu odčinil. V roce 297 vpadli Římané do Arménie, zlomili perský odpor a donutili krále Narsého k výhodnému míru. Klid na hranici poté vydržel čtyřicet let, až do závěru vlády Konstantina Velikého (†337).\n\n"}
{"id": "281741", "url": "https://cs.wikipedia.org/wiki?curid=281741", "title": "Saská armáda", "text": "Saská armáda\n\nSaská armáda (Sächsische Armee) byla armáda Saského kuřfiřtství, později království.\n\nRoku 1756 bylo Sasko přepadeno Pruskou armádou. Většina Saské armády kapitulovala v táboře u Pirny.\n\nV roce 1806 musela bojovat Saská armáda po boku Pruské armády proti Francii. Sasové se podíleli na vpádu do Ruska v roce 1812 kdy tvořili VII. sbor francouzské Velké armády.\n"}
{"id": "281742", "url": "https://cs.wikipedia.org/wiki?curid=281742", "title": "Simple Plan", "text": "Simple Plan\n\nSimple Plan je kanadská pop-punková kapela založená v québecké provincii, ve městě Montréal. Jejími členy jsou Pierre Bouvier, Chuck Comeau, Jeff Stinco, Sébastien Lefebvre a David Desrosiers. Složení skupiny se od doby vzniku nezměnilo. Kapela prozatím vydala pět studiových desek: \"No Pads, No Helmets...Just Balls\" (2002), \"Still Not Getting Any...\" (2004), \"Simple Plan\" (2008), \"Get Your Heart On!\" (2011), \"Taking One for the Team\" (2016), jedno EP: \"Get Your Heart On – The Second Coming!\" (2013) a dvě live alba: \"Live in Japan 2002\" (2003) a \"MTV Hard Rock Live\" (2005).\n\n\"Simple Plan\" začali v roce 1995 jako skupina pod názvem \"Reset\" ve složení Pierre Bouvier, Charles-André \"Chuck\" Comeau, Philippe Jolicoeur a Adrian White. Reset vystupovali po celé Kanadě s kapelami jako MxPx, Ten Foot Pole a Face to Face, ale to jim moc popularity nepřineslo. Jejich debutové album \"\"No Worries\"\" vyšlo v roce 1998. Krátce poté Comeau z kapely odešel kvůli studiu na vysoké škole. Dva roky nato se setkal se svými středoškolskými přáteli Jean-Françoisem \"Jeff\" Stincem a Sébastienem Lefebvrem, kteří měli každý vlastní kapelu, a společně si založili svou. Mezitím \"Reset\" vydali druhou desku s názvem \"No Limits\" (obě CD byly v roce 2006 vydány jako jednodiskové album). Ke konci roku 1999 Bouvier opustil \"Reset\" aby se připojil ke Comeauovi. David Desrosiers nahradil Bouviera v \"Reset\", ale když byl požádán aby se přidal ke čtveřici, opustil kapelu po šesti měsících i on. To umožnilo Bouvierovi, který ve skupině zpíval a hrál na basskytaru, aby se více zaměřil na zpěv. Původ jména kapely je nejasný. Mít svou kapelu byl prostě jejich \"jednoduchý plán\", jak získat \"skutečnou\" práci. Jméno se původně mělo stát jen dočasným, ovšem nikdy poté nevymysleli nic lepšího a jak se blížila jejich první vystoupení, nějaké jméno potřebovali.\nV roce 2002 vydali \"Simple Plan\" své první studiové album \"\"No Pads, No Helmets...Just Balls\"\". Největší úspěch měly písně \"I'm Just a Kid\", \"I'd Do Anything\", \"Addicted\" a \"Perfect\". Simple Plan se nechali slyšet, že \"chtěli nahrát čistý pop-punk\". Jméno CD se odráží i v oblíbené hlášce v rugby \"No pads, no helmets, no pussies.\"\n\nAlbum bylo původně vydáno v Spojených státech se dvanácti stopami, končící písní \"Perfect\". Rozšíření a zahraniční vydání přišly v několika verzích s dvěma bonusovými stopami. Například vydání ve Spojených státech obsahovalo extra písně \"Grow Up\" a \"My Christmas List\", zatímco vydání ve Velké Británii obsahovalo \"One By One\", \"American Jesus\" a dva videoklipy \"I'd Do Anything\" a \"I'm Just a Kid\".\n\nAlbum také obsahovalo nahrávky zpěváků jiných pop-punkových skupin, jako \"I'd Do Anything\" nazpívané Markem Hoppusem z Blink-182 a \"You Don't Mean Anything\" nazpívané Joelem Maddenem z Good Charlotte.\n\nV roce 2002 \"Simple Plan\" vydali album, odehráli více, než 300 koncertů, umístili se na prvních příčkách \"Alternative New Artist Chart\" a hráli na vyprodaném turné v Japonsku. V roce 2003 skupina účinkovala jako hlavní aktér na \"Vans Warped Tour\" - událost zvěčněná v komedii \"Punk Rock Holocaust\", ve které jsou čtyři z pěti členů skupiny zabiti. V roce 2003 také uvedli Avril Lavigne na její \"Try To Shut Me Up\" Tour. Na několika turné také doprovázeli Green Day a Good Charlotte.\n\nV roce 2004 vydali \"Simple Plan\" druhé studiové album \"\"Still Not Getting Any...\"\" s úspěšnými písněmi \"Welcome to My Life\", \"Shut Up!\", \"Untitled (How Could This Happen to Me?)\", \"Crazy\", a \"Perfect World\".\n\nJak je uvedeno výše, když psali \"\"No Pads, No Helmets...Just Balls\"\", kladli si \"Simple Plan\" za cíl nahrát čistý pop-punk. Ovšem tentokrát, při psaní \"\"Still Not Getting Any...\"\", prohlásili, že se nechtějí omezovat pouze na punk a raději napíšou \"dobrou hudbu\".\n\nPodle bonusu na DVD - \"Still Not Getting Any...\", když \"Simple Plan\" pracovali na tomto albu, přemýšleli o různých jménech (jako \"Get Rich or Die Trying\" nebo \"Danger Zone\"). Na jménu \"Still Not Getting Any...\" se shodli z různých důvodů. Nejoblíbenější verze je, že si členové \"Simple Plan\" mysleli, že neměli žádné dobré ohlasy. Bouvier jednou prohlásil, že o nich vyšel jen jediný dobrý článek v \"Alternative Press\". Další z důvodů může být ten, že stále neměli žádné uznání. Je mnoho podobných variací, které členové navrhovali, jako \"better\", \"smarter\", \"funnier\", a zjevné sexuální spojitosti. Comeau jednou popsal název alba jako \"všestranný\".\n\n\"\"Still Not Getting Any...\"\" ukázalo dramatickou změnu ve stylu \"Simple Plan\". Stále si drželi jejich chmurné texty s veselou hudbou, ale předčili klasický pop-punk. I když mnoho písní na tomto CD s sebou nese úzkostlivé pocity mladistvých, které jsou nejvíce patrné v písni \"I'm Just a Kid\" z prvního alba \"\"No Pads, No Helmets...Just Balls\"\", celkově se toto album ubírá směrem do hlubších a vyzrálejších témat, stejně jako k více mainstreamovému zvuku, který se přiostřil na jejich zatím posledním, čistě pop-punkovém albu.\n\nV roce 2005 \"Simple Plan\" také vydali live album s názvem \"\"MTV Hard Rock Live\"\", které zahrnovalo písně z obou předchozích CD. Album vyšlo ve dvou rozdílných verzích - standardní a fanouškovská edice. Standardní obsahovala celou jejich tvorbu, akustickou verzi \"Crazy\", dvě živá videa prvních dvou písní \"Jump\" a \"Shut Up!\" a malou knížku s fotografiemi z vystoupení. Fanouškovská edice obsahovala audio a video celé tvorby v kvalitě 5.1 surround, tři akustické nahrávky \"Crazy\", \"Welcome To My Life\" a \"Perfect\", 32-stránkovou barevnou knihu o turné, a exkluzivní nášivky \"Simple Plan\".\n\nV únoru 2006, ani ne rok a půl po vydání \"\"Still Not Getting Any...\"\" skupina ukončila většinu cestování, vystoupila pouze na pár show, trochu si odpočinula a začala pracovat na třetím CD. Jak zveřejnil Bouvier na svém oficiálním Myspace blogu, vydal se do Miami kolem 21. března 2007 spolupracovat s neznámým producentem. Později se zjistilo, že jím byl Dave Fortman.\n\nKapela přišla do studia na před-produkci v Los Angeles 29. června. 15. července se vrátili do Montrealu nahrávat ve Studio Piccilo - ve stejném studiu, ve kterém nahráli \"\"Still Not Getting Any...\"\". Po ukončení nahrávání zamířili zpět na Miami a do L.A., aby album zmixovali. Poslední část prací na albu byla dokončena v New Yorku. Album bylo oficiálně zkompletováno a ohlášeno k vydání 21. října, nicméně později museli znovu dojet do studia a přenahrát některé části textu k \"Generation\".\n\n\"When I'm Gone\", první píseň na \"Simple Plan\" byla zveřejněna 29. října jako součást fanouškovského webcastu. \"Simple Plan\" bylo produkováno Davem Fortmanem (Evanescence, Mudvayne), Danjou (Timbaland, Justin Timberlake) a Maxem Martinem (Kelly Clarkson, Avril Lavigne).\n\n29. listopadu 2007 skupina oznámila, že vydání CD bude odloženo z původně plánovaného 29. ledna na 12. února. Japonská verze s dvěma bonusovými stopami byla vydána 6. února 2008.\n\nPo skončení celosvětového turné hráli \"Simple Plan\" na několika prázdninových show v prosinci 2007. Při propagačních turné hráli v lednu třikrát v Camden Town v Londýně. Při první show hráli písně z jejich prvního alba, při druhé show z druhého a při třetí z nově vydaného. Ke konci února hrála kapela ve Spojených státech a nyní je až do května na Evropském turné.\n\n17. února 2008 dosáhli \"Simple Plan\" jejich zatím nejvyššího umístění ve Velké Británii poté, co jejich první dvě alba těsně minula UK Top 40, \"When I'm Gone\" se umístila na příčce 26.\n\nSkupina ohlásila turné po Japonsku na konec května 2008, kde zároveň vystoupili na MTV Japan awards, a poté se objevili na několika festivalech včetně Download Festival.\n\nV červnu Jeff Stinco (kytarista kapely) na několika koncertech chyběl (kvůli narození jeho druhé dcery) a mezitím ho zastoupil Jean-Sébastien Chouinard.\n\nNa konci srpna a na začátku září 2008 jela kapela velké kanadské turné společně s kapelami Cute Is What We Aim For, Metro Station a Faber Drive.\n\n24. října 2008 vydali nový videoklip s názvem SAVE YOU:\n\nKdyž se zpěvák Simple Plan Pierre Bouvier v roce 2006 dozvěděl, že jeho 28letému bratrovi Jayovi byla diagnostikována non-Hodgkinova rakovina mízních uzlin, tento umělec se rozhodl využít psaní textu písně jako terapii.\n\"Hodně mě to sebralo,\" říká Bouvier Billboardu. \"Byla tu šance, že to nezvládne.\"\nV té době psali Simple Plan písně pro své třetí - eponymní - album. A zatímco Bouvierův bratr podstupoval chemoterapii, kanadská kapela pokračovala v práci na albu, které vyšlo v únoru v rámci nahrávací společnosti Lava/Atlantic.\nZ těchto nesnadných dní vzešlo i \"Save You\", píseň, která vyjadřuje \"jak bezmocně jsem se cítil a jak to bylo těžké vidět někoho, na kom vám záleží, procházet něčím takovým,\" říká Bouvier.\nTeď, jako způsob oslavy uzdravení Bouvierova bratra, Simple Plan Foundation věnuje výtěžek z digitálních downloadů \"Save You\" různým nadacím, které se zaměřují na boj proti rakovině. Období této donace začalo 14. října a pokračuje až do konce ledna.\nOdezva fanoušků na \"Save You\" je pozitivní. Během setkání fanoušků s kapelou na koncertech, \"je tam vždycky někdo, kdo ke mně přijde a řekne, \"Tato píseň mi opravdu pomohla, protože někdo z mé rodiny prošel tím samým,\"\" říká Bouvier. \"Lidé to opravdu oceňují.\"\nPísně \"Save You,\" která se objevila na eponymním albu Simple Plan, se prodalo v týdnu, který končil 19. října, podle Nielsen SoundScan, 7 000 downloadů. Tato snaha darovat výtěžek nadacím vzešla ze spolupráce mezi Simple Plan, iTunes, Lava/Atlantic a Warner/Chapell Music.\nSimple Plan pracují na videu pro \"Save You,\" které zahrnuje vstupy přeživších rakoviny jako například Sharon Osbourne nebo Kevin Hearn. \"Je to opravdu silné video, které ukazuje, jak lidé vstávají a přecházejí celou tuto nemoc a celý tento boj,\" vysvětluje Bouvier.\n\nMezitím, Simple Plan jedou turné přes celou Evropu v listopadu a v prosinci. Kapela na své oficiální stránce potvrdila brazilské turné v březnu 2009. V lednu 2009 vystupovala kapela na Utkání hvězd (All-Star Game) v Kanadě. V březnu 2009 kapela jela turné po mnoha městech Brazílie. V létě 2009 se kapela zúčastnila mnoha festivalů v Kanadě. 18. června, při koncertu na Festival des Fromage Simple Plan poprvé předvedli novou verzi cover songů, obsahujíc hity jako Poker Face a Just Dance od Lady GaGa nebo Right Round od Flo Rida. 28. února se Simple Plan zúčastnili závěrečných ceremonií Zimních olympijských her 2010 ve Vancouveru, kde vystoupili s písní \"Your Love Is A Lie\". Během června 2010 Simple Plan vystoupili v rámci Bamboozle Roadshow spolu s kapelami jako All Time Low, Good Charlotte nebo Boys Like Girls po několika státech USA.\n\nNahrávací proces nového alba Simple Plan započal v létě roku 2010. Téměř o rok později, 21. června 2011 vyšlo Simple Plan své čtvrté studiové album, které nese název\"\"Get Your Heart On!\". Album se skládá z 11 písní, na kterých se také objeví hned několik hostů jako Alex Gaskarth (All Time Low), K'Naan, Natasha Bedingfield, Marie-Mai a Rivers Cuomo.\n\nPrvní videoklip (ač ne první single) byl vydán k písni Can't Keep My Hands Off You (feat. Rivers Cuomo), jako videoklip doprovázející premiéru nového Disney snímku Prom. Prvním singlem z nové desky se stal song Jet Lag, který byl nahrán jak v anglické verzi (s Natashou Bedingfield), tak i ve francouzské verzi (s Marie-Mai).\n\nJako druhý single vydali Simple Plan píseň Astronaut.\n\nTřetím singlem se stala píseň Summer Paradise, doprovázená videoklipem sestaveným ze živých záběrů kapely na koncertech v Austrálii a následně jeho druhou verzí, na které vystoupil rapper Sean Paul, a kterou kapela natočila na Barbadosu. V roce 2013 vydali EP, na němž se objevily B-side písně čtvrtého studiového alba, s názvem \"Get Your Heart On – The Second Coming!\".\n\nNa konci listopadu 2015 členové oznámili datum vydání nového alba \"Taking One for the Team\" na 19. února 2016 a zároveň vyhlásili turné, během něhož se 5. března téhož roku zastaví v Praze.\n\nV České republice hráli naposled 11. června 2017 v rámci Aerodrome Festival, kde hráli mimo jiné Linkin Park nebo Enter Shikari.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "281743", "url": "https://cs.wikipedia.org/wiki?curid=281743", "title": "Biblická archeologie", "text": "Biblická archeologie\n\nBiblická archeologie, neutrálně syropalestinská archeologie je odvětví archeologie, které se specializuje na místa spojená s Biblí. Úkol biblické archeologie spočívá ve zkoumání dějin osídlení a kulturních dějin Palestiny. Nespočívá jen v potvrzování či vyvracení historicity biblických textů. Její teoretický rámec byl vytvořen v 1. polovině 20. století Williamem F. Albrightem, jehož cílem bylo dokázat historicitu starozákonních příběhů (existenci patriarchů, Exodus a dobytí Kenaanu). S postupujícím výzkumem biblických míst se však ukazovalo, že biblická vyprávění s archeologickými nálezy mnohdy nekorespondují, a tak se zhruba od 70. let 20. století od Albrightovy metody začalo ustupovat – východiskem se stal nalezený archeologický materiál namísto Bible, biblická archeologie přestala sloužit k dokazování Bible a začala vytvářet vlastní rekonstrukci dějin starověkého Izraele.\n\n"}
{"id": "281746", "url": "https://cs.wikipedia.org/wiki?curid=281746", "title": "Fiskální politika", "text": "Fiskální politika\n\nFiskální politika je součást hospodářské politiky státu, která se snaží ovlivnit vývoj ekonomiky změnami výše a struktury veřejných výdajů a daní. Na rozdíl od monetární politiky, která pečuje o stabilitu měny, je fiskální politika nástrojem aktivního zasahování státu do hospodářství.\n\nSlovo fiskální pochází z lat. \"fiscus\", původně košík, později státní pokladna, a vyjadřuje spojitost s daněmi. Daně původně sloužily k pokrytí potřeb panovnického dvora a armády, později i pro financování veřejně prospěšných staveb (silnice, průplavy, železnice, školy atd.) a pro financování veřejných statků (bezpečnost a policie, zdravotnictví, školství, ochrana prostředí a další). Jak rozsah funkcí státu v souvislosti s modernizací od 18. století rostl, rostl i jeho podíl na celku hospodářství a tedy i míra zdanění. Během 20. století se moderní státy staly tak významnými účastníky hospodářského života, že mohly aktivně ovlivňovat chod hospodářství jako celku.\n\nVýznamnou teorií tohoto ovlivňování se stalo keynesiánství, teorie britského ekonoma Johna Maynarda Keynese, která nejen vysvětlovala souvislosti makroekonomických jevů (hrubý domácí produkt, zaměstnanost, agregátní poptávka, inflace atd.), ale poskytovala i návod, jak je zejména prostředky fiskální politiky ovlivňovat. Keynesiánství bylo úspěšné jako metoda boje proti cyklickým hospodářským krizím, od 60. let však naráželo na problémy a stalo se terčem kritiky monetaristů, kteří naopak propagovali omezování státních zásahů a za hlavní úkol státu pokládali péči o stálost měny.\n\nI když důsledná monetaristická politika by měla vést k omezování daní i státních výdajů, ve skutečnosti se jí to nedaří, protože proti ní působí tlaky na rozšiřování působnosti státu, kterým se moderní demokratické společnosti těžko mohou bránit. Při vší kritice „pečovatelského státu“ objem veřejně financovaných sociálních, zdravotních a vzdělávacích služeb přirozeně narůstá, například díky prodlužování průměrné délky života, zdokonalování zdravotních technik, prodlužování školního vzdělávání atd. Díky tomu ovšem přibývá tzv. mandatorních, to jest zákonem předepsaných výdajů a možnosti aktivní fiskální politiky státu se tak spíše zužují.\n\nPomocí fiskální politiky může veřejná správa ovlivnit:\n\nPodle poměru příjmů a výdajů státního rozpočtu můžeme fiskální politiky teoreticky rozdělit na tři typy:\nVeřejné výdaje jsou větší než vybrané daně, takže vzniká schodek (deficit) státního rozpočtu, čímž roste státní dluh. Expanzivní fiskální politika se snaží stimulovat růst výkonu ekonomiky prostřednictvím růstu státních výdajů a projeví se krátkodobým růstem HDP. Přes všechny teoretické námitky pracují moderní státy většinou se schodkovým státním rozpočtem a spokojují se jen s tím, že se snaží tento schodek a kumulovaný státní dluh udržovat v jistých mezích (viz např. Maastrichtská kritéria Evropské unie).\n\nVeřejné výdaje se rovnají vybraným daním, státní rozpočet je tudíž vyrovnaný. Tento stav představuje zřejmě těžko dosažitelný ideál, neboť se vyskytuje jen zcela výjimečně.\nVeřejné výdaje jsou menší než daně, takže se snižuje státní dluh. Restriktivní fiskální politika má smysl tehdy, má-li stát veliký státní dluh; jinak by totiž znamenala, že stát vybírá zbytečně vysoké daně. Ve skutečnosti jsou však všechny moderní státy spíš více než méně zadluženy, přesto se jim nedaří restriktivní politiku zavést. Federální rozpočet USA byl za posledních 40 let v přebytku jen v roce 1999 a 2000 (díky iniciativě prezidenta Clintona).\n\n\n\n\n\n"}
{"id": "281750", "url": "https://cs.wikipedia.org/wiki?curid=281750", "title": "Měnová politika", "text": "Měnová politika\n\nMonetární politika je nástrojem hospodářské politiky. Monetární politiku tvoří souhrn opatření a zásad, které mají prostřednictvím měnových nástrojů prosazovat plnění měnových cílů. Monetární politika je nástroj centrální banky a jejím základním cílem je hlídání a aktivní ovlivňování míry znehodnocení peněz - inflace. V České republice plní funkci centrální banky Česká národní banka (ČNB).\n\nPo mnohá staletí existovaly dva typy měnových politik, a to se zaměřením na papírová a kovová platidla. Územím, kde se poprvé objevila papírová měna, byla Čína v sedmém století našeho letopočtu. Měna se jmenovala Jiaozi, jež byla zavedena po boku kovových mincí. Vzhledem ke vrůstajícím válečným výdajům dynastie Yuan, byla papírová měna dominantním platidlem. Tisk platidla bez jakýchkoliv omezení způsobil hyperinflaci.\nBank of England, do českého jazyka přeloženo jako Banka Anglie, byla první bankou na světě, která začala vytištěné bankovky krýt zlatem. Tímto krokem započal proces nezávislé exekutivy měnové politiky. Centrální banky vyspělých států začaly vzájemně obchodovat s platidly,\nkteré byly kryty zlatem. Ceny národních měn byly přepočítávány na zlaté cihličky.\nPro zachování stability měnových kurzů musely banky měsíčně upravovat ceny zlata. Tato metoda vypočítávání směnných kurzů není používána žádnou zemí na světě.\nOtázkou centrálních bank se stává, zda si zvolit pouze jeden cíl, nebo se snažit dosáhnout více cílů zároveň. Centrální banky většinou upřednostňují cestu jednoho cíle. Především se jedná o udržení stability domácí měny.  A díky dodržení tohoto primárního cíle lze modelovat ostatní cíle v domácí hospodářské politice. Stabilní cenová hladina je velmi důležitou ekonomickou veličinou. V případě kolísání cenové dochází u ekonomických subjektů k nespravedlivému dělení peněz, což způsobuje sociální nejistotu lidí. Další způsob monetární politiky je určení více cílů, kde se k udržení stability domácí měny přidávají například, stabilita měnového kurzu, rovnováha platební bilance, hospodářský růst nebo tzv. plná zaměstnanost. Je nezbytné si uvědomit náročnost spojení těchto cílů do hromadného celku. Především z krátkodobého hlediska spojení dvou a více cílů je velice náročné, protože se vzájemně narušují. Jestliže centrální banka zvolí tento typ politiky, riskuje neplnění alespoň jednoho cíle v krátkodobém horizontu, což by mělo za výsledek klesání důvěry v danou instituci.\n\nPro určení realizace cíle si centrální banky nastavují dané strategie. Centrální banka má na výběr mezi dvěma základními strategiemi a to buď restriktivní, nebo expanzivní měnovou politikou. Nejprve tedy expanzivní měnová politika (accommodative monetary policy). Zkráceně pak expanze (expansion) neboli uvolnění (easing) je prováděno snížováním krátkodobé úrokové sazby. Touto akcí je nastartováno snižování zbylých úrokových sazeb v celém hospodářství. Klidné nezůstanou ani obchodní banky, jelikož budou reagovat zvýšením aktivity při nabízení nových úvěrů. Na to budou reagovat i zákazníci, kteří budou ochotni nové úvěry uzavírat. Zvýšená ekonomická aktivita domácností a podniků zrychlí oběh peněz. Lze tedy konstatovat, že expanzivní měnovou politikou podporuje centrální banka domácí ekonomiku, hlavně v obdobích očekávání nízké inflace, pomalejšího růstu ekonomiky nebo při vysoké míře nezaměstnanosti.\n\nOpakem předešlé taktiky je restriktivní měnová politika (tight monetary policy). Používat lze i zkrácené pojmy jako zpřísnění (tightening) a restrikce (restriction). Centrální banka při této strategii naopak zvyšuje krátkodobou úrokovou sazbu. To vyvolá navýšení ostatních úrokových sazeb v hospodářství, poté navazuje reakce obchodních bank, jimž poklesne nabízení nových úvěrů, protože i klienti poleví v jejich uzavírání. Dojde ke zpomalení oběhu peněz, jelikož klesá útrata v podnicích a domácnostech. Všechny zmíněné kroky vedou ke zpomalení ekonomiky. Aplikováním této politiky se centrální banka snaží předejít nízké nezaměstnanost, vysoké inflaci a příliš rychlému růstu hospodářství.\n\nHlavním úkolem nástrojů měnové politiky (monetary policy instruments) je stabilizace operačního cíle, kterým je krátkodobá úroková sazba. V případě odchýlení od definované hodnoty má centrální banka povinnost použít své nástroje k znovunastolení určených hodnot. Přímý dopad nastolených opatření pocítí prvotně bankovní systém, který pak přenese opatření na trh. Při prvotním rozdělení se budeme zajímat hlavně o dopad na bankovní sektor:\n\nPřímé nástroje se v tržní ekonomice téměř nepoužívají, jelikož dopadem těchto nástrojů dochází k omezení podnikatelské samostatnosti bank, protože přímo zasahují do jejich mechanismu rozhodování. Paradoxem však je, že i přes jejich limitované používání jsou účinnější, než druhá skupina nástrojů.\n\nDopad nepřímých nástrojů pocítí všechny banky, neboť pro ně platí stejné podmínky, a navíc banky mají na výběr, zda na tato opatření reagovat. Oproti přímým nástrojům tu nehrozí limity pro rozhodování, a tak mohou ovlivnit jen podnikání bank. To má za následek eventuální snížení účinnosti těchto opatření.\n\nHlavním měnovým nástrojem jsou repo operace, které jsou prováděny formou tendru (výběrového řízení). ČNB přijímá přebytečnou likviditu od bank výměnou za dohodnuté cenné papíry. Po uplynutí doby splatnosti ČNB jako dlužník navrátí věřitelské bance zapůjčené prostředky navýšené o předem stanovený úrok. ČNB obdrží zpět své cenné papíry.Tyto operace z pravidla trvají po dobu 14 dní.\nRepo operace jsou prováděny třikrát týdně.Tříměsíční repo tendr se používá jako doplňkový měnový nástroj. Vychází ze stejného procesu, jako čtrnáctidenní tendr. ČNB pro tento tendr využívá sazbu peněžního trhu v aktuální době vypsání tendru. V případě nečekaných událostí využívá ČNB nástroje jemného ladění. Používá se zejména v případě výkyvů v likviditě trhu při ohrožení stability vývoje úrokových sazeb. V praxi se tento nástroj používá pouze výjimečně.\n\nDepozitní facilita umožňuje bankám uložit přes noc u ČNB svou přebytečnou likviditu. Pokud banka požádá o uzavření obchodu Odbor korunových\na devizových intervencí ČNB nejpozději 15 minut před uzávěrkou účetního dne, nabývá tím přístup do depozitní facility. Marginální zápůjční facilita umožňuje bankám s uzavřenou rámcovou repo smlouvou možností výpůjčky peněz přes noc od ČNB. Minimální objem zápůjčky je 10 mil. Kč. Tato metoda facility je bankami využívána pouze výjimečně.\n\nTento nástroj podporuje fungování trhu se státními dluhopisy. Od ledna 2011 je stanovena dodávací lhůta s délkou splatnosti dva týdny.\n\nJedná se o základní nástroj měnové politiky. ČNB pomocí tohoto nástroje ovlivňuje objem volných prostředků v bankovním systému. Slouží především jako rezerva prostředků pro hladký průběh mezibankovního platebního styku.\n\nJedná se o nákupy či prodeje cizích měn za českou korunu. Používá se k uvolnění nebo zpřísnění měnové politiky. Devizové intervence se běžně používají k cílování inflace. Mezi lety 2012 a 2017 intervenovala ČNB na devizovém trhu za cílem oslabení české koruny tak, aby si udržela kurz vůči euru v blízkosti cenové hladiny 27 CZK/EUR.\n\nČeská narodní banka - http://www.cnb.cz/cs/menova_politika/\n\nBordo, Michael D., 2008. \"monetary policy, history of,\" The New Palgrave Dictionary of Economics, 2nd Edition.\"History of the Bank of England - Bank of England\"\n\nWhat is the Gold Standard? - https://web.archive.org/web/20091121143147/http://www.uiowa.edu/ifdebook/faq/faq_docs/gold_standard.shtml\n"}
{"id": "281752", "url": "https://cs.wikipedia.org/wiki?curid=281752", "title": "Archeologická lokalita", "text": "Archeologická lokalita\n\nArcheologická lokalita či naleziště je prostor, kde byly zachyceny archeologické nálezy. Nejčastěji jsou lokality zachyceny destruktivním archeologickým výzkumem, tj. vykopávkami. Existuje však i velké množství lokalit vykopávkami dosud nezasažených. Tyto lokality jsou registrovány a v hojném počtu objevovány zejména díky využití nedestruktivních metod. V současné době se v evropské archeologii prosadil trend chránit dosud neprokopané lokality jako archeologické dědictví \"in-situ\" pro budoucí generace a uplatňovat k jejich výzkumu ve zvýšené míře právě nedestruktivní postupy.\n\nArcheologické lokality nejsou omezeny časově, prostorově ani funkčně, záleží pouze na zaměření archeologického výzkumu a archeologa. Jakékoliv místo poznamenané lidskou činností lze považovat za naleziště. Lokalitou proto může být velmi rozsáhlé pravěké pohřebiště stejně jako malá horská bouda nebo továrna z 20. století. \n\nPři současném prosazování tak zvané krajinné archeologie je označení \"lokalita\" či \"naleziště\" v teoretické rovině opouštěno. V minulosti totiž byla lidmi využívána celá širší krajina a sídla od sebe nedělil prázdný prostor. K vesnici, která se při archeologickém výzkumu projeví jako \"lokalita\", patřila i pole, pastviny nebo lesní porosty a podobně. To vše, včetně vodních toků, bylo lidmi poměrně intenzivně využíváno, avšak archeologický výzkum zde zachytí jen minimum nálezů nebo vůbec nic. Pro tato „nenaleziště“ se často používá anglický termín \"off-site\".\n\n"}
{"id": "281755", "url": "https://cs.wikipedia.org/wiki?curid=281755", "title": "Vladimir Ljachov", "text": "Vladimir Ljachov\n\nVladimír Afanasjevič Ljachov, , (20. července 1941 Antracit, Vorošilovská oblast USSR, nyní Ukrajina – 19.dubna 2018, Astrachaň, Rusko) byl sovětský vojenský letec a kosmonaut ruské národnosti. Zúčastnil se celkem tří letů do vesmíru na orbitální stanice Saljut 6, Saljut 7 a Mir, v kosmu strávil více než 333 dní.\n\nZákladní školu absolvoval v doněckém městě Antracitu, kde se narodil i vyrostl a absolvoval základní školu. Poté nastoupil do charkovského leteckého učiliště, naučil se létat i na stroji MiG-17. V roce 1965 si podal žádost o přijetí mezi kosmonauty, prošel všemi lékařskými kontrolami, ale byl zařazen jen mezi náhradníky. Až 7. května 1967 se ocitl ve Hvězdném městečku, podrobil se výcviku a zůstal zde do 19. srpna 1994. V době příchodu měl za sebou lety na 14 různých typech letounů. Ve Hvězdném městečku se rozhodl k dálkovému studiu na Vojenské letecké akademii a souběžně se připravoval na svůj první let.. Má dvě děti, syna a dceru.\n\nDočkal se až v roce 1979, ve svých 38 letech. Z Bajkonuru odstartovali společně s Rjuminem v Sojuzu 32, spojili se s orbitální stanicí Saljut 6 a řadu měsíců zde pracovali. Loď, ve které přiletěli, odeslali na Zem s vyřazeným materiálem, sami se vrátili v Sojuzu 34.\n\nO čtyři roky později letěl v Sojuzu T-9 na orbitální stanici Saljut 7 k dalšímu dlouhodobému (5 měsíců) pobytu jako člen druhé základní posádky. Startovali s Alexandrem Alexandrovem opět z Bajkonuru. Během služby přijali několik nákladních lodí Progress. Kvůli poruše lodi jejich náhradníků si museli pobyt neplánovaně prodloužit. \n\nO dalších pět let později (rok 1988) v hodnosti plukovníka odletěl v Sojuzu TM-6 na stanici Mir, tentokrát byl ve vesmíru jen 9 dní. Během svých třech letů strávil na oběžné dráze 333 dní.\n\n\n\n\n"}
{"id": "281761", "url": "https://cs.wikipedia.org/wiki?curid=281761", "title": "Gazela", "text": "Gazela\n\nGazela je český rodový název pro jednoho z několika druhů sudokopytníků z rodů Gazella, Eudorcas či Nanger.\n\nGazely jsou rychlá zvířata; Thomsonova gazela dosáhne dosáhnout rychlost 80 km za hodinu. Většinou obývají africké pastviny a savany, několik druhů žije na území jihozápadní Asie. Jsou to převážně denní savci, kteří se živí téměř jakoukoliv dostupnou rostlinnou potravou - listy, trávou a jinými rostlinami. Dokáží vydržet poměrně dlouhé období bez vody, kterou z velké části získávají z potravy.\n\nPatří do řádu sudokopytníků (\"Artiodactyla\") a čeledě turovitých (\"Bovidae\"). U klasifikace jednotlivých druhů a jejich poddruhů v dnešní době existuje několik spekulací. V současné době jsou v důsledku lidské aktivity vyhubeny tři druhy gazel: gazela červená, gazela arabská a gazela jemenská.\n\nGazely jsou štíhlá zvířata, která mají na dlouhých a tenkých končetinách sudý počet prstů zakončených kopyty. Častým znakem je tmavý pruh na bocích oddělující světlé břicho od tmavšího hřbetu. [Samci mají rohy, často velice dlouhé, prstencovité a zahnuté. Při útěku před predátory, kterými jsou převážně lvi a gepardi, provádějí gazely často velice vysoké výskoky do vzduchu, občas i kličkují. Zřejmě nejznámějším zástupcem je africká gazela Thomsonova (\"Eudorcas thomsonii\"), dnes zařazena do kategorie druhů závislých na ochraně.\n\nKladogram znázorňující vztahy mezi rody \"Gazella\", \"Antilope\", \"Eudorcas\" a \"Nanger\" v rámci tribu \"Antilopini\" (podle studie E. V. Bärmannové a jejich kolegů z University of Cambridge, 2013):\nSezam recentních druhů gazel:\n\nFosílie zástupců rodu \"Gazella\" byly v Eurasii a Africe nalezeny již z oddělení pliocénu a pleistocénu. Nejstarší evropská gazela byla \"G. borboniva\", charakteristická svou malou velikostí a krátkými končetinami. Z Evropy gazely vymizely na počátku doby ledové, ale přežily v Africe a na Středním východě.\n\n\n"}
{"id": "281766", "url": "https://cs.wikipedia.org/wiki?curid=281766", "title": "Oleg Makarov", "text": "Oleg Makarov\n\nOleg Grigorjevič Makarov ( ; 6. ledna 1933 obec Udomlja poblíž Moskvy, dnes Tverská oblast – 29. května 2003 v Moskvě) byl sovětský konstruktér a kosmonaut ruské národnosti. V kosmu byl třikrát, vždy jako palubní inženýr. V roce 1973 letěl do vesmíru v lodi Sojuz 12, v roce 1978 pracoval týden na orbitální stanici Saljut 6. Na Saljut 6 se vrátil ještě v roce 1980 při misi Sojuzu T-3.\n\nOtec byl důstojníkem a rodina, tedy Olegova matka, on sám i sestra cestovali podle míst otcova zařazení. Žili v Povolží, pak ve Ferganě, v Kalininské oblasti, v NDR. Musel měnit i základní školy a pak s otcovým souhlasem odjel sám studovat do Moskvy. Absolvoval Baumannovu vysokou technickou školu (1951–1957) a stal se konstruktérem komponentů kosmických lodí ve Výzkumné konstrukční kanceláři č.1 (OKB-1) vedené Koroljovem. Do týmu kosmonautů OKB-1 byl zařazen v roce 1966. Zpočátku do páté skupiny civilních specialistů, později byl členem skupiny pro plánované lety k Měsíci. Když tento program předčasně skončil, pokračoval v přípravě pro lety na Sojuzech.\n\nPoprvé vzlétl ve funkci palubního inženýra z Bajkonuru v kosmické lodi Sojuz 12 v září 1973, spolu s ním letěl Vasilij Lazarev. Prověřovali nové systémy lodi a na Zemi se vrátili po dvou dnech.\n\nPoté byl jmenován do záložní posádky Sojuzu 17.\n\nZnovu se Oleg Makarov pokusil odstartovat do vesmíru s Vasilijem Lazarevem 5. dubna 1975 na lodi Sojuz, později označené jako Sojuz 18-1. Druhý stupeň nosné rakety správně ukončil svou činnost, nepodařilo se jej však oddělit od zbývající části rakety a proto musel být let ve výšce 192 km přerušen. Kosmonauti se vrátili po strmé balistické dráze, při návratu dosáhlo přetížení hodnoty 20,6 G. Po 21 minutách a 27 sekundách od startu přistáli v pohoří Altaj u hranice s Čínskou lidovou republikou. Tento pokus nebyl uznán letem do vesmíru, kosmonauti neměli nárok na vyplacení obvyklého bonusu za provedený vesmírný let.\n\nDruhý oficiální let proběhl v roce 1978 v kosmické lodi Sojuz 27. Makarov letěl spolu s Vladimirem Džanibekovem jako návštěvní posádka na orbitální stanici Saljut 6. Zde se se členy základní posádky Saljutu 6 Jurijem Romaněnkem a Georgijem Grečkem plnili zadané úkoly. Pro cestu zpět si vyměnili loď a vrátili se v Sojuzu 26 po 6 dnech. \n\nPotřetí vzlétl z Bajkonuru v Sojuzu T-3 v roce 1980. Letěl spolu s Leonidem Kizimem a Gennadijem Strekalovem opět na orbitální stanici Saljut 6. Zkoušeli nový typ lodě a provedli opravy na Saljutu. \n\n\nVe vesmíru strávil během tří letů celkem 20 dní. Měl s manželkou jedno dítě. V roce 1987 odešel z týmu kosmonautů zpět do firmy NPO Eněrgija. Zemřel ve svých 70 letech na infarkt myokardu.\n\n"}
{"id": "281769", "url": "https://cs.wikipedia.org/wiki?curid=281769", "title": "Lebensborn", "text": "Lebensborn\n\nLebensborn, plným názvem Lebensborn e. V. (\"eingetragener Verein\", zapsaný spolek) byl v nacistické třetí říši vládou podporovaný spolek, jehož cílem bylo na základě nacistické ideologie o rasové hygieně (nacistická eugenika) zvýšit počet árijských dětí včetně dětí pocházejících z mimomanželských svazků. Cíle mělo být dosaženo prostřednictvím anonymních porodů a následného nabídnutí dětí k adopci, a to zejména příslušníkům SS. Byl založen Heinrichem Himmlerem 12. prosince 1935. Tyto děti měly zalidnit prostor vyprázdněný po vyhlazení či odsunu původního obyvatelstva.\n\nS programem Lebensborn byl také spojen osud několika dětí z vypálených Lidic, které byly shledány vhodnými pro germanizaci.\n\nLebensborn znamená starohornoněmecky \"Pramen života\"; \"Leben\" znamená i v dnešní němčině \"život\"; slovo \"Born\" je dodnes dochováno (případně ve své starší podobě \"-bronn\") v některých místních názvech (Paderborn; Heilbronn) a znamená \"studna, pramen, zdroj\".\n\nCílem programu Lebensborn bylo zalidnit třetí říši čistokrevnými Árijci. Životní prostor pro novou populaci chtěli nacisté získávat na úkor Židů a dalších etnických skupin převážně na východě Evropy. Kromě odsunu původního obyvatelstva se využívalo i hromadné vyhlazování v koncentračních táborech a vyhlazovacích táborech.\n\nInspirace programem Lebensborn se objevuje v knize Bohumila Hrabala \"Obsluhoval jsem anglického krále\".\n\nFilm \"Der Lebensborn – Pramen života\" natočený v režii Milana Cieslara podle námětu a scénáře Vladimíra Körnera prohlubuje mýty vzniklé v 50. a 60. letech 20. století a na podkladu skutečně fungujícího domova pro nastávající matky rozvíjí příběh, který má se skutečným programem Lebensborn jen máloco společného.\n\n\n"}
{"id": "281770", "url": "https://cs.wikipedia.org/wiki?curid=281770", "title": "Tomáš Šmíd", "text": "Tomáš Šmíd\n\nTomáš Šmíd (* 20. května 1956 Plzeň, Československo) je bývalý československý tenista. Zvítězil na devíti turnajích okruhu ATP ve dvouhře a na 54 ve čtyřhře. Celkem hrál ve 130 finálech na turnajích ATP. V roce 2009 mu patřilo s 54 deblovými vítězstvími \"9. místo\" v historickém žebříčku počtu titulů na turnajích ATP.\n\nNa žebříčku ATP ve dvouhře byl nejvýše na 11. místě, ve čtyřhře pak na 1. místě. Světovou deblovou jedničkou byl nepřetržitě od 17. prosince 1984 do 29. července 1985. Ve čtyřhře vyhrál spolu s Australanem Johnem Fitzgeraldem dva grandslamy US Open 1984 a French Open 1986. S Miloslavem Mečířem pak zvítězil na Turnaji Mistrů v roce 1987.\n\nTomáš Šmíd debutoval v Davis cupu v dubnu 1977 proti Irsku, poslední zápas jako hráč odehrál v únoru 1989 proti Sovětskému svazu. V roce 1980 vyhrál spolu s Lendlem pro Československo Davisův pohár. Celkem byl v DC nominovaný k 36 zápasům, ve kterých odehrál 37 dvouher a 30 čtyřher.\n\n\n"}
{"id": "281772", "url": "https://cs.wikipedia.org/wiki?curid=281772", "title": "Malý princ", "text": "Malý princ\n\nMalý princ (francouzsky Le petit prince) vydaný v roce 1943 je nejznámější literární dílo francouzského spisovatele a pilota Antoina de Saint-Exupéryho. Jde současně o jeden z nejznámějších pohádkových příběhů moderní světové literatury. Kniha obsahuje mnoho metafor a přirovnání, lze zde najít myšlenky, které autor konkrétněji vyjádřil v \"Zemi lidí\". Kniha vypráví příběh pilota (samotného Exupéryho), který ztroskotá na Sahaře a tam se setkává s Malým princem, jenž sem přišel z daleké planetky.\n\nKniha obsahuje také autorovy kresby, které jsou reprodukovány ve většině vydání. Kniha byla přeložena do více než 180 jazyků a dialektů. Prodalo se celosvětově více než 140 milionů kopií. Jde o jednu z 50 nejprodávanějších knih. Dílo bylo zpracováno v několika filmových adaptacích, včetně filmového muzikálu Lernera Loeweho, dvou oper a jednoho animovaného seriálu. Jde o vhodnou knihu pro začátečníky při studiu francouzského jazyka.\n\nMalý princ se řadí mezi díla první poloviny 20. století. (Dalšími autory, kteří psali ve stejném tvůrčím období jsou např. Romain Rolland (novela Petr a Lucie) a Henri Barbusse (román Oheň).)\n\nVypravěč ve dvaceti sedmi krátkých kapitolách seznamuje čtenáře s příběhem Malého prince. Vypravěč (samotný Antoine de Saint-Exupéry) uvízne v poušti a snaží se opravit svůj letoun, když se náhle objeví Malý princ. Prosí vypravěče, aby mu nakreslil beránka. Vypravěč, který neví, jak jej nakreslit, nakreslí hroznýše se slonem uvnitř žaludku, kresbu, kterou považovali dospělí za klobouk.\n\n\"„Né Né“\" říká princ. \"„Já nechci hroznýše se slonem uvnitř! Já chci beránka…“\" Vypravěč nakreslí beránka, ale kresby se Malému princi nelíbí. Nakonec vypravěč nakreslí bednu, ve které je beránek. Malý princ, který vidí beránka v bedně, tak, jak vidí slona v hroznýši, říká \"„To je perfektní.“\"\n\nVypravěč hovoří o asteroidu, domovu malého prince. Malý princ žije na planetce B612 o velikosti domu. Tráví svůj den péčí o ni, vytrhává baobaby, které tam neustále zakořeňují. Stromy by proměnily planetku v prach, kdyby je někdo nevytrhal. Malý princ si zamiluje růžičku, a ta, zdá se, jeho cit opětuje, protože ho nechá odejít a to je projevem čisté lásky. Na planetce jsou také tři sopky (dvě činné a jedna vyhaslá). Malý princ opouští svůj domov, aby viděl vesmír, při své cestě navštíví šest dalších planetek (číslovaných od 325 do 330), každá obývaná jiným dospělým.\n\nHlubinný psychoanalytik Eugen Drewermann rozebírá tuto pohádku ve své knize Co je důležité, je očím neviditelné. V ní identifikuje postavy pohádky následovně:\n\nMalý Princ - disociované alterego samotného vypravěče (Antoine de Saint-Exupéry). Disociaci štěpení spouští stres ze život ohrožující nehody na poušti. Rozhovor mezi pilotem a Malým Princem je vlastně rozhovor dospělého Saint-Exupéryho s jeho vnitřním dítětem.\n\nRůže - vrtkavá, vyčítavá matka až možná s hysterickými rysy, která synovi, Saint-Exupérymu, znemožňuje citové odpoutání.\n\nLiška - přítelkyně autora.\n\nJinými slovy podle Drewermanna se autor v této knize vypořádává s přechodem mezi vlastním dětstvím a dospělostí.\n\n (Konkrétně se jedná o část \"Příběh\".)\n\n"}
{"id": "281773", "url": "https://cs.wikipedia.org/wiki?curid=281773", "title": "Čornohora", "text": "Čornohora\n\nČernohorská polonina, polonina Černá hora či Čornohora ( ; ; ) je nejvyšší pohoří Ukrajiny, nacházející se na jihozápadě Ukrajiny, v Zakarpatské a Ivanofrankivské oblasti. Geograficky spadá do horského systému Poloniny v Ukrajinských Karpatech. Nejvyšším vrcholem je Hoverla (2061 m), která je zároveň nejvyšší a nejpopulárnější horou Ukrajiny. Hlavním stavebním prvkem horstva jsou flyšové nánosy. Dalšími významnými horami jsou hory Petros a Pop Ivan.\n\nČornohora je pohoří s převládajícími travnatými holinami a bez výrazných skalnatých tvarů (které jsou charakteristické například pro tatranskou část Karpat). Připomíná spíše Malou Fatru či Nízké Tatry. Pohoří je mezi vysokohorskými turisty oblíbené pro svůj dlouhý jednoznačně vedený hřeben, kde se nachází mnoho vrcholků vedle sebe oddělených pouze sedly. Tento hřeben se táhne od hory Hoverla po vrchol Pop Ivan.\n\nPod vrcholem Turkul leží ve výšce 1750 m n. m. horské jezero Nesamovyte, další jezero Brebenskul se nachází v 1800 m n. m. pod stejnojmenným kopcem. U obou jezer vyvěrá pramen vody.\n\nPo první světové válce (mezi lety 1919/1920–1938) bylo tato oblast hraniční mezi československou Podkarpatskou Rusí a polskou Haličí. Dodnes se na hřebeni nachází tehdejší hraniční mezníky. V současnosti hranice odděluje Zakarpatskou a Ivanofrankivskou oblast.\n\n\nPohoří je protkáno sítí turistických cest, které bývají většinou dobře znatelné (s výjimkou stezek v nižších polohách zarostlých lesem) a místy značené. Cesty na hřeben či k vrcholům vychází na východní straně masivu z obcí Vorochta, Dzembroňa a na západě z Jasiny, Rachova či Kvasů. Několik kilometrů východně pod vrcholem Hoverly se nachází zimní středisko Zaroslak vybavené kempem a hotelem.\n\n"}
{"id": "281776", "url": "https://cs.wikipedia.org/wiki?curid=281776", "title": "Jurij Malyšev", "text": "Jurij Malyšev\n\nJurij Vasiljevič Malyšev, , (27. srpna 1941, Nikolajevsk, Volgogradská oblast, SSSR – 8. listopadu 1999, Hvězdné městečko, Rusko), byl sovětský vojenský letec a kosmonaut. V letech 1980 a 1984 se zúčastnil jako velitel kosmické lodě Sojuz letů do vesmíru.\nNarodil se na břehu Volhy a na ní také trávil volné chvíle. Dostal se do leteckého učiliště a k pluku stíhacích bombardérů. V roce 1965 absolvoval lékařskou prohlídku adepta kosmonautiky a teprve za dva roky dostal pozvánku do střediska přípravy budoucích kosmonautů. 7. května 1967 byl zařazen do oddílu kosmonautů CPK jako kosmonaut-čekatel, absolvoval dvouletou všeobecnou kosmickou přípravu, kterou úspěšně dokončil 18. srpna 1969. Během přípravy dokončil studium vojenské letecké akademie. Naučil se létat na 10 různých typech letadel. Pak byl velitelem záložních posádek, účastnil se práce v řídících střediscích při letech Sojuzů i Saljutů. V letech 1980 a 1984 se zúčastnil jako velitel lodi Sojuz letu do kosmu. \n\nDne 2. července 1988 své působení v týmu kosmonautů ukončil. Byl ženatý, měl syna a dceru. Zemřel náhle 8. listopadu 1999 ve Hvězdném městečku.\n\nPoprvé odstartoval do vesmíru 5. června 1980 z kosmodromu Bajkonur společně s Vladimírem Aksjonovem. Jurij Malyšev byl velitelem lodě. Cílem letu bylo otestovat nové systémy v tehdy konstrukčně zcela novém Sojuzu T-2. Po úspěšném startu se loď Sojuz T-2 spojila na několik dní s orbitální stanicí Saljut 6. 9. června 1980 se oba kosmonauti vydali ve své lodi zpět na Zemi. Kabina přistála na padácích na území Kazašské SSR.. \n\nO čtyři roky později absolvoval svůj druhý let. Letu kosmické lodi Sojuz T-11 se s velitelem Malyševem zúčastnil Gennadij Strekalov a první indický kosmonaut Rákeš Šarma. Loď odstartovala z Bajkonuru 3. dubna 1984 a úspěšně se spojila s orbitální stanicí Saljut 7, kde je očekávala tříčlenná základní posádka. Na palubě Saljutu 7 pracovalo poprvé současně šest kosmonautů. 11. dubna 1984 se posádky rozloučily a Malyšev, Strekalov a Šarma se vrátili na Zemi v lodi Sojuz T-10. Přistáli v kazašské stepi 46 km východně od Arkalyku.\n\n"}
{"id": "281779", "url": "https://cs.wikipedia.org/wiki?curid=281779", "title": "Jan Roh", "text": "Jan Roh\n\nJan Roh Domažlický (též něm. Johann Horn nebo v latinizované formě Johann Cornu) (1485 či 1487, Domažlice – 11. února 1547, Mladá Boleslav) byl kněz a biskup Jednoty bratrské a literát.\n\nPocházel z rodiny domažlického měšťana a hrnčíře Mikuláše Roha. Ještě v jinošském věku odešel do Litomyšle, kde se rozhodl pro dráhu duchovního, současně se vyučil i tkalcovskému řemeslu, neboť u bratrských kněží byla manuální práce obvyklou alternativou při výkonu jejich povolání a zajišťovala jim jejich hmotnou existenci. Zřejmě v roce 1515 se Roh učil na bratrské škole v Turnově, kde se seznámil s budoucím biskupem Benešem Bavoryňským. V roce 1518 byl v Brandýse nad Orlicí ordinován na kněze a stal se správcem sboru v Bělé pod Bezdězem. V květnu 1522 podnikl první cestu k Martinu Lutherovi, kterého poznal osobně a ještě na podzim téhož roku se k němu opět vypravil. Stal se hlavním podporovatelem sbližování Jednoty s luterstvím a působil jako prostředník ve styku s vitemberským centrem reformace. K tomu mu napomáhala i dobrá znalost německého jazyka, na kterou výslovně upozornil autor záznamu v bratrském Nekrologiu. Roh úzce spolupracoval také s bývalým františkánem Michaelem Weissem z Vratislavi, který pod vlivem vystoupení Martina Luthera patrně již v roce 1518 našel cestu do Jednoty.\n\nV roce 1529 byl Jan Roh na synodu v Brandýse nad Orlicí zvolen biskupem, o tři léta později mu Martin Škoda postoupil úřad biskupa-sudího. Od této doby byl Roh trvale usazen v Mladé Boleslavi, odkud v roce 1540 vypravil poselství vedené biskupem Martinem Michalcem do Štrasburku k reformátorovi Janu Hessovi. V roce 1546 se na setkání členů úzké rady v Mladé Boleslavi veřejně zřekl svých dřívějších nekritických sympatií k luterství a demonstrativně se znovu přihlásil k učení Lukáše Pražského. Podle synodního zápisu, který doslovně zaznamenává Rohova slova, totiž prý nikde jinde \"nenalezl tak celého a gruntovního učení při všem Bohem zřízeném spasení jako v Jednotě bratrské\". Roh současně vyzval přítomné k obnovení zájmu o domácí teologické dědictví. Nedlouho poté zemřel a byl pochován \"na obecném krchově\" v Mladé Boleslavi. Při jeho pohřbu kázal biskup Jan Černý.\n\n\n\n\n"}
{"id": "281783", "url": "https://cs.wikipedia.org/wiki?curid=281783", "title": "Růžičková kapusta", "text": "Růžičková kapusta\n\nRůžičková kapusta je druh košťálové zeleniny vhodné ke konzumaci, kultivar brukve. Její listy jsou bohaté na základní živiny včetně vitaminu C.\n\nTento druh zeleniny je odolný proti menším mrazům a proto vydrží na záhonu i přes zimu. Není náročný na pěstování. Obsahuje mnoho draslíku, manganu, vitaminu B1 a hlavně vlákniny, ale také síru, proto je třeba množství omezit. Má velice pozitivní vliv na zdraví a kondici.\n\n"}
{"id": "281787", "url": "https://cs.wikipedia.org/wiki?curid=281787", "title": "Edward Weston", "text": "Edward Weston\n\nEdward Henry Weston (24. března 1886 Highland Park, Illinois – 1. ledna 1958 Big Sur, Kalifornie) byl americký fotograf a spoluzakladatel skupiny f/64. Je pokládán za „jednoho z nejmodernějších a nejvlivnějších amerických fotografů“ a „jednoho z mistrů fotografie 20. století“. Během čtyřicetileté kariéry Weston svůj repertoár neustále rozšiřoval; vedle krajin, zátiší, aktů, portrétů či žánrových scén tvořil dokonce i náladové parodie. Říká se, že rozvinul „bytostně americký, a zejména specificky kalifornský přístup k moderní fotografii“, jelikož se zaměřil právě na obyvatele a krajinu amerického Západu. V roce 1937 Weston jako první z fotografů získal Guggenheimovo stipendium a v následujících dvou letech velkoformátovým fotoaparátem (8×10 palců) vyprodukoval téměř 1400 negativů. Na řadě svých nejslavnějších fotografií zachytil stromy a skály v kalifornské přírodní rezervaci Point Lobos poblíž místa, kde žil po mnoho let.\n\nWeston se sice narodil v Chicagu, ale do Kalifornie se přestěhoval, už když mu bylo 21. Od časného mládí věděl, že se chce stát fotografem, a zpočátku byl pro jeho práce typický rukopis té doby – piktorialistická měkká kresba. Za několik let však tento styl opustil a stal se jedním z nejvýznamnějších mistrů velmi detailních fotografických obrazů.\n\nV roce 1947 mu byla diagnostikována Parkinsonova nemoc a brzy poté fotografovat přestal. Zbývajících deset let života strávil dohlížením na tisk více než tisícovky svých nejslavnějších snímků.\n\nEdward Henry Weston se narodil 24. března roku 1886 v Highland Parku ve státě Illinois jako druhé dítě a jediný syn porodníka Edwarda Burbanka Westona a Alice Jeanette Brettové, shakespearovské herečky. Jeho matka zemřela, když mu bylo pět, proto ho vychovávala především jeho sestra Mary, které říkal „May“ nebo „Mazie“. Byla o devět let starší než Edward a vytvořilo se mezi nimi velmi pevné pouto, které se v životě Edwarda Westona stalo jedním z mála trvalých vztahů.\n\nJeho otec se oženil podruhé, když bylo Edwardovi devět, ale ani on, ani jeho sestra s novou nevlastní matkou a nevlastním bratrem nevycházeli nejlépe. Po svatbě May a jejím odchodu z domu v roce 1897 Edwardův otec věnoval většinu času nové manželce a synovi. Weston zůstával velmi často sám; přestal chodit do školy a stáhl se do svého pokoje v jejich velkém domě.\n\nV roce 1902 od otce dostal k šestnáctým narozeninám první fotoaparát, jednoduchý Kodak Bull's-Eye #2. Vzal si ho s sebou na prázdniny na Středozápadě, a když se vrátil domů, zájem o fotografování ho přivedl k tomu, aby si koupil použitý velkoformátový fotoaparát (5×7 palců). Začal fotografovat v parcích v Chicagu i na farmě své tety, sám si filmy vyvolával a snímky zvětšoval. Později vzpomínal, že už v tomto raném věku měly jeho fotografie výraznou uměleckou hodnotu. Prohlásil: „Mám pocit, že mé nejranější dílo z roku 1903 je – i přes svou nezralost – spjato jak technikou, tak kompozicí s mými nejnovějšími pracemi mnohem úžeji než některé fotografie z let 1913–1920, kdy jsem usiloval o umělecký výraz.“ Weston dosáhl velmi rychle úspěchu a o rok později, v roce 1903, Institut umění v Chicagu jeho fotografie vystavil.\n\nV roce 1904 se May s rodinou odstěhovala do Kalifornie a Weston se v Chicagu cítil ještě osamělejší. Na živobytí si vydělával prací v místním obchodním domě, ale většinu volného času i nadále trávil fotografováním. Během dvou let si byl kvalitou svých fotografií natolik jist, že je poslal do časopisu \"Camera and Darkroom\", a jeho dubnové číslo roku 1906 otisklo celostránkovou reprodukci Westonova snímku \"Spring, Chicago\" (\"Jaro, Chicago\"). Pokud je známo, právě ona je jeho první takto zveřejněnou fotografií.\n\nNa podnět své sestry Weston opustil na jaře 1906 Chicago a přestěhoval se do Tropica v Kalifornii poblíž domu, kde bydlela May. Rozhodl se tam zůstat a věnovat se kariéře fotografa, ale brzy si uvědomil, že potřebuje více odborné přípravy. O rok později se přestěhoval do Effinghamu v Illinois, aby se zapsal na Illinois College of Photography. Všechny seminární práce jejich devítiměsíčního kurzu měl hotové již za šest měsíců. Škola mu ale odmítla udělit diplom, pokud nezaplatí celých devět měsíců; Weston to odmítl a na jaře 1908 se vrátil do Kalifornie.\n\nKrátce pracoval jako retušér negativů ve fotografickém studiu George Steckela v Los Angeles. Po několika měsících se přestěhoval do známějšího studia Louise Mojoniera. V průběhu několika dalších let se pod vedením Mojoniera naučil fotografickou techniku a provozovat fotografické studio jako podnikatel.\n\nBěhem několika prvních dní jeho návštěvy v Tropicu byla Westonovi představena nejlepší kamarádka jeho sestry, Flora May Chandlerová. studovala na učitelském ústavu a později absolvovala UCLA. Začala učit na základní škole v Tropicu. Byla o sedm let starší než Weston a vzdálená příbuzná vydavatele novin Harryho Chandlera, který byl ve své době pokládán za hlavu „nejmocnější rodiny v jižní Kalifornii“. Tuto skutečnost nepřehlédl ani Weston, ani jeho životopisci.\n\nDne 30. ledna 1909 se Weston s Florou Chandlerovou oženil. Měli spolu čtyři syny: Chandlera (1910–1993), Bretta (1911–1993), Neila (1914–1998) a Colea (1919–2003).\n\nPrvní z jejich čtyř synů, Edward Chandler Weston (1910–1993), známý jako Chandler, se narodil 26. dubna 1910. Jméno Edward Chandler dostal po otci a matce. Později se sám stal významným fotografem. Mnohé se zjevně naučil prostě tím, že ve studiu v jejich domě dělal otci asistenta. V roce 1923 se s matkou a bratry rozloučil a s otcem a Tinou Modotti odpluli do Mexika. Po dobrodružstvích v Mexiku se úmyslu věnovat se kariéře profesionálního fotografa vzdal. Životní styl, sláva a bohatství ho silně ovlivnily. Fotografoval i později, jako amatér, a jeho snímky dokládají jeho vzácný vrozený talent pro tento druh umění.\n\nRoku 1910 Weston otevřel v Tropicu v Kalifornii (dnes Glendale) Weston své první komerční fotografické studio zvané „The Little Studio“ a psal články o nekonvenčních metodách portrétování pro vybrané vysokonákladové časopisy. Když se ho jeho sestra později ptala, proč si otevřel ateliér v Tropicu a ne v nedaleké metropoli Los Angeles, odpověděl jí: „Své jméno tak proslavím, že nebude záležet na tom, kde bydlím.“\n\nNásledující tři roky pracoval ve svém studiu sám nebo někdy s pomocí rodinných příslušníků. Dokonce i v této rané fázi kariéry byl při práci velmi náročný; v jednom rozhovoru v té době řekl: „nezáleží mi na tom, kolik (drahých fotografických) desek použiji, pokud na ně nedostanu to, co tam chci mít. Při jednom fotografování jsem jich použil třicet, dokud jsem si nebyljist, že mi výsledek bude vyhovovat.\n\nJeho kritické oko se vyplatilo, protože za svou práci rychle získal více uznání. Vyhrával ceny v národních soutěžích, uveřejnil další fotografie a psal články pro časopisy jako \"Photo-Era\" nebo \"American Photography\", které prosazovaly piktorialistický styl.\n\nDne 16. prosince 1911 se narodil Westonův druhý syn, Theodore Brett Weston (1911–1993). Stal se z něj významný fotograf, který s otcem dlouhá léta spolupracoval.\nNěkdy na podzim roku 1913 Westonovo stále proslulejší studio navštívila losangelská fotografka Margrethe Mather a během několika měsíců se mezi nimi rozvinul intenzivní vztah. Weston byl tichý rodák ze Středozápadu, který se do Kalifornie přistěhoval, Margrethe Mather patřila k rozvíjející se bohémské kulturní scéně v Los Angeles. Byla velmi společenská a umělecky založená a přitahovala k sobě pozornost. Tolerantní sexuální morálkou se v té době značně lišila od konzervativního Westona – Mather byla prostitutkou s bisexuálním zaměřením, přičemž preferovala ženy. Mather představovala silný kontrast k Westonovu domácímu životu; jeho manželka Flora byla popisována jako „domácká, rigidní puritánka a zcela konvenční žena, s níž měl málo společného, protože odmítal konvence“ ‒ Matherin životní styl pokládal za neodolatelný a její fotografické vize ho fascinovaly. Spolupracovali na mnoha fotografiích, ale Westonova sláva však časem Matherovou zastínila a také značné množství prací z období jejich spolupráce i po něm. Matherová a Weston pracovali spolu až do doby, kdy Weston v roce 1923 odešel do Mexika s italskou fotografkou Tinou Modotti.\n\nPožádal Matherovou, aby byla jeho asistentkou ve studiu, v následujícím desetiletí úzce spolupracovali, vytvářeli samostatné nebo společně podepsané portréty osobností jako byli například básník Carl Sandburg nebo spisovatel Max Eastman. Společná výstava jejich prací v roce 2001 odhalila, že Weston v tomto období styl Matherové napodoboval a později i její výběr portrétovaných subjektů. Sama Matherová fotografovala „vějíře, ruce, vejce, melouny, vlny, koupelnové doplňky, mušle a křídla ptáků, tyto všechny předměty Weston později také zkoumal.“ O deset let později ji popsal jako „první důležitou osobu v mém životě, a teď možná, když osobní kontakt zmizel, nejdůležitější.“\n\nPočátkem roku 1915 začal Weston zapisovat a uchovávat podrobné deníky, které později nazval \"Daybooks\" (\"Deníky\"). Během příštích dvou desetiletí zaznamenal své myšlenky o své práci, o postřezích týkajících se fotografování a o svých vztazích s přáteli, milenkami a rodinou. Dne 6. prosince 1916 se narodil třetí syn, Lawrence Neil Weston. Také šel ve stopách svého otce a stal se známým fotografem. Během tohoto období se Weston poprvé setkal s fotografem Johanem Hagemeyerem, kterému radil a čas od času půjčoval své studio. Později mu Hagemeyer tu laskavost oplatil, když ho nechal používat svůj fotoateliér v Carmelu po Westonově návratu z Mexika. Několik dalších let se Weston živil tím, že zhotovoval portréty ve svém malém ateliéru, kterému ŕíkal „the shack“ („chatrč“).\n\nFlora mezitím věnovala všechen čas péčí o děti. Poté, co se 30. ledna 1919 narodil jejich čtvrtý syn, Cole Weston (1919–2003), už mohla domov opustit jen zŕídkakdy.\n\nV létě 1920 Weston potkal dvě osobnosti, které spoluvytvářely stále významnější kulturní scénu v Los Angeles: byl to Roubaix de l'Abrie Richey, známý jako „Robo“, a Tina Modotti, kterou Robo nazýval svou manželkou. Modotti, tehdy známá pouze jako divadelní a filmová herečka, se za Roba nikdy nevdala, ale manželství předstírali. Weston si s Modottiovou okamžitě padli do oka a brzy se z nich stali milenci. Richey Robo o tomto vztahu věděl, ale zůstali s Westonem přáteli a později ho pozval, aby přijel do Mexika a sdílel s ním jeho studio.\n\nV následujícím roce Weston souhlasil, aby se Matherová stala rovnocennou partnerkou v jeho studiu. Několik měsíců pořizovali portréty, které podepisovali oběma jmény. Toto bylo jediné období za jeho dlouhé kariéry, kdy Weston takto spolupracoval s jiným fotografem.\n\nNěkdy v roce 1920 začal fotografovat nahé modely. Jeho první modelkou byla manželka Flora a jejich děti, ale brzy po nich pořídil alespoň tři studie aktu Matherové. Po nich přišlo několik dalších fotografií aktů, které se staly prvními z celé řady figurálních studií přátel a milenek.\n\nAž dosud Weston udržoval vztahy s jinými ženami před manželkou v tajnosti, ale když ve fotografování aktů pokračoval, Flora ho začala podezřívat. Chandler vzpomínal, že matka ho pravidelně posílala do otcova studia s nějakým vzkazem a žádala ho pak, aby jí řekl, kdo tam byl a co tam dělali.\n\nJedním z prvních, kdo souhlasil s fotografováním nahého těla, byla Modottiová. Na několik let se stala Westonovou hlavní modelkou.\n\nV roce 1922 navštívil svou sestru May, která se přestěhovala do Middletownu v Ohiu. A právě tam pořídil pět nebo šest fotografií vysokých kouřících komínů u nedaleké ocelárny Armco. Tyto snímky signalizovaly změnu Westonova fotografického stylu, přechodu od jemného, měkce zaostřeného piktorialismu k novému, čistému ostrému stylu. Okamžitě si tuto změnu uvědomil a později ji v deníku zaznamenal: “Návštěva Middletownu byla něčím, na co se nezapomíná... nejdůležitější bylo mé fotografování ocelárny Armco... Ten den jsem udělal skvělé fotografie, dokonce i Stieglitz si myslel, že jsou důležité!“\n\nV té době byl New York City centrem americké umělecké fotografie a Alfred Stieglitz jeho nejvlivnější osobností. Weston toužil jet do New Yorku, aby se s ním setkal, ale neměl na cestu. Jeho švagr mu poskytl dost peněz, aby mohl od nich z Middletownu pokračovat do New Yorku, kde strávil většinu října a začátek listopadu. Tam se setkal s umělcem Charlesem Sheelerem, fotografem Clarencem H. Whitem, Gertrudou Käsebierovou a nakonec také s Alfredem Stieglitzem. Weston napsal, že mu Stieglitz řekl: “Vaše práce a pojetí potvrdily můj názor na vaše kvality. Ukázal jste mi hned několik snímků, které mi udělaly velkou radost, což můžu o fotografiích říct jen zřídkakdy.“\n\nBrzy poté, co se Weston z New Yorku vrátil, se Robo odstěhoval do Mexika a založil tam studio, kde vytvářel batiky. Zanedlouho se rozhodl uspořádat společnou výstavu fotografií jak svých, tak dalších fotografů, včetně Westona a Matherové. Na počátku roku 1923 Modotti odjela vlakem za Robem do Mexika, aby s ním mohla být, ale onemocněl neštovicemi a zemřel krátce před jejím pŕíjezdem. Modotti byla zarmoucena, ale během několika týdnů se zotavila natolik, že se rozhodla zůstat a uskutečnit výstavu, kterou Robo plánoval. Výstava měla úspěch i díky nemalému počtu studií aktů Modottiové a pevně ustanovila Westonovu uměleckou reputaci v Mexiku.\n\nPo skončení výstavy se Modotti vrátila do Kalifornie a Weston s ní plánoval společný návrat do Mexika. Chtěl tam strávit pár měsíců fotografováním a propagací své práce, přičemž by mohli spolu výhodně cestovat s tím, že Modotti je jeho asistentkou a tlumočnicí.\n\nTýden před odjezdem do Mexika se Weston krátce setkal s Matherovou a pořídil několik snímků, na nichž leží nahá na písku na pláži Redondo. Tyto snímky se výrazně liší od jeho předchozích aktů – detaily jsou ostře vykreslené a záběr ukazuje celé tělo ve vztahu k přirozenému prostředí. Jsou pokládány za umělecké prototypy jeho nejslavnějších aktů s modelkou Charis Wilsonovou, které pořídil o více než deset let později.\n\nDne 30. července 1923 Weston, jeho syn Chandler a Modotti odplouvali parníkem na dosti dlouhý výlet do Mexika. Jeho manželka Flora a jejich další tři synové se s nimi loučili v přístavu. Není známo, co Flora věděla nebo si myslela o vztahu mezi Westonem a Modotti, ale na molu údajně vykřikla: „Tino, pečlivě se starej o mé chlapce!” Modotti souhlasila s tím, že bude Westonovo studio bezplatně provozovat za to, že ji zasvětí do fotografování.\n\nDo Mexico City dorazili 11. srpna a pronajali si velkou usedlost mimo město. Do měsíce Weston uspořádal výstavu svých prací v Aztec Land Gallery. Zahájena byla 17. října a setkala se s příznivým ohlasem v médiích. Byl zvláště hrdý na recenzi Maria de Zayase, který napsal: „Fotografie začíná být fotografií, protože až dosud to bylo jen umění.”\n\nOdlišná kultura a krajina v Mexiku přiměly Westona dívat se na věci novým způsobem. Citlivěji vnímal, co má před sebou, a začal fotografovat předměty každodenního života, jako jsou hračky, dveře či koupelnové doplňky. Udělal také několik intimních aktů a portrétů s Modotti. V \"Daybooks\" si poznamenal:\n\nWeston pokračoval ve fotografování lidí a věcí kolem sebe a jeho pověst v Mexiku rostla tím více, čím déle zůstával. V roce 1924 měl druhou výstavu v Aztec Land Galley a o portrét ho žádala jedna společenská celebrita za druhou. V té době Weston začal opomíjet své další syny v USA. Stejně jako u mnoha jeho jiných činů za tím byla žena. Již nějakou dobu si tehdy dopisoval s Miriam Lernerovou, kterou znal již několik let, a protože její dopisy byly stále vášnivější, zatoužil ji znovu vidět.\n\nWeston a Chandler se na konci roku 1924 vrátili do San Franciska a v následujícím měsíci s Hagemeyerem založili studio. Weston během tohoto období zjevně zápasil se svou minulostí i budoucností. Spálil všechny své deníky napsané před Mexikem, jako by se minulost snažil vymazat, a s Miriam Lernerovou a synem Neilem začal nový cyklus aktů. Napsal, že tyto snímky jsou „začátkem nového období v mém přístupu a postoji k fotografii.”\n\nJeho nový vztah s Lernerovou ale netrval dlouho a v srpnu 1925 se Weston vrátil do Mexika, tentokrát se synem Brettem. Modotti uspořádala společnou výstavu jejich fotografií a zahájila ji v týdnu, kdy se vrátil. Kritika Westonova díla znovu vysoce ocenila a šest jeho snímků koupilo Národní muzeum. Několik dalších měsíců se soustředil na fotografování lidového umění, hraček a místních scén. Jedním z nejpůsobivějších obrazů tohoto období jsou tři černé hliněné hrnce, které historik umění Rene d'Harnoncourt charakterizoval jako „začátek nového umění“.\n\nV květnu 1926 Weston podepsal smlouvu se spisovatelkou Anitou Brennerovou, podle níž měl za 1000 dolarů vytvořit fotografie pro knihu o mexickém lidovém umění nazvanou \"Idols Behind Altars\". V červnu začala Modotti a Brett cestovat po celé zemi; hledali méně známá díla lidových umělců a řemeslníků. Jeho smlouva vyžadovala, aby odevzdal Brennerové tři hotové výtisky z negativů o velikosti 8x10 palců, a než práci dokončil, byl listopad téhož roku. Během cest absolvoval Brett u svého otce rychlokurz fotografie a udělal více než dvě desítky tisků, které jeho otec považoval za výjimečně kvalitní.\n\nKdyž se vrátili z cest, jeho vztah s Modotti se rozpadl a za necelé dva týdny se Weston s Brettem vydali do Kalifornie. Do Mexika se již nikdy nevrátil.\n\nWeston se vrátil do starého studia v Glendale (dříve nazývaného Tropico). Rychle uspořádal na Kalifornské univerzitě výstavu fotografií, které on a Brett udělali před rokem. Otec vystavil 100 výtisků, syn dvacet. Brettovi v té době bylo pouhých 15 let.\n\nV únoru Weston začal novou sérii aktů, tentokrát s tanečnicí Berthou Wardellovou. Jedna z této série, klečící postava uříznutá v ramenou, je jednou z nejznámějších Westonových studií. V té době se setkal s kanadskou malířkou Henriettou Shore, kterou požádal, aby fotografie Wardellové okomentovala. A byl překvapen její upřímnou kritikou:\n\nChtěl se podívat na její malby a zaujaly ho její velké obrazy mořských mušlí. Zapůjčil si od ní několik ulit, myslel si, že by mohl najít inspiraci pro novou řadu zátiší. V příštích několika týdnech prozkoumal mnoho různých druhů ulit a kombinací pozadí; ve svém záznamu fotografií pořízených za rok 1927 uvedl čtrnáct negativů ulit. Jeden z nich jednoduše nazval \"Nautilus\", 1927 (někdy také \"Shell\", 1927), který se stal jedním z jeho nejslavnějších obrazů. Modotti nazvala obraz „mystický a erotický“, a když Nautila ukázala Renému d'Harnoncourtovi, řekl, že se mu z ní „podlamují kolena“. Je známo, že Weston zhotovil nejméně dvacet osm zvětšenin, víc, než z jakéhokoliv jiné fotografie.\n\nV září toho roku měl Weston velkou výstavu v paláci Palace of the Legion of Honor. Při otevření výstavy se setkal s kolegou fotografem Willardem Van Dykem, který ho později představil Anselu Adamsovi.\n\nV květnu 1928 uskutečnil Weston s Brettem krátký, ale důležitý výlet do Mohavské pouště. Právě tam poprvé prozkoumal a fotografoval krajinu jako uměleckou formu. Holé skalní útvary a prázdné prostory pro něj byly vizuálním zjevením a za dlouhý víkend pořídil dvacet sedm fotografií. Do poznámek si zapsal, že „Tyto negativy jsou nejdůležitější, které jsem kdy udělal.“ Dalo by se říci, že po roce 1927 Weston fotografoval hlavně akty, zátiší, své oblíbené lastury a mušle, studie rostlin a krajinné výjevy.\n\nPozději téhož roku se Weston a Brett odstěhovali do San Franciska, kde žili a pracovali v malém studiu, které vlastnil Hagemeyer. Na živobytí si vydělávali portrétováním, ale Weston toužil být sám a vrátit se k umělecké tvorbě. Začátkem roku 1929 se přestěhoval do Hagemeyerovy chaty v Carmelu, kde nakonec našel samotu a inspiraci, kterou hledal. V okně studia vystavil nápis: „Edward Weston, fotograf, neretušované portréty, tisky pro sběratele“. \n\nZačal pravidelně cestovat do nedalekého Point Lobos, kde bude fotografovat až do konce své kariéry. Právě tam se naučil jemně vyladit svůj fotografický pohled, aby odpovídal vizuálnímu prostoru jeho kamery, a obrazy, které tam pořídil – chaluhy, skály nebo stromy rozfoukané větrem -, patří k jeho nejlepším. Při pohledu na jeho práci z tohoto období jeden životopisec napsal:\n\nZačátkem dubna 1929 se Weston na večírku setkal s fotografkou Sonyou Noskowiakovou, a ještě než měsíc skončil, už žila s ním. Stejně jako u mnoha jiných vztahů se stala jeho modelkou, múzou, žačkou a asistentkou. Budou spolu žít pět let.\n\nZaujat množstvím druhů a tvarů řasy, které nacházel na plážích u Carmelu, začal Weston na konci 20. let fotografovat zblízka zeleninu a ovoce. Udělal celou řadu fotografií zelí, kapusty, cibule, banánů a nakonec i svého nejznámějšího tématu, papriky. V srpnu toho roku mu přinesla Noskowiaková několik zelených papriček a během čtyř dnů nafotil nejméně třicet různých negativů. Byla mezi nimi \"Paprika č. 30\", která se řadí k mistrovským fotografickým dílům všech dob.\n\nWeston měl v letech 1930–31 řadu významných samostatných výstav. První byla v New Yorku v Alma Reed's Delphic Studio Galley a krátce po ní následovala výstava v galerii Denny Watrous Gallery v Carmelu. Obě obdržely nadšené recenze, včetně dvoustránkového článku v časopise New York Times.\"New York Times Magazine\". Po nich přišly výstavy v muzeu De Young v San Francisku a v Galerii Jean Naert v Paříži.\n\nPřestože měl Weston úspěchy ve svém oboru, jeho osobní život byl velmi složitý. Flóra se téměř celé jejich manželství dokázala o děti starat díky dědictví po rodičích. Nicméně krach na newyorské burze v roce 1929 ji pŕipravil o většinu úspor a Weston cítil zvýšený tlak na to, aby jí a jejich synům víc pomáhal. Toto období popsal jako „nejtěžší ekonomické období svého života“.\n\nV roce 1932 vyšla kniha \"The Art of Edward Weston\" (\"Umění Edwarda Westona\"), první kniha věnovaná výhradně Westonově práci. Vydal ji Merle Armitage a věnoval ji Alici Rohrerové, obdivovatelce a patronce Edwarda Westona, jejíž dar 500 amerických dolarů pomohl zaplatit vydání knihy.\n\nVe stejné době se v San Francisku začala scházet skupinka neformálních fotografů vedená Van Dykem a Anselem Adamsem, aby diskutovali o společném zájmu a estetice. Inspirováni Westonovou výstavou v muzeu De Young v předchozím roce se obrátili na muzeum s nápadem na uskutečnit skupinovou výstavu svých děl. Jmenovali se Group f/64 a v listopadu 1932 se v muzeu otevřela výstava jejich osmdesáti fotografií. Přehlídka sklidila úspěšnou kritiku. \n\nTerminus technicus \"f/64\" označuje největší clonové číslo – clonu nastavitelnou (nejen) na velkoformátovém fotografickém aparátu, díky níž se dosahuje maximální hloubky ostrosti, což umožňuje získat ostrý snímek od popředí až do pozadí. Odpovídá to filosofii přímé fotografie, která reagovala na tehdy dosud módní piktorialistické metody.\n\nV roce 1933 si Weston koupil fotoaparát Graflex o rozměrech 4×5 palců, mnohem menší a lehčí než velkoformátová kamera, kterou používal již řadu let. Začal pořizovat close-up akty Noskowiakové a dalších modelek. Malá kamera mu umožnila větší interakci s modelkami a současně akty z tohoto období začaly připomínat zakřivený kořen a zeleninu, kterou fotografoval před rokem.\n\nNa začátku roku 1934 se ve Westonově životě otevřela „nová a důležitá kapitola“, když na koncertě potkal Charis Wilsonovou. Ještě víc než u svých předchozích milenek byl okamžitě okouzlen její krásou a osobností. Napsal: „Do mého života přišla nová láska, ta nejkrásnější, která podle mého názoru obstojí ve zkoušce času.“ Dne 22. dubna ji poprvé fotografoval nahou a vstoupili do intenzivního vztahu. V té době ještě žil s Noskowiakovou, ale během dvou týdnů ji požádal, aby se odstěhovala, a prohlásil, že pro něj jsou jiné ženy „stejně nevyhnutelné jako přílivy“.\n\nSnad kvůli intenzitě nového vztahu přestal v té době psát deník. O půl roku později doplnil poslední poznámku:\n\nV lednu 1935 Weston čelil rostoucím finančním potížím. Uzavřel své studio v Carmel a přestěhoval se do Santa Monica Canyon v Kalifornii, kde s Brettem otevřeli nové studio. Požádal Wilsonovou, aby přijela a žila s ním, a v srpnu 1935 nakonec souhlasila. Zatímco se intenzivně zajímala o jeho práci, Wilsonová byla po Floře první ženou, se kterou Weston žil, která neměla zájem stát se fotografkou. To umožnilo Westonovi, aby se na ni soustředil jako na svou múzu a modelku a Wilsonová naopak věnovala čas na podporu Westonova umění jako jeho asistenta a kvazi-agentka.\n\nTéměř okamžitě začal pracovat s modelkou Wilsonovou na nové sérii aktů. Jedna z prvních fotografií, kterou pořídil doma na balkóně v jejich domě, se stala jednou z jeho nejvíce publikovaných (\"Akt\"). Brzy poté podnikli první z několika výletů do Oceano Dunes. Právě tam Weston udělal některé ze svých nejdokonalejších a nejintimnějších fotografií vůbec a zachytil Wilsonovou v uvolněných pózách bez zábran v písečných dunách. Během svého života vystavil pouze jednu nebo dvě fotografie z těchto sérií, neboť některé z ostatních byly pro širokou veřejnost „příliš erotické“.\n\nAčkoli jeho nedávná práce získala pozitivní kritický ohlas, nezískal z uměleckých dostatek příjmů, aby to pokrylo stálý příjem. Začal spíše spoléhat na portrétování, ke kterému se vrátil. Také založil klub „Edward Weston Print of the Month Club“ a nabídl každému členovi výběr svých fotografií za měsíční předplatné pět dolarů. Každý měsíc odběratelé získali od Westona nový tisk, s limitovanou edicí 40 kopií. Ačkoli zhotovoval tyto kopie se stejně vysokými standardy, se kterými dělal své vlastní tisky, předpokládá se, že nikdy neměl více než jedenáct odběratelů.\n\nNa návrh Beaumonta Newhalla se Weston rozhodl požádat o grant Guggenheim Foundation (nyní známý jako Guggenheimovo stipendium). Popsal ve dvou větách svou práci, shromáždil třicet pět svých oblíbených výtisků a odeslal je. Poté, co Dorothea Langeová a její manžel naznačili, že žádost byla příliš krátká na to, aby mohla být brána vážně, Weston jim znovu předložil čtyřstránkový dopis a pracovní plán. Samozřejmě nemluvil o tom, že novou žádost pro něj napsala Wilsonová.\n\nDne 22. března 1937 dostal Weston oznámení, že mu grant Guggenheim byl přidělen a byl vůbec první udělený fotografovi. Příspěvek byl 2 000 dolarů na jeden rok, což bylo v té době značné množství peněz. Weston své příjmy zvýšil tím, že redakci časopisu \"AAA Westway Magazine\" poskytoval za 50 dolarů 8–10 fotografií měsíčně během svých cest, dalších 15 dolarů měsíčně získal za popisky k fotografií a krátké vyprávění. Koupili nové auto a vyrazili na Westonův výlet snů, při kterém mohl svobodně jezdit kam chtěl a fotit, co chtěl. Během následujících dvanácti měsíců uskutečnili celkem sedmnáct výletů a podle detailního záznamu Wilsonové urazili 16,697 mil. Weston během cesty nasnímal celkem 1260 negativů.\n\nSvoboda tohoto výletu s „láskou jeho života“ v souvislosti se všemi jeho syny, kteří v té době dosáhli věku dospělosti, to motivovalo Westona k rozvodu s manželkou Florou. Od svatby uplynulo 28 let a od sebe byli odloučeni šestnáct let.\n\nVzhledem k úspěchu v minulém roce Weston požádal znovu a získal podporu od Guggenheimu podruhé. Ačkoli chtěl opět cestovat, zamýšlel využít většinu peněz na tisk prací z minulého roku. Pověřil syna Neila, aby postavil malý dům na Carmelské vysočině na pozemku, který patřil otci Wilsonové. Místo pojmenovali „Wildcat Hill“ („Kopec divokých koček“) kvůli mnoha domácím kočkám, které brzy pozemek obsadily.\n\nWilsonová si naplánovala a zařídila studio pro psaní, které bylo za domem v malé garáži. Tam strávila několik měsíců psaním a úpravami příběhů z jejich cest.\n\nV roce 1939 vyšla knížka \"Seeing California with Edward Weston\" (\"Vidět Kalifornii s Edwardem Westonem\") s Westonovými fotografiemi doplněnými textem Wilsonové. Konečně se zbavil finančních stresů z minulosti a mimořádně spokojen se svou prací a vztahem se 24. dubna Weston s Wilsonovou vzali po krátkém ceremoniálu.\n\nPo úspěchu jejich první knihy vydali v roce 1940 další s názvem \"California and the West\" (\"Kalifornie a Západ\"). První vydání, které obsahovalo 96 fotografií s textem Wilsonové, se prodávalo za 3,95 dolarů. Během léta Weston vyučoval fotografii na prvním workshopu Ansela Adamse v Yosemitském národním parku.\n\nVe chvíli, kdy vyčerpali peníze z Guggenheimova stipendia, byl Weston požádán, aby ilustroval nové vydání knížky básní \"Stébla trávy\" spisovatele Walta Whitmana. Získal 1000 dolarů za fotografie a 500 dolarů na cestovní výdaje. Weston trval na tom, aby měl uměleckou kontrolu nad obrazy, které pořídí, a trval na tom, že se nebude držet Whitmanova textu. Dne 28. května se spolu s Wilsonovou vydali na cestu, která byla dlouhá 20 000 mil, vedla přes 24 států; fotografickou kamerou Graflex 8x10 palců pořídil téměř 800 kusů negativů, stejně jako desítky portrétů.\n\nKdyž byl 7. prosince 1941 napaden Pearl Harbour, Spojené státy vstoupily do druhé světové války. Weston byl blízko konce Whitmanovy cesty a byl vypuknutím války hluboce zasažen. Napsal: „Když válka vypukla, pospíchali jsme domů. Charis nechtěla, abychom pospíchali. Já ano.“\n\nPrvní měsíce roku 1942 strávil výběrem a tiskem negativů z Whitmanovy cesty. Ze stovek snímků, které pořídil, do knihy zařadil čtyřicet devět.\n\nV důsledku války byl Point Lobos několik let pro veřejnost uzavřen. Weston soustředěně pokračoval v práci na snímcích ve Wildcat Hill, včetně záběrů mnoha koček, které tam žily. Weston s nimi zacházel se stejně vážným úmyslem, který používal i při jiném fotografování a Charis shromáždila výsledky do jejich neobvyklé publikace \"The Cats of Wildcat Hill\", která byla publikována v roce 1947.\n\nRok 1945 znamenal pro Westona začátek významných změn. Začaly se u něj objevovat první příznaky Parkinsonovy choroby, oslabujícího onemocnění, které mu postupně bralo sílu a schopnost fotografovat. Začaly chladnout vztahy s Wilsonovou, která zároveň začala být více zapojena do místní politiky a karmelské kulturní scény. Síla, která je původně spojila – její nedostatek zájmu o to, aby se stala fotografem – nakonec vedla k jejich rozpadu. Napsala: „Můj odlet od Edwarda byl také částečně útěkem od fotografie, která za těch mnoho let vzala tolik místa v mém životě.“\n\nPři práci na významné retrospektivní výstavě pro Muzeum moderního umění se s Wilsonovou rozešli. Weston se vrátil do Glendale, protože pozemek na Wildcat Hill stále patřil otci Wilsonové. Během několika měsíců se odstěhovala a dohodli se, že mu nemovitost prodají.\n\nV únoru 1946 byla v Muzeu moderního umění v New Yorku otevřena Westonova velká retrospektivní výstava. Spolu s Beaumontem Newhallem pro ni vybral 313 tisků a nakonec bylo vystaveno 250 fotografií. V té době bylo mnoho jeho zvětšenin stále možné koupit a z této výstavy prodal 97 tisků, v ceně 25 dolarů za kus. Později v témže roce Westona požádal dr. George L. Waters ze společnosti Kodak, aby pro reklamní kampaň vyrobil diapozitivy 8×10“ Kodachrome. Weston předtím s barevnými filmy nepracoval, hlavně proto, že je neměl jak vyvolávat nebo tisknout. Weston velkorysou nabídku Kodaku přijal, protože mu slíbili 250 dolarů za snimek; tolik jaktěživ za žádnou zakázku nedostal. Nakonec Kodaku prodal sedm barevných fotografií – krajiny a scenérie z Point Lobos a okolí přístavu Monterey.\n\nV roce 1947, když jeho Parkinsonova nemoc pokročila, Weston začal hledat pomocníka. Šťastnou náhodou se na něj právě tehdy obrátila horlivá mladá nadšenkyně do fotografie, Dody Weston Thompsonová, která hledala zaměstnání.\n\nWeston se zmínil, že právě toho dne ráno napsal dopis Anselu Adamsovi, že hledá někoho, kdo mu bude nosit masivní velkoformátový fotoaparát a bude ho vozit autem; koho by na oplátku mohl učit fotografovat. Oba tvůrčí lidé si brzy velmi dobře porozuměli. Po zbytek roku 1947 na začátku roku 1948 Dody o víkendech jezdila ze San Franciska, aby pod Westonovým vedením zvládla základy fotografování. Začátkem roku 1948 se přestěhovala do „Bodie House“, domku pro hosty na Edwardově pozemku Wildcat Hill, a začala pracovat jako jeho asistentka na plný úvazek.\n\nKe konci roku 1948 už Weston nebyl fyzicky schopen velkou kameru používat. Toho roku pořídil své poslední fotografie, a to v Point Lobos. Poslední negativ nazval \"Rocks and Pebbles, 1948\". Ačkoli Westonovi ubývaly síly, fotografem být nikdy nepřestal. Pracoval se svými syny a s Dody, katalogizoval své snímky a především dohlížel na publikaci a tisk svého díla. V roce 1950 se v Paříži v Musee National d'Art Moderne uskutečnila jeho významná retrospektivní výstava a v roce 1952 publikoval portfolio \"Fifth Anniversary\" s fotografiemi, které vytiskl Brett.\n\nV této době Weston spolupracoval s Colem, Brettem a Dody Thompsonovou (Brettovou manželkou od roku 1952), třídil fotografie a nechal vytisknout soubor svých nejlepších děl. Po dlouhých hodinách, které všichni strávili v temné komoře, v roce 1956 vzniklo osm sad 8×10\" výtisků z 830 jeho negativů, tzv. \"The Project Prints\". Jejich jediný kompletní soubor dnes má University of California, Santa Cruz. Později téhož roku Weston vystavil v Smithsonian Institution téměř 100 z těchto výtisků na důležité výstavě \"The World of Edward Weston\", kterou pořadatelé vzdali hold jeho cennému přínosu americké fotografii.\n\nWeston zemřel ve svém domě na Wildcat Hill na Nový rok v roce 1958 ve věku 71 let. Jeho synové rozptýlili jeho popel do Tichého oceánu v Point Lobos, v oblasti, která se tehdy jmenovala Pebbly Beach. Vzhledem k významnému Westonovu působení v tomto kraji byla pláž později přejmenována na Weston Beach. V době své smrti měl Weston na bankovním účtu 300 dolarů.\n\nWeston v průběhu let pracoval hned s několika fotoaparáty. Když se roku 1902 začal fotografování vážněji věnovat, koupil si fotografickou kameru 5×7“. Poté, co se přestěhoval do Tropica a v roce 1911 otevřel studio, opatřil si obrovskou studiovou portrétní kameru 11 x 14 Graf Variable. Roi Partridge, manžel Imogen Cunninghamové, ho později nakreslil, jak stojí ve studiu za tímto obřím fotoaparátem. Když začal Weston častěji portrétovat děti, koupil v roce 1912 Graflex 3¼×4¼, aby mohl lépe zachytit jejich rychle se měnící výrazy.\n\nPři odjezdu do Mexika v roce 1924 si s sebou vzal kameru Seneca 8×10\" s několika objektivy, včetně Graf Variable a Wollensak Verito. V Mexiku si koupil použitý objektiv Rapid Rectilinear, který zůstal jeho hlavním objektivem po mnoho let. Objektiv, který je nyní (2019) v George Eastman House, na sobě neměl jméno výrobce. Do Mexika si také přivezl fotoaparát Graflex 3¼×4¼ s objektivem ƒ/4,5 Tessar, který používal pro portréty.\n\nV roce 1933 si koupil R. B. Auto-Graflex 4×5“ a poté ho používal na všechny portréty. Na všechny ostatní práce si bral kameru Seneca.\n\nV roce 1939 jako své standardní vybavení uvedl:\n\n\nTato zařízení dále používal do konce života.\n\nPřed rokem 1921 používal Weston ortochromatický film, ale když se v roce 1921 dostaly na trh ve velkém množství filmy panchromatické, přešel k nim. Podle jeho syna Colea dával přednost filmu Agfa Isopan pro černobílé snímky od třicátých let 20. století až do konce života. Tento film měl citlivost přibližně ISO 25, ale Westonova vývojka snižovala efektivní hodnotu přibližně na ISO 12.\n\nKamery 8×10 palců, které preferoval, byly velké a těžké, takže kvůli hmotnosti a ceně filmu nikdy s sebou neměl víc než dvanáct kazet filmů. Na konci každého dne musel jít do temné komory a filmy vyměnit za nové. S tím byl obzvlášť problém na cestách, protože někde musel najít temnou místnost nebo si temnou komoru provizorně vyrobit z hustého plátna.\n\nNavzdory velkému objemu fotoaparátu se Weston chlubil, že dokáže „postavit stativ, bezpečně na něj připevnit fotoaparát, nasadit objektiv, otevřít závěrku, obraz na matricí si pozorně prohlédnout, zaostřit, zavřít závěrku, vložit desku s filmem, zavřít uzávěr, nastavit příslušnou clonu a čas, sundat posuvný kryt z filmové desky, exponovat, vložit posuvný kryt a vyjmout filmovou kazetu za dvě minuty a dvacet vteřin“.\n\nVýhodou menších fotoaparátů Graflex bylo používání filmových kazet s 12 nebo 18 listy filmu. Weston jim dával přednost při fotografování portrétů, protože díky nim mohl na výrazy lidí rychleji reagovat. Podle jeho vlastních slov se svým Graflexem udělal dvanáct negativů Tony Modotti do dvaceti minut. V roce 1946 Westona požádal zástupce společnosti Kodak, aby vyzkoušel jejich nový film Kodachrome; během následujících dvou let pak vytvořil s tímto filmem nejméně 60 kusů 8×10\" barevných obrázků. Patřily k posledním fotografiím, které pořídil, protože od konce roku 1948 kvůli Parkinsonově nemoci už fotografovat nemohl.\n\nBěhem prvních 20 let své tvorby Weston určoval všechny své expozice podle odhadů na základě svých předchozích zkušeností a relativně úzkých tolerancí filmu v té době. Říkal: “Nemám rád, když podle přístroje určím čas a pak zjistím, že mé expozice jsou přesnější, když je odhadnu „podle citu“. Na konci třicátých let získal expozimetr a pokračoval v jeho používání jako pomůcky pro určení expozice po celou dobu své kariéry. Historička a kritička fotografie Nancy Newhallová napsala:\n\nWeston věřil v „masivní expozici“, kterou pak kompenzoval ručním zpracováním filmu ve slabé vývojce a individuální kontrolou každého negativu, který postupně vyvolával, aby získal správnou rovnováhu mezi světly a stíny, poznamenává Newhallová.\n\nNízká citlivost ISO používaných deskových filmů vyžadovala velmi dlouhé expozice, které se pohybovaly v rozmezí od 1 do 3 sekund pro venkovní expozice krajin a až 4,5 hodiny pro zátiší, jako jsou papriky nebo ulity. Když používal kameru Graflex, doba expozice byla mnohem kratší (obvykle méně než ¼ sekundy) a někdy byl schopen pracovat bez stativu.\n\nWeston vždy vyráběl kontaktní kopie, což znamená, že tisk byl stejně velký jako negativ. To bylo důležité pro platinový tisk, který ve své tvorbě upřednostňoval, protože v té době vyžadovaly platinové papíry k vyvolání ultrafialové světlo. Weston neměl umělý ultrafialový světelný zdroj, proto musel exponovat tisky přímo na Slunci. To omezilo jeho výrobu tisků během slunečných dnů.\n\nKdyž chtěl tisk, který byl větší než původní velikost negativu, použil zvětšovací přístroj na vytvoření většího pozitivu, který překopíroval na nový negativ. Tento větší negativ pak použil ke kopírování na pozitiv této velikosti. Tento proces byl velmi náročný na práci; ve svých \"Daybooks\" jednou napsal. „Dnes v noci jsem po celém dnu v temné komnatě úplně vyčerpaný, z osmi nazvětšovaných pozitivů jsem dělal osm kontaktních negativů.“\n\nV roce 1924 napsal Weston o svém postupu v temné komoře: „Po několika letech používání metol-hydrochinonu v otevřeném tanku jsem se vrátil k vývojce Pyro s trojfázovým procesem, při kterém dělám po jednom v zásobníku namísto celého tuctu filmů v tanku.“ Každý list filmu v tmavé komoře kontroloval pod bezpečným světlem zelené nebo oranžové barvy, což mu umožnilo individuálně řídit vyvolání negativu. V používání této techniky pokračoval po celý zbytek svého života.\n\nWeston byl známý tím, že značně používal metodu lokálního zesvětlení a ztmavení, aby dosáhl takového vzhledu snímku, jaký potřeboval.\n\nNa počátku své kariéry Weston tiskl na několik typů papíru, včetně značek, jako byly Velox, Apex, Convira, Defender Velour Black a Haloid. Když odjel do Mexika, dozvěděl se o platinových a palladiových papírech vyráběných společností Willis & Clement v Anglii. Po návratu do Kalifornie platinový a palladiový tisk opustil kvůli nedostatku financí a rostoucí ceně papíru. Nakonec se mu podařilo získat většinu stejných vlastností, které upřednostňoval s lesklým stříbrným želatinovým papírem od Kodaku vyvolaným v [amidol]u. V používání tohoto papíru téměř výhradně pokračoval až do konce svého tvůrčího období.\n\nWeston byl plodný spisovatel. Jeho \"Daybooks\" byly vydány ve dvou svazcích v prvním vydání o celkovém počtu více než 500 stran. Do nich nebyly zahrnuty deníky, které si vedl v letech 1915 až 1923; důvody, proč je před odjezdem do Mexika zničil, nikdy neobjasnil. Také napsal desítky článků a komentářů (začal v roce 1906 a skončil v roce 1957) a rukou nebo na stroji napsal nejméně 5 000 dopisů kolegům, přátelům, milenkám, manželkám nebo dětem.\n\nKromě toho si Weston velmi důkladně všímal technických a obchodních aspektů své práce. Centrum kreativní fotografie na univerzitě v Arizoně, ve kterém se nachází většina Westonova archivu, uvádí, že má více než 22 metrů stran jeho deníků, korespondence, finančních záznamů, vzpomínek a dalších osobních dokumentů, které vlastnil v době, kdy zemřel.\n\nMezi nejdůležitější rané Westonovy spisy patří ty, které umožňují pochopit, jak se vyvíjel jeho koncept previzualizace. Poprvé o něm mluvil a psal v roce 1922, nejméně o deset let dŕív, než tento termín začal používat Ansel Adams, a dál ho rozvíjel jak v psaných textech, tak ve svých přednáškách. Historik Beaumont Newhall poukázal na význam této Westonově koncepce ve své knize \"The History of Photography\" (\"Historie fotografie\"), když vyjádřil názor, že „tím nejdůležitějším v přístupu Edwarda Westona bylo, že trval na tom, aby si fotograf představil, jak bude hotová fotografie vypadat, a to ještě před provedením expozice“.\n\nJeho \"Daybooks\" poskytují neobvykle podrobnou dokumentaci o tom, jak se jako umělec vyvíjel. Ačkoli zpočátku popíral, že jeho obrazy odrážejí jeho vlastní interpretaci tohoto tématu, roku 1932 jeho spisy odhalily, že začal uznávat důležitost uměleckého dojmu ve své tvorbě. Westonovy fotografie spolu s jeho spisy poskytují mimořádně barvité a poučné svědectví o jeho vývoji jako umělce a jeho vlivu na budoucí generaci fotografů.\n\nPřestože byl známým fotografem, prodával své snímky za cenu od sedmi do deseti dolarů. Dnes jsou prodávány i za více než jeden milion dolarů. Mezi jeho nejpopulárnější významná díla patří \"Paprika č. 30\" (1930), \"Nautilus\" (1927), \"Akt\" (1936) nebo \"Dunes, Oceano\". Od roku 2010 se dvě Westonovy fotografie objevují na seznamu nejdražších fotografií, které byly kdy prodány. Snímek \"Akt\", pořízený v roce 1925, koupil v roce 2008 galerista Peter MacGill za 1,6 milionu dolarů. Snímek \"Nautilus\" z roku 1927 byl prodán za 1,1 milionu dolarů v roce 2010, shodou okolností také panu MacGillovi.\n\n\nCentrum kreativní fotografie na Arizonské univerzitě v Tucsonu vlastní kompletní archiv děl Edwarda Westona. Jeho fotografie jsou také součástí sbírky Fotografis, která byla představena na začátku roku 2009 v Praze. Ve Spojených státech amerických jeho díla uchovává ještě také Institut umění v Chicagu v Illinois.\n\n\n\n\n\n\n"}
{"id": "281788", "url": "https://cs.wikipedia.org/wiki?curid=281788", "title": "F. A. Brabec", "text": "F. A. Brabec\n\nF. A. Brabec celým jménem František Antonín Brabec (* 30. listopadu 1954 Praha) je český filmový režisér a kameraman. Celkem třikrát obdržel Českého lva za nejlepší kameru – filmy Jízda, Král Ubu a Kytice.\n\n\n\n\n\n"}
{"id": "281791", "url": "https://cs.wikipedia.org/wiki?curid=281791", "title": "Přehršle", "text": "Přehršle\n\nPřehršle je stará česká jednotka objemu, jež byla používána zejména pro různé sypké látky, např. pro obilí, pohanku, mák či luštěniny apod. Jednalo se o takové množství látky, které se vešlo mezi dvě spojené lidské dlaně, tedy tolik kolik bylo možno nabrat do jedné hrsti. Vzhledem k tomu, že každý člověk má jinak velké ruce, jedná se pouze o přibližnou míru objemu de facto neurčité velikosti, ale v tomto významu ne příliš velké.\n\n\"Příruční slovník jazyka českého 1935–1957\" uvádí, že se jedná o dvě hrsti, případně o množství, které se nabere do dvou hrstí současně; udává příklady jazykového užití, nikoliv ale ve smyslu míry objemu.\n\nV české hovorové mluvě toto slovo může nabývat tvaru přehršel, přesmyčky původního slova.\n\n"}
{"id": "281792", "url": "https://cs.wikipedia.org/wiki?curid=281792", "title": "Groove metal", "text": "Groove metal\n\nGroove metal, často označovaný jak neo-thrash, post-thrash, power groove nebo jen groove, je termín, který popisuje styly, odvozené z thrash metalu a které se do současné podoby vyvinuly na začátku 90. let.\n\nAlbum \"Cowboys from Hell\" od skupiny Pantera z roku 1990 bylo označeno jako „přelomové“ a „směrodatné“ pro groovemetalový žánr. Ian Christe připisuje zásluhu k vytvoření nového, z death metalu odvozeného, stylu skupinám Sepultura s albem \"Chaos A.D.\" a Panteře - jejich groovemetalový sound ovlivnil v 90. letech novou generaci kapel. Groovemetalové skupiny včlenily do své tvorby prvky thrash metalu, hardcore punku a industriální hudby. Tommy Victor ze skupiny Prong tvrdí, že postoje groove metalu pocházejí od skupiny Bad Brains.\n\nGroovemetalové skupiny mají také tendenci hrát thrashové riffy ve středním tempu a zaměřovat se na silné a zajeté synkopy.\n\nTento styl se spojuje se skupinami jako Pantera, Lamb of God, Sepultura, Soulfly, Gojira, Throwdown, Machine Head, Byzantine, Trivium, Anthrax, Korn, Spiritual Beggars a Five Finger Death Punch. Některé kapely vyvinuly mnoho úsilí, aby nebyly považovány za groovemetalovou kapelu. Veteráni thrash metalu Annihilator odešli od Roadrunner Records roku 1993 právě kvůli tomu, aby nebyli zapleteni do groovemetalového trendu podporovaného tímto labelem. A od té doby tito Kanaďané nehráli v Severní Americe až do června 2011, kdy se vrátili, aby si zahráli na vyprodaném představení v Quebecu a objevili s na hlavním pódiu festivalu Heavy MTL v Montrealu. Během 90. let byl termín občas použit k popisu funkem ovlivněných alternative metalových uskupení jako Primus a Jane's Addiction.\n\nPrůkopnické groovemetalové skupiny jako Pantera (původně glammetalová skupina) a Sepultura (původne deathmetalová skupina) položili základy pro nu metal a metalcore. Nu metal využívá podladěné riffy (i když ne tak komplikované jako v groove metalu), prvky hip hopu jako rapování a turntablism a groovemetalové rytmy, zatímco téměř neobsahuje kytarová sóla a komplexní kytarovou hru. Metalcore klade důraz na tradiční metalové harmonie a také obsahuje breakdowny, čili pomalé, intenzivne pasáže, které svádějí k moshingu.\n\n"}
{"id": "281793", "url": "https://cs.wikipedia.org/wiki?curid=281793", "title": "Jan II. z Lichtenštejna", "text": "Jan II. z Lichtenštejna\n\nJan II., \"Johann II.\" (5. října 1840, zámek Lednice – 11. února 1929, zámek Valtice) byl lichtenštejnským knížetem v letech 1858–1929. Jeho panování trvalo 70 let a 3 měsíce, což bylo druhé nejdelší funkční období v evropské historii po Ludvíkovi XIV.\n\nJan II. byl syn vládnoucího knížete Aloise II. a jeho manželky hraběnky Františky Kinské z Vchynic a Tetova. Nástupnictví se ujal po smrti svého otce 12. listopadu 1858, krátce po svých osmnáctých narozeninách, jeho vláda je nejdelší vládou v historii, při které nebyl jmenován regent.\n\nV roce 1861 a pak znovu v roce 1921 podpořil ústavu, která dala běžným Lichtenštejncům rozsáhlá politická práva, ta druhá udělala z knížectví konstituční monarchii. Jan II. po první světové válce zpřetrhal tradičně spojenecké vztahy s Rakouskem-Uherskem, resp. s jeho nástupnickými státy, a nahradil je úzkými vazbami se Švýcarskem. V roce 1924 přijalo Lichtenštejnsko švýcarský frank jako svou oficiální měnu.\n\nUž v první etapě pozemkové reformy v roce 1921 byl dán jeho majetek do záboru. V listopadu 1922 bylo zahájeno přihláškového řízení na velkostatku Plumlov, dvoře Krumsín, ležícího svými pozemky v kat. obcích Krumsín, Drahany, Šeloutky, Křenůvky, Prostějovice, Myslejovice, soudního okresu Plumlov, polit. okresu Prostějov. Celková výměra činila 393,7270 ha, z toho polí 319,2262 ha, luk 43,9810 ha, zahrad 3,3345 ha, pastvin 21,7848 ha, ostatní půdy 5,4041 ha. Lhůta k podávání přihlášek o příděl půdy byla stanovena do 15. listopadu 1922 u přídělového komisaře Státního pozemkového úřadu v Kroměříži.\n\nV březnu roku 1923 bylo zahájeno přídělového řízení na dvoře Skramníky (velkostatek Radim), který ležel svými pozemky v katarstrální obci Skramníky, soud. okres Český Brod. Celková výměra přejímané půdy činila 81 ha rolí a lhůta k podávání přihlášek trvala do 17. března 1923 u přídělového komisaře v Českém Brodě.\n\nZnačně rozparcelovaný velkostatek Úhříněves nakonec v roce 1923 prodal státu, který zde zřídil státní školní statek pro zemědělský odbor Českého vysokého učení technického v Praze.\n\nAčkoli velmi podporoval vědu a umění, byl velmi nespolečenský a zpravidla se neúčastnil žádných společenských akcí. Nikdy se neoženil a neměl děti.\n\nJelikož kníže Jan II. neměl děti, jeho nástupcem se stal jeho mladší bratr František I.\n"}
{"id": "281794", "url": "https://cs.wikipedia.org/wiki?curid=281794", "title": "Vzrostný vrchol", "text": "Vzrostný vrchol\n\nVzrostný vrchol (apex), někdy vegetační vrchol nebo apikální meristém je primární dělivé pletivo, umístěné na vrcholu některých rostlinných orgánů. Nachází se v pupenech, z nichž rostou větve a listy, a na kořenové špičce. Tkáň ve vzrostném vrcholu je nediferenciovaná, a proto z ní mohou tyto orgány růst (buněčným dělením). \n\nVzrostné vrcholy se skládají z několika vrstev, jejichž počet se u různých skupin rostlin liší. Svrchní vrstva je však vždy zvána tunika a vnitřní část korpus. U jednoděložných rostlin tunika určuje vzhled okraje listu. U dvouděložných tuto funkci zastává druhá vrstva korpusu. Celkově vzato, korpus a tunika hrají hlavní roli v růstu rostlin. \n\n"}
{"id": "281797", "url": "https://cs.wikipedia.org/wiki?curid=281797", "title": "Sydney International", "text": "Sydney International\n\nSydney International byl společný tenisový turnaj mužů a žen konaný v australském Sydney. Každoročně probíhal na úvod sezóny v prvním či druhém lednovém týdnu. Představoval součást mužského okruhu ATP World Tour a ženského okruhu WTA Tour. \n\nMužská polovina se od roku 2009 řadila do kategorie ATP World Tour 250 a ženská část byla součástí kategorie WTA Premier 700. Obě události se konaly ve shodném termínu. Do mužské dvouhry nastupovalo třicet dva hráčů, do ženského singlu pak dvacet osm tenistek. Čtyřher se účastnilo šestnáct párů.\n\nŘídící organizace okruhů ATP Tour a WTA Tour turnaj od sezóny 2020, spolu s Brisbane International, nahradily obnovenou událostí v Adelaide. Důvodem se stala nově založená mužská týmová soutěž ATP Cup, probíhající v Perthu, Sydney a Brisbane.\n\nOtevřené mistrovství Nového Jižního Walesu se konalo poprvé v roce 1885. Událost představuje po Wimbledonu, US Open a Canada Masters čtvrtý nejstarší tenisový turnaj na světě. Pravidelně se hraje od roku 1935. Vznikl z popudu britské koloniální správy, jejímž záměrem bylo v každé kolonii sledovat nejlepší sportovce, včetně tenistů. Po založení Davisova poháru byl turnaj testem pro výběr hráčů do australského daviscupového týmu, respektive v prvních letech do australasijského družstva.\n\nV letech 1922–1999 turnaj probíhal v sydneyském areálu White City. Od sezóny 2000 se přemístil do nového komplexu Sydney International Tennis Centre, ležícího v Homebushi, na západním předměstí metropole Nového Jižního Walesu. Areál byl zbudován pro tenisový turnaj Letních olympijských her 2000. Skládá se z patnácti otevřených dvorců a centrálního kurtu. Do sezóny 2007 se odehrával na povrchu Rebound Ace. Při výměně podkladu na Australian Open v roce 2008 změnily povrch také přípravné turnaje na úvodní grandslam sezóny v rámci Australian Open Series. V areálu byl položen Plexicushion.\n\nHlavním sponzorem byla mezi sezónami 2012–2017 společnost Apia, předtím roli generálního partnera plnila firma Medibank. V minulosti rurnaj probíhal pod názvy Championship of New South Wales a New South Wales Open. \n\n\n"}
{"id": "281801", "url": "https://cs.wikipedia.org/wiki?curid=281801", "title": "Paul Klee", "text": "Paul Klee\n\nPaul Klee (18. prosince 1879, Münchenbuchsee u Bernu – 29. června 1940, Muralto) byl švýcarský malíř, grafik a ilustrátor. Ovlivnil vývoj výtvarného umění ve 2. polovině 20. století.\n\nAčkoliv se Klee narodil ve Švýcarsku, měl německou státní příslušnost. Otec Hans byl Němec, matka Ida rozená Fricková Švýcarka. Paul měl ještě o tři roky starší sestru Mathildu. Kleeovi byla hudební rodina. Otec učil v Bernu hudbu, matka vystudovala na konzervatoři zpěv. Jako sedmiletý začal Klee se studiem hry na housle a brzy se natolik zdokonalil, že už v jedenácti mohl hrát v bernské filharmonii. Blízký vztah k hudbě mu zůstal po celý život – dlouho se nemohl rozhodnout, zda se stane profesionálním hudebníkem nebo výtvarníkem.\n\nV roce 1880 se rodina natrvalo usadila v Bernu, kde Klee chodil do základní školy a maturoval na tamní Městské literární škole. Po maturitě, v roce 1898, se rozhodl, že se stane malířem a odjel studovat do Mnichova. Na první pokus se na tamní Akademii nedostal, zapsal se proto do soukromé školy Heinricha Knirra.\n\nV Mnichově se Klee od počátku pohyboval také v hudebních kruzích. Na jednom hudebním večeru poznal klavíristku Lily Štumpfovou (1876–1946). V roce 1901 se s ní tajně zasnoubil a v září 1906 si ji v Bernu vzal. O rok později se narodilo jejich jediné dítě, syn Felix (1907–1990). V prvních letech manželství se Klee staral o domácnost i o syna, zatímco Lily živila rodinu hodinami klavíru.\n\nVe společnosti malířů Louise Moillieta a Augusta Macka navštívil v dubnu 1914 Tunisko, které ho okouzlilo barevností: \"„Barva se mne zmocnila; už se za ní nemusím honit, vím, že mě drží navždycky. To je smysl šťastného okamžiku: Barva a já jsme jedno. Jsem malíř.“\" Přátelé postupně navštívili Tunis a Kairouan, kde všichni tři společně malovali. Pro Kleea měl pobyt v Tunisu zásadní význam, pro Macka byly obrazy zde vytvořené jedny z posledních, protože několik měsíců nato padl na frontě.\n\nPovolávací rozkaz dostal Klee v březnu 1916, ve stejný den, kdy se dozvěděl o úmrtí svého přítele z řad malířů, Franze Marca. Přičiněním svého otce a vlivných přátel ale nebyl poslán na frontu, nýbrž k rezervní jednotce do Schleißheimu u Mnichova, kde maloval na letadla maskování. Od ledna 1917 byl přeložen do letecké školy v Gersthofenu, kde byl zařazen jako pokladníkův písař. Na obou působištích mohl malovat. Krátce před Vánoci 1918 byl Klee demobilizován a vrátil se do Mnichova.\n\nPo první světové válce se Klee sblížil se surrealisty. V roce 1919 se prostřednictvím Maxe Ernsta seznámil s tvorbou de Chirica. Roku 1924 ho v \"Prvním manifestu surrealismu\" uvedl André Breton jako jednoho z výtvarníků, kteří mají k surrealismu blízko. Když v listopadu 1925 proběhla v pařížské Galerii Pierre první velká výstava malířů, kteří se k surrealismu hlásili, nechyběl mezi vystavovanými ani Klee. Klee ovšem, podobně jako např. Picasso, který byl na výstavě rovněž zastoupený, se za surrealistu nikdy nepovažoval.\nRok 1920 byl pro Kleea významný. V květnu proběhla v mnichovské galerii Hanse Goltze jeho první retrospektiva, na níž představil 362 svých prací. Doprovázena byla obsáhlým katalogem. Zároveň o něm vyšla první monografie z pera jeho obdivovatele Leopolda Zahna. A konečně v říjnu obdržel dopis od Waltera Gropiuse, v němž ho tento architekt žádal, aby nastoupil jako pedagog do jím založené školy s názvem Bauhaus. Klee dorazil do Výmaru v lednu 1921. Jeho syn Felix se stal nejmladším žákem školy.\n\nV Bauhausu, kde se opět sešel s Kandinským, byl Klee zařazen do sboru mistrů. Měl na starosti nauku o výtvarných formách. Zpočátku se Klee s ideovými cíli Bauhausu zcela identifikoval a přesídlil s ním do Dessau, kam byla škola nucena se přestěhovat. V ediční řadě Bauhausu také publikoval některé teoretické práce, zejména \"Pedagogický skicář\". Společně s Jawlenským a kolegy z Bauhausu Kandinským a Lyonelem Feiningerem založil roku 1924 Modrou čtyřku, s níž vystavoval v USA. Časem ale začal cítit, že mu vytíženost v Bauhausu brání ve vlastní tvůrčí činnosti. Postupně výuku omezoval, až v květnu 1930 podal výpověď.\nJeho novým profesním působištěm se od podzimu 1931 stala akademie v Düsseldorfu. Klee zde neměl tak velký úvazek jako v Dessau, ale také zde působil – nikoliv vlastní vinou – jen mnohem kratší dobu. Roku 1933 byl nacisty označen za zvrhlého umělce a v květnu téhož roku na hodinu z akademie propuštěn. Jeho obrazy se nesměly vystavovat. Klee tušil, že by mohl být pro své levicové názory uvězněn. Ještě v listopadu proto i s manželkou a synem odjeli do Švýcarska a opět se usadili v Bernu. Zde mu roku 1935 místní Kunsthalle uspořádala velkou výstavu. V roce 1936 Kleeovi diagnostikovali progresivní sklerodermii, poměrně vzácnou a životu nebezpečnou nemoc. Jedná se o systémové autoimunitní onemocnění pojivové tkáně, jehož podstatou je abnormální reakce imunitního systému proti látkám tělu vlastním. Roku 1937 přijal Klee v Bernu postupně návštěvy tří významných umělců: Kandinského, Picassa a Braqua. V červenci téhož roku byla v Mnichově otevřená výstava \"Entartete Kunst (Zvrhlé umění)\", v níž nacistický režim vystavil obrazy umělců, kteří netvořili v duchu režimních estetických kritérií. Klee zde byl zastoupený 17 obrazy. V rámci akce, při níž bylo ze sbírek veřejných galerií odstraňováno vše, co odporovalo nacistickému vkusu, bylo státem zabaveno 102 Kleeových obrazů.\n\nKdyž Klee zjistil, jakou trpí nemocí, jeho produktivita prudce poklesla. V posledních dvou letech života však, v tušení blízkého konce, pracoval s velkou intenzitou. Seznam jeho prací z roku 1939 čítá 1254 položek. Na jaře 1940 se Kleeův zdravotní stav zhoršil a malíř musel být hospitalizován. Zemřel 29. června 1940 na klinice sv. Anežky v Muraltu poblíž Locarna. Až po smrti manželky Lily byl v roce 1946 pohřben na Schlosshaldenském hřbitově v Bernu, kde je dnes jeho muzeum. Ještě v roce jeho úmrtí mu galerie v Bernu, Curychu a New Yorku uspořádaly velké vzpomínkové výstavy.\n\nV roce 1911, kdy rovněž začal přepisovat svoje deníky z mládí, se Klee rozhodl zavést podrobnou evidenci svých prací. Všechny začal číslovat, přičemž každý rok měl svou samostatnou číselnou řadu. Soupis pořídil také zpětně, když do něj zařadil i některé kresby z dětství, které považoval za důležité. Uvnitř jednotlivých ročních číselných řad pak díla označoval ještě písmeny, označujícími tematiku obrázku nebo význam, který mu Klee přikládal. Velmi tím usnadnil práci budoucím autorům kompletního soupisu jeho prací.\n\nKleeovo dílo nelze jednoznačně zařadit do žádného výtvarného slohu. Odráží se v něm vývoj malířství první poloviny 20. století (expresionismus, kubismus, surrealismus, konstruktivismus, abstraktní umění) a ve 30. letech dokonce experimentoval s pointilismem. Zpočátku se cítil být více kreslířem než malířem, vytvářel lepty a podmalby na skle. Jak rozmanité jsou jeho obrazy, tak různé jsou i techniky, které používal, velmi často je kombinoval na jednom obraze. I podklady používal různé. Jednou to byl obyčejný papír, jindy lepenka, někdy juta, jindy zase plátno. Někdy lepil papír na lepenku. Na jednom obraze kombinoval např. temperu a olej, akvarel a kvaš, akvarel a čínskou tuš, dekalk a akvarel, jeho invence a vynalézavost byla veliká.\n\nJeho nejranější dochované práce jsou tužkou nakreslené studie krajin, na kterých je možné vycítit vliv impresionismu. Do roku 1912 vytvořil množství černobílých leptů. Nádech fantazie a satiry těchto obrázků naznačuje vliv jak soudobého expresionismu, tak takových mistrů grafiky, jakými byli Francisco Goya a William Blake. Opravdový zlom v jeho díle znamenala cesta do Tunisu v roce 1914. Tamní světelné poměry ho značně ovlivnily při nakládání s barvou. Tuniská cesta znamená začátek zralé fáze Kleeovy tvorby, v níž byl podle svých vlastních slov \"\"posedlý barvou\"\". Jeho malby a akvarely v příštích 20 letech se vyznačují mistrovským zvládnutím jemných, zasněných barevných harmonií, které používal k vytváření plochých, poloabstraktních kompozic. Některé z nich dokonce připomínají mozaiku. Klee byl také mistrovským kreslířem. Mnohé z jeho prací jsou složitými kresebnými liniemi, jejichž předmět postupně vyrůstal z malířovy fantazie nebo snění. O této své technice říkával, že si čáry bere na procházku.\n\nPo roce 1935 se, zřejmě v důsledku nemoci, Kleeův styl změnil. Podklad maleb a kreseb tvoří tlumené barvy, na nichž se nacházejí silné tmavé linie. Obrazy mnohdy navozují atmosféru neklidu a vnitřního napětí. Po celou dobu malířovy tvorby byla v podtextu jeho prací hudba. Snažil se uplatnit pravidla hudební kompozice na konstrukci obrazů. Jeho obrazy také inspirovaly vznik několika hudebních skladeb. Kleeovo dílo ovlivnilo pozdní surrealisty 2. poloviny 20. století, stejně jako abstraktní expresionisty v USA a celý široký proud abstraktního umění.\n\nKleeovo dílo se do Čech dostalo prostřednictvím několika výstav a reprodukcí v časopisech. Poprvé měla česká veřejnost možnost vidět Kleeovy obrazy na třetí výstavě Tvrdošíjných, konané v lednu 1921 v Praze. Klee zde vystupoval v rámci umělecké skupiny Drážďanská secese, jejímž členem sice nebyl, ale s níž příležitostně vystavoval.\n\nV roce 1928 založili německy hovořící pražští výtvarníci skupinu Prager Secession. Klee na jejích výstavách v letech 1931 a 1937 představil několik akvarelů. Jinou možnost spatřit Kleeovy práce v originálu představovala velká výstava \"Poesie 1932\", pořádaná Spolkem výtvarných umělců Mánes. Byla sice orientovaná na domácí a zahraniční surrealismus, tolerantní koncepce výstavy však umožnila vystavit i taková díla, která se surrealismem souvisela jen okrajově. Kleeovy obrazy byly reprodukovány i v Revue Devětsilu, kterou začal Devětsil vydávat v roce 1927.\nNěkteří čeští malíři v Kleeovi nacházeli inspiraci nebo jim byl blízký jeho výtvarný pohled na svět. Tak například některé obrazy Josefa Čapka z 20. let se Kleeově tvorbě blíží, totéž lze říci o raných obrazech Františka Hudečka z počátku 30. let. Malíř Václav Chad dokonce jeden ze svých obrazů z roku 1943, uložený nyní ve zlínské galerii, nazval \"Autoportrét, volně podle Kleea\".\n\nKleem byli více či méně ovlivněni i soudobí čeští umělci. Četba Kleeova \"Pedagogického skicáře\" počátkem 60. měla podle vlastních slov Zdeňka Sýkory značný vliv na jeho uvažování o dělitelnosti výtvarné struktury. Na Kleea navazoval ve své tvorbě Pavel Sukdolák, hlásí se k němu i Jiří Anderle. Jeho obrazy andělů inspirovaly architekta Zdeňka Fránka při tvorbě projektu Modlitebny církve bratrské v Černošicích.\n\n\n\n\n\n"}
{"id": "281802", "url": "https://cs.wikipedia.org/wiki?curid=281802", "title": "Seznam anglických královen", "text": "Seznam anglických královen\n\nAnglické královny byly manželkami vládců Anglie. Anglické království bylo sloučeno se Skotskem v roce 1707, vznikla tak Velká Británie. Titul anglické královny tehdy přestal existovat.\n\nV roce 1066 normanský vévoda Vilém porazil Harolda II. v bitvě u Hastingu a stal se novým králem. Jeho manželka Matilda se stala anglickou královnou. Jeho nejmladší syn Jindřich I. ovšem zemřel bez syna a dynastie tak vymřela v roce 1135.\nV roce 1135 si Štěpán III. z Blois, syn sestry Jindřicha I. Adély, nárokoval anglický trůn. Jeho sestřenice, císařovna Matylda Anglická, si dědictví nárokovala také. Štěpánova manželka Matylda z Boulogne se stala královnou, ale jejich nejstarší syn zemřel. Dalším králem se stal syn císařovny Matyldy Jindřich II. Plantagenet.\n\nPo smrti vládnoucí královny Alžběty I. se stal anglickým králem skotský král Jakub VI. (Jakub I. Stuart). Jeho potomci s výjimkou interregna v letech 1649–1660 vládli Anglii jako králové do roku 1707, kdy byla ustavena Velká Británie.\n\nAnna Stuartovna, dcera Jakuba II., dala 1. května 1707 vzniknout sjednocení Anglie a Skotska. Stala se tak první panovnicí Velké Británie. Pro další královny se podívejte na seznam britských královen.\n\n"}
{"id": "281803", "url": "https://cs.wikipedia.org/wiki?curid=281803", "title": "Rottenmannské Taury", "text": "Rottenmannské Taury\n\nRottenmannské Taury jsou pohoří nacházející se v Rakousku ve spolkové zemi Štýrsko. Geograficky se řadí pod celek Nízké Taury. Nejvyšším vrcholem masivu je Grosser Bösenstein (2448 m) ležící na severovýchodě pohoří nad silničním sedlem Hohentauern (1265 m). Hlavními stavebními prvky horstva jsou krystalické horniny (břidlice, žula).\n\nJedná se o pohoří tvořené převážně dlouhým hřebenem (přes 30 km) směřujícím ze severovýchodu na jihozápad. Hlavní hřeben vysílá zejména k jihu dlouhé rozsochy. Rottenmanské Taury jsou rozděleny silnicí, spojující města Judenburg a Trieben a přecházející přes sedlo Hohentauern, na dvě části. Silnice spojující údolí Oberennstal na severu a Murtal na jihu, přecházející silniční sedlo Sölkpass (1790 m), vymezuje západní hranici pohoří se sousedními Schladmingskými Taurami.\nRozlehlejší a vyšší část leží na západ od sedla Hohentauern. Zde se také nalézá nejvyšší vrchol Grosser Bösenstein. Tato část hor je také bohatší na jezera. Pod hlavním hřebenem leží plesa Gefrorener See, Globucken See, Grosser Scheibelsee, Kleine Scheibelsee, Grüne Lacke, Drei Lacken a Häuselteich.\nVýchodní část pohoří je podstatně menší avšak i zde se nacházejí relativně vysoké a skalnaté vrcholy. Ze severozápadu na jihovýchod se táhne významné údolí Triebental, které zde rozděluje Rottenmanské Taury od Seckauských Taur. Z této doliny také vede nejvíce značených turistických cest na hřeben a jednotlivé vrcholy východní části. Konec sjízdné silnice v údolí je u hostince Bergerhube (1198 m).\n\n"}
{"id": "281805", "url": "https://cs.wikipedia.org/wiki?curid=281805", "title": "Listnatý strom", "text": "Listnatý strom\n\nListnatý strom (listnáč) je strom, který nese listy v běžném slova smyslu (nenese jehlice). Většina listnatých stromů mírného pásu je opadavých, jako bříza (\"Betula\"), jasan (\"Fraxinus\"), dub (Q\"uercus\"), buk (\"Fagus\") nebo javor (\"Acer\"), ale některé, jako planika (\"Arbutus\"), jsou i stálozelené. Listnaté stromy patří hlavně mezi krytosemenné dvouděložné rostliny, ale některé jsou i jednoděložné (např. z čeledi \"Agavaceae\"). Výjimkou je ještě jinan dvoulaločný patří do oddělení jinany (\"Ginkgophyta\").\n\nListnaté stromy tvoří listnaté lesy, podílí se na smíšených lesích.\n"}
{"id": "281811", "url": "https://cs.wikipedia.org/wiki?curid=281811", "title": "Žejdlík", "text": "Žejdlík\n\nŽejdlík (lidově hrneček) je stará česká objemová jednotka používaná jak pro kapaliny, tak pro sypké látky. Pramen uvádí hodnotu 0,4803 litru nebo 0,4765 litru. Tzv. vídeňský žejdlík pak obsahoval 0,3537 litru. Na Slovensku se používal hodně podobný výraz žajdlík, což bylo 0,4166 litru (přesně jedna polovina holby).\n\nŽejdlík je zároveň název značky piva Pivovaru Litovel a.s.\n\n\n\n"}
{"id": "281816", "url": "https://cs.wikipedia.org/wiki?curid=281816", "title": "Spermatozoid", "text": "Spermatozoid\n\nSpermatozoid je pohyblivá samčí pohlavní buňka některých rostlin, hub a řas. Jsou do jisté míry obdobou spermatu v živočišné říši.\n\nSpermatozoidy se dělí podle počtu bičíků na:\n\nMohou mít také různou velikost. Vůbec největší spermatozoid lze nalézt u cykasu druhu keják Roezlův, který je při velikosti až 0,5 mm viditelný pouhým okem. Je tak rekordmanem nejen v rostlinné, ale i živočišné říši.\n\nZ vyšších rostlin se vyskytují spermatozoidy u mechorostů, kapraďorostů, dále u některých primitivních nahosemenných rostlin (cykasy a jinany). Na rozdíl od nich však vytváří většina nahosemenných i kvetoucích rostlin pylová zrna. Tato evoluční změna souvisí pravděpodobně s adaptací rostlin k suchozemskému prostředí: spermatozoidy totiž potřebují ke správnému oplození vodu. Té mají např. mechy dostatek u povrchu země (žijí ve vlhku), nahosemenné rostliny se spermatozoidy si však již ve vajíčku s sebou musí nosit určité množství vody. Zbytek nahosemenných a krytosemenné rostliny se s tímto problémem vypořádaly tím, že nevytváří bičík a pylová zrna se rozšiřují hlavně větrem či pomocí hmyzu.\n\n"}
{"id": "281817", "url": "https://cs.wikipedia.org/wiki?curid=281817", "title": "Karosa LC 737", "text": "Karosa LC 737\n\nKarosa LC 737 (známější pod označením Karosa HD 11) je model dálkového autobusu, který v jednom prototypu vyrobila společnost Karosa Vysoké Mýto na začátku 90. let 20. století.\n\nLC 737 je dvounápravový luxusní autokar se zvýšenou podlahou určený především pro dálkové linky nebo zájezdy. Tento vůz byl, jako první autobus v Karose, vyroben skeletově, okna jsou lepená (na rozdíl od ostatních vozů řady 700, která je mají uchycená v gumě), stejně je přichyceno i oplechování boků, střecha a podlaha. Design karoserie se liší od hranatých vozů řady 700, poprvé u Karosy byly použity lamináty pro zakulacené tvary karoserie (nárazníky, spoiler, přední i zadní čela, přístrojová deska řidiče). Pod podlahou karoserie se nachází zavazadlový prostor. Pohodlné a polohovatelné sedačky pro cestující jsou rozmístěny 2+2. Vůz je vybaven audio- a videosystémem se zavěšenou televizí, oproti běžným autokarům ale postrádal kabinu WC či kuchyňku. V pravé bočnici se nacházejí dvoje jednokřídlé výklopné dveře (první před přední nápravou, druhé za nápravou zadní). \n\nNa počátku 90. let 20. století se Karosa rozhodla pro výrobu moderních a luxusních autokarů se zvýšenou podlahou, což umožnilo zvětšit zavazadlový prostor (8,5 m³) mezi nápravami, který je u dálkových a zájezdových autobusů Karosa LC 736 nedostatečný (5,3 m³). Byl tak vyroben prototyp vozu LC 737, který byl rozsáhle testován. Později ale bylo rozhodnuto o výrobě prodloužené verze Karosa LC 757 (HD 12), takže jediný existující vůz LC 737 (HD 11) zůstal osamocen. Od roku 1992 byl v majetku společnosti \"Bulva Service\" Cerekvice nad Loučnou a v současné době je v provozu na linkách společnosti \"CAR-TOUR\" se sídlem v Opatovicích nad Labem.\n\n"}
{"id": "281827", "url": "https://cs.wikipedia.org/wiki?curid=281827", "title": "Jehlice", "text": "Jehlice\n\nJehlice je úzce čárkovitý, zpravidla tuhý list. Mnoho jehlic tvoří jehličí. Je to typický druh listu pro jehličnaté stromy. Jehlice smrku, jedle a borovice opadávají průběžně v průběhu roku, jehličí modřínu opadává vždy na podzim.\n\nJehlice obsahují mj. i pryskyřici; některé druhy ji dokonce přímo z jehlic vylučují (borovice osinatá).\n\n\n"}
{"id": "281831", "url": "https://cs.wikipedia.org/wiki?curid=281831", "title": "Jehlice (rozcestník)", "text": "Jehlice (rozcestník)\n\nTermín jehlice má více významů:\n\n\n\n\n\n\n\n"}
{"id": "281837", "url": "https://cs.wikipedia.org/wiki?curid=281837", "title": "Holba", "text": "Holba\n\nSlovo holba může znamenat:\n\n\n\n"}
{"id": "281848", "url": "https://cs.wikipedia.org/wiki?curid=281848", "title": "Michael Huth", "text": "Michael Huth\n\nMichael Huth (* 2. září 1969, Drážďany) je bývalý německý krasobruslař a nyní krasobruslařský trenér.\nBruslit začal v pěti letech a v Drážďanech, v Saská Kamenici se pod vedením trenérky Jutty Műller věnoval singlovému, ale i párovému bruslení. Jako člen klubu Dresdner SC získal v roce 1988 titul mistra NDR a je zařazen do olympijského týmu. Na ME v Praze téhož roku vybruslil 17. místo a na ZOH v Calgary obsadil 23. místo. Po skončení své krasobruslařské kariéry se věnoval studiu na různých německých univerzitách. V současné době působí jako trenér v Oberstdorfu.\n\n\n"}
{"id": "281856", "url": "https://cs.wikipedia.org/wiki?curid=281856", "title": "Turbová", "text": "Turbová\n\nTurbová je původně barokní viniční usedlost z druhé poloviny 18. století. Nachází se v Praze v Košířích, v Jinonické ulici poblíž křižovatky s Vrchlického ulicí. Původně patřila ke Smíchovu a měla čp. 151, po změně katastrálních hranic dostala košířské popisné číslo 1066. Dispozice byla nově řešena koncem 19. století. Obytná vilová budova čp. 1066 u hlavní brány má novobarokní průčelí s mansardou, v pravé části stojí malá věž se zkoseným nárožím. Zahradní budova čp. 731 je menší stavba uprostřed terasovité zahrady. Tento původně barokní objekt byl přestavěn koncem 19. století. Podél ulice stojí hospodářské objekty s eklektickým průčelím a vysokým půdním prostorem. Usedlost se zahradou je obehnána cihelnou zdí s bránou. Rozsáhlá zahrada i přes vysokou míru devastace disponuje vzácnými solitéry starých stromů. Od roku 1958 je Turbová prohlášena kulturní památkou ve smyslu zákona č. 20/1987 Sb.\nPrvním známým majitelem byl podle tereziánského katastru František Ignác Textor. Usedlosti dal jméno až pozdější majitel František Xaver Turba, který ji v 18. století koupil a přestavěl na barokní statek. Z 18. století pochází i zahradní pavilonek se sochou Venuše. V 19. století byla jedna z budov přestavěna na novobarokní vilu a k Turbové byla připojena sousední vinice \"Kuliška\".\n\nNa počátku 20. století usedlost vlastnil smíchovský starosta Josef Linhart, který původní usedlost zboural a postavil na jejím místě novobarokní vilu s věží a mansardovou střechou.\nV období první republiky se na Turbové usadila rodina Jindřicha Šafařoviče, který se oženil s dcerou majitele. Známý právník a prvorepublikový senátor sem vnesl pravý společenský lesk, který pohasl až na konci 50. let 20. stol. Turbovou poctila svou návštevou řada vynikajících osobností kulturního a politického života. Mezi pravidelné hosty patřil kancléř prezidenta Beneše Jaromír Smutný, literární kritik Arne Novák, lékař a univerzitní profesor Jaroslav Jedlička, cestovatelé Josef Kořenský a Enrique Stanko Vráz, herečka Růžena Nasková a samozřejmě Šafařovičův bratr Jaroslav, ředitel Národního divadla a pravý gantelman. Intimně pohádková atmosféra vily se zahradou každému z hostí bezpečně učarovala a podlehl jí i nejslavnější obyvatel Turbové malíř a loutkář Jiří Trnka. Žil zde v letech 1939–1958 a vytvořil zde v ateliéru svá stěžejní díla, z nichž patrně nejslavnějším je \"Zahrada\". K příběhu o skupině pěti chlapců a kocourovi ho inspirovala právě poetická zahrada na Turbovce. Přímo zde se také točily exteriéry loutkového filmu \"Císařův slavík\". \n\nPozději ve vile bydlel operní pěvec, člen Národního divadla, libretista a překladatel Dr. Rudolf Vonásek. Poslední majitelka Marta Šafařovičová, která byla za komunistického režimu perzekvována, byla přestěhována do zahradního domku bez přívodu vody a plynu, zatímco do vily byli nastěhováni noví nájemci. Okolnostmi byla roku 1976 donucena vilu prodat obvodnímu úřadu. Měla zde být zřízena mateřská škola. Rekonstrukce však nikdy neproběhla a objekt byl předán SSM. V hospodářských budovách vyrábělo družstvo Moděva stany.\n\nPo sametové revoluci byla Turbová navrácena potomkovi původních majitelů, který ji obratem odprodal soukromé společnosti (1992). V roce 2008 usedlost koupila právnická osoba. Nyní areál chátrá. Sloužil squaterům či k hudebním akcím, od roku 2009 je zajištěn ostrahou.\n\n\n\n"}
{"id": "281857", "url": "https://cs.wikipedia.org/wiki?curid=281857", "title": "Karosa HD 12", "text": "Karosa HD 12\n\nJako Karosa HD 12 jsou označovány dva typy luxusních autokarů – dálkových autobusů, které vyráběla společnost Karosa Vysoké Mýto v 90. letech 20. století. Celkem bylo vyrobeno 96 vozů HD 12.\n\n"}
{"id": "281862", "url": "https://cs.wikipedia.org/wiki?curid=281862", "title": "Katedra", "text": "Katedra\n\nKatedra může znamenat :\n\n\n\n\n"}
{"id": "281863", "url": "https://cs.wikipedia.org/wiki?curid=281863", "title": "Viktor Pacajev", "text": "Viktor Pacajev\n\nViktor Ivanovič Pacajev ( ) (* 19. června 1933 Akťubinsk, Kazašská SSR – 29. června 1971 Kazachstán) byl tragicky zesnulý sovětský kosmonaut ruské národnosti. Zemřel při návratu z vesmírné mise.\n\nZákladní školu absolvoval v městě Něsterevo. Studoval fotogrammetrii na \"Moskevské vysoké škole\", pak se zapsal na \"Vysokou školu průmyslovou\" v Penze. Po úspěšném zakončení studia se roku 1955 stal strojním inženýrem v oboru jemné mechaniky a nastoupil ve městě Dolnoprudnyj do \"Ústřední aerologické laboratoře\" patřící Hydrometeorologické službě SSSR. Zde se podílel na vývoji měřicích přístrojů, používaných u výškových raket při průzkumu atmosféry. V roce 1958 dostal Ing. Pacajev umístěnku do Koroljovovy konstrukční kanceláře OKB-1 (pozdější RKK Eněrgija).\nV roce 1968 byl přijat do týmu připravujících se kosmonautů, absolvoval příslušné prohlídky, kurzy, prostudoval konstrukce Sojuzů. Počítalo s s ním pro projekt Kontakt týkající se výzkumu Měsíce. Jako inženýr výzkumník byl jmenován na let Sojuzu 11 v roce 1971.\n\nPsal různé odborné články, ale také recenze filmů a články z kultury, ze studentského života. Byl ženatý, měl dvě děti a sestru Galju. Byl sportovně nadaný, perfektně šermoval fleretem.\n\nUž jeho první let v kosmické lodi Sojuz 11 v roce 1971 skončil katastrofou. Původně jmenovaná posádka pro onemocnění Kubasova neletěla, vysláni byli náhradníci. Posádka ve složení Georgij Dobrovolskij, Vladislav Volkov a Viktor Pacajev se v pořádku spojila s orbitální stanicí Saljut 1, zjistili zde nedýchatelný vzduch plný kouře. Po odstranění závady řadu dní plnili zadané úkoly. Pro zhoršování fyzické kondice posádky bylo rozhodnuto program letu zkrátit. Pacajev zde oslavil své 38. narozeniny jako první člověk ve vesmíru.\n\nVečer 29. června se oddělil Sojuz 11 od stanice Saljut a započal se sestupem. Při sestupové fázi byly pyrotechnicky odpáleny spojovací šrouby s nepotřebným obytným modulem. Otřesem výbuchu se však neplánovaně otevřel odvětrávací ventil už ve výši 186 km nad povrchem. Vzduch unikl během třiceti sekund a všichni kosmonauti zahynuli zadušením po letu trvajícím 570 hodin. Přistávací modul na padácích měkce přistál za asistence čekajících vrtulníků. Smrt kosmonautů byla zjištěna až po přistání kabiny na Zemi Posmrtně byl vyznamenán Zlatou hvězdou Hrdiny Sovětského svazu a Leninovým řádem.\n\n"}
{"id": "281866", "url": "https://cs.wikipedia.org/wiki?curid=281866", "title": "Světlana Kuzněcovová", "text": "Světlana Kuzněcovová\n\nSvětlana Alexandrovna Kuzněcovová, rusky: \"Светла́на Алекса́ндровна Кузнецо́ва\", (* 27. června 1985 Leningrad, Sovětský svaz) je ruská profesionální tenistka, vítězka dvou grandslamů ve dvouhře na US Open 2004 a French Open 2009 a dvou v ženské čtyřhře z Australian Open 2005 a 2012. Z dalších grandslamových finále – dvou v ženské dvouhře a pěti v ženské čtyřhře, odešla poražena. Na okruhu WTA vyhrála osmnáct singlových a  šestnáct deblových turnajů. V rámci okruhu ITF získala jeden titul ve dvouhře.\n\nV roce 2001 ji Mezinárodní tenisová federace vyhlásila juniorskou mistryní světa a v následující sezóně 2002 se stala nováčkem roku na okruhu WTA.\n\nNa nejvyšší grandslamové úrovni vyhrála newyorský US Open 2004, kde ve finále zdolala krajanku Jelenu Dementěvovou. Druhou trofej přidala na French Open 2009 po výhře nad další Ruskou Dinarou Safinovou. V prvním desetiletí třetího tisíciletí se také pětkrát probojovala na závěrečnou událost sezóny pro osm nejlepších hráček světa – Turnaj mistryň, na němž v roce 2016 postoupila do semifinále.\n\nNa žebříčku WTA byla ve dvouhře nejvýše klasifikována v září 2007 na 2. místě a ve čtyřhře pak v červnu 2004 na 3. místě.\n\nV ruském fedcupovém týmu debutovala v roce 2004 moskevským 1. kolem Světové skupiny proti Austrálii, v němž vyhrála ve třech setech druhou dvouhru v pořadí nad Alicií Molikovou. Spolu s Jelenou Lichovcevovou pak ještě ovládla čtyřhru. Rusky v sérii zvítězily 4:1 na zápasy. V letech 2004, 2007 a 2008 byla součástí ruského týmu, jenž vyhrál Fed Cup. Do roku 2020 v soutěži nastoupila k devatenácti mezistátním utkáním s bilancí 21–11 ve dvouhře a 6–2 ve čtyřhře.\n\nNarodila se v roce 1985 v Leningradu do rodiny Alexandra Kuzněcova, trenéra pěti cyklistických olympijských vítězů a mistrů světa, a Galiny Carevové, šestinásobné mistryně světa v cyklistice a držitelky postupně dvaceti světových rekordů. Bratr Nikolaj Kuzněcov je stříbrným olympijským medailistou v dráhové cyklistice z Letních olympijských her 1996 v Atlantě, jenž se později stal trenérem cyklistického týmu Lokomotiv. \n\nOd třinácti let pobývala ve Španělsku, kde se naučila plynně španělsky. Během profesionální kariéry měla trvalé bydliště v Dubaji ve Spojených arabských emirátech a v Moskvě.\nS tenisem začala v sedmi letech. O šest roků později se přestěhovala do Španělska, kde byly lepší podmínky k tréninku v tenisové akademii Sanchez-Casal pod vedením jejích vedoucích, trenérů Emilia Sáncheze a Sergia Casala. Jejím hlavním osobním koučem se stal Stefan Ortega. \n\nPoté se na radu Rogera Federera vrátila zpět do Moskvy, kde ji vedla bývalá sovětská hráčka Olga Morozovová. Spolupráci s ní ukončila po turnaji BNP Paribas Open v březnu 2009. Následně zůstala dva měsíce bez trenérky, než se jí v květnu stala další bývalá tenistka a kapitánka fedcupového týmu Larisa Savčenková. Krátkou dobu ji také vedl Loic Courteau. Dalším koučem se stal bývalý španělský hráč Carlos Cuadrado, než jej opět vystřídala Savčenková. Do začátku roku 2019 byli jejími trenéry Hernán Gumy a Carlos Martínez a poté opět Savčenková.\n\nPo zranění, operaci zápěstí a problémech s kolenem, se vrátila na kurty dubnovým Ladies Open Lugano. V singlovém žebříčku figurovala na 109. místě. Mezi poslední osmičkou hráček podlehla Kristýně Plíškové. Obhájkyni finálové účasti, Rumunku Mihaelu Buzărnescuovou, vyřadila na úvod J&T Banka Prague Open. Poté však nenašla recept na švýcarskou kvalifikantku a pozdější šampionku Jil Teichmannovou. Běloruskou světovou desítku Arynu Sabalenkovou přehrála na Mutua Madrid Open, aby ji ve druhé fázi zastavila osmnáctá v pořadí Belinda Bencicová. Na grandslamech French Open a ve Wimbledonu neprošla prvním kolem. Na pařížském antukovém majoru prohrála se slovenskou kvalifikantkou Kristínou Kučovou a v londýnském All England Clubu ji vyřadila Belgičanka Alison Van Uytvancková.\n\nPro několikaměsíčními průtahy při udělování amerického víza se nezúčastnila obhajoby titulu na washingtonském Citi Open. Ztráta bodů tak na počátku srpna znamenala pád až na 198. příčku, kdy přijela na torontský Rogers Cup. V osmifinále podlehla světové čtyřce Simoně Halepové. Do navazujícího Western & Southern Open v Cincinnati z kategorie WTA Premier 5 obdržela divokou kartou. Na cestě do finále vyřadila tři členky světové desítky, desátou v pořadí Sloane Stephensovou, třetí Karolínou Plíškovou a druhou Ashleigh Bartyovou. Z finále odešla poražena od americké světové osmnáctky Madison Keysové, když v obou setech ztratila vedení gemů 5–3. Během dvou srpnových týdnů v žebříčku postoupila o 136 míst výše, na 62. příčku. \n\n\n\n\n"}
{"id": "281870", "url": "https://cs.wikipedia.org/wiki?curid=281870", "title": "Nechanice (rozcestník)", "text": "Nechanice (rozcestník)\n\nNechanice je název více obcí nebo jejich částí:\n\n\n"}
{"id": "281878", "url": "https://cs.wikipedia.org/wiki?curid=281878", "title": "Lokální měna", "text": "Lokální měna\n\nLokální měna (též doplňková měna) je alternativa k celostátní měně, která:\n\n\nV první polovině 30. let, při vrcholné fázi Velké hospodářské krize byly v Německu po velice úspěšnému rozšíření některých doplňkových měn tyto paušálně zakázány,což podle některých názorů vedlo k prodloužení krize, které formovalo úspěch nacionalismu.\n\nLokální měny později zaznamenaly novou vlnu v 80. a 90. letech v Anglii a některých místech amerického kontinentu. Po jejich rozšíření nad určitou mez se státy, v nichž tyto měny fungovaly, dříve či později musely vyjádřit k otázce, zda doplňková měna (resp. transakce, v níž je provedena) bude zdaněna.\n\nNejliberálnější stanovisko zaujímá Austrálie a Nový Zéland, které doplňkové měny aktivně podporují v rámci svých politických programů.\nV České republice zavedla tzv. lokální měnu v roce 2017 obec Křižánky, a to ve formě Křižáneckých korun. „Bankovky“ slouží jako odběrní poukázky na místní zboží a služby, mince pouze jako pamětní medaile. Měna vznikla za účelem kompenzace zvýšení daně z nemovitostí poskytované osobám s trvalým pobytem v obci a kompenzace části ubytovacího poplatku, tedy jako motivační nástroj proti vylidňování obce a pro podporu turistického ruchu, a zároveň jako podpora místní obecní i komerční nabídky obchodu a služeb. Bankovky lokální měny jsou považovány za ceniny, které nejsou bankovkami v právním smyslu, a státní orgány proti jejich zavedení nic nenamítly.\n\n\n\n\n\n"}
{"id": "281879", "url": "https://cs.wikipedia.org/wiki?curid=281879", "title": "Nechanice", "text": "Nechanice\n\nMěsto Nechanice () se nachází zhruba uprostřed spojnice mezi městem Nový Bydžov a krajským městem Hradec Králové. Toto město je kromě vlastních Nechanic složeno ze sedmi dalších vsí a osad – Komárov, Lubno, Nerošov, Sobětuš, Staré Nechanice, Suchá, Tůně. Žije zde obyvatel.\n\nDatum založení Nechanic není známo; první písemná zmínka o nich je z roku 1228.\n\nV roce 1867 byly Nechanice povýšeny na město, o tento status přišly v roce 1949 kvůli protestům proti zemědělské politice KSČ. O jeho obnovení neúspěšně žádaly v roce 1991, ale v roce 1992 se jím opět staly.\n\n\n\n\n"}
{"id": "281881", "url": "https://cs.wikipedia.org/wiki?curid=281881", "title": "Javorník (Ještědsko-kozákovský hřbet)", "text": "Javorník (Ještědsko-kozákovský hřbet)\n\nJavorník (684 m n. m.) je vrchol v okrese Liberec. Leží 1,5 km jihozápadně od obce Jeřmanice a 5 km severně od Hodkovic nad Mohelkou. Na vrcholu je trojmezí katastrálních území \"Jeřmanice\", \"Záskalí\" a \"Javorník u Českého Dubu\". Na severozápadním svahu stojí Javornická kaple, na jihovýchodním zase leží obec Záskalí. Hora je součástí přírodního parku Ještěd.\n\nJe to rozsáhlá ploše klenbovitá elevace nad pravým svahem průlomového údolí Mohelky, budovaná prekambrickými chlorit-sericitickými fylity s pruhy a vložkami kambrických metadiabasů, silursko-ordovických sericitických kvarcitů a karbonských porfyrů a aplitů. Na středně ukloněných svazích jsou hlinité deskovité sutě a vzácné drobné skalky, ve středních a dolních částech vyšších jihozápadních svahů (k Hodkovické kotlině) jsou nesouměrné strukturní hrásťové hřbety a suky na permských bazaltandezitech, ryolitech a cenomanských pískovcích. Na vrcholu rostou smrkové porosty, na severozápadních svazích zachované smíšené porosty buku, jedle, smrku a klenu, při úpatí louky a pole. Ze severozápadních. a jihovýchodních svahů jsou dílčí výhledy.\n\nVrch náleží do celku Ještědsko-kozákovský hřbet, podcelku Ještědský hřbet, okrsku Kopaninský hřbet a podokrsku Javornický hřbet.\n\nNa konci 19. století byl na vrcholu vystavěn hostinec \"Obří sud\" (dřevěná konstrukce s rozměry 12x14 m), která byla velmi podobná té jenž se nachází nad obcí Lázně Libverda. Konstrukce sudu byla na vrchol dopravena ze stavební výstavy ve Vídni v roce 1899 a byla otevřena až do roku 1974, kdy vyhořela. Vedle Obřího sudu ještě stála tzv. \"Blaschkova věž\", což byla rozhledna. V nedávné době byla na vrcholu postavena kovová konstrukce věže mobilních operátorů.\n\nV roce 2011 funguje na Javorníku rekreační a sportovní areál Javorník. Zahrnuje ski areál, bobovou dráhu, turistiku a cyklistiku a lanovou dráhu. Ke dni 1.10. 2011 byl znovu otevřen Obří sud na vrcholu Javorníku, který v roce 1974 vyhořel. Uvnitř se nalézá restaurace s pensionem.\n\nVrchol Javorník je dostupný po čtyřech značených turistických stezkách, které k němu míří ze všech světových stran. Nejsnadnější a nejrychlejší výstup je možný ze začátku obce Záskalí po modře značené cestě. Z Hodkovic nad Mohelkou vede na Javorník 4,5 km dlouhá zeleně značená cesta, která míjí osadu Zásada a pískovcový hřebínek Kozí brada. Ze severu, z obce Jeřmanice vede na vrchol také zelená značka a poslední cesta začíná v sedle Rašovka ve stejnojmenné obci, na silnici spojující Dlouhý Most a Český Dub. Modře značená stezka tu na 2 km dosahuje vrcholu.\n\n"}
{"id": "281882", "url": "https://cs.wikipedia.org/wiki?curid=281882", "title": "Interlocking directorate", "text": "Interlocking directorate\n\nInterlocking Directorates (z angl., do češtiny by se dalo přeložit jako \"střetávající se/prolínající se představenstva/vedení\") je případ, kdy dvě nebo více podniků, firem, společností nebo korporací sdílí ve svém nejvyšším managementu tytéž lidi.\n\nDebaty, které se dotýkají \"interlocking directorates\", se většinou současně zmiňují o střetu zájmů. Stav, kdy u prolínajícího se představenstva může dojít nebo dochází ke střetu zájmu, typicky nastává tehdy, pokud jednou z „prolínajících se“ společností je významná, například průmyslová nebo bankovní korporace a druhá je mediálního typu (televizní či radiová stanice, zpravodajský kanál, tištěné periodikum…), která je schopna o konání první zmíněné společnosti oslovit velké množství lidí – a to jak v pozitivním slova smyslu (skrytá reklamy, záměrné nadržování či naopak shazování konkurenčních společností), tak tom negativním (ovlivňování zpravodajců a novinářů druhé společnosti, kteří chystají materiál kritický k chování nebo produktech první zmíněné společnosti).\n\nZde jsou uvedeny příklady propojení největších amerických korporací s nejvýznamnějšími mediálními společnostmi. Za názvem každého mediální společnosti je uváděn odkaz na seznam členů představenstva.\n\n\n\nZe seznamu je možno vidět, že nejvyšší management některých společností zasedá současně v několika těchto mediálních představenstvech.\n\n\"Zdroj: \"\n\nProlínající se představenstva průmyslových a mediálních společností mohou v praxi představovat střet zájmů. Tyto obavy jsou založeny na premise, že zasedá-li jeden člověk v představenstvu obou korporací a má-li tedy vliv na chod obou z nich, patrně bude v jeho zájmu filtrovat, ovlivňovat nebo bagatelizovat v mediální korporaci kritické nebo negativně vyplývající hlasy (např. ve formě zpráv, reportáží, publicistických pořadů, recenzí apod.) týkající se ostatních korporací, ve kterých též zasedá, (nebo jejich výrobků). Tím je potenciálně narušena objektivita a možnost běžných diváků těchto médií získat nezkreslené informace.\n\nPodobný anglický výraz, který se v souvislosti s korupcí, střetem zájmů a prolínajícími představenstvy používá je \"revolving door\" (otočné dveře), který zdůrazňuje snadnost, s jakou ředitelé největších korporací často stávají ministry, členy vládních komisí, popř. získávají jiná vlivná místa ve státní administrativě, včetně procesu opačného.\n\n\n"}
{"id": "281891", "url": "https://cs.wikipedia.org/wiki?curid=281891", "title": "Aracaju", "text": "Aracaju\n\nAracaju je brazilské město, hlavní město státu Sergipe. Nachází se v severovýchodní části země, asi 350 km severně od Salvadoru. V současnosti zde žije více než 505 000 obyvatel, tedy zhruba třetina státu Sergipe. Město je známé pro svou moderní architekturu, čisté pláže a karnevaly. Ve městě se nachází mezinárodní letiště. S ostatními velkými městy je \"Aracaju\" propojeno dálnicemi BR-235 a BR-101.\n\n"}
{"id": "281900", "url": "https://cs.wikipedia.org/wiki?curid=281900", "title": "Poprava ukamenováním", "text": "Poprava ukamenováním\n\nPoprava ukamenováním je způsob vykonání trestu smrti, při němž dav hází kameny na spoutanou oběť. Jelikož při ukamenování prakticky nelze označit osobu, která smrt zapříčinila, bývá tento způsob popravy aplikován jako lynčování – kamenující jsou si vědomi své nepostižitelnosti.\n\nV zemích, kde se trest smrti ukamenováním využívá, existuje často nařízení omezující velikost kamenů, aby oběť nezemřela příliš brzy. Příčina smrti závisí na místě zásahu, může jí být například zranění mozku, nedostatečné dýchání, popř. kombinace různých zranění (vnitřní krvácení apod.). Ukamenování se dodnes používá např. v Saúdské Arábii, Súdánu a Somálsku.\n"}
{"id": "281905", "url": "https://cs.wikipedia.org/wiki?curid=281905", "title": "William Larned", "text": "William Larned\n\nWilliam \"Bill\" Augustus Larned (30. prosince, 1872, Summit, New Jersey – 16. prosinec, 1926, New York) byl americký tenista, jeden z nejlepších amrických hráčů historie tenisu. Sedmkrát zvítězil ve dvouhře na US Championships, poslední titul získal v roce 1911 ve věku třiceti osmi let, osmi měsíců a tří dní, což z něj činí historicky nejstaršího šampiona mužské dvouhry na US Open. V letech 1892–1911 byl v první desítce tenistů USA. V roce 1898 se zúčastnil španělsko-americké války.\n\nDne 16. prosince 1926 spáchal sebevraždu zastřelením. Roku 1956 byl posmrtně uveden do Mezinárodní tenisové síně slávy.\n\nV letech 1902–1912 se zúčastnil osmi zápasů za daviscupový tým Spojených států amerických s bilancí devíti výher a pěti proher ve dvouhře, k utkáním do čtyřhry nenastoupil.\n\n"}
{"id": "281906", "url": "https://cs.wikipedia.org/wiki?curid=281906", "title": "Kateřina Habsburská (1295–1323)", "text": "Kateřina Habsburská (1295–1323)\n\nKateřina Habsburská (: \"Katharina von Habsburg\", : \"Caterina d'Asburgo\", 1295 – leden 1323 Neapol) byla kalábrijská vévodkyně, dcera římského krále Albrechta I. a Alžběty Goricko-Tyrolské a snacha neapolského krále Roberta.\n\nKateřina byla sedmým potomkem mimořádně plodného královského páru a stejně jako ostatní sourozenci byla od narození zasvěcena rozšiřování habsburského vlivu. Prvním kandidátem na post manžela se stal brabantský vévoda Jan. Z plánované svatby sešlo, když zcela nečekaně v průběhu římské jízdy ovdověl římský král Jindřich VII. Lucemburský hrabě nastoupil na římský trůn po smrti Kateřinina otce Albrechta v roce 1308 a synové zavražděného usoudili, že svatba Kateřiny s římským králem a otcem sousedního krále českého by byla politicky výhodnější. Kateřina již byla i s celým svým početným doprovodem na cestě, když přišla zpráva o ženichově skonu zřejmě v důsledku malárie.\n\nDalším, teď již skutečným ženichem se stal syn neapolského krále Roberta, Karel, vévoda z Kalábrie. Svatba proběhla roku 1316 a Kateřina v roce 1323 zemřela. Byla pohřbena v neapolském kostele San Lorenzo Maggiore pod náhrobkem z dílny Tina Camaina.\n\n"}
{"id": "281909", "url": "https://cs.wikipedia.org/wiki?curid=281909", "title": "Nové Dvory (okres Kutná Hora)", "text": "Nové Dvory (okres Kutná Hora)\n\nNové Dvory () jsou městys čtyři kilometry severovýchodně od centra města Kutná Hora, u soutoku říček Klejnárky a Vrchlice. Nové Dvory mají dvě místní části – Nové Dvory a Ovčáry. Celkem zde žije obyvatel. Historické jádro obce je městskou památkovou zónou.\n\nNové dvory byla původně ves s hospodářským dvorem patřící cisterciáckému klášteru v Sedlci. Po husitských válkách se však dostala do soukromého majetku. Po porážce Stavovského odboje roku 1547 král Ferdinand I. Habsburský Nové Dvory spolu s celým žehušickým panstvím a řadou obcí patřících městu Kolín konfiskoval a poté daroval Karlu ze Žerotína. Nové Dvory se tak staly centrem nově vzniklého panství. Kašpar Melichar ze Žerotína zde proto vybudoval čtyřkřídlý renesanční zámek, který je v přestavěné podobě dochován dodnes.\n\nNa městečko byla obec povýšena roku 1701. Od 4. března 2014 jsou Nové Dvory znovu městysem.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV městysi Nové Dvory u Kutné Hory \"(přísl. Ovčáry, 1140 obyvatel, poštovní úřad, telegrafní úřad, telefonní úřad, katol. kostel, četnická stanice)\" byly v roce 1932 evidovány tyto živnosti a obchody: lékař, biograf Sokol, cihelna, cukrář, Rolnický akciový cukrovar v Ovčárech, drogerie, 3 holiči, 5 hostinců, 2 klempíři, 2 koláři, kominík, kovář, 2 výroby kovového zboží, malíř pokojů, natěrač, obchod s obuví Baťa, 2 obuvníci, 2 pekaři, pivovar, pokrývač, porodní asistentka, 3 řezníci, sedlář, sklenář, 7 obchodů se smíšeným zbožím, spořitelní a záložní spolek pro Nové Dvory, 3 trafiky, 3 truhláři, 2 velkostatky, zahradnictví, 2 zámečníci.\n\nSoučástí zámku vybudovaného Kašparem Melicharem ze Žerotína byl také trojkřídlý arkádový dvůr, z něhož se však dodnes dochovala pouze boční křídla, přičemž levé bylo na konci 18. století přestavěno na byty. Součástí této výstavby je i doposud dochovaná věž, k níž byl v baroku, zřejmě za Bernarda Věžníka z Věžník přistavěn v rámci obnovy zámku kostel svatého Martina. Další obnovu zámku provedl na konci 18. století Jan Rudolf Chotek ovšem dosti necitlivým způsobem (demolice a přestavba části arkádového nádvoří atp.), přesto mu zámek komfortem nevyhovoval, a proto vybudoval v letech 1802–1822 nedaleký empírový zámek Kačina (stojící už na katastrálním území sousední obce Svatý Mikuláš). Zámek nadále sloužil jako příležitostné sídlo rodiny Jindřicha Chotka (1802–1864), učitelem kreslení jeho dětí zde do roku 1857 byl malíř Eduard Herold.\n\nNa území obce se nachází křížení silnic I/2 v úseku Kutná Hora – \"Nové Dvory\" – Přelouč se silnicí I/38 v úseku Kolín – Čáslav. V obci začíná silnice II/327 Nové Dvory – Týnec nad Labem. Dále územím vedou silnice III. třídy:\n\nŽelezniční stanice ani zastávka na území městyse není; pouze nejzápadnější výběžek novodvorského katastrálního území je protnut krátkým úsekem trati 230 vedoucí z Kolína do Havlíčkova Brodu. Nejbližší železniční stanicí je Kutná Hora hlavní nádraží, ležící ve vzdálenosti 2 km centra městyse na výše uvedené trati a na začátku trati 235 do Zruče nad Sázavou.\n\nPříměstské autobusové linky spojovaly obec v pracovních dnech roku 2011 s Čáslaví, Kolínem, Kutnou Horou, Semtěší, Týncem nad Labem a Vrdy . O víkendu byla obec bez dopravní obsluhy.\n\n"}
{"id": "281910", "url": "https://cs.wikipedia.org/wiki?curid=281910", "title": "Skvrnitost ryb", "text": "Skvrnitost ryb\n\nSkvrnitost ryb je souhrnné označení pro několik bakteriálních onemocnění způsobovaných bakteriemi ze skupiny \"Pseudomonas punctata\". Napadá široké spektrum druhů sladkovodních ryb včetně kaprovitých, lososovitých, štik a úhořů. Objevuje se především v jarním a letním období.\n\nTato onemocnění se projevují vznikem kožních zánětů, které přecházejí až ve vředy, v oblasti pod hřbetní ploutví a na ocase. Jako prevence před rozšířením tohoto onemocnění se doporučuje nemocné kusy odstraňovat a likvidovat.\n"}
{"id": "281912", "url": "https://cs.wikipedia.org/wiki?curid=281912", "title": "Miroslav Plavec", "text": "Miroslav Plavec\n\nMiroslav Plavec (7. října 1925 Sedlčany – 23. ledna 2008 Kalifornie, USA) byl jeden z nejvýznamnějších českých astronomů 20. století. Zabýval se především studiem těsných dvojhvězd. \n\nVystudoval astronomii na Univerzitě Karlově a zpočátku své vědecké kariéry se v Astronomickém ústavu na Ondřejově věnoval se studiu meteorických rojů.\nPozději se začal zabývat těsnými dvojhvězdami a ultrafialovými spektry hvězd. \nUčil astronomii na Matematicko-fyzikální fakultě Univerzity Karlovy a byl také vynikající popularizátor astronomie.\nV roce 1969 odešel do Kanady a USA, kde získal světový věhlas a posléze se stal profesorem astronomie na University of California v Los Angeles.\n\nMiroslav Plavec byl čestným členem České astronomické společnosti \na čestným členem Učené společnosti. V roce 2000 obdržel Nušlovu cenu České astronomické společnosti.\n\nByla po něm pojmenována planetka 6076 Plavec.\n\n"}
{"id": "281914", "url": "https://cs.wikipedia.org/wiki?curid=281914", "title": "Veřejný zájem", "text": "Veřejný zájem\n\nVeřejný zájem je koncept uplatňovaný především ve veřejné politice, veřejné ekonomii, etice a právu odkazující k všeobecnému dobru a společenskému blahobytu. Negativně lze veřejný zájem vymezit jako opak zájmu soukromého nebo zájmu jen určité skupiny.\n\nObecně je za veřejný zájem označována taková orientace politiky, která podporuje rozvoj společnosti a řešení jejích reálných problémů. Z tohoto vymezení je patrné, že identifikace a uznání veřejných zájmů může být ve společnosti zdrojem konfliktů, neboť představy o tom, co je pro společnost dobré a jaké jsou její problémy, se liší. Ve společnosti proto probíhají boje o identifikaci, uznání a prosazení různých veřejných zájmů – politika. Veřejný zájem je vlastním účelem existence veřejných institucí. Uznané veřejné zájmy mohou být formulovány v právních normách.\n\nIdentifikované veřejné zájmy nemají univerzální platnost. Co je v jednom časovém období či v určité kultuře veřejným zájmem, v jiné době či společnosti jím být vůbec nemusí.\n\nAni samotný koncept veřejného zájmu není všeobecně přijímán, některými autory je veřejný zájem ztotožňován jen se sumou zájmů individuálních (tzv. metodický individualismus).\n\nVeřejný zájem jako pojem vyskytující se ve společenských vědách odpovídá přibližně termínu společenský zájem, celospolečenský zájem, popř. termínu obecný zájem, který v identickém kontextu používá Evropský soud pro lidská práva.\n\nSpolečenský zájem se vyznačuje jako mobilizátor jednotlivce, popř. části společnosti v duchu společných cílů, na základě kterých mohou být omezeny jejich dílčí zájmy. Historie této pojmové konstrukce může být dávána do souvislosti již s kmenovou solidaritou v pravěkých dobách či se suverenitou obce v antice. Později se tento konstrukt používal ve smyslu státní rezóny, tedy postoupení stavovských a municipálních zájmů cílům státu. Moderní pojetí společenského zájmu vzniká až s rozvojem občanské společnosti, kdy se začíná používat v oblastech státní správy při politických soutěžích o výkon státní moci. V ekonomické teorii na základě myšlenek Adama Smitha bývá naopak upřednostňován zájem soukromý, jehož realizace předpokládá v důsledku i uskutečnění společenského zájmu.\n\nNa rozdíl od celospolečenského zájmu se veřejný zájem používá především v konkrétních případech, ve kterých dochází k rozporu mezi právy jednotlivce, např. vlastnickými právy, a zájmem společnosti. V takových případech může být na základě veřejného zájmu např. vyvlastněn pozemek, omezena shromažďovací práva, zasáhnuto do kulturních hodnot ohrožujících veřejnou mravnost a podobně. Z etymologického hlediska je veřejný zájem chápán jako zájem veřejnosti, v praxi je však mnohdy obtížné jej odlišit od státních a podnikatelských zájmů.\n\nVeřejný zájem nemá svou jednoznačnou definici, neboť bývá chápán různými názorovými proudy odlišně. Adam Smith jej charakterizoval jako „sumu všech zájmů individuálních“. Americký filozof Walter Lippmann v roce 1955 naopak napsal: „Dospělí lidé, chce se věřit, sdílejí shodné veřejné zájmy. Veřejný zájem se však u nich směšuje a někdy je v rozporu s jejich soukromými a speciálními zájmy. Je-li tomu tak, lze říci, že veřejný zájem je zřejmě tím, co by si lidé vybrali, kdyby viděli jasně a racionálně, a jednali nezaujatě a benevolentně.“\n\nRůzné veřejné zájmy se mohou dostávat do vzájemného konfliktu. Může se jednat o veřejné zájmy vázané na různá společenství či sociální skupiny, nebo na soupeřící hodnotové orientace. Střet veřejného zájmu a individuálních zájmů ilustruje např. Erazim Kohák na příkladu tragédie obecní pastviny.\n\nVeřejné zájmy se mohou dostat do konfliktu i se zájmy soukromými, mezi kterými je často sporná dělící hranice. Soudci Nejvyššího správního soudu v roce 2013 uvedli, že k odlišení od soukromého zájmu je u zájmu veřejného nutná jeho výslovná formulace ve vztahu ke konkrétní posuzované záležitosti.\n\nNa veřejný zájem se odvolává celá řada zákonů, Ústavou a Listinou počínaje, definován však v legislativě není. Jako neurčitý pojem nebo princip je do jisté míry protiváhou základních lidských práv. Podle Listiny může být například veřejný zájem (spolu se zákonem) důvodem omezení vlastnického práva.\n\nVeřejný zájem ale zároveň nemůže ve všech případech automaticky převážit nad zájmem jednotlivce, pokud by ho zbavoval jeho základních práv. Ty jsou ve vertikálních vztazích přímo aplikovatelná a zamezují státní moci manipulovat s člověkem pouze jako s objektem objektivního práva.\n\n"}
{"id": "281916", "url": "https://cs.wikipedia.org/wiki?curid=281916", "title": "Námluvy (povídka)", "text": "Námluvy (povídka)\n\nTato povídka patří mezi prozaická díla Karoliny Světlé označovaná za její vesnickou prózu. Byla původně autorkou zařazena do sbírky \"„Hubička a jiné ještědské povídky“\". V povídce se autorka zaobírá sociální tematikou v životě obyvatel podhorské vesnice.\n\nHlavní hrdinkou povídky je hrobníkova dcera Cilka pocházející z chudé rodiny. Přichází za ní její kamarádka Verunka, která se má následujícího dne vdávat, aby ji poslala do sousední vsi za Havlem, bohatým řemeslníkem s velkou chalupou, dobytkem a poli, zda jako nejlepší přítel jejího nastávajícího jim půjde na svatbu za mládence. Družičkou na svatbě má být právě Cilka.\n\nCilka cestou přemýšlí o Havlovi, který se jí líbí, a těší se, že se s ním bude moci na cizí svatbě vést a s ním tančit. Zároveň si je vědoma, že nemůže, pro velké majetkové rozdíly mezi jejich rodinami, na něj myslet jako na chlapce, kterého by si jednou sama chtěla vzít. Je přece společensky i ekonomicky nemožné, aby k něčemu takovému mohlo dojít. Na druhou stranu je Havel v jejích očích považován za velmi hodného a slušného chlapce, takže je Cilka v přemýšlení o něm velmi zmatena.\n\nCestou Cilka potkává Cívkovou, bohatou dceru místního statkáře, provdanou dle přání rodičů na své úrovni. Ta ji podporuje a utvrzuje v myšlence, že chudá Cilka se nehodí ani k tomu, aby šla společně s Havlem za družičku, že ten ji zajisté odmítne pro velký rozdíl mezi nimi ve společenském postavení. Sama pak navrhuje, aby místo sebe nabídla Havlovi za družičku její mladší sestru, která by se k němu jako statkářova dcera dobře hodila.\n\nKdyž dojde k Havlovi na statek, tak ten vyslechne pozvání za mládence, ale vzápětí jej odmítne. Pak zmatené a smutné Cilce vysvětlí, že s ní, jako s družičkou nevěsty, nemůže jít za mládence, protože by se podle pověry s ní pak neoženil a kdyby ano, tak by jejich manželství bylo velmi smutné. Zároveň se jí vyzná z lásky a sám si ji za svoji nevěstu namluví.\nDobrý konec povídky, téměř ideální z pohledu chudé dívky, je však velmi neobvyklý ve skutečnosti. Zásadní nespravedlnost vidí autorka v tom, že bohatí si po dohodách rodičů berou zase bohaté a na chudě zbývají zase jen chudí. Na druhou stranu ve slovech Havla zaznívá, že právě on jako bohatý si může vzít kteroukoli dívku, protože majetek má sám, tak není třeba, aby nevěsta do společné domácnosti něco přinášela.\n"}
{"id": "281919", "url": "https://cs.wikipedia.org/wiki?curid=281919", "title": "Ivano Balić", "text": "Ivano Balić\n\nIvano Balić (* 1. dubna 1979, Split) je chorvatský házenkář, hráč německého klubu HSG Wetzlar. V letech 2003 a 2006 byl zvolen nejlepším hráčem světa a je považován za jednoho z nejlepších hráčů všech dob. V roce 2003 vyhrál s chorvatským národním týmem Mistrovství světa a v roce 2004 Olympijské hry.\n"}
{"id": "281924", "url": "https://cs.wikipedia.org/wiki?curid=281924", "title": "Stanislav Rolínek", "text": "Stanislav Rolínek\n\nStanislav Rolínek (9. února 1902, Bořitov – 11. července 1931, Bořitov) byl talentovaný český sochař – samouk. Proslul především tvorbou přírodního národního monumentu nedaleko obce Kunštát.\n\nStanislav Rolínek se narodil jako čtvrté dítě v rodině zemědělské dělnice a pivovarského dělníka. Když mu byl jeden rok, jeho otec zemřel a tak se sociální poměry rodiny zhoršily. Stanislav se vyučil čalouníkem, poté byl zaměstnán v Černé Hoře jako dělník v nábytkářské firmě. Ve dvaadvaceti letech trpěl souchotinami. Po léčení nastoupil do brněnské továrny na nábytek, avšak ze zdravotních důvodů musel opět zaměstnání opustit.\n\nJiž od malička se Stanislav Rolínek zajímal o umění. Rád maloval a později se začal zajímat o sochařinu. U kopce Velký Chlum vytesal v pískovcovém lomu hasičskou sekerkou a půlkou nůžek na stříhání ovcí plastiku dívčí tváře. Zdejší lidé se mu posmívali, Rolínek se uzavřel do sebe a v lesích u obce Bořitov vytvořil sousoší husitských osobností v nadživotní velikosti. Dílo vzbudilo v okolí velký zájem, o sousoší se dokonce psalo v roce 1927 celorepublikovém tisku. Starostu Kunštátu Františka Buriana, původně uzenáře, to přivedlo na myšlenku vytvoření několika soch nedaleko obce, pro zvýšení turistické atraktivity. Stanislav Rolínek, tehdy 25letý, komunikoval jen s několika málo lidmi. Starosta Burian si však jeho důvěru získal.\n\nBurian koupil za tímto účelem kus lesa na skále u Rudky. Dílo mělo představovat poprsí prezidenta republiky Masaryka společně s postavami legionářů. Ke změně došlo ve chvíli, kdy přišla zpráva, že jinde na Moravě vzniká asi pětimetrová socha Masaryka. Plán byl změněn pouze na samotnou čtrnáct a půl metru vysokou sochu prezidenta. Burian chtěl, aby byla socha odhalena na desáté výročí vzniku republiky 28.10.1928. To znamenalo dokončení sochy v termínu pouhých osmi měsíců, což se podařilo splnit. Rolínkovou předlohou podoby TGM byla poštovní známka. Tehdy to byla největší socha ve střední Evropě. Na oslavu odhalení sochy se sjelo na třicet tisíc lidí. Avšak T. G. Masaryk, který se pohyboval v té době v okolí, nedorazil.\n\nO sochařské práci Rolínkově přináší svědectví Jan Jelínek, činovník ČsOL v červenci 1928:\n\n\"\"Rolínek pracuje na díle měsíc a obyvatelé Kunštátu, rolníci, řemeslníci, obchodníci, učitelé, dělníci a předníci i ţeny pomáhají mu po celou tu dobu odklízeti skálu.\"\"\n\n\"„Ukáže-li se skalní masiv ještě hlubším, bude pod postavou presidenta vytesán podstavec tři metry vysoký.\"\"\n\nStarosta Kunštátu spřádal i další plány k oživení turistického ruchu. Chtěl, aby Rolínek nedaleko prezidentovy sochy vyrazil ve skále umělou jeskyni, kterou by vyplňovaly postavy blanických rytířů. Před vchodem měl stát v nadživotní velikosti lev, symbol české státnosti. Zajímavostí je i Sněhurka a trpaslíkové, kterou nechal do jeskyně Burian umístit pravděpodobně z obchodních důvodů jako atrakci pro děti. Po roce 1989 se někteří návštěvníci jeskyně nemile domnívali, že se jedná o nevhodné doplnění \"národní\" jeskyně o amerikanismus a kýč. Dopis jednoho rozzlobeného návštěvníka byl umístěn ještě v roce 1999 na nástěnce při vchodu do jeskyně.\n\nV létě roku 1929 se Rolínek vrátil léčit do sanatoria. Od září začal studovat na Akademii výtvarných umění v Praze. Jeho učitelem se stal Otakar Španiel. I když Rolínkovi chybělo požadované vzdělání, bylo mu uděleno stipendium pro mimořádné nadání, po roce však musel ze zdravotních důvodů odejít. Rolínek se tehdy vrátil do Kunštátu, kde navštívil jeskyni s rytíři, které vytvořil sám Burian a souhlasil s jejich poupravením. Původními Rolínkovými díly v jeskyni tak zůstala jen třiapůlmetrová socha sv. Václava na koni a socha lva před vchodem.\n\nPočátkem třicátých let se nemoc Stanislava Rolínka zhoršila v červenci roku 1931 zemřel v rodném domě v Bořitově, kde je pochován na místním hřbitově. Při pohřbu byla pronesena řada projevů.\n\"„Po církevních obřadech rozloučil se se zesnulým za rodnou obec Bořitovskou řídící učitel Vincenc Fučík za Kunštát Josef Zejda, učitel z Černé Hory. Jménem legionářů Boskovska Jan Jelínek, předseda okr. Československé obce legionářské. Dále promluvil vládní rada Fendrych a Burian.\"\" E. H. Meziříčský \n\nDílo bylo za 2. světové války ukryto. Na místě sochy T. G. Masaryka byla vystavěna lesní bouda jako kamufláž. Na konec bylo ale sousoší prozrazeno a nacisty zničeno. V současné době je ze sochy pouze torzo (Masarykovy boty).\n\n\n"}
{"id": "281926", "url": "https://cs.wikipedia.org/wiki?curid=281926", "title": "Reader's Digest Výběr", "text": "Reader's Digest Výběr\n\nReader`s Digest VÝBĚR s.r.o. je česká pobočka amerického nakladatelství a vydavatelství The Reader's Digest Association, která v Česku působí od roku 1993. Její sídlo je v Praze. Od roku 2007 do roku 2009 byla mateřská společnost vlastněna americkým investičním fondem Ripplewood Holdings, který má ve svém portfoliu například také společnost Time Life. V srpnu 2009 požádala společnost o ochranu před věřiteli podle článku 11 amerického Zákona o bankrotu. Bankrotový režim opustila 19. února 2010 a v současné době je vlastněna věřitelskými bankami.\n\nZpůsob, jakým takto společnost své produkty distribuuje, využívající převážně zásilkový prodej a praktiky direct marketingu, bývá často označován za kontroverzní.\n\nCílovou skupinou vydavatelství jsou především celé rodiny a lidé nad 50 let.\n\nSpolečnost se soustředí na vydávání různých typů publikací z mnoha oborů. Zejména se jedná o:\n\nMezi další aktivity společnosti patří také vydávání různých periodik (např. časopis \"Reader's Digest Výběr, Receptář, Receptář pro zdraví\"), hudebních nosičů s hudebními kompilacemi a vážnou hudbou a také videokazet.\n\nTato edice knih obsahující zkrácené verze světově úspěšných románů přenáší do českého prostředí model v USA původně známý pod názvem \"Reader's Digest Condensed Books,\" nyní nazývaný \"Reader's Digest Select Edition.\"\nEdice tohoto typu však bývají často kritizovány z několika důvodů:\n\nKaždý z těchto bodů přitom bývá interpretován různě. Kromě kritických ohlasů existují rovněž protichůdné názory. Sama Kłoskowska upozorňuje, že zpřístupnění klasických děl širšímu publiku ve zjednodušené formě může být pozitivní, neboť je seznamuje s texty, které by si v plné verzi nikdy nepřečetlo (tzv. proces demokratizace).\n\nTeze o vnucování amerických či obecně kulturních vzorů má také četná omezení. Například teoretik médií Dennis McQuail upozorňuje, že americké kulturní prvky jsou v lokálních podmínkách vždy poněkud jinak interpretovány (odlišně od kultury původu), čímž se vliv cizí kultury oslabuje.\n\nNa podobném principu jako edice \"Nejlepší světové čtení\" funguje i česká verze mezinárodně známého časopisu \"Reader's Digest\" (v Česku vydávaný jako \"Reader's Digest Výběr\"). V tomto případě se však jedná o výběr nejen z celosvětově úspěšných knih, ale i článků z časopisů.\n\nRozporuplně bývá vnímán také způsob, jakým Reader's Digest svou produkci distribuuje. Většinu svých knih totiž neprodává v běžné maloobchodní síti, ale formou zásilek na vytipované adresy. Podobně jako jiné direct marketingové společnosti se tak setkává s kritikou:\n\nSama společnost Reader's Digest Výběr však k jednotlivým bodům kritiky uvádí, že:\n\n\n"}
{"id": "281929", "url": "https://cs.wikipedia.org/wiki?curid=281929", "title": "Mezinárodní tenisová síň slávy", "text": "Mezinárodní tenisová síň slávy\n\nMezinárodní tenisová síň slávy (angl.: \"International Tennis Hall of Fame\") je nezisková expozice a muzeum ve městě Newport na Rhode Islandu (USA).\n\nByla založena roku 1954 a první osobnosti tenisu do ní byly uvedeny v roce 1955. V současnosti je v ní na 200 osob z 18 zemí světa. Mezinárodní tenisovou federací byla uznána v roce 1986.\n\nMuzeum obsahuje širokou kolekci předmětů, videa, fotografie, zvukové nahrávky, tenisovou výbavu, trofeje, atd.\n\n"}
{"id": "281930", "url": "https://cs.wikipedia.org/wiki?curid=281930", "title": "Černý Petříček", "text": "Černý Petříček\n\nPovídka Černý Petříček patří mezi první prozaická díla Karoliny Světlé. Námět k ní čerpala z městského prostředí, ve kterém sama vyrůstala. V této povídce zaznívá jak sociální tematika, běžná v celém díle autorky, tak i kritika církve a hlavně pravdy, které od ní přebírají lidé a po svém si je vykládají. V neposlední řadě povídka znázorňuje vzpouru čerstvě dospělých dětí, proti jejich rodičům či autoritám, které jim plánují život bez toho, aby se jich na něco ptali. Tato povídka byla napsána roku 1871 a řadí se do cyklu tzv. pražských próz.\nDěj povídky je zasazen na pražský Koňský trh a jeho nejbližší okolí, kde ve své plechové boudě prodává a doslova i bydlí trochu podivínský muž zvaný všemi, pro svoji tmavou pleť, černý Petříček. Je považován za mudrce a lidé si k němu chodí pro radu i pro pomoc. On přitom leští staré knoflíky na prodej, pozoruje okolí, hodně přemýšlí a svými radami i strojenými situacemi ovlivňuje životy jiných lidí a sám se z této své schopnosti velmi raduje. Lidmi je považován za neomylného, což sám s pýchou rád slyší. Stará se o svého mladšího bratra Františka, kterého mu zanechala jeho matka. Otcem Františka je nějaký voják táhnoucí Prahou. Matka rozhodla zasvětit život svého dítěte Bohu, aby tak smyla svůj hřích. Umírající zapřisáhla Petříčka, aby se František stal knězem a nikým jiným. Petříček tímto směrem mladšího bratra vede a dá jej na studia bohosloví.\n\nVedle boudy jeho matky na trhu prodávala ryby žena, která se jako stará šťastně provdala za bohatého majitele hostince „U Beránka“ v sousedství trhu. Porodila mu dceru Stázičku a stala se vdovou. Jako matka z měšťanské rodiny, kam nyní díky svému majetku patřila, vychovávala dceru tak, že ji nedovolila nijak pracovat. Všechnu práci v domě prováděly služky. Matka dceru učila, že je třeba vše dobře pozorovat, aby mohla na líné služky dohlédnout a jejich práci zkontrolovat, až bude dospělá. Dcerka rostla, nic dělat neuměla, jen práci druhých pozorovala a velmi se přitom nudila. Jak rostla, chtěla se sama také něčím zabavit, a tak jí matka domluvila hodiny zpěvu. Jejím učitelem se stal právě o trochu starší František, který moc hezky hrál na housle. Díky společným hodinám zpěvu se oba seznámili.\n\nKdyž Stázička dorostla do věku slečny, začala ji matka s pomocí Petříčka hledat vhodného ženicha. Chtěla nejlépe nějakého měšťanského syna, s majetkem a dobrou životní a společenskou perspektivou, což souhrnně označovala za „karakter“. Jako ženicha vyhlédla pana Ferdinanda, syna z dobré bohaté rodiny s dobrým postavením ve státních službách. Petříček pak přesvědčil matku Ferdinandovu, jaká je Stázička dobrá partie. Pro obě rodiny pak naplánuje společnou návštěvu poutní mše, kde se děti dobře poznají a matky sňatek dohodnou.\n\nJenomže přátelství vzniklé mezi Františkem a Stázičkou při společných hodinách hudby se postupem času přeměnilo v lásku, které si ani matka Stázičky ani Petříček, ve své zaslepenosti svými plány s oběma dětmi, nevšimli. Občasné „divné“ chování zamilovaných zdůvodňují různými způsoby (vzrušení z blížícího se poznání budoucího manžela, strach ze zkoušek při studiu bohosloví). V den poutní mše František se Stázičkou prchnou před společným obědem obou rodin, kde má dojít k dohodě o sňatku. Vymění raději svůj pohodlný městský život za nejistotu potulných komediantů. Matka Stázičky ani Petříček tohoto jednání nechápou a dlouho se s ním nemohou smířit. Petříček od té doby, protože se cítí jednáním mladých lidí napálen a zahanben, přestane Pražanům udílet své rady. \n\nPo pěti letech najde Petříček u svého stánku na tržišti mladou, zuboženou a pomatenou ženu s dcerou. V mladé ženě poznává Stázičku a svěřuje ji do péče její matky. Ta jí odpustí útěk a ráda ji znovu přijme. Dozvídá se o jejich nelehkém osudu i o tom, že František byl zabit jedním boháčem, když bránil Stázičku před jeho neslušnými návrhy. Poblázněná a nemocná Stázička krátce na to umírá. Její dceru Františku pak paní od „Beránka“ již vychová a provdá jako správnou a poslušnou měšťanskou dceru.\n\nTragicky končí příběh i pro Petříčka, který umírá krátce poté, kdy se dovídá zprávu, že v důsledku rušení tržiště na Koňském trhu se musí přestěhovat na Havelské tržiště. On ví, že se novému prostředí již nepřizpůsobí.\n\nPřestože vzpurný útěk a společný život mladých lidí končí tragicky, jako v mnoha případech, kdy děti neuposlechnou svých rodičů, je jejich vzájemná láska to, co jim pomáhá překonat nepříznivé podmínky, v nichž žijí. Autorka v povídce kriticky upozorňuje na chování dospělých, kteří jakýkoli jiný názor dětí na jejich budoucí život okamžitě považují za hřích proti Bohu a opírají se přitom o církevní autority, i když se o nic špatného nejedná. I zvířata mají možnost ve svobodě volby vlastního osudu a lidi ne, jak píše autorka.\n"}
{"id": "281931", "url": "https://cs.wikipedia.org/wiki?curid=281931", "title": "Viselsko-oderská operace", "text": "Viselsko-oderská operace\n\nViselsko-oderská operace byl útok sovětských vojsk v oblasti mezi řekami Vislou a Odrou. Díky rychlému postupu Rudá armáda obsadila pravý břeh řeky Odry v pruském Slezsku a Braniborsku a dostala na vzdálenost 60 - 70 km od Berlína. V rámci operace byl 27. ledna 1945 osvobozen koncentrační tábor Osvětim (Auschwitz-Birkenau).\n\nOperace měla původně začít až 20. února, ovšem spojenci na západní frontě vedli tvrdé boje v Ardenách a potřebovali odlehčit. Proto Winston Churchill požádal Stalina o uspíšení operace. Ten jeho žádosti vyhověl a slíbil, že útok Rudé armády začne mezi 12. a 15. lednem. Byly urychleny přípravy a operace skutečně začala 12. ledna 1945 útokem vojsk 1. ukrajinského frontu ze sandoměřského předmostí a upoutal tím na sebe pozornost nepřítele. \n\n14. ledna začal hlavní útok z magnuszewského a puławského předmostí jižně od Varšavy. Vojska 1. běloruského frontu zahájila krátkou, avšak mohutnou dělostřeleckou přípravu, díky níž rozvrátila první obrannou linii německých vojsk a postoupila o 30 kilometrů. Severně od Varšavy zaútočila vojska 2. běloruského frontu, která polské hlavní město obklíčila a 17. ledna osvobodila. Pohyb vojsk Rudé armády se rozběhl tak rychle, že i americké noviny New York Times oznamovaly, že „ruská ofenzíva se rozvíjí s bleskovou rychlostí, před níž blednou německá tažení 1939 v Polsku a 1940 ve Francii.“ Sovětské tankové armády a mechanizované sbory postupovaly denně 45 - 70 km, obcházely uzly odporu a rozvíjely útok do hloubky. 19. ledna postoupily sovětské mechanizované sbory do německého Slezska a pokračovaly v útoku po pravém břehu Odry. Němci začali urychleně stahovat vojska ze západní fronty, ovšem útok sovětských vojsk a polských vojenských jednotek, které vznikly v SSSR, nezadržitelně pokračoval. Rudá armáda pronikla do konce ledna až ke Kostřínu (Küstrin), kde překročila Odru a vytvořila si předmostí na jejím levém břehu. Vojska 4. ukrajinského frontu postupovala jižním Polskem a vytvářela si podmínky pro útok na Moravu - Ostravsko-opavskou operaci.\n\nStalin si přál, aby útok pokračoval až do Berlína, ovšem sovětské vojenské velení v čele s maršálem Žukovem bylo jiného názoru. Sovětská vojska byla mohutným útokem vyčerpaná, sklady vojenského materiálu zůstaly daleko za frontou a ve Východním Prusku, Pomořansku a Slezsku se nacházely početné německé útvary, které mohly provést útoky na roztažená křídla sovětských frontů. Žukovův předpoklad byl správný, protože Hitler, který byl nejprve šokován rychlým postupem Rudé armády, přikázal provedení útoku z Pomořanska. Sovětská rozvědka však v tomto prostoru zjistila soustředění vojsk, na což Žukov reagoval vyčleněním dvou tankových a dvou vševojskových armád, které provedly na toto uskupení německých vojsk útok. Dne 3. března byla Rudá armáda u Baltského moře a odřízla po souši Východní Prusko od Německa. Podobný problém jako pro Žukova v Pomořansku nastal pro Koněva i v německém Slezsku (které po válce připadlo Polsku), kde musel 1. ukrajinský front porazit mohutné uskupení o síle 33 divizí. V průběhu února i počátkem března vedla sovětská vojska boje proti německým skupinám, které zůstaly v obklíčení. Vyčistěním oblastí východně od Odry a Nisy si Rudá armáda zabezpečila prostor pro závěrečný útok proti Berlínu.\n\n"}
{"id": "281932", "url": "https://cs.wikipedia.org/wiki?curid=281932", "title": "Sderot", "text": "Sderot\n\nSderot ( , arabsky سديروت, v oficiálním přepisu do angličtiny Sederot) je město v Izraeli v Jižním distriktu. Starostou je David Buskila.\n\nNachází se v nadmořské výšce 93 metrů. Leží v severní části Negevské pouště, v krajině jež ale díky intenzivnímu obhospodařování a zavlažování z velké části ztratila pouštní charakter a tvoří spíše přechod k pobřežnímu regionu Šefela. Etnicky jde o oblast s židovským osídlením.\n\nPřímo městem protéká vádí Nachal Nir'am, východně od města prochází vádí Nachal Hoga. V okolním regionu se nachází síť zemědělských vesnic jako Nir Am, Gevim, Dorot nebo Mefalsim. 3 kilometry jihovýchodně od obce se rozkládá soukromá farma rodiny bývalého izraelského premiéra Ariela Šarona Chavat Šikmim.\n\nSderot je na dopravní síť napojen pomocí dálnice číslo 34, z níž zde odbočují silnice 232 a 334. Podél dálnice číslo 34 prochází od roku 2013 i železniční trať Aškelon–Beerševa. Nachází se tu železniční stanice Sderot.\n\nPrvní obyvatelé dorazili do Sderotu v roce 1951 do uprchlického tábora (ma'abara) zvaného \"Gevim-Dorot\". Většina obyvatel byli židovští uprchlíci z Íránu a Kurdistánu, kteří předtím, než zde o čtyři roky později (1954) byly vystaveny první budovy, žili ve stanech a chatrčích. Sderot se tak stal nejvýchodnějším rozvojovým městem (tedy plánovitě budovaným sídlištěm) v severním Negevu.\n\nJméno odkazuje na biblický citát z První knihy královské 6,9: „\"Tak budoval Šalomoun dům a dokončil jej. Přikryl jej cedrovými trámy a cedrovým obložením\"“\n\nOd roku 1958 měla obec status místní rady (malého města). V roce 1996 byla povýšena na město.\n\nPodle Centrálního statistického úřadu (CBS) se ve městě nachází 14 škol s 3578 studenty. Ti jsou rozděleni do 11 základních škol s 2099 studenty a 6 středních škol s 1479 studenty. 56,5 % studentů 12. ročníků bylo připuštěno v roce 2001 k maturitě.\n\nSderot se nachází kilometr od pásma Gazy a města Bejt Chanún. Město je od počátku druhé intifády (říjen 2000) pod soustavným ostřelováním raketami Kassám, které na město odpalují teroristé z organizací Hamás a Islámský džihád. Tyto podomácku vyráběné střely, navzdory své velké nepřesnosti, způsobují úmrtí a zranění, stejně jako závažné škody na budovách a majetku, psychické problémy a emigraci z města. Izraelská vláda instalovala varovný systém „Rudý poplach“ (\"Šachar Adom\"), který má varovat občany před blížícím se raketovým útokem. Systém dává obyvatelům přibližně 10-15 sekund na ukrytí před tím, než dopadnou rakety. Po izraelském stažení se z Pásma Gazy (2005), byly z tohoto území odpáleny tisíce raket Kassám.\n\nNáhlý nárůst vypálených raket z Gazy v květnu 2007 vedl k dočasné evakuaci tisíců obyvatel. K 23. květnu 2007 dopadlo na Sderot celkem 6311 raket. Jedi'ot achronot uvedl, že během léta roku 2007, opustilo město na 3000 z jeho 22 000 obyvatel (většinou klíčoví obyvatelé vyšší a střední třídy) a odstěhovalo se do oblastí mimo dosah raket Kassám. Miliardář Arkadij Gajdamak v nedávných letech podporoval pomocné programy pro obyvatele, kteří nemohou odejít.\n\nStarosta Eli Mojal rezignoval na svou funkci 12. prosince 2007, v den, kdy na město dopadlo více než dvacet raket, ze zoufalství nad nečinností izraelské vlády a z důvodu selhání dostačující ochrany obyvatel. Po rozhovoru s ministrem obrany Ehudem Barakem zvážil možnost návratu do funkce starosty.\n\nNeustálé raketové útoky se v lednu 2008 staly tématem článků amerického deníku The New York Times a zpráv na BBC News 24 reportérky Katyi Adler.\n\nNaopak, raketové útoky Izraelských obranných sil do pásma Gazy, byly místními obyvateli během operace izraelské armády v létě roku 2014 sledovány jako živé představení, kdy si obyvatelé města v menších skupinkách přinesly židle na vyvýšená místa s výhledem na severní část pásma Gazy a sledovali je, přičemž někteří tleskali.\n\nPodle údajů z roku 2009 tvořili naprostou většinu obyvatel Židé – cca 19 500 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 20 600 osob). Podle Izraelského statistického úřadu (CBS) zde k roku 2001 žilo 9500 mužů a 9700 žen. Věkové rozvrstvení obyvatelstva je 36,5 % ve věku do 19 let, 16,2 % mezi 20 a 29 lety, 19,6 % mezi 30 a 44 lety, 14,3 % mezi 45 a 59 lety, 3,8 % mezi 60 a 64 lety a 9,5 % starších 65 let. Populační růst byl k roku 2004 0,7 %.\n\nJde o středně velkou obec městského typu s dlouhodobě stagnující populací. K 31. prosinci 2014 zde žilo 22 500 lidí.\n\nDle údajů cenzu z roku 1961 podíl severoafrických židovských imigrantů, zejména z Maroka, dosahoval 87 %, zatímco 11 % obyvatel byli židovští imigranti z Kurdistánu. V 50. letech 20. století město dále absorbovalo velké množství imigrantů z Maroka a Rumunska. V 90. letech znovu Sderot absorboval velké množství imigrantů během aliji z bývalého Sovětského svazu a v tomto desetiletí se jeho populace zdvojnásobila.\n\nPodle CBS se k roku 2000 nacházelo ve městě 6301 občanů pobírajících mzdu a 367 osob samostatně výdělečně činných. Průměrná měsíční mzda v roce 2000 byla 3845 NIS (Nový izraelský šekel). Průměrná měsíční mzda muže je 4911 NIS oproti 2665 NIS u žen. Průměrný příjem osob samostatně výdělečně činných je 5387 NIS. 603 obyvatel pobírá dávky v nezaměstnanosti a 3183 obyvatel pobírá příspěvky ke mzdě.\n\n\"* údaje za rok 2001 a od roku 2010 zaokrouhleny na stovky\"\n\n"}
{"id": "281933", "url": "https://cs.wikipedia.org/wiki?curid=281933", "title": "Hubička", "text": "Hubička\n\nHubička může být:\n\n"}
{"id": "281935", "url": "https://cs.wikipedia.org/wiki?curid=281935", "title": "Hubička (povídka)", "text": "Hubička (povídka)\n\nTato povídka Karoliny Světlé patří mezi její díla inspirovaná a odehrávající se na české vsi. Realisticky vykreslený obraz života vesnice v polovině 19. století dává nahlédnout do zvyků i vztahů na vsi a snaží se ukázat na to, co je ve vztahu muže a ženy považováno za společností přípustné a co ne. Hlavní hrdinka trvající na svých zásadách je zde považována za tvrdohlavou a z pohledu muže odmítající podřídit se jeho přáním a touhám. Tím se povídka řadí mezi autorčina díla zabývající se postavením a právy žen v osobním i společenském životě.\n\nZnámou je povídka také proto, že posloužila Elišce Krásnohorské jako námět pro libreto ke stejnojmenné opeře Bedřicha Smetany.\nDěj povídky začíná překvapivou smrtí mladé Lukášky. Její manžel, Lukáš Paloucký, zůstává sám s malým děckem na statku. Drží za zemřelou manželku „předepsaných“ šest neděl smutku a celou tu dobu doufá, že si bude moci pak vzít svoji dávnou lásku Vendulku Palouckou, na kterou nikdy nepřestal myslet, i když jej rodiče oženili s jinou ženou, ale nechtěl být proti jejich vůli.\n\nPo šesti týdnech od pohřbu nechá za zemřelou sloužit poslední mši a podle zvyku zapije svůj smutek z její smrti s přáteli. Po té sebere švagra a jde za starým Palouckým, přezdívaným ve vsi kmotr Stejskálek, žádat o ruku jeho dcery Vendulky. Snadno se dohodnou, že Vendulku dostane za ženu. Jenom kmotr Stejskálek jej varuje, že Vendulka je tuze tvrdohlavá, a protože on, Lukáš, je také tvrdohlavý, nemusí to dělat v jejich domácnosti dobrotu. Nikdo však na jeho upozornění nedá.\n\nVendulka se hned nastěhuje k Lukášovi na statek, protože mu chce pomoci s dítětem a velkým hospodářstvím, aby nemusel na dobu do svatby najímat na pomoc někoho cizího za peníze. Protože jejich svatbu musí posvětit biskup, mohla by to být doba dosti dlouhá. O vše se ihned začne pečlivě starat a i místní čeládka si ji oblíbí. V první večer Lukáš Vendulku hned políbí jako za starých časů, kdy se spolu scházeli. Jenže ona se mu brání a nechce to, dokud nebude svatba, protože zatím cítí, že on stále patří své první ženě. Přitom Lukáše přesvědčuje, že jediným důvodem, proč se k němu ihned nastěhovala, je opravdu pouze snaha mu z lásky pomoci s jeho dítětem a statkem.\n\nProtože Lukáš je také hlava paličatá, začne odcházet do hospody a dlouho do noci popívat, i když to předtím nikdy nedělal. Ona jeho počínání chápe, ale stále mu odmítá dát hubičku, po které on převelice touží. Vendulčino odmítání a stálost jejího názoru jej podněcuje stále k větším schválnostem, které vyvrcholí jednoho večera, kdy si Lukáš před statek přivede muziku a nějaká děvčata, s nimiž provokativně tančí. Vendulka se proto rozhodne od něj odejít a dát se někde do služby, aby se nemusela na jeho výstupy a její zesměšňování před celou vesnicí dívat. Tak nechá v noci dítě na služku a odejde.\n\nKdyž on se baví s chasou a muzikanty, postupně si uvědomí, že přece jen má Vendulku rád a není hezké ji takto ubližovat. Vrátí se od zábavy domů a tam zjistí, že Vendulka odešla. Přitom si uvědomí, že skutečná láska nespočívá v tom, že se mu Vendulka podřídí, ale v tom, že se mají navzájem v úctě. Vendulka šla zatím ke své staré tetě Martince, aby spolu s ní pašovala drahé látky přes hranici, a tak si vydělala nějaké peníze. Na první společné cestě se velmi vyleká starého pašeráka, když ten na ni míří bambitkou, a rozhodne se, že tímto způsobem se nebude živit, raději se vrátí ke svému Lukášovi a bude k němu vstřícnější. Vendulka se s Lukášem setkává u domu Martinky, kde si s radostí a láskou padnou do náruče a políbí se jako za starých časů.\n"}
{"id": "281936", "url": "https://cs.wikipedia.org/wiki?curid=281936", "title": "Cirrostratus", "text": "Cirrostratus\n\nCirrostratus (Cs, řasová sloha) je charakterizován jako průhledný bělavý závoj s vláknitou strukturou, ale může být i bez zjevné struktury. \n\nSkládá se převážně z ledových krystalků; protože je oblakem ledovým, nevypadávají z něj srážky. Vzniká pozvolným stoupáním rozsáhlých vrstev vzduchu do velkých výšek - cirrostratus se řadí mezi oblaka vysokého patra, což v mírném pásmu znamená výšku od 5 do 13 km (v polárních oblastech pak 3 – 8 km, v tropických 6 – 18 km). Ovšem může také vzniknout z jiných typů oblaků; spojením cirrů nebo částí cirrocumulů, nebo vypadáváním ledových krystalků z cirrocumulu. Další alternativou je zmenšení tloušťky altostratu či rozšíření kovadliny cumulonimbu. \n\nNa cirrostratu lze často pozorovat halové jevy. Někdy je oblak dokonce tak tenký, že pouze halo prozrazuje jeho existenci. \n\nPro cirrostratus je charakteristické prosvítání Slunce či Měsíce. Pokud prosvítá Slunce, pak předměty na zemi vrhají stíny. Jediná výjimka nastává v zimě, kdy je Slunce natolik nízko nad obzorem, že oblakem neprosvítá. \n\nVýskyt tohoto oblaku většinou doprovází přibližování teplé fronty (brzké zhoršení počasí).\n"}
{"id": "281938", "url": "https://cs.wikipedia.org/wiki?curid=281938", "title": "Eduard Deisenhofer", "text": "Eduard Deisenhofer\n\nEduard Deisenhofer (27. června 1909 – 31. ledna 1945) byl německý důstojník a velitel Waffen-SS v hodnosti SS-Oberführer, který sloužil s několika divizemi jak na východní, tak na západní frontě. \n\nByl vzdělaným důstojníkem SS, kteří zároveň sloužil v SD. Mimo jiné byl držitelem mnoha vojenských vyznamenání včetně Rytířského kříže železného kříže nebo Německého kříže ve zlatě.\n\nEduard Deisenhofer se narodil ve městě Freising v Bavorsku do rodiny ze střední vrstvy. Již na základní škole exceloval mezi ostatními žáky a proto hned po dokončení začal studovat ekonomii a politické vědy, o které se zajímal. Během jeho studia na univerzitě se dostal do kontaktu s nacistickou stranou a brzy na to požádal o vstup do jednotek SA Po několika měsících se Deisenhofer rozhodnl přestoupit k jednotkám SS. Jeho služba zde začala 1. října 1930.\n\nSS-Brigadeführer Gottfried Klingemann ho popsal jako čistě myslícího a správného muže s energickým a houževnatým charakterem.\nStejně tak SS-Brigadeführer Heinz Harmel charakterizoval Deisenhofera jako pracovitého a velice kvalifikovaného vojáka.\n\nDeisenhofer během své kariéry zastával mnoho funkcí, včetně služby v pluku Leibstandarte SS Adolf Hitler v roce 1934 a v roce 1935 slouží i v koncentračním táboře Dachau. Zde také dosáhl hodnosti SS-Hauptsturmführer (kapitán).\n\nDne 30. ledna roku 1936 se oženil s Edeltraut Holzapfel, s kterou měl tři dcery, z nichž jedna byla zabita během bombového náletu v květnu roku 1943.\n\nV roce 1936 byl převelen do SS-Wachtruppe Oberbayern a během následujících dvou let slouží u jednotek Totenkopfverbände SS Verbande Sachsen a SS Standarte Thuringen. \n\nBěhem vypuknutí války byl převelen zpět do SS-Wachtruppe Oberbayern, která byla rozšířena na pluk SS Totenkopf. SS-Wachtruppe Oberbayern je také spojována s policejními a ochrannými opatřeními během Invaze do Polska. Po skončení polského tažení byla SS-Wachtruppe Oberbayern převelena do nově zformované SS Division Totenkopf. Deisenhofer, už SS-Sturmabannführer (Major) byl jmenován velitelem 2. praporu SS-Totenkopf-Infanterie-Regiment 1. Tuto jednotku vedl i během tažení ve Francii, kdy obdržel Železný kříž za statečnost v boji.\n\nV květnu téhož roku mu byly dány na starost nově zformované jednotky belgických a holandských dobrovolníků SS-Freiwilligen-Standarte Nordwest a poté je převelen SS-Ersatz-Bataillon Ost, která působí jako záložní a výcvikový prapor v Berlíně. V srpnu roku 1941 byl Deisenhofer převelen ke I./SS-Infanterie-Regiment 9 Germania, jednomu z pěchotních pluků SS Divize Wiking právě sloužící na východní frontě. Deisenhofer velel praporu během zimy, než byl v únoru roku 1942 poslán zpět k divizi \"Totenkopf\".\n\nDivize Totenkopf byla připojena ke skupině armád Sever postupujícím na Leningrad pod velením polního maršála Wilhelma von Leeb. Divize se zúčastnila bojů poblíž města Demjansk a během bitvy byla zcela obklíčena. Podle výpovědi očitých svědků však Deisenhofer vedl své může dobře, počínal si hrdinsky a prokazoval velkou odvahu pod palbou.\n\nKdyž byl jeho silně oslabený prapor začleněn do větší bojové skupiny (\"Kampfgruppe\"), bylo Deisenhoferovi předáno velení skupiny, s kterou úspěšně prorazil z obklíčení.\n\nDne 20. dubna roku 1942 byl povýšen do hodnosti SS-Obersturmbannführer (podplukovník) a 17. května vyznamenán rytířským křížem za akce v Demjanské kapse. Zbytky vysílené a oslabené divize \"Totenkopf\" byly staženy do Francie k doplnění stavů a Deisenhofer odvelen zpět do Berlína, kde mu byla udělena nová funkce.\n\nPoprvé byl Deisenhofer jmenován velitelem záložního SS motopraporu, který vedl od chvíle, kdy byl převelen do SS-Junkerschule v Bad Tölz v Bavorsku. \n\nZde byl dosazen do funkce velitele výcvikové skupiny a musel přejíždět mezi několika odlišnými výcvikovými stanovišti, včetně výcvikového střediska pro obrněné jednotky, výcvikové školy pro lehkou pěchotu a výcvikového zařízení pancéřových jednotek ve městě Wünsdorf.\n\nNa konci dubna roku 1943 byl převelen opět zpět do Berlína, kde působil jako výcvikový důstojník pro pěchotu SS a horské jednotky v oddělení inspekce, která byla částí SS. V listopadu roku 1943 byl poslán k 11. sboru jako výcvikový důstojník.\n\nNa počátku března roku 1944 byl Deisenhofer osvobozen od povinností ve výcvikové škole v Bad Tölzu a poslán zpět do bojové akce, tentokrát ke SS-Panzergrenadier-Regiment 21 ze 10. SS Panzer Division „Frundsberg“.\n\nDeisenhofer velel pluku SS-Panzergrenadier-Regiment 21, při úspěšném pokusu divize \"Frundsberg\" a 9. SS-Panzer Division „Hohenstaufen“ o proražení obklíčené 1. Panzerarmee, které velel generálplukovník Hans-Valentin Hube v kapse u Kamence Podolského. V této souvislosti byl povýšen do hodnosti SS-Standartenführer (plukovník).\n\nDivize \"Frundsberg\" se však měla zapojit do bitvy o Normandii a pokusit se zastavit postup 21. skupiny armád, která právě postupovala pod velením britského polního maršála Bernarda Law Montgomeryho na město Caen. Deisenhofer poté velel svému pluku v těžkých bojích, včetně bitvy u kóty 112 a i během operace Epsom.\n\nZhruba v polovině července byl Deisenhofer odvelen zpět na východ, aby opět převzal velení 5. SS-Panzer Division „Wiking“, která zrovna bojuje poblíž vesnice Modlin nedaleko Varšavy v Polsku.\n\nV prostředku srpna byl Deisenhofer odvelen opět zpět do Berlína, kde čekal, až mu bude přidělena nová funkce. Na konci měsíce převzal velení 17. SS-Panzergrenadier Division „Götz von Berlichingen“, která těžce bojovala v Sársku. Deisenhofer odrazil útoky amerických jednotek na řece Mosela a následně se stáhl k Metám v severovýchodní Francii. Na konci září byl Deisenhofer zraněn v boji a odvelen do Berlína k odpočinku a zotavení.\n\n31. prosince roku 1944 byl pověřen sestavením bojové skupiny (\"Kampfgruppe\") z branců SS-Truppenubungsplatz k obraně Bad Saarow. Následně na to byl 1. ledna 1945 povýšen do hodnosti SS-Oberführer (\"starší plukovník\").\n\nKe konci ledna roku 1945 byl Deisenhofer odvelen do Pomořanska poblíž města Arnswalde, aby převzal velení 15. Waffen-Grenadier Division der SS (lettische Nr. 1) a nahradil předchozího velitele SS-Brigadeführera Herberta von Obwurzer, který byl zajat v boji. Avšak k divizi již nedorazil, jeho štábní vozidlo bylo zasaženo dělostřeleckým útokem. Eduard Deisenhofer, jeho pobočník a jeho řidič byli zabiti.\n\n\n\n"}
{"id": "281939", "url": "https://cs.wikipedia.org/wiki?curid=281939", "title": "Kateřina Michaela Španělská", "text": "Kateřina Michaela Španělská\n\nKateřina Michaela Španělská (10. října 1567 – 6. listopadu 1597 Turín) byla vévodkyně savojská, španělská princezna, dcera španělského krále Filipa II. a jeho třetí manželky, francouzské princezny Alžběty z Valois.\n\nKateřina Michaela byla mladší dcerou z Filipova třetího manželství s francouzskou princeznou Alžbětou. Své první jméno \"Kateřina\" dostala po babičce z matčiny strany, Kateřině Medicejské, druhé - neobvyklé - \"Michaela\" po archandělu Michaelovi, neboť se narodila v týdnu oslav jeho svátku. Matka jí zemřela velice brzo (v říjnu roku 1568 při potratu syna), když byl Kateřině Michaele pouhý rok, otec se však záhy znovu oženil a jeho čtvrtá manželka, Anna Habsburská, byla oběma sestrám skutečnou matkou. I otec měl k oběma dcerám velmi vřelý vztah a věnoval jim mnoho ze svého času. Dodnes se zachovaly dopisy, které jim proslulý protivník anglikánské církve psal. Později jim dovoloval zapojovat se do vyřizování úředních záležitostí.\n\nKateřina byla r. 1585 provdána za savojského vévodu Karla Emanuela I. (1562–1630). Během dvanácti let mu porodila deset dětí; při porodu posledního zemřela v třiceti letech věku. Uvádí se, že smrt milované dcery, kterou od svatby již nikdy neviděl, uspíšila konec jejího otce. Její manžel se již znovu neoženil.\n\nVyjma poslední dcery, jež zemřela spolu se svou matkou bezprostředně po porodu, všechny její děti dorostly do dospělého věku, což je pro tuto dobu dosti neobvyklé. Kateřina Michaela se tak stala se prabábou italských králů a savojského rodu.\n\n\n \n"}
{"id": "281940", "url": "https://cs.wikipedia.org/wiki?curid=281940", "title": "Pojízdná taška", "text": "Pojízdná taška\n\nPojízdná taška (taška na kolečkách) je taška, kterou může člověk vléci, případně tlačit po zemi, přičemž se pohybuje po otáčivých kolečkách. Typická taška na kolečkách má dvě kolečka, takže její váha leží zčásti na nich a zčásti ji nese vlekoucí osoba. Je v podstatě typem ručního vozíku, ale obvykle se tak nenazývá. Typicky se jako taška na kolečkách označují obaly s nepevnými stěnami, ale někdy i různé pojízdné pevné či skládací schrány určené k podobným účelům. \n\nRůzné typy pojízdných tašek se používají pro různé účely: \n\nPokud šířka tašky je do 50 centimetrů, tak se v Česku z hlediska pravidel silničního provozu nepovažuje za vozidlo a ten, kdo tašku vede, je považován za chodce. \n\n"}
{"id": "281941", "url": "https://cs.wikipedia.org/wiki?curid=281941", "title": "Orson Welles", "text": "Orson Welles\n\nGeorge Orson Welles (6. května 1915 Kenosha, USA – 10. října 1985 Los Angeles, USA) byl americký filmový, divadelní, rozhlasový a televizní režisér, scenárista, herec a producent oceněný Oscarem Akademie filmového umění a věd. Proslavil se svou rozhlasovou adaptací románu H.G.Wellse Válka světů, která vyvolala veřejnou paniku, protože posluchači se domnívali, že došlo k invazi mimozemských bytostí do New Jersey. Jako filmový režisér natočil 13 celovečerních filmů, z nichž nejznámější je Občan Kane (1941). Při filmování uplatňoval nové režijní metody a zvukové techniky, netradiční práci s kamerou a střihem. V roce 2002 byl Welles zvolen největším filmovým režisérem všech dob ve dvou anketách britského filmového institutu. \n\nJeho otec Richard Head Welles byl zámožný vynálezce, matka Beatrice Ives Welles klavíristka. Wellesovo dětství bylo poznamenáno předčasnou smrtí matky (r. 1924) a otcovou závislostí na alkoholu. Absolvoval prestižní školu Todd Seminary for Boys ve Woodstocku, kde získal první zkušenosti s divadelní a rozhlasovou tvorbou. Byl všestranně nadaný, hrál na klavír, rád maloval a kreslil, zkoušel různé iluzionistické triky. Po smrti otce v r. 1931 odjel do Evropy a v Irsku se stal členem divadla Gate theatre v Dublinu, když se drze prohlásil za hvězdu z Broadwaye. Kromě herecké práce zde produkoval a navrhoval své vlastní inscenace. V r. 1932 se vrátil do USA a vytvořil ilustrace pro soubor Shakespearových her. V následujících dvou letech působil jako herec v několika divadelních společnostech a získal první práci v rozhlase. Koncem roku 1934 se oženil s herečkou Virginií Nicolsonovou. John Houseman, ředitel divadelního oddělení Negro Theater v New Yorku, pozval Wellese, aby se v roce 1935 připojil k projektu Federálního divadla pro financování uměleckých a zábavných programů v USA během velké hospodářské krize s cílem zaměstnávat divadelní pracovníky. V rámci tohoto projektu vytvořil Welles několik adaptací klasických divadelních her (Macbeth, Slaměný klobouk, Dr.Faustus), při nichž uplatnil svůj originální tvůrčí přístup. V listopadu 1937 Welles s Housemanem otevřeli vlastní divadlo Mercury moderním zpracováním Shakespearovy tragédie Julius Caesar, které bylo pojato jako politické melodrama odsuzující nástup fašismu. Všechna představení divadla měla velký úspěch u kritiky i diváků. Po úspěšném představení \"Julia Caesara\" dostal v roce 1938 nabídku angažmá od rozhlasové stanice CBS Radio. Jako spisovatel a režisér upravil pro rozhlas klasické divadelní hry a literární díla a také v nich účinkoval. Vytvářel a moderoval populární rozhlasové pořady. Vytvořil inscenaci podle románu Herberta George Wellse \"Válka světů\", v níž evokoval atmosféru příletu mimozemšťanů tak sugestivně, že na mnoha místech v USA při vysílání 31. října 1938 vypukla mezi posluchači panika. Třiadvacetiletému Wellesovi, který vystupoval v roli fiktivního reportéra, přinesl pořad popularitu nejen v USA, ale i v zahraničí.\n\nV roce 1939 podepsal smlouvu se polečností RKO Pictures a přestěhoval se do Hollywoodu. Jeho prvním filmem natočeným s velkou tvůrčí svobodou byl \"Občan Kane\" (\"Citizen Kane\") k němuž napsal spolu s Hermanem J. Mankiewiczem scénář a také hrál titulní roli. Film měl průkopnický význam pro originalitu pojetí a uplatnění nových výrazových metod. Fiktivní životopis mediálního magnáta zaujal jak sociální a psychologickou linkou, tak stylem vyprávění. Jeho uvedení se neúspěšně snažil zabránit tiskový magnát W.R.Hearst, který v něm viděl kritický obraz svého života. Film byl uveden 9. dubna 1941 a vyvolal nadšené reakce kritiků, divácky příliš úspěšný nebyl. Získal devět nominací na Oscara, ale proměnil pouze jednu za scénář. V roce 1942 byl uložen do trezoru. Větší úspěch měl v Evropě, kde se promítal po válce. Teprve po uvedení v televizi v r. 1956 začal být v USA oceňován jako jeden z nejlepších filmů všech dob.\n\nJeho dalším filmem byli \"Skvělí Ambersonovi\" (\"The Magnificent Ambersons\") z r. 1942, kteří získali čtyři oscarové nominace. Během natáčení filmu Welles také produkoval týdenní půlhodinový rozhlasový seriál \"The Orson Welles Show,\" v němž účinkovali mnozí protagonisté tohoto filmu. Angažoval se jako vyslanec dobré vůle projektu CIAA podporovaného N.Rockefellerem v Latinské Americe, kde v rozhlasových pořadech, rozhovorech a vystoupeních podporoval kulturní spolupráci. Natáčel dokumentární filmy v Mexiku a Brazílii a část materiálu chtěl použít pro svůj film \"Všechno je pravda\", který však zůstal nedokončený. Nové vedení RKO Pictures s ním ukončilo smlouvu a odmítlo financovat další produkci filmu, protože překročil rozpočet.\n\nPo návratu do USA během válečných let pracoval především v rozhlase, pro který vytvářel vlastenecké pořady a zábavné estrády pro příslušníky ozbrojených sil, na které přispěl i vlastními finančními prostředky. Podporoval prezidenta Roosevelta v jeho volební kampani a vyzýval Američany k nákupu válečných dluhopisů na financování invaze v Normandii.\n\nV roce 1945 se po čtyřech letech vrátil k filmování jako režisér i herec. Natočil drama o vyšetřování válečných zločinů, ve kterém byly poprvé použity i dokumentární záběry z koncentračních táborů. Film \"Cizinec (The Stranger)\" byl uveden do kin v r. 1946 a přestože byl komerčně úspěšný, filmová společnost s ním neprodloužila smlouvu. Welles se přestěhoval do New Yorku, kde v roce 1946 režíroval na Broadway podle vlastního scénáře muzikál \"Okolo světa\" (adaptace románu Julese Verna) s hudbou Cole Portera. V rozhlase uváděl vlastní pořady a komentáře.\n\nV roce 1947 natočil film \"Dáma ze Šanghaje (The Lady from Shanghai)\", ve kterém s ním hrála jeho druhá manželka Rita Hayworthová, s níž se však zanedlouho rozvedl. Snímek, který se nyní řadí mezi klasiku filmů noir, byl příznivě přijat v Evropě, ale v USA se dočkal uznání až po letech. Neuspěl ani jeho další film, nízkorozpočtová adaptace Shakespearova \"Macbetha\", v němž použil postsynchrony jako jeden z inovativních prostředků pro snižování nákladů. Vlivné příznivce měl v Evropě, patřil mezi ně Jean Cocteau, který oceňoval jeho sugestivní atmosféru.\n\nOd roku 1948 pobýval Welles v Evropě, kde vytvořil hlavní nebo výrazné epizodní role v řadě filmů: \"Černá magie\" (Cagliostro), \"Třetí muž\" (Harry Lime), \"Liščí princ\" (Cesare Borgia) , \"Černá růže\" (Bayan). V Anglii vystupoval v úspěšných rozhlasových pořadech. V letech 1949-51 točil v Itálii a Maroku filmovou verzi Shakespearovy tragédie \"Othello\", ve kterém hrál hlavní roli. V r. 1952 snímek vyhrál Grand prix na festivalu v Cannes. Roku 1953 se krátce vrátil do USA, kde se poprvé objevil v televizi v titulní roli živě vysílaného dramatu Král Lear. V Evropě r. 1955 natočil film \"Důvěrná zpráva-Pan Arkadin (Mr.Arkadin)\", v němž hrál se svou třetí manželkou Paolou Moriovou. Natáčení provázely komplikace a producent Wellese odvolal a film dokončil bez něj. Nakonec vzniklo pět různých verzí filmu, dvě ve španělštině a tři v angličtině. Welles v té době režíroval dva autorské televizní seriály pro BBC.\n\nV r. 1956 se Welles vrátil do Hollywoodu, účinkoval v televizních a rozhlasových pořadech. Jako herec byl angažován do filmu \"Dotek zla (Touch of Evil)\", ale na naléhání představitele hlavní postavy Charltona Hestona byl jmenován do funkce režiséra. Film byl v r. 1958 promítán na festivalu v Bruselu, kde získal cenu mezinárodní kritiky.\n\nV šedesátých letech Welles znovu působil v Evropě jako filmový herec a současně natáčel film \"Don Quijote\". V italské televizi režíroval sérii osmi epizod \"V zemi Dona Quijota\" a cestopisný seriál \"Kolem světa s Orsonem Wellesem\". Ve Francii vytvořil v r. 1962 filmovou adaptaci Kafkova \"Procesu (The Trial)\" s Anthony Perkinsem v hlavní roli. Během natáčení se seznámil s chorvatskou herečkou Ojou Kodar, která se stala jeho partnerkou na posledních dvacet let života. Ve Španělsku natočil v r. 1965 film \"Falstaff (Chimes at Midnight)\" jako volné zpracování tří Shakespearových her, v němž sám vytvořil roli Falstaffa.\n\nDo USA se vrátil v r. 1970, kde pokračoval v samofinancování svých filmových a televizních projektů, které však z ekonomických důvodů zůstaly často nedokončeny. V r. 1971 mu Akademie udělila čestného Oscara za přínos světové kinematografii. O rok dříve získal Zlatého lva na festivalu v Benátkách. Jeho poslední hlavní rolí v hraném filmu byl pirát John Silver v \"Ostrovu pokladů\" v r. 1972..\n\nV r. 1973 dokončil svůj poslední celovečerní autorský film o pravdě a lži v umění s názvem \"F jako falzifikát (F pro Fake)\". V dalších letech účinkoval ve známých televizních reklamách, natočil řadu krátkometrážních filmových dokumentů a televizních pořadů, namluvil několik rolí v animovaných filmech. V roce 1984 mu The Directors Guild of America ( americká asociace režisérů) projevila nejvyšší možné uznání, když mu přidělila D.W.Griffith Award. Byl držitelem několika cen Grammy za nejlepší mluvené slovo a v r. 1988 byl uveden do Národní rozhlasové síně slávy. V r. 1982 byl prezidentem Mitterandem jmenován rytířem Čestné legie.\n\nOrson Welles zemřel na infarkt 10. října 1985 ve svém domě v Hollywoodu.\n\nWelles celou svou kariéru bojoval se studii a většina jeho mistrovských děl utrpěla zásadními post-produkčními zásahy. Jeho debut \"Občan Kane\" je prakticky prvním a posledním filmem, který byl uveden do kin v podobě, kterou Welles zamýšlel. Vynikal talentem vnuknout svým snímkům komplexní i komplikovanou koncepci a zvláště neobvyklou hloubku, snahou nahlédnout hluboko do lidské duše, zkoumat paradoxy v subjektivním vnímání morálky a dumáním nad stavem společnosti. Wellesovo spoléhání na vlastní produkci znamenalo, že mnoho z jeho pozdějších projektů bylo natočeno po částech nebo nebyly dokončeny. Filmy \"Don Quijote\", \"Kupec benátský\", \"Druhá strana větru\" byly uvedeny v remastrovaných verzích po jeho smrti. Svá nejlepší díla, v nichž uplatnil nové tvůrčí režisérské postupy, vytvořil na počátku kariéry.\n\nVe filmu využíval rychlé střídání obrazů, předmětů a situací v rámci jednoho záběru. Používal k tomu tzv. hloubku ostrosti – technickou operaci, která umožňovala vidět přesně nejen to, co se děje těsně před kamerou, ale i na vzdálenějším pozadí. Divák v jediném filmovém záběru dostal zhuštěnou konfrontaci různých obrazů, navrstvení několika dějových rovin. Tímto způsobem Welles posunul filmové umění k novým metodám montáže a vyprávění. Eliminoval statičnost, kterou do kinematografie přinesl vynález zvuku. Navázal na nejlepší pravidla a postupy němého filmu, které však přetvořil a ukázal, že jsou použitelná i ve zvukovém filmu. Pro zvýšení účinku při natáčení velkých scén využíval techniku kontrastů velikosti, např. záběr na malou postavu proti velkému davu. Zdokonalil techniku subjektivního vyprávění výběrem materiálu a využitím čistě filmových vizuálních prostředků, jako je volba úhlů pohledu kamery a zastropené dekorace. Přinesl nová technická řešení využití zvuku v hraném filmu. Zavrhl titulky dříve využívané pro posun děje a nahradil je mluveným komentářem. Experimentoval s dialogy tak, aby je co nejvíce přiblížil skutečnosti. \n\nDíky mohutné postavě a zachmuřenému vzhledu byl jako výrazný typ často obsazován do filmů jiných režisérů. Významnými rolemi byl agent sovětské tajné služby v bondovce \"Casino Royale\", císař Justinián I. v historickém velkofilmu filmu \"Boj o Řím\", generál Dreedle v \"Hlavě 22\" nebo John Silver v \"Ostrově pokladů\". Vytvořil řadu divadelních rolí, miloval Shakespearovy hry. Na počátku kariéry měl velký úspěch v Macbethovi, v padesátých letech hrál např. v Londýně v Othellovi nebo v New Yorku v Králi Learovi. Vystupoval v televizi v populárně-vědeckých pořadech a show, na kterých se podílel autorsky. Celý život se věnoval práci v rozhlase, kde se uplatnil jeho podmanivý výrazný baryton.\n\nV roce 1970 obdržel čestného Oscara ze celoživotní dílo.\n\n\n\n"}
{"id": "281942", "url": "https://cs.wikipedia.org/wiki?curid=281942", "title": "Bohumír Josef Hynek Bilovský", "text": "Bohumír Josef Hynek Bilovský\n\nBohumír Josef Hynek Bilovský (1659, Hlučín – 7. prosince 1725, Slatenice) byl český literát, básník a homiletik. Psal latinsky a česky. Je nejvýznamnějším představitelem české barokní konceptuální homiletiky, vyznačující se krásou slova, bohatou obrazností, dramatičností, překvapujícími, vtipnými přirovnáními, metaforami, alegoriemi, jazykovou hrou a dynamickou tektonikou. Vstoupil do Tovaryšstva Ježíšova, v roce 1689 dosáhl kněžského svěcení, ale s řádem se rozešel a nastoupil dráhu světského kněze. Působil na Moravě – v Vrahovicích, Letovicích a Slatenicích (Gross Slatein, od r. 1924 Slatinice) kde v roce 1725 zemřel.\n\n\n\n\n\n"}
{"id": "281943", "url": "https://cs.wikipedia.org/wiki?curid=281943", "title": "Císař říše římské", "text": "Císař říše římské\n\nCísař říše římské byl titul panovníka Svaté říše římské užívaný od středověku do roku 1806. Provázela ho korunovační jízda do Říma, kde byl panovník po vzoru Karla Velikého papežem korunován na císaře. Kandidát na císaře musel být králem Svaté říše římské, od 13. století volený kurfiřty a korunovaný v Cáchách.\n\nZaniklý titul císaře Říše římské obnovil roku 800 n. l. franský král Karel Veliký, který se tak snažil navázat na slavnou historii již neexistující antické Říše římské, která zanikla v 5. století. Toto nové římské císařství ale nemělo mnoho společného s obyvateli města Říma, čímž se od toho antického značně lišilo. Jednalo se tedy o římské císařství, které ale nebylo císařstvím Římanů. Císař této nové Římské říše byl především ochráncem západoevropských křesťanů, papeže a papežského sídelního města Říma. S titulem císaře byl nyní sice spojen jen malý přírůstek moci, ale zároveň i určitá vážnost a výjimečnost ve společenském postavení mezi panovníky západní Evropy. Držení titulu se stalo reprezentativní záležitostí a věcí prestiže. Titul císaře nebyl dědičný a neexistovalo žádné přednostní právo na ucházení se o císařský trůn a tak mezi panovníky západní Evropy docházelo k jakési soutěži o to, kdo se této funkce ujme.\n\nPrvním císařem se stal franský král Karel Veliký, kterého na Vánoce roku 800 n. l. korunoval v Římě papež Lev III. Karel Veliký a Lev III. jsou tak považováni za zakladatele tohoto císařství. Přestože titul nebyl dědičný, stal se dalším císařem syn Karla Velikého Ludvík I. Pobožný, který sám sebe korunoval roku 813 a roku 840 provedl i korunovaci svého syna Lothara I. U všech těchto korunovací byl přítomen papež a tak se ustálila zásadní podmínka, že kdo chtěl být císařem, musel přijít osobně do Říma a zde se nechat korunovat papežem. Císař Lothar I. () byl panovníkem, který reálně ovládal jen poměrně malé území od Fríska po severní Itálii. Jeho nástupce Ludvík II. Němec () pak už panoval pouze v Itálii. Konečný úpadek vážnosti císaře nastal za Karla III. Tlustého, kterého dokonce sesadili velmoži jeho říše. Následovalo období tzv. „malých císařů“, kteří byli většinou italského původu a zcela bez vlivu na evropskou politiku. Zásadní zlom nastal až roku 962, kdy byl papežem Janem XII. korunován na císaře jeden z nejmocnějších panovníků západní Evropy, německý král Ota I. Od tohoto okamžiku již úřad císaře zastávali výhradně příslušníci německých vládnoucích rodů, a to až do roku 1806 (s několika výjimkami krátkých vlád neněmeckých císařů jako byl Richard Cornwallský). Zhruba v období vlády císaře Fridricha I. Barbarossy () se ustálil název říše na Svatá říše římská a v průběhu 15. století pak na Svatá říše římská národa německého. Spojení německého krále s císařstvím, a tím také s papežstvím, bylo zhruba od roku 1200 vnímáno jako Bohem daná skutečnost.\n\nCísař a papež na sobě byli v Římské říši závislí. Císař měl povinnost chránit Řím a papeže, ale zároveň si činil panovnické nároky na město Řím. Od císaře se také očekávalo, že bude bránit křesťanskou víru a latinské křesťanstvo. Historie císařského úřadu byla ale po většinu doby jeho existence provázena stále se opakujícími spory s papežem. Příčinou tohoto neustávajícího napětí byla především otázka hierarchie moci v říši. První mocenské spory tohoto typu zažil už Karel Veliký. Otázka zněla: Je císař podřízen papeži nebo papež císaři? Papežové viděli věc tak, že císař není bez jejich korunovace oprávněn zastávat úřad, a je tedy na jejich moci a rozhodnutí závislý. Papež je také hlavou všech západních křesťanů, tedy všech křesťanských obyvatel západní Evropy, včetně císaře. Císařové ale měli na věc jiný názor – právě oni svou vojenskou silou chránili Řím a papeže, a papežův osud tedy ležel v jejich rukou. Hlava katolické církve měla dle jejich mínění spravovat jen věci církevní a věnovat se teologickým otázkám. Světská moc nad západním křesťanstvem pak měla připadnout právě císařům. Ti měli řešit případné spory mezi jednotlivými panovníky Evropy a chránit její křesťanské obyvatele. Myšlenka na císaře, jako nejvyššího světského soudce a panovníka stojícího nad všemi ostatními vládci, se ale příliš neujala.\n\n"}
{"id": "281948", "url": "https://cs.wikipedia.org/wiki?curid=281948", "title": "Cukrová vata", "text": "Cukrová vata\n\nCukrová vata je zvláštní druh cukrové sladkosti, která je tvořena typickou lehkou, vzdušnou hmotou o různé barvě v závislosti na použitém barvivu. Vzhledově i na dotyk je podobná vatě. Vyrábí se roztavením krystalického cukru na karamel, který je pak vháněn do bubnu, ve kterém se ochlazuje a zpátky cukernatí. Takto vzniklá slabá vlákna se pak namotávají na špejli a podávají ke konzumaci.\n\nJedná se o oblíbenou pouťovou sladkost, která se prodává u stánků. Častá barva cukrové vaty je růžová, ale je možno zakoupit i modrou, zelenou atd.\n\nTato cukrovinka byla vymyšlená roku 1904 pro Světovou výstavu v Saint Louis v USA. Stroj si nechal patentovat zubař William J. Morrison.\n\n"}
{"id": "281951", "url": "https://cs.wikipedia.org/wiki?curid=281951", "title": "Okres Murau", "text": "Okres Murau\n\nMurau je okres v rakouské spolkové zemi Štýrsko. Má rozlohu 1384,00 km² a žije tam 28 488 obyvatel (2015). Je tak druhým největším okresem Štýrska (po okresu Liezen) a má ze všech štýrských okresů nejnižší hustotu zalidnění - 21 obyvatel/km². Sídlem okresu je město Murau. Sousedí se spolkovými zeměmi Salcbursko, Korutany a štýrskými okresy Liezen a Murtal.\nPolitický Okres Murau v západní části rakouské spolkové zemi Štýrsko je neobyčejně slabě osídlený. Kvůli vzdálené poloze a malému osídlení je tu jen velmi málo závodů. Okresní město Murau je nejmenší ve Štýrsku, které mají 1450 obyvatel a Oberwölz je vůbec nejmenší štýrské město. Jen relativně malý turistický ruch profituje z nedotčené přírody. Okres Murau má v Rakousku největší zalesněnost, protože vysokoalpské úhory se dají jen těžko zemědělsky obdělávat.\n\nOkres se dělí na 14 obcí se dvěma městy a pěti městysy. V závorkách je uveden počet obyvatel k 1. dubnu 2015.\n\nMěsta\n\nMěstyse\n\nObce\n\n"}
{"id": "281952", "url": "https://cs.wikipedia.org/wiki?curid=281952", "title": "Místní rada (Izrael)", "text": "Místní rada (Izrael)\n\nMístní rada (: , \"mo'aca mekomit\"; : \"local council\") je jedním ze tří typů místních samospráv v Izraeli (dalšími dvěma jsou města a oblastní rady). K roku 2003 existovalo v Izraeli celkem 144 místních rad, tedy sídel dostatečně velkých, aby byly samostatnými municipalitami, zároveň však ne dostatečně na to, aby byly prohlášeny za města. Obecně se místní radou mohou stát všechna sídla nad 2000 obyvatel, kromě výjimečných případů, kdy je toto číslo překročeno kibucy.\n\nPravomoc rozhodnout, zdali se sídlo stane městem (městskou radou), má ministr vnitra. Od něj se očekává, že bude naslouchat mínění a přání obyvatel sídla v otázce, zda má sídlo zůstat místní radou i přesto, že splňuje kritéria pro povýšení na město (například Ramat ha-Šaron se stal městem až roku 2002, neboť jeho obyvatelé chtěli, aby si město zachovalo ráz maloměsta), či část oblastní rady, přestože již splňuje kritéria pro místní radu. Místní rady mají rovněž významnou roli při územním plánování.\n\n"}
{"id": "281953", "url": "https://cs.wikipedia.org/wiki?curid=281953", "title": "Hovory s T. G. Masarykem", "text": "Hovory s T. G. Masarykem\n\nHovory s T. G. Masarykem (rozšířena kratší forma názvu Hovory s TGM) je třídílný spis, který v letech 1928–1935 pořídil na základě rozhovorů s prvním československým prezidentem spisovatel Karel Čapek. Je to mimořádně ceněné dílo, neboť vypovídá o prezidentově životě a jeho celkových politických, náboženských a filosofických názorech. Masaryk dílo autorizoval.\n\nV roce 1938 Karel Čapek redigoval toto rozsáhlé dílo do zkrácené jednodílné verze, která vyšla knižně až v roce 1992.\n\nHovory s TGM jsou původně třídílný spis, který v letech 1925–1935 pořídil na základě rozhovorů s prvním československým prezidentem Tomášem Garriguem Masarykem spisovatel Karel Čapek. Čapek začal s Masarykem „hovořit“ v roce 1926 a Hovory shrnují celkem 9 let „hovorů a mlčení“ přímo s TGM. Jde o mimořádně ceněné dílo, neboť vypovídá o prezidentově životě a jeho celkových politických, náboženských a filosofických názorech. Karel Čapek tak vytvořil naprosto komplexní obraz prezidentovy osobnosti. Masaryk knihu autorizoval, po první rukopisné verzi k ní dopsal mnoho svých vlastních poznámek a vysvětlení. Až poté byla vydána.\n\nV první části je popisováno dětství na jižní Moravě, studia v Brně a ve Vídni, vstup do politického života (více méně přes samé náhody – zapojil se např. do sporů o Rukopisy a začal pracovat v novinách, tj. začal se politicky činit; sám říkal, že o politické kariéře sice neuvažoval, ale všechno ho k ní vedlo), cesta do Spojených států amerických za svou manželkou Charlottou Garrigue. Tato část končí Masarykovým jmenováním profesorem filozofie na Karlově univerzitě, Masaryk se z Vídně stěhuje do Prahy (roku 1882), kde byl do té doby snad jen dvakrát.\n\nV druhé části prezident hovoří o svém pohledu na svět a o zapojení do veřejného života. Začínal u mladočechů, od nich se ale odštěpila „jeho“ skupina realistů. Jako poslanec se aktivně zapojil do první světové války a začal usilovat o samostatnou republiku. Kvůli tomu strávil válečná léta v exilu – do Rakouska-Uherska se vrátit nemohl, byl na něj vydán zatykač a hned na hranicích by ho popravili. Během válečných let objel celý svět a zejména v Rusku zorganizoval mohutné vojsko dosud neexistujícího státu československé legie. Popisuje jak to bylo obtížné (...bolševici Duchonina ubili. Netušil jsem, že by on, velitel armády, chtěl velet našemu korpusu). Říkal, že bez Edvarda Beneše bychom neměli republiku, protože právě on (působící ve Francii) financoval jeho cesty. Zároveň při zpětném pohledu zjistil, že vše, co doposud dělal, někam vedlo. Přitom nikdy předtím žádný „vyšší cíl“ neměl, stál hlavně o filozofii, historii či žurnalistiku.\n\nOddíl končí jeho zvolením prezidentem (14. listopadu 1918): \"„Když jsem dostal telegram, že mě doma zvolili za presidenta - - já na to do té doby nemyslil; když jsem si představoval, co budu dělat po svém návratu, myslel jsem jenom, že budu žurnalistou.“\"\n\nZatímco předchozí části autor koncipoval jako promluvu Masaryka ke čtenáři rozdělenou do jednotlivých podkapitol, tato část probíhá jako klasické interview. Čapek pokládá poměrně komplexní otázky, delší či kratší. Někdy ale pouze něco poznamená a Masaryk sám reaguje.V této části knihy Masaryk zevrubně popisuje své filosofické, náboženské a politické názory.\n\nZ filosofických otázek se zabývá zejména teorii poznání vysvětluje její vývoj a jednotlivé směry. Odmítá subjektivismus, iracionalismus i Kantovo poznání a priori. Svůj vlastní noetický názor nazývá \"konkrétism\" a hlásí se k realismu. V kapitole nazvané metafyzika Masaryk hovoří o svém theistickém přesvědčení. Zabývá se také svou představou duše a nesmrtelnosti a podává obsáhlý výklad vztahu svobodné vůle a předurčení.\n\nVe třech následujících kapitolách prezident dává nahlédnout do svých náboženských názorů. Z obecných otázek se zabývá vztahem státu a církve, obsáhlou úvahou věnuje také vztahu víry a vědy. V náboženství vidí především zdroj humanity a vyzývá k toleranci.\n\nV kapitole věnované politice se zabývá světovými dějinami a českou rolí v nich. Zevrubně zkoumá vývoj demokracie, ve které vidí záruku míru pro Československo i svět. \nPoslední kapitoly věnuje právě československému národu. Zabývá se jeho postavením v Evropě a vlastenectvím. Odmítá nacionalismus a šovinismus.\n\nČapek vysvětluje způsob vzniku Hovorů. Je za nimi mnoho hodin strávených s Masarykem, ať už mluvícím či mlčícím, ale právě i to mlčení bylo pro Čapka důležité pro celkové pochopení Masarykovy osobnosti. Autor si nedělal při rozhovorech poznámky, vše zpracovával zpětně a velmi dopodrobna. Rukopis však nechával T. G. Masarykem bezprostředně po sepsání pročíst a korigovat.\n\nKniha obsahuje jak obsáhlý slovníček cizích slov, které Masaryk používá, tak rejstřík osob, o kterých mluví.\n\n"}
{"id": "281956", "url": "https://cs.wikipedia.org/wiki?curid=281956", "title": "PD", "text": "PD\n\nSpojení písmen P a D může mít různé významy:\n\n\n\n\n"}
{"id": "281958", "url": "https://cs.wikipedia.org/wiki?curid=281958", "title": "Gumový medvídek", "text": "Gumový medvídek\n\nGumový medvídek nebo také gumoví medvídci jsou gumové sladkosti ve tvaru medvěda, které mají původ v Německu, ale rychle si získaly celosvětový ohlas. Praví gumoví medvídci jsou vyráběni ve velikosti dvou centimetrů a měli by se dát roztáhnout až na 7 cm. Dají se na nich rozlišit základní tvary jako hlava, tělo s packami a nohy. Medvídci mají různé barvy ale praví medvídci mají barvu červenou, zelenou, žlutou, bílou, růžovou a oranžovou.\n\nPůvodně je začala vyrábět roku 1922 firma Haribo v německém Bonnu. Zakladatel firmy Hans Riegel se nechal inspirovat tančícími medvědy na poutích. Výrobek se stal brzy známým a začal být napodobován dalšími továrnami. Vzniklo i mnoho dalších tvarů jako například delfíni, žížaly atd.\n\nŽelatinové bonbóny obsahují aminokyseliny potřebné pro syntézu kolagenu. Z toho důvodu údajně mají pozitivní vliv na lidské klouby, šlachy, vlasy, nehty, kůži, cévy a vazivovou tkáň. Tento pozitivní vliv je však zpochybňován. Neobsahují cholesterol ani tuky.\n\nGumoví medvídci se skládají z cukru (poměrně mnoho cukru, jedno balení může obsahovat až 80 kostek cukru), hroznového cukru, potravinářského barviva, želatiny, ochucovadel, aromat a dalších složek. Želatina se připravuje buď z vyvaření kostí, kůží, šlach a jatečních odpadů nebo z mořských řas.\n\nMedvídci nejčastěji chutnají po ananasu, pomeranči, citronu, jahodě, malině a po jablku.\n"}
{"id": "281969", "url": "https://cs.wikipedia.org/wiki?curid=281969", "title": "Rulandské modré", "text": "Rulandské modré\n\nRulandské modré (zkr. RM, mezinárodně používaný název \"Pinot Noir\") je starobylá, středně pozdní moštová odrůda révy vinné (\"Vitis vinifera\"), pocházející pravděpodobně z oblasti Burgundska. Odrůda je tradičně používána k výrobě červených a růžových vín, ale je též jednou ze tří odrůd povolených k výrobě francouzských klasických šumivých vín v oblasti Champagne.\n\nRéva vinná (\"Vitis vinifera\") odrůda \"Rulandské modré\" je jednodomá dřevitá pnoucí liána dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou středně dlouhé, umožňují této rostlině pnout se po pevných předmětech. Růst je středně bujný s vodorovnými letorosty. Včelka je bělavě světle zelená, silně ochlupená, s růžovými okraji. Vrcholek letorostu je otevřený, zelený až světle zelený, středně silně bíle vlnatě ochmýřený, slabě pigmentovaný antokyaniny, s růžovým až vínově červeným okrajem. Internodia a nodia jsou zelená, na osluněné straně někdy zelená s červenými pruhy, bez ochmýření, pupeny jsou slabě pigmentované antokyaniny. Mladé lístky jsou na obou stranách slabě bíle vlnatě ochmýřené, světle zelené s jemným zlatavě bronzovým odstínem, velmi slabě pigmentované antokyaniny, apikální lístky mají růžové zoubkování. Jednoleté réví je poměrně tenké, eliptického průřezu, rýhované, červenavě hnědé až tmavě hnědé, v uzlech s fialovým odstínem. Zimní pupeny jsou malé a tupé.\n\nList je malý až středně velký, tvar čepele je okrouhlý, třílaločnatý s mělkými horními bočními výkroji, které jsou otevřené, s oblým dnem, zřídka pětilaločnatý. Vrchní strana čepele listu je středně až silně puchýřnatá, lehce vrásčitá, spodní je hladká, jemně plstnatě ochmýřená. Řapíkový výkroj je lyrovitý, většinou otevřený, někdy mírně překrytý, s ostrým dnem, řapík listu je středně dlouhý, stejně dlouhý či delší, než medián listu, narůžovělý až zelenofialový, žilnatina listu je víceméně bez pigmentace antokyaniny. Podzimní barva listu je žlutá s vínově červenými skvrnami až vínově červená.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (14-16 mm, 1-1,3 g), kulatá až vejčitá bobule, která je průměrně voskově ojíněná, modrofialová až modročerná, slupka je tenká, dužnina je bez zbarvení, řídká, plné chuti, s 2-3 semeny. Semeno je středně velké, kulovité až hruškovité, zobáček je krátký. Bobule jsou jednotné barvy a velikosti, jejich stopečky jsou krátké a obtížně oddělitelné. Hrozen je malý až středně velký (7-12 x 5-8 cm, 66-120 g), krátce válcovitý, hustý a velmi kompaktní, zřídka s křidélky, s krátkou (do 4 cm), silnou a pevnou, průměrně lignifikovanou stopkou.\n\n\"Rulandské modré\" je starobylá francouzská moštová odrůda vinné révy (\"Vitis vinifera\"). Hypotéza, že je spontánním křížencem odrůd \"Mlynářka\" (\"Pinot Meunier\") a \"Tramín červený\" je, zdá se být, překonán výsledky novější studie, podle které je naopak \"Mlynářka\" pozdější mutací odrůdy \"Rulandské modré\". Z výsledků genové analýzy (Carole P. Meredith, University of California, Davis, 90. léta 20. století) vyplývá, že \"Rulandské modré\" je v přímé příbuzenské linii s divokou révou \"Vitis vinifera\", která ve Francii volně rostla ještě koncem 19. století. Tato analýza také potvrdila zásadní rozdíl mezi odrůdou \"Rulandské modré\" a odrůdami z jihu Francie, které se z velké části dostaly do Francie s řeckými osadníky. \n\nPůvodní vlastí odrůdy je pravděpodobně francouzské Burgundsko. Odrůdu zde pěstovali patrně již Římané, v díle „De re rustica“ popisuje Columella (1. stol. po Kr.) odrůdu, která se dá považovat za dnešní \"Rulandské modré\". Záznamy o existenci odrůdy jsou doloženy již ve 4. století v Burgundsku, v 7. století v Porýní a v 9. století v okolí Bodamského jezera, kam ji mimochodem nechal převézt Karel Veliký roku 881. Zmínka o odrůdách skupiny \"Pinot\" je i v díle básníka Eustache Deschampse (okolo roku 1300). Z odrůdy RM se vyráběla vynikající červená vína, která Burgundsko proslavila.\n\nV současné době tvoří odrůda kromě Burgundska základ také další velké francouzské vinařské oblasti, a to Champagne, je totiž jednou ze tří odrůd, povolených k výrobě světoznámých šampaňských vín. Pěstuje se ale i v jiných oblastech Francie, například v Alsasku tvoří téměř 8 % veškeré plochy vinic. Roku 2007 byla odrůda ve Francii vysazena na 29 576 hektarech vinic, registrováno je zde 43 klonů.\n\nZ Francie odrůda pronikla do Německa, zejména do jihozápadní oblasti Bádensko-Württembersko. V Německu byla roku 2007 pěstována na 11.820 ha. Z celkové osázené plochy vinic tvoří v Německu rulandské modré téměř 11 %. Odrůda je pěstována v podstatě po celém světě, roku 2005 byla vysazena na cca 60.000 hektarech vinic. Najdeme ji například na Novém Zélandu (4.650 ha roku 2007), v USA (pouze v Kalifornii na 13.350 ha roku 2008), v Austrálii (4.392 ha roku 2007), v Jihoafrické republice (648 ha roku 2007), v Chile (1.382 ha roku 2006), v Itálii (3.538 ha roku 2007), ve Švýcarsku (4.430 ha roku 2007), v Rakousku (na 409 ha roku 2007) atd.\n\nDo Čech dal odrůdu přivézt císař Karel IV. z Francie. Traduje se, že první sazenice věnoval nákladníkům (majitelům) hor viničních v Mělníku za pomoc při potírání lapků na řece Labi. Jeden z mělnických měšťanů povolal vinaře i s rodinami z Burgundska, aby zavedli pěstování odrůdy v Mělníku tak, jak se pěstoval v Burgundsku. Na jedné z mělnických vinic byl do kamene opěrné terasy vytesán nápis \"Chambertin 1348\", tedy letopočet a místo, odkud byla réva do Čech dovezena.\n\nRoku 1935 činil podíl odrůdy \"Rulandské modré\" 36 % z celkové plochy vinic ČR. V roce 1994 to bylo již pouze 0,8 % plochy, v roce 2010 pak 4,2 %, roku 2004 u nás byla pěstována na 717 hektarech. Průměrný věk porostů roku 2010 činil 11 let. Po roce 2000 se hojně vysazovala a v současnosti je v Čechách vysazena na Mělnicku, nadprůměrně v litoměřické podoblasti v okolí Mostu, na Moravě pak v okolí Bzence a Mutěnic. Na Slovensku je hojně pěstována v Nitranské oblasti (Topoľčianky), tvoří zde asi 1 % plochy vinic. Ve Státní odrůdové knize České republiky byla odrůda zapsána od roku 1941 do roku 1993 pod názvem \"Burgundské modré\", od roku 1993 je zapsána pod názvem \"Rulandské modré\". Název \"Burgundské modré\" se musel změnit na základě rozhodnutí soudu v Haagu vycházejícího z mezinárodní Lisabonské dohody na ochranu označení původu a tehdejšího nesouhlasu vinařské veřejnosti s daleko vhodnějším názvem \"Pinot Noir\", který má odrůda v celém vinařském světě. Udržovateli odrůdy u nás jsou Ampelos-Šlechtitelská stanice vinařská Znojmo, Ing. Alois Tománek, Ing. Miloš Michlovský, Šlechtitelská stanice vinařská Polešovice a ŠSV Velké Pavlovice.\n\nOznačení tří členů skupiny odrůd \"Pinot\" názvem „Rulandské“ je paradoxní. Název „Rulandské“ původně vycházel z německého názvu odrůdy \"Pinot Gris\", tedy „Ruländer“. O rozšíření odrůdy \"Pinot Gris\" v Německu se totiž zasloužil Johann Seger Ruland ze Speyeru. Ale neexistuje žádný důvod k pojmenování dalších dvou burgundských odrůd jménem tohoto obchodníka. Český název Rulandské pro celou skupinu burgundských odrůd se tak stal světovou raritou. V České republice je povoleno uvádět na etiketě vín odrůdy \"Rulandské modré\" i název \"Pinot Noir\".\n\nMezinárodní název skupiny „Pinot“ vychází z francouzského slova „pin“, v překladu „pinie, borovice“. Hrozen odrůd této skupiny je totiž poměrně malý a velmi kompaktní, svým vzhledem opravdu může připomínat ještě uzavřenou šišku borovice pinie. Přídomek „noir“, tedy česky \"černý\", označuje ve Francii obecně modré odrůdy.\n\nDalší, lokálně používaná synonyma odrůdy \"Rulandské modré\" jsou : \"Пино нуар, Пино фран, Пино чёрный, Шпачок, Блау Бургундер, Пино негру, Округла ранка, Пино черен\" (vše Rusko), \"Aprofekete, Arbst, A. Blau, A. Blauer, Assmannshäuser, Auvergnat, Auvernas, A. Rouge, Auvernat\" (Orléans), \"A. Noir, Auxerra, Berligout, Black Burgundy, B. Morillon, Blauburgunder, Blauer … Arbst\" (mylně), \"Augustiner, Burgunder, Claevner, Clevner\" (Bádensko), \"Klaevner, Klevner\" (Bádensko), \"Nürnberger, Rischling, Spätburgunder, Sylvaner\" (mylně) …, \"Bodenseetraube, Böhmischer, Bon Plant, Borgogna Nera, B. Nero, B. Rosso, Bourguignon\" (Auvergne), \"B. Noir\" (Beaujolais), \"Bruenläubler, Burgunda, Burgundac Crni, B. C. Pozni, Burgunder Blauer, Burgundi Crni\" (Slovinsko, Chorvatsko, Srbsko), \"B. Mic\" (Rumunsko), \"Burgundské Modré, Cerna Okrugta Banka, C. Ranka, Chambertin\" (mylně), \"Champagner, Cherna, Chiavenase, Chiavenna, Chpatchok, Clävner\" (Bodamské jezero), \"C. Blau, Clavensis, Clevner, Cortaillod\" (Švýcarsko), \"Derice Auvernas Noir, Dickblau, Echter Schwarzblauer Klevner, Elsässer Rot, E. Roth, Fin Noir, F. N. de Toulon, F. Plant Doré, Formentin Noir, Franc Noiren, F. Noirien, F. Pineau, F. Pinot, François Noir, Frischschwarzer, Frühblaue, Frühblauer, Frühschwarzer, Gamais, Genetin de Saint Menin, Gribalet Noir, Große Frühschwarze, Gut Blau, Gutblau, Karapino, Kék Kisburgundi, Kisburgundi Kék, Klävner, Klebroth, Klebrott, Kleinroth, Klevinger, Klevner, K. Kék, Klevner Schwarzblau, Langedet, Maehrchen, Malterdinger, M. Marillon, Marillon Noir, Massoutel, Maurillon, Mensois, Modra Klevanjka, Möhrchen, Mohrenkönigin, Mor Burgunder, Moreote Noir, Morillon, M. Noir, Nagyburgundi, Neyran, Neyron Petit, Noble\" (Touraine), \"N. Joué, Noir de Franconier, N. de Versitch, N. Menu, Noiried, Noirien\" (Jura, Burgundsko), \"N. Ternent, Noirin, Noirun, Okrugla Ranka, Ordinärer Blauer, O. Rother, Orléans, Petit Bourguignon, P. Noir, P. Noirin, P. Plant Doré\" (Champagne), \"P. Vérot, Pignol, Pignola\" (Itálie), \"Pignolet, Pignoliga, Pignolo, Pimbart, Pineau, P. de Bourgogne, P. de Chambertin, P. de Gevrey, P. Franc, P. Noir, Pino Ceren, P. Cernii, P. Corni, P. Cornij, P. Go, P. Nero, Pinot …, Clevner, d'Ay, de Chambertin, de Fleury, de Gevrey, de Migraine, Droit, Fin\" (Francie), \"Franc Noir, Go, Mare, Mariafeld, Negre, Negru, Nera, Nero, Noir, Salvagnin\" (Chile), \"Tinto …, Plant à Bon Vin, P. de Cumières, P. de la Dôle Noir, P. de Saint Martin, P. Doré, P. Fin, P. Médaillé, P. Noble, Raisin de Bourgogne, Raucy, R. Mâle, Roter Assmannshäuser, R. Burgunder, Rother Assmannshäuser, R. Burgunder, Roučí Modré, Rouget, Savagnin, S. Noir\" (Francie), \"Samoireau, Samoreau, Samtrot, Saumensois, Saumoireau, Savagnin Noir, Schurzir Riesling, Schwartz Klevner, S. Träuble, Schwarzblauer Klevner, Schwarzer Assmannshäuser, S. Burgunder, S. Klävner, S. Klevner, S. Riesling, S. Süßling, Schwarzklävner, Sevagnin Noir, Shpachok, Small Black Cluster\" (Anglie), \"Spacok, Spätburgunder, Später Burgunder, Spätes Möhrchen, Süßedel, Süßling, Süßrot, Süßschwarz, Talvagnère Rouge, Talvagnues Rouges, Ternent, Thalrother, Tinto, Traminer Blau, T. Schwarz, Vert Doré, Vrai Auvernas, Waltertinger\".\n\n\"Rulandské modré\" je odrůda s velkým sklonem k mutacím. Vedle velkého množství registrovaných klonů této odrůdy existuje dnes již celá řada odrůd, které vznikly jako mutace RM. Patří sem odrůdy \"Pinot Blanc\", \"Pinot Gris\", \"Pinot Précoce Noir\", \"Pinot Meunier\", \"Pinot Liébault\", \"Blauer Arbst\", ale i další, burgundské odrůdy \"Pinot Teinturier\" a \"Pinot Tête de Nègre\".\n\nDo skupiny odrůd \"Pinot\" je pro zajímavost řazena i v Německu roku 1928 nalezená mutace odrůdy \"Pinot Meunier\" s názvem \"Samtrot\".\n\nRoku 2007 zveřejnili francouzští vědci v časopise „Nature“ že odrůda \"Rulandské modré\" je první odrůdou révy na světě, jejíž genom byl plně sekvenován (přečten, rozluštěn). \n\nNa základě genetické analýzy, provedené roku 1998 na 322 odrůdách vinné révy, bylo zjištěno, že spontánním křížením odrůdy \"Pinot Noir\" a \"Gouais blanc\" (\"Heunisch\") vznikly odrůdy \"Aligoté\", \"Aubin Vert\", \"Auxerrois\", \"Bachet Noir\", \"Beaunoir\", \"Chardonnay\", \"Dameron\", \"Franc Noir de la Haute Saône\", \"Gamay Blanc Gloriod\", \"Gamay\", \"Knipperlé\", \"Melon de Bourgogne\", \"Peurion\", \"Romorantin\", \"Roublot\" či \"Sacy\".\n\nVedle spontánních křížení vznikly ve 20. století i mnohá cílená novokřížení, ve kterých byla jedním z rodičů odrůda \"Pinot Noir\", snad nejúspěšnější z nich je roku 1925 vyšlechtěná odrůda \"Pinotage\", druhým partnerem při šlechtění zde byla jihofrancouzská odrůda \"Cinsault\".\n\nRéví vyzrává na 85-90 %, plodnost dřeva je 60-90 %, průměrný počet hroznů na výhon 0,9, na plodonosný 1,4-1,9. Ve vlhkých a uléhavých půdách trpí chlorózou. Poměrně dobře vzdoruje zimním mrazům. Na jarní mrazy je citlivější, neboť raněji raší. Použití podnože SO-4 urychluje dozrávání hroznů, dále jsou vhodné podnože T 5C, 125 AA a K 5BB. Lze využít většinu způsobů vedení. Zvláště vhodné je vysoké vedení se širokými spony a dlouhým řezem. Vyžaduje, aby se vytvořila zásoba starého dřeva, což podmiňuje snížení opadávání květů. Zatížení keřů má činit 10-12 oček na m2. Klonovou selekcí se zvýšily výnosy, dnes se pohybují kolem 10t/ha (7-11 t/ha). Cukernatost obvykle přesahuje 20° NM (19-24), obsah kyselin bývá 8 až 12 g/l.\n\nStředně pozdní odrůda. Vegetační cyklus trvá 141-151 dní při sumě aktivních teplot (SAT) 2670-2800 °C. Doba rašení oček i kvetení je středně raná, raší ve 2. dekádě dubna, kvete v 1. až 2. dekádě června. Zaměkání bobulí začíná v 1. dekádě srpna, sklizňová zralost nastává koncem září až v první polovině října.\n\nOdrůda je středně odolná proti plísni révové (\"Plasmopara viticola\"), o něco lépe odolává padlí révovému (\"Uncinula necator\"). Za vlhkého počasí v době dozrávání je citlivá na plíseň šedá (\"Botrytis cinerea\"), hrozny jsou totiž husté a vnitřní bobule často praskají. Je vyhledávána obaleči. Z virových chorob je napadána hlavně svinutkou. Květy vlivem chladného počasí a také u keřů, napadených svinutkou, opadávají.\n\nMá na polohu vysoké nároky. Nejlepší jsou mírné, jižní, svahovité pozemky s dostatkem slunka. Není vhodná do podřadných svahovitých a rovinatých poloh. Půdy vyžaduje dostatečně hluboké, kypré, vododržné, teplé a záhřevné, vhodné jsou zejména křídové, dále lehčí štěrkovité a hlinitopísčité. Na těžkých půdách dobře rodí, ale vína jsou málo barevná.\n\nVína RM mívají různý charakter podle oblastí pěstování, ale i podle toho, jak s nimi vinař zachází. Ohromují svou plností, která se zráním zvyšuje. Velmi dobře se hodí k dlouhodobé archivaci. Z odrůdy se ale nedělají jen vína červená. V některých oblastech jsou oblíbená vína růžová, buď pouze odrůdová, nebo ve směsi s odrůdou \"Rulandské šedé\" („Badisch Rotgold“).\n\nSlupka bobulí RM obsahuje nižší obsah antokyaninového barviva a proto se lisováním celých hroznů snadno získají bezbarvá vína - klarety, která jsou součástí základu směsi pro výrobu francouzských klasických šumivých vín Champagne. Směs obsahuje obvykle vína ze dvou až tří ročníků odrůd \"Chardonnay\", \"Rulandské modré\" a \"Mlynářka\" (\"Pinot Meunier\"). Chardonnay dodává směsi jemnost a delikátnost, RM vytváří mohutnost a bohatost dojmu a obohacuje konečný dojem a Pinot Meunier podporuje rychlejší zrání směsi a dráždí chuťové pohárky ušlechtilou kyselinou. Ve vůni se objevuje příznačná jemná „mýdlovinka“ a lákavá svěžest.\n\nTypická vína RM jsou bledě rubínová až cihlově červená, s oranžovým až nazlátlým okrajem u sklenky, ve vůni jsou ovocné, hořkomandlové a kořenité tóny, chuť je plná, víno má nízký obsah kyselin, velmi jemné třísloviny a hebkost při klouzání po jazyku. Ve vůni a chuti můžeme hledat ostružiny, maliny, jahody, švestky, cassis, banány, černé třešně, brusinky, kdoule, hloh, vřes, pivoňky, jasmín, mátu, fialky, ve vyzrálých kůži, kouř hořícího dřeva, tlející listí, datle, fíky, sušené švestky, povidla, jahodový džem, moruše, hořké madle, hořkou čokoládu, kakao, kávu, hřebíček, ale i zvěřinu a lanýže, jód, mořskou sůl a oříšky, v úpravě barrique se přidává smetanově-vanilkový rozměr. Barikování vín RM však není vždy příliš vhodné, může výrazně pozměnit typický a žádaný odrůdový charakter. Kvalitu a odrůdový charakter získává víno spíše zráním ve starých dubových sudech a delším ležením na láhvi.\nPři odpovídajícím zatížení keře poskytuje RM pravidelně hrozny pro přívlastková vína, v lepších ročnících i pro vína s přívlastkem výběr z hroznů a výběr z bobulí. Taková vína se v celosvětovém měřítku považují za velmi kvalitní a cenná.\nVyzrálá červená vína „Rulandy modré“ se podávají v širokých „břichatých“ pohárech a platí pro ně pravidlo, které říká, že čím starší víno je, tím objemnější pohár zvolíme, pohár se plní pouze do pětiny až čtvrtiny celkového objemu, aby se široká hladina vína mohla dobře provzdušnit. Archívní vína lze podávat bez pokrmů, k tichému obdivu jejich vůní a skladby a k meditování s přáteli. Mladší vína se při stolování předkládají k pečeným masům, jemným úpravám zvěřiny i jiných tmavých mas, pernaté zvěři, nadívané drůbeži a doporučují se rovněž k pokrmům z hub a k mnoha druhům sýrů. Jsou skvělá také k delšímu posezení s malým zákuskem.\n\n\n"}
{"id": "281972", "url": "https://cs.wikipedia.org/wiki?curid=281972", "title": "Zatmění Slunce", "text": "Zatmění Slunce\n\nZatmění Slunce je astronomický jev, který nastane, když Měsíc vstoupí mezi Zemi a Slunce, takže jej částečně nebo zcela zakryje. Taková situace může nastat jen, pokud je Měsíc v novu. V případě úplného zatmění dochází na zastíněné části Země k výraznému setmění a ochlazení, kolem Měsíce zakrývajícího Slunce je vidět výrazná záře sluneční koróny, na obloze se objeví hvězdy i některé planety a jev mohou doprovázet také neobvyklé reakce zvířat. Tyto průvodní jevy v některých kulturách v minulosti vedly ke spojování události s náboženstvím a přisuzování mystických významů. V moderní době jsou však duchovní významy zatmění Slunce většinou odmítány v důsledku snadnosti pochopení jeho příčin.\n\nÚplné zatmění Slunce je vzácný jev umožněný faktem, že Slunce, které je zhruba čtyřistakrát větší než Měsíc, je současně přibližně čtyřistakrát dále od Země. Protože Měsíc i Země obíhají po eliptických drahách, není v čase zatmění vzdálenost Země od Slunce pokaždé stejná a také Měsíc se nachází na spojnici mezi Sluncem a Zemí různě daleko od Země a od Slunce. Je tedy tvar a rozměr stínového kuželu Měsíce (daný vzdáleností Slunce – Měsíc) pokaždé jiný a mění se i rozměr průřezu měsíčního stínu v místě Země (dáno vzdáleností Měsíc – Země), viz obrázek \"Schéma zatmění Slunce\". Proto nenastává úplné zatmění Slunce při každém zákrytu. Pokud je poměr vzdálenosti Měsíce od Země ku vzdálenosti Slunce od Země stejný jako poměr velikosti Měsíce ku velikosti Slunce, jeví se Měsíc i Slunce na  obloze jako stejně velká tělesa a Slunce bude Měsícem právě zcela zakryto (úplné zatmění). Při stejné vzdálenosti S–Z a menší vzdálenosti X–Z se bude Měsíc jevit jako větší a Slunce bude více než zcela zakryto (úplné zatmění). V opačném případě se Měsíc bude jevit jako menší než Slunce a zakryje jen jeho vnitřní část (prstencové zatmění).\n\nPři zakrytí celého slunečního kotouče je možno pozorovat korónu. Každý rok dojde ke dvěma až pěti případům, které jsou pozorovatelné z povrchu Země, pro jedno určité místo k tomu však dochází průměrně jen jednou za 360 let. Zatmění trvá jen několik minut (max. 7 minut 31 sekund) a oblast, podél které je úplné zatmění možno pozorovat, nebývá širší než 270 km; zasažena je přibližně jen jedna setina zemského povrchu.\n\nZatmění Slunce hrálo významnou roli při dokazování obecné teorie relativity. Umožnilo pozorovat efekt gravitační čočky, který teorie předvídala a tak ji umožnilo pozorováním potvrdit. Neméně významná mohou být také různá meteorologická měření prováděná během slunečních zatmění. Získaná data umožňují později zjistit, jaký vliv mají tyto astronomické úkazy na děje v zemské atmosféře. Obvykle se při těchto experimentech provádí měření intenzity sluneční radiace, teploty či vlhkosti vzduchu. Jen zřídka jsou meteorologické měřící přístroje vybaveny senzory pro snímání hodnoty barvy slunečního záření, rychlosti a směru větru či teploty půdy.\n\nV současné době úplné zatmění Slunce svou neobvyklostí přitahuje pozornost širokých mas lidí, která obvykle v daném místě významně posílí turistický ruch.\n\n\nVe světě, mimo území Česka, bude možno pozorovat v příštích letech úplná zatmění Slunce v těchto termínech a na uvedených místech:\n\n\nZatmění Slunce může být pozorováno různými způsoby. Rozhodně se nedoporučuje Slunce při jakékoliv příležitosti (zatmění, přechod Merkuru či Venuše, pozorování slunečních skvrn) pozorovat jej přímým pohledem pouhým okem, natož dalekohledem či přes objektiv fotoaparátu. Dopadající sluneční záření může silně poškodit lidskou sítnici a vést tak k nevratné slepotě. Nedoporučuje se ani použití běžných slunečních brýlí, disket či fotografických filmů – ty sice dopadající záření zmírní, ale nebezpečné ultrafialové záření neodfiltrují. Za bezpečné se považuje pozorování přes speciální filtry, popřípadě přes svařečské sklo (index minimálně 13). Za bezpečné se považuje i nepřímé pozorování (např. na stínítko pomocí dírkové komory).\n\nÚplné zatmění Slunce bylo naposledy možné z území dnešního Česka pozorovat 8. července 1842, to však pouze z tzv. Dyjského trojúhelníku (ten ovšem tehdy náležel k Dolním Rakousům), z malé k němu přiléhající části katastru moravské obce Lanžhota a z úzkého pásu na moravsko-slovenském pomezí (přibližně od Kuželova po Žítkovou). V Praze a v západní části Čech bylo úplné zatmění Slunce naposledy pozorováno 12. května 1706. V jižních oblastech Moravy a Čech včetně Českých Budějovic a jižní poloviny Brna bylo zatmění Slunce naposledy pozorovatelné 16. března 1485.\n\nNejbližší úplné zatmění Slunce v Česku nastane až 7. října 2135. Obecně ale platí, že mnohem častěji než úplné zatmění Slunce je možné pozorovat zatmění neúplná. Následující tabulka uvádí časy a velikosti zatmění v Česku (resp. souřadnice 50° s. š. a 15° v. d., tj. nedaleko Kouřimi) v letech 2015–2036:\n\n\n"}
{"id": "281975", "url": "https://cs.wikipedia.org/wiki?curid=281975", "title": "Adolf Ax", "text": "Adolf Ax\n\nAdolf Ax (23. června 1906 – 6. února 1983) byl německý důstojník Waffen-SS v hodnosti SS-Oberführer (starší plukovník) za druhé světové války. Zároveň byl nositelem vysoce ceněného rytířského kříže železného kříže.\n\nNarodil se 23. června roku 1906 v Mouscronu v západních Flandrech v Belgii jako syn textilního dělníka. Po dokončení základního vzdělání na německé škole v Bruselu zahájil studium na státním reálném gymnáziu ve Wiesbadenu. Po dokončení studoval práva na univerzitách ve Freiburgu a poté i ve Vídni, ale studia nedokončil.\n\nDne 29. října 1930 vstoupil do SS a k 1. prosinci ještě téhož roku zároveň i do NSDAP. U SS byl zařazen k počátku následujícího roku jako SS-Mann k 1. rotě z I. praporu u 2. pluku SS (\"SS-Standarte 2\"), kde zůstal až do 24. dubna roku 1934. Během tohoto působení u jednotky se propracoval až do hodnosti SS-Obersturmführera (\"Nadporučíka SS\") a do funkce velitele čety.\n\nKe konci dubna roku 1934 opustil svojí jednotku a následně byl převelen ke XI. úseku SS (\"SS-Abschnitt XI\"), kde působil jako důstojník se speciálními povinnostmi až do 17. května následujícího roku, kdy vstoupil do SS-Verfügungstruppe (předchůdce Waffen-SS). \n\nPoté absolvoval několik výcvikových kurzů a škol (Policejní škola v Postupimi, škola říšských vůdců a výcvikový kurz XI. úseku SS).\n\nPočátkem září roku 1939 působil jako velitel oddílu u \"Panzerjäger-Abteilung der SS-VT\" avšak dne 20. října téhož roku se oddíl \"Panzerjäger-Abteilung der SS-VT\" připojil k budoucí divizi \"Das Reich\". Ve stejný den se oženil.\n\nBěhem prosince roku 1940 se zúčastnil kurzu pancéřového vojska ve výcvikovém středisku ve Wünsdorfu. Zároveň absolvoval výcvikový rychlokurz pro velitele praporu u \"29. pěší divize\" a stal se velitelem \"3. praporu 11. pěší divize SS\".\n\nOd prosince roku 1941 do března roku 1942 byl hospitalizován v nemocnici v Berlíně, kvůli problémům s nosními dutinami. Po zotavení byl jmenován do funkce velitele výcvikového střediska \"SS-Panzerjäger\" ve městě Hilversum v Nizozemí. V Holandsku zůstal ještě trochu déle a působil i jako náčelník štábu velení jednotek SS na území Nizozemí. Ve funkci náčelníka štábu působil i u štábu vrchního velení na východním pobřeží v Mecklenburgu.\n\nPoté působil jako náčelník štábu u XVI. armádního sboru SS pod velením SS-Obergruppenführera Karla-Maria Demelhubera, který jej dokonce navrhl na rytířský kříž.\n\nDne 26. ledna roku 1945 se stal velitelem divize u 15. Waffen-Grenadier Division der SS (lettische Nr. 1) a nahrazuje SS-Oberführer Dr. Eduarda Deisenhofera, který padl v boji. Na této pozici vydrží až do 15. února téhož roku, kdy je vystřídán SS-Brigadeführerem Karlem Burkem.\n\nJeho dalším působištěm se stala 32. SS-Panzergrenadier Division „30. Januar“, kde ve velení vystřídal SS-Brigadeführera Joachima Richtera. Zde setrval pouze do 15. března a byl opět střídán. Tentokrát SS-Standartenführerem Hansem Kempinem. Jeho poslední zastávkou se stal opět výcvikový kurz v Bad Wiessee, kde si měl zdokonalit své velitelské schopnosti. Zde zůstal až do začátku května, kdy byl zajat americkými jednotkami. Ze zajetí byl propuštěn dne 8. května roku 1948.\n\nPo válce žil ve městě Wiesbaden, kde také 6. února roku 1983 zemřel ve věku 77 let. Jednalo se o excelentního štábního důstojníka, avšak na velitele divize měl slabé vojenské zkušenosti.\n\n\n\n"}
{"id": "281977", "url": "https://cs.wikipedia.org/wiki?curid=281977", "title": "Václav Nosek", "text": "Václav Nosek\n\nVáclav Nosek (26. září 1892 Velká Dobrá – 22. července 1955 Praha) byl český komunistický politik, ministr, v letech 1941–1950 jedna z klíčových osobností Komunistické strany Československa.\n\nPocházel z hornické rodiny. Po obecné a měšťanské škole nastoupil do učení na soustružníka v Poldině huti, od patnácti let pracoval v dole Max. V první světové válce bojoval v rakousko-uherské armádě postupně na srbské, východní a italské frontě. Byl dvakrát raněn a na konci roku 1917 se vrátil zpátky do zaměstnání v dole.\n\nJiž od patnácti let byl členem Dělnické tělocvičné jednoty, později vstoupil do organizace socialistické mládeže, odborů a v osmnácti letech do sociální demokracie. Po návratu z války se dál angažoval v odborovém hnutí i v sociální demokracii. Po rozkolu ve straně podporoval její levé křídlo (tzv. marxistickou levici). V prosinci 1920 společně s Antonínem Zápotockým stál v čele generální stávky na Kladně, za to byl trestně stíhán. Byl delegátem ustavujícího sjezdu KSČ v květnu 1921. Od roku 1925 působil v pražském ústředí komunistických odborů a v roce 1929 se stal členem ÚV KSČ. Podílel se na organizaci mostecké stávky roku 1932.\n\nPo německé okupaci byl během akce Gitter zatčen a několik týdnů vězněn na Pankráci. Po propuštění emigroval přes Polsko a Švédsko do Velké Británie. V exilu se na podzim 1941 stal členem a od roku 1942 místopředsedou Státní rady. Jeho činnost v Británii řídilo moskevské vedení KSČ v čele s Gottwaldem.\nDne 4. dubna 1945 se stal ministrem vnitra v košické vládě. Tuto pozici si udržel i v dalších vládách až do 14. září 1953. Členem předsednictva ÚV KSČ byl od 8. dubna 1945 a ve funkci zůstal do X. sjezdu KSČ v březnu 1954.\n\nJako ministr vnitra a člen předsednictva ÚV KSČ byl zásadní osobností v procesu ovládnutí Československa komunisty. V letech 1945–1948 využil svých pozic na ministerstvu jednak k rozsáhlé infiltraci Sboru národní bezpečnosti (SNB) oddanými stoupenci KSČ, jednak k vytvoření téměř čistě komunistické Státní bezpečnosti a k dalšímu posílení stranických pozic.\n\nPři únorovém převratu Nosek nejprve vyvolal střet a demisi demokratických ministrů odvoláním osmi nekomunistických velitelů SNB v Praze, poté použil síly SNB k potlačení demonstrací na podporu prezidenta Beneše.\n\nPo roce 1950 jeho vliv slábl. Pravomoci ministerstva vnitra byly výrazně okleštěny, když bezpečnostní složky přešly pod ministerstvo národní bezpečnosti zřízené podle sovětského vzoru v květnu 1950. Do září 1953 zastával funkci ministra vnitra a poté až do konce života ministra pracovních sil. Zemřel na rakovinu plic roku 1955 ve věku 62 let.\n\nNoskova první žena Alžběta pocházela jako on z hornické rodiny, byla také členkou KSČ. V roce 1942 zahynula v Osvětimi. Jejich jediný syn Míla nepřežil pochod smrti v dubnu 1945. Po návratu z exilu se Václav Nosek oženil s lékařkou Růženou, která mu v srpnu 1946 porodila syna Miroslava.\n\n"}
{"id": "281978", "url": "https://cs.wikipedia.org/wiki?curid=281978", "title": "Okres Judenburg", "text": "Okres Judenburg\n\nJudenburg byl okres v rakouské spolkové zemi Štýrsko. Měl rozlohu 1097,36 km² a žilo tam 48 218 obyvatel (2001). Sídlem okresu bylo město Judenburg, druhým největším městem okresu byl Zeltweg. Sousedil se spolkovou zemí Korutany a štýrskými okresy Murau, Liezen, Leoben, Knittelfeld a Voitsberg.\n\nNařízením Štýrského zemského úřadu z 20. února 1946 byl oddělený z okresu Judenburg okres Knittelfeld. K 1. lednu 2012 byl spojen s okresem Knittelfeld a vznikl nový okres Murtal.\n\nOkres Judenburg se skládal z 24 obcí, mezi nimi byla dvě města a pět městysů. V závorkách je uveden počet obyvatel k 1. dubnu 2009.\n\nMěsta\n\nMěstysy\n\nObce\n\n\n"}
{"id": "281979", "url": "https://cs.wikipedia.org/wiki?curid=281979", "title": "Sobolova jeskyně", "text": "Sobolova jeskyně\n\nSobolova jeskyně (též nazývaná Barová) se nalézá asi 50 metrů severně od Býčí skály.\n\nJeskyně má vchod na úpatí Krkavčí skály. Výklenek nad vchodem sloužil jako úkryt před deštěm a k přespávání horolezců. Od nich byla také pojmenována jako Barová. Jeskyně je známá jako lokalita s nálezy pozdně glaciální fauny. Magdalénienskými lovci byla užívána jako úkryt a obývána již před 15 tisíci lety. Při objevovacích pracích, které zde v roce 1947 prováděl Antonín Sobol, bylo objeveno pokračování jeskyně. Chodby od vchodu sestupují do zajímavých prodstor hlavní chodby, která je na několika místech propadena až do spodního patra. Spodním patrem protéká Jedovnický potok, který vyvěrá nedaleko od jeskyně. Skupina profesora Sobola pracovala v jeskyni až do roku 1975, kdy se spojila s jeskyňářským kroužkem z nedalekého Adamova. Po zrušení Speleologického klubu v Brně a zániku Speleologického kroužku ROH Adamovských strojíren speleologický průzkum vývěrové oblasti Jeskyní Jedovnického potoka v jeskyni Barové a Býčí skále provádějí jeskyňáři České speleologické společnosti ZO 6-01 Býčí skála.\n\n\n"}
{"id": "281982", "url": "https://cs.wikipedia.org/wiki?curid=281982", "title": "Josef Klička", "text": "Josef Klička\n\nJosef Klička (15. prosince 1855, Klatovy – 28. března 1937, Klatovy) byl český houslista, varhaník, hudební skladatel, dirigent a pedagog. Je považován za zakladatele tradice české moderní varhanní improvizace a interpretace, v oblasti kompoziční za českého \"varhanního symfonika\" etapy českého hudebního romantismu.\n\nOd dětství se učil hrát na housle, jeho prvním učitelem byl jeho otec, který působil jako ředitel kůru (regenschori) v Klatovech. Studium hry na housle absolvoval na pražské konzervatoři a hrou na housle se i zpočátku živil v divadelním orchestru. Přitom však studoval varhanní hru na varhanické škole v Praze. Jako varhaník začínal hrát na varhany v kostele sv. Trojice a v pražském Emauzském klášteře. Ve Švandově divadle se roku 1876 stal kapelníkem a začal také vyučovat zpěv, od roku 1878 do roku 1881 působil jako kapelník orchestru Prozatímního divadla. Od roku 1885 na pražské konzervatoři vyučoval varhanní hru. V letech 1892 až 1895 na pražské konzervatoři vlastně zastupoval Antonína Dvořáka, který v té době pobýval, jak známo, ve Spojených státech amerických. Již od dob svých studií byl také činný i jako hudební skladatel, skládal sborové písně, kantáty, orchestrální díla, komponoval i pro harfu, nejvíce však proslul jako skladatel velkých novoromanticky laděných skladeb pro varhany. K jejich napsání jej prý vedla jeho vlastní zkušenost z koncertování na tehdy nově dokončených varhanách v pražském Rudolfinu.\n\n\n\n\n"}
{"id": "281983", "url": "https://cs.wikipedia.org/wiki?curid=281983", "title": "Hrádek u Babic", "text": "Hrádek u Babic\n\nHrádek u Babic se nachází na ostrožně mezi obcí Babice nad Svitavou a Býčí skálou v Křtinském údolí. Kolem vede žlutá turistická značka. Lokalita leží na katastrálním území obce Babice nad Svitavou. Vzhledem k tomu, že se přímo v obci nacházela tvrz, vypálená roku 1645 švédskými vojsky, je pro rozlišení tato lokalita nazývána jako Hrádek u Babic.\n\nStředověký hrad však neodkryl všechna svá tajemství, neexistují žádné dochované listiny. Odborníci odhadují výstavbu hradu na konci 13. století. Jeho existence může býti také spojována v souvislosti s těžbou a zpracováním železné rudy v jeho okolí.\n\n"}
{"id": "281984", "url": "https://cs.wikipedia.org/wiki?curid=281984", "title": "Suharto", "text": "Suharto\n\nSuharto, starým pravopisem Soeharto (8. června 1921, Kemusuk, Yogyakarta – 27. ledna 2008, Jakarta, Indonésie), byl indonéský vojenský a politický vůdce. V Indonéské národní revoluci sloužil jako vojenský důstojník, ale lépe je znám jako dlouhovládnoucí 2. prezident Indonésie.\n\nSuharto měl jako velitel ozbrojených sil podíl na indonéském masakru v letech 1965–1966, který si vyžádal 500 000 až milion obětí.\n\nSuharto se chopil moci po svém předchůdci, prvním prezidentovi Indonésie Sukarnovi. Úřad držel poměrně dlouhou dobu – od roku 1967 do roku 1998 – období, které nazýval „novým řádem“ (na rozdíl od tzv. „starého řádu“ prezidenta Sukarna).\n\nJeho vláda nepatřila mezi nejpříznivější vůči obyvatelům země – přestože Indonésie zaznamenala ekonomický rozvoj, postupně se rozmáhající státní aparát dával větší přednost velkým (zahraničním) korporacím, jejichž zájmy stály před potřebami občanů. Jeho vláda se v mnohém blížila autoritářskému, vojensky ovládanému režimu, s ubývajícím prostorem pro účast občanů při podílení se na směřování země, stejně jako politické debaty a disentu, který byl systematicky potlačován.\n\nOdhaduje se, že Suharto během své vlády zpronevěřil 15 až 35 miliard dolarů.\n\nMezi „stinné stránky“ jeho vlády patří útok, podporovaný USA a Austrálií, na Východní Timor (území, které si Indonésie neměla právo nárokovat, přesto jej v roce 1976 označila za svou 27. provincii) a způsobení mnohaletého utrpení Východních Timořanů, které mezi lety 1975 a 1978 dorostlo do rozměrů genocidy – indonéská armáda při invazi neuznávala základní lidská práva obyvatel okupovaného území, které po prvotním úderu zkolabovalo hospodářsky a rozšířily se po něm hladomory. Během indonéské okupace zemřelo přes 200 000 obyvatel Východního Timoru.\n\nBěhem jeho vlády ale zároveň zaznamenala Indonésie ekonomický růst a někteří Indonésané hovoří o Suhartovi jako o otci rozvoje.\n\nSuharto byl svržen během asijské finanční krize na konci 90. let.\n"}
{"id": "281987", "url": "https://cs.wikipedia.org/wiki?curid=281987", "title": "Jestřábka", "text": "Jestřábka\n\nJestřábka (nebo taky Jestřábí skála) je jeskyně, která se nachází v Křtinském údolí mezi městem Adamov a městysem Křtiny.\n\nSvé jméno získala podle ptáků, kteří sídlí v této jeskyni. Po druhé světové válce zde probíhal do roku 1981 speleologický průzkum, který objevil mnoho nových prostor. V roce 1967 došlo k propojení jeskyně se sousední jeskyní V Habříčku a se systémem chodeb Kanibalky. V současné době je jeskyně pro veřejnost nepřístupná.\n\nNedaleko jeskyně se nachází památník partyzánům ze Křtin, kteří tu byli v posledních dnech války zastřeleni.\n\n"}
{"id": "281990", "url": "https://cs.wikipedia.org/wiki?curid=281990", "title": "Pataňdžali", "text": "Pataňdžali\n\nPataňdžali (v dévanágarí पतञ्जलि) je znám jako autor \"jóga súter\" a obšírného komentáře (\"Mahábhášja\") na Pániniho \"Osmero pojednání\" (\"Aštadhjájí\"), kde komentuje sanskrtskou gramatiku. Není ale dokázáno, že obě tato díla pochází od toho samého autora.\nJeho nejznámějším dílem jsou Jóga sútry, které komponoval v letech 200 až 150 př. n. l. Pataňdžali je považován za zakladatele jógy, přestože jeho výklad o józe je založen na sánkhje a Bhagavadgítě, které jsou starší. Zmínky o sjednoceném vědomí jsou i ve védách, které jsou považovány za jedny z nejstarších indoevropských spisů a jsou v nich zmínky o dobách až 8 000 př. n. l.\n\nNa základě Pataňdžaliho Jóga súter vznikla různá odvětví jógy, mimo jiné Hatha jóga (pozice těla), Džňána jóga (Jóga vědění), Bhakti jóga (Jóga oddanosti), Dhjána jóga (Jóga meditace) nebo Rádža jóga (Královská jóga). Jóga je jeden ze šesti systémů ortodoxní indické filosofie a podle této filosofie přináší způsob jak zažít tu nejzazší realitu.\n\nJóga znamená spojení individuálního bytí (átman) s universálním bytím (paramátman). Podle Pataňdžaliho je jóga zastavení proměn mysli (\"jóga čittah vrittih nirodhah\") a vysvětluje v osm odvětví jógy (\"Jógánga ánušthánád\"), závislých na stavu vědomí (džňánah díptih), které vedou ke sjednocení (vivékah khjátéh):\n\nPataňdžali byl originálním myslitelem, nejenom komentátorem jiných spisů, jak by se na první pohled mohlo zdát. Přesto ale objasnil vědění jiným způsobem než například pravděpodobný autor Mahábháraty Véda Vjása. Jeho zásluhou byly védy a upanišady pochopeny v mnohem větších souvislostech, protože teoretické vědění bylo potvrzeno osobním zážitkem. To, co bylo dříve příliš abstraktní, se najednou stalo konkrétním. Pataňdžali popsal do detailu různé cesty (\"pádah\"), které k tomuto přímému zážitku vedou. Právě proto jsou jeho Jóga sútry praktickým návodem pro ty, kteří chtějí poznat podstatu života.\n\n\n\n"}
{"id": "281992", "url": "https://cs.wikipedia.org/wiki?curid=281992", "title": "Basil Poledouris", "text": "Basil Poledouris\n\nBasilis „Basil“ Konstantine Poledouris (21. srpna 1945 Kansas City, Missouri, USA – 8. listopadu 2006 Los Angeles, Kalifornie, USA) byl americký skladatel filmové hudby.\n\nNarodil se v Kansas City v americkém státě Missouri. Věřil, že k hudbě ho přivedly dvě okolnosti, a to vliv hudebního skladatele Miklóse Rózsi a řeckého pravoslaví. V mládí byl při mších uchvácen zvukem sborového zpěvu. Od sedmi let se učil hrát na klavír. Studoval na \"Univerzitě Jižní Kalifornie\" obory film a hudba a v univerzitních archívech je ještě dodnes uloženo několik jeho krátkých filmů. Na studiích se seznámil s režiséry Johnem Miliusem a Randalem Kleiserem, s nimiž později jako skladatel spolupracoval. V roce 1985 složil hudbu k filmu \"Flesh & Blood\" pro režiséra Paula Verhovena, což byl počátek jejich budoucí spolupráce na dalších dílech.\n\nOženil se v roce 1969 a s manželkou Bobbie měl dvě dcery Zoë a Alexis. Starší dcera Zoë Poledouris je herečka a také skladatelka filmové hudby, příležitostně s otcem na některých projektech spolupracovala (např. na hudbě k \"Hvězdné pěchotě\"). Poslední čtyři roky Basil Poledouris strávil na ostrově Vashon ve státě Washington a zemřel 9. listopadu 2006 v Los Angeles ve státě Kalifornie ve věku 61 let na zdravotní komplikace zapříčiněné rakovinou.\n\nByl znám svým stylem mohutné epické orchestrální kompozice a užitím složitých tematických vzorů. Na svoje dílo upozornil zejména hudbou k filmům \"Modrá laguna\" (1980, režie Randal Kleiser), \"Barbar Conan\" (1982, režie John Milius), \"Ničitel Conan\" (1984, režie Richard Fleischer), \"Rudý úsvit\" (1984, režie John Milius), \"RoboCop\" (1987, režie Paul Verhoeven), \"Hon na ponorku\" (1990, režie John McTiernan), \"Zachraňte Willyho!\" (1993, režie Simon Wincer) a další pokračování, \"Hvězdná pěchota\" (1997, režie Paul Verhoeven) a \"Hra snů\" (1999, režie Sam Raimi). Hudba k filmu \"Barbar Conan\" je mnohými považována za jeden z nejlepších soundtracků všech dob. Také se podílel na přípravě zahájení Letních olympijských her v roce 1996 v Atlantě.\n\nVe Venice u Los Angeles založil vlastní studio \"Blowtorch Flats\", které se zabývalo profesionální mixáží pro film a další média.\n\nJako herec se objevil v drobných epizodních rolích ve třech dílech seriálu \"Star Trek\" (1967–1968).\n\n"}
{"id": "281995", "url": "https://cs.wikipedia.org/wiki?curid=281995", "title": "Doubravice nad Svitavou (hrad)", "text": "Doubravice nad Svitavou (hrad)\n\nDoubravice nad Svitavou jsou zřícenina hradu, která se nachází asi 500 metrů východně od obce Doubravice nad Svitavou. Od roku 1964 je chráněna jako kulturní památka.\n\nTento hrad se poprvé připomíná roku 1255. V jeho souvislosti se objevuje jméno Holáč. Avšak, lze se domnívat, že hrad vystavěl až po roce 1293 Protiva z Doubravice, který pocházel dle erbu z rodu pánů z Vildenberka. Hrad patrně připadl odúmrtí králi, který ho před rokem 1355 daroval synům Zbyňka z Doubravice padlého roku 1331 v bitvě u Treffenu. Tento rod z Doubravice měl ve svém erbu zavinutou střelu a byl příbuzným Benešovcům. V roce 1335 se po hradu píše Ješek z Doubravice. V roce 1376 prodali bratři Ješek a Smil Doubravici s panstvím Oldřichu z Boskovic, který ji převedl na svého syna Vaňka Černohorského z Boskovic. Hrad si však Boskovicové neponechali dlouho a již roku 1391 ho koupil Ješek Puška z Kunštátu a Otaslavic. Po něm ho zdědil jeho syn Heralt Puška z Otaslavic a Doubravice, který ho prodal roku 1418 Heraltovi ze Sovince.\n\nHeralt (Erhart) ze Sovince držel hrad za husitských válek, kdy docházelo k plenění majetku. V letech 1428-1437 se uvádí na seznamech husitské šlechty. Zemřel roku 1446 a zanechal po sobě vdovu Ofku a dvě nezletilé děti Heralta a Půtu, jímž byl poručníkem Štěpán ze Zdounek a Cimburku. Heralt ze Sovince žaloval roku 1447 Štěpána, \"že hrad v Doubravici byl spálen i s penězi, obilím, moukou a se zbraněmi.\" Zda zanikl úplně, nebo byl ještě částečně obýván, není známo. V této době patrně došlo k výstavbě pohodlnějšího sídla v Doubravici. Půta ze Sovince a Doubravice si také v tomto období koupil hrad Holštejn a je možné, že měl dočasné sídlo tam. Doubravici zdědil jeho syn Jindřich se svými bratry, kteří však zemřeli bezdětní. Po Jindřichovi získal panství jeho syn Petr ze Sovince a Doubravice. Ten zemřel roku 1527 a jeho majetek prodal moravský zemský hejtman ve prospěch jeho nezaopatřené dcery Juliány Janovi Lhotskému za Ptení. Hrad se v této transakci uvádí jako pustý.\n\nV dnešní době je místo hradu volně přístupné po červené turistické značce z Doubravice nad Svitavou. Hrad je zcela zarostlý porostem bez větších znaků.\n\n\n"}
{"id": "281999", "url": "https://cs.wikipedia.org/wiki?curid=281999", "title": "Gazela obecná", "text": "Gazela obecná\n\nGazela obecná (\"Gazella gazella\"), známá též pod názvy horská nebo edmi, je druh gazely široce, ale ostrůvkovitě obývající hory, podhůří a pobřežní pláně na Arabském poloostrově. Je méně přizpůsobivá životu v horkých a suchých oblastech než její příbuzná gazela dorkas (\"G. dorcas\"), která ji zřejmě během pozdního období holocénu z těchto krajin vytlačila.\n\nJe to středně velký turovitý sudokopytník. Samci dosahují hmotnosti 17 až 29,5 kg, samice jsou výrazně menší a dosahují hmotnosti mezi 16–25 kg. Srst je světle až čokoládově hnědá s bílým hrdlem a břišní částí těla. Končetiny jsou zvláště dlouhé, zadní delší než přední. Na hlavě se táhne od rohů k čenichu tmavší pruh. Ocas je tmavý, hrdlo a ušní boltce dlouhé. Rohy mají obě pohlaví, samci výrazně větší a silnější.\n\nAktivní je přes den, kdy si hledá potravu, kterou tvoří převážně části akácií, listy a nejrůznější traviny. Samice žijí v několika členných skupinách, které se potulují po teritoriích dospělých samců, kteří si je značí trusem a močí. Nedospělí samci žijí v mládeneckých skupinách, které se v období rozmnožování rozpadají. Dospělí samci jsou vysoce územní a svádí mezi sebou časté souboje, které bývají méně násilné, pokud se odehrávají mezi dospělými samci a ne mezi dospělým a nezralým samcem.\n\nJe to velice rychlé zvíře, které dokáže při útěku před predátorem (šakalem, leopardem, gepardem) vyvinout na delší vzdálenosti rychlost větší jak 80 km/h. Má také skvěle vyvinutý sluch a čich.\n\nSamice se páří s několika samci a po 180 dnech březosti rodí jediné mládě. Mohou se zpravidla rozmnožovat po celý rok, ale nejvíce mláďat se rodí mezi dubnem a květnem.\n\nV přírodě se může gazela obecná dožít 8 let, v zajetí 12 až 15 let.\n\nRozeznáváme 5 poddruhů:\n\n\n"}
{"id": "282003", "url": "https://cs.wikipedia.org/wiki?curid=282003", "title": "Josef Václav z Lichtenštejna", "text": "Josef Václav z Lichtenštejna\n\nJosef Václav Karel z Lichtenštejna (9. srpna 1696 v Praze – 10. února 1772 ve Vídni) byl čtvrtý lichtenštejnský kníže v letech 1712–1718, 1732–1745 a 1748–1772. Byl synovcem panujícího knížete Antonína Floriána.\n\nJeho otec byl císařský polní maršál Filip Erasmus z Lichtenštejna (1664–1704) a matka Kristýna Tereza z Löwensteinu-Wertheimu (1665–1730).\nMládí prožil v Praze, kde také navštěvoval Karlovu univerzitu. Jeho další kariéra je spojena s armádou. Josef Václav byl především generál a velmi úspěšný válečník. Ostruhy si získal v tureckých válkách pod velením prince Evžena. V roce 1745 se stal generalissimem v Itálii a v roce 1753 vrchním velitelem v Uhrách. Jedním z největších úspěchů jeho kariéry byla modernizace rakouského dělostřelectva, již částečně financoval z vlastních prostředků. U Týna nad Vltavou nechal vybudovat velkou vojenskou střelnici a technickou laboratoř pro vývoj nových zbrani habsburské monarchie.\n\nV letech 1735–1736 byl císařským vyslancem v Berlíně, od prosince 1737 v Paříži. V roce 1760 dovezl do Vídně Isabelu Marii Parmskou, budoucí nevěstu císaře Josefa II. V roce 1764 byl hlavním císařským komisařem při volbě a korunovaci císaře Josefa II ve Frankfurtu.\n\nJosef Václav z Lichtenštejna byl hlavou lichtenštejnského knížecího rodu třikrát. Nejdříve ze svého vlastního práva na trůn, později jako dědic Josefa Jana Adama a nakonec jako představitel rodu Lichtenštejnů. V roce 1758 jednorázově využil svého práva razit vlastní mince jako připomínku 150. výročí povýšení rodiny do českého knížecího stavu. Řád Zlatého rouna získal v roce 1739.\n\nPohřben je v rodinné hrobce ve Vranově u Brna.\n\n19. dubna 1718 se Josef Václav oženil se svou ovdovělou sestřenkou Annou Marií. Měli pět dětí, ale všechny zemřely v raném dětství:\n"}
{"id": "282008", "url": "https://cs.wikipedia.org/wiki?curid=282008", "title": "Sicilián", "text": "Sicilián\n\nSicilián (1984) je román amerického spisovatele Maria Puza. Je napsán na základě skutečného osudu sicilského bandity Salvatora Giuliana. Příběh vychází z neúprosných pravidel mafie a jejích snah o přežití po ničivém úderu Mussoliniho fašistického režimu.\nHlavní hrdina Turi Giuliani představuje zákon, nad který se nepostaví ani sicilská mafie a zaujímá tak místo národního hrdiny dané doby.\n\nPříběh knihy je zasazen do čerstvě vzniklé italské republiky. Právě skončila druhá světová válka, Mussolini padl a Itálie se snaží dostat se z hospodářské poválečné krize. Ačkoliv se křesťansko-demokratická vláda snaží řídit nový stát, veškerou moc má Mussolinim oslabená mafie. A právě v rodišti této tajné organizace, na chudé Sicílii, které vládne mocný don Croce, se odehrává celý děj.\n\nPo dvouletém nuceném exilu v sicilském Palermu se měl vrátit mladý Michael Corleone – syn newyorského dona Corleoneho – zpět do Ameriky. Avšak jeho otec mu dal ještě před cestou domů těžký úkol, a to zachránit sicilského poválečného hrdinu a žijící legendu Salvatora Giuliana, známého pod přezdívkou Turi, který sedm let žije mimo zákon.\n\nSalvatore již od roku 1943, kdy nešťastnou náhodou zavraždil karabiniéra, bojuje proti Římu a proti ilegální vládě dona Croceho. Společně se svým věrným přítelem Gasparem Pisciottou, přezdívaném Aspanu, organizuje útoky proti šlechtě, únosy movitých lidí a vraždy těch, kteří porušili posvátnou sicilskou omertu. Zpočátku se Giulliano snaží nic si s mafií nezačínat, ale protože většina sicilských bohatýrů patří pod ochranná křídla dona Croceho, časem se s přáteli Přátel zaplete více, než by chtěl. Výhodu má však Giulliano v tom, že svou kořist dělí na dvě poloviny, z nichž jednu polovinu dává své skupině a druhou rozděluje mezi chudé sicilské obyvatelstvo, které je finančně zužováno jednak římskou vládou a jednak mafií. Díky Turiho velkorysosti si časem vysloužil od lidí titul „Král z Montelepre“. Stále větší potíže mu však dělá jeho úhlavní nepřítel don Croce, kterému Giulliano popravil šest nejlepších mužů. Don Croce se sice zpočátku sicilského hrdiny zastává a ačkoliv ho osobně téměř nezná, bere ho jako svého syna, ale jelikož se Turi čím dál tím více věnuje boji proti mafii, nezbývá donovi nic jiného, než ho nechat zavraždit.\n\nMichael Corleone se mezitím připravuje se svými italskými kolegy na převoz proslulého bandity ze sicilských kopců do svobodné Ameriky, jež se tehdy stala cílem mnoha italských imigrantů. Vše je připraveno, avšak Turi nejdříve nechá převézt svou těhotnou manželku Justinu, aby zjistil, zda je cesta bezpečná. K utajenému útěku Giuliana ze Sicílie mělo dojít ve městě Castelvetrano na západě ostrova. Turi měl dorazit do města brzy ráno, ale ještě večer předtím se sešel na odlehlém místě se svým přítelem Pisciottou, aby se společně rozloučili. Aspanu se ale za poslední rok uchýlil po ochranu dona Croceho a vědomě zrazoval svého přítele. A tak se stalo, že místo přátelského rozhovoru v předvečer odjezdu, zastřelil Pisciotta Turiho. Aby Pisciotto nebyl po zbytek svého života nesnášen celou Sicílií, zařídil don Croce, aby byla vražda svalena na karabiniéry.\nPisciottu však don Croce moc nespasil. Byl zavřen do vězení, kde měl být zproštěn všech obvinění. Ve věznici Ucciardone se ale otrávil a vězeňský lékař zařídil, aby otravu nepřežil. Po ohledání pak nalezli v jeho kapse lístek se vzkazem: \"„Tak zemře každý, kdo zradí Giuliana“\". Tak skončila éra největšího sicilského hrdiny od dob slavného Garibaldiho.\n"}
{"id": "282011", "url": "https://cs.wikipedia.org/wiki?curid=282011", "title": "Karel Eusebius z Lichtenštejna", "text": "Karel Eusebius z Lichtenštejna\n\nKarel Eusebius z Lichtenštejna (11. dubna 1611 – 5. dubna 1684) byl v letech 1627–1684 hlavou rodu Lichtenštejnů.\n\nKnížecí titul zdědil po svém otci Karlu I. z Lichtenštejna. V době smrti otce mu však bylo pouze 16 let, do roku 1632 byli jeho poručníky strýcové Gundaker a Maxmilián. V letech 1639–1641 byl hlavním vojevůdcem ve Slezsku.\n\nPo třicetileté válce se zasloužil o hospodářskou obnovu svých držav. Byl velkým patronem architektury.\n\n"}
{"id": "282013", "url": "https://cs.wikipedia.org/wiki?curid=282013", "title": "Messier 29", "text": "Messier 29\n\nMessier 29 (také M29 nebo NGC 6913) je malá ale dobře známá otevřená hvězdokupa v souhvězdí Labutě s magnitudou 6,6. Objevil ji Charles Messier 29. července 1764. Hvězdokupa je od Země vzdálená okolo 5 000 světelných let a navzdory svým malým rozměrům je v dosahu i malých dalekohledů.\n\nM29 je možné snadno nalézt přibližně 1,5° jižně od hvězdy Sadr (γ Cygni) na okraji Velké trhliny v Labuti. Je viditelná i triedrem, který ji ukáže jako jasnou skvrnu v bohatém hvězdném poli, plném hvězd zejména v severozápadní oblasti. Pomocí triedru 8x30 se hledá těžko a její vzhled je zrnitý nebo mlhavý bez náznaku hvězd. Větší triedr 10x50 její vzhled příliš nevylepší, ale za průzračně tmavých nocí je možné se s ním pokusit obtížně rozlišit některé hvězdy. Nejvhodnější přístroj k pozorování této hvězdokupy je malý hvězdářský dalekohled. Ten dokáže již při průměru 100 mm rozlišit všechny její hlavní hvězdy, kterých je přibližně dvacet, z nichž šest je uspořádaných tak, že vytváří asterismus velmi dobře připomínající tvar souhvězdí Pegase.\nJeště větší dalekohledy umožňují zahlédnout až 30 hlavních hvězd.\n\nHvězdokupa leží uvnitř pásu Mléčné dráhy, proto se v jejím okolí nachází mnoho dalších otevřených hvězdokup a mlhovin, například 2,5° západně leží mlhovina Srpek, 4,5° jihozápadně otevřená hvězdokupa NGC 6871, 2,5° severně otevřená hvězdokupa NGC 6910 a 10° severovýchodně mlhovina Severní Amerika.\n\nHvězdokupu je možné pozorovat z obou zemských polokoulí, i když její severní deklinace značně zvýhodňuje její pozorovatele na severní polokouli, kde během letních nocí vychází vysoko na oblohu, zatímco na jižní polokouli v oblastech více vzdálených od rovníku vychází pouze nízko nad severní obzor. Přesto je tedy pozorovatelná ze všech obydlených oblastí Země. Nejvhodnější období pro její pozorování na večerní obloze je od června do listopadu.\nHvězdokupu objevil Charles Messier 29. července 1764 během hledání komet a popsal ji takto: \"\"hvězdokupa tvořená 7 nebo 8 malými hvězdami. V dalekohledu s ohniskovou délkou 3,5 stopy vypadá jako mlhovina.\"\" Velmi málo pozorovatelů zanechalo její popis. William Parsons v této oblasti pozoroval jednu dvojhvězdu a její složky popsal jako \"\"jednu žlutavou a jednu šedivou hvězdu.\"\" Camille Flammarion hvězdokupu popsal jako \"\"souostroví v bohatém hvězdném poli.\"\"\n\nVzdálenost této hvězdokupy je velmi nejistě udávána v rozsahu 4 000 až 7 200 světelných let a souhrnný katalog otevřených hvězdokup z roku 2002 udává její vzdálenost na 5 000 světelných let. Nejistota v odhadu vzdálenosti je způsobena obrovským množstvím hmoty v mezihvězdném prostředí (až 1000x více než je průměr) nacházejícím se mezi Zemí a touto hvězdokupou, což velmi ztěžuje výpočet této vzdálenosti. Hvězdokupa totiž leží blízko Velké trhliny v Labuti, což je rozsáhlá soustava molekulárních mračen, od které se ovšem liší galaktickou šířkou. Hvězdokupu tvoří asi padesát hvězd a je částečně stíněna mezihvězdným prachem. Také její poloha ve velmi hustě obsazené části oblohy přispívá k tomu, že vypadá nevýrazně. Členové hvězdokupy mají rozsah magnitud 8,4 až 13,9. Jejích nejjasnějších sedm hvězd, výrazní hvězdní obři, mají magnitudu 8,4 až 10,8 a k dalším méně jasným členům mají výrazný odstup, protože hvězdokupa neobsahuje žádné hvězdy v rozsahu magnitud 10,8 až 11,8.\n\nStáří hvězdokupy se odhaduje na 5 až 10 milionů let a jejích 5 nejjasnějších hvězd jsou všichni obři spektrální třídy B0. Zdánlivá magnituda nejjasnější hvězdy se obvykle udává na hodnotě 8,4, označení této hvězdy je HD 194378 a ve skutečnosti jde o zákrytovou proměnnou hvězdu, jejíž jasnost kolísá v rozsahu 8,53 až 8,67 s periodou 2,7 dne.\nJejí označení jako proměnné hvězdy je V2031 Cygni. Šest členů hvězdokupy je jasnějších 9,5 magnitudy, což je obecně hraniční hodnota pozorovatelnosti hvězdy v triedru 10x50.\n\n"}
{"id": "282014", "url": "https://cs.wikipedia.org/wiki?curid=282014", "title": "Messier 30", "text": "Messier 30\n\nMessier 30 (také M30 nebo NGC 7099) je kulová hvězdokupa v souhvězdí Kozoroha. Objevil ji Charles Messier 3. srpna 1764. Hvězdokupa je od Země vzdálená okolo 26 400 světelných let\na přibližuje se k ní rychlostí 184 km/s.\n\nM30 leží v jihovýchodní části souhvězdí přibližně 3° východně od hvězdy čtvrté magnitudy ζ Capricorni. Za příznivých atmosférických podmínek je možné ji snadno vyhledat i triedrem 10x50, ale vypadá pouze jako kulatý mlhavý objekt, protože triedr nedokáže rozlišit její hvězdy. Dalekohled o průměru 114 mm umožní při větším zvětšení rozeznat několik hvězd a přístroj o průměru 200 mm dokonce několik desítek hvězd.\n\nM30 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v severní Evropě a Kanadě, tedy blízko polárního kruhu a ve střední Evropě zůstává poměrně nízko nad obzorem. Na jižní polokouli je hvězdokupa dobře viditelná vysoko na obloze během jižních zimních nocí a v jižní části tropického pásu je možno ji vidět přímo v zenitu. Nejvhodnější období pro její pozorování na večerní obloze je od července do listopadu.\nHvězdokupu M30 objevil Charles Messier 3. srpna 1764 a popsal ji takto: \"\"Mlhovina objevená blízko hvězdy 41 Kozoroha. V dalekohledu s ohniskovou délkou 3,5 stopy je viditelná pouze obtížně. Je kulatá a neobsahuje hvězdy.\"\" Jednotlivé hvězdy v ní poprvé rozeznal William Herschel v roce 1783 a zařadil ji tak mezi kulové hvězdokupy. Admirál Smyth ji popsal jako slabý bledý bílý objekt elipsovitého vzhledu s řetězem hvězd na severní straně.\n\nTato hustá hvězdokupa je od Země vzdálená okolo 26 400 světelných let a její zdánlivý průměr je 12'. Ke Slunci se přibližuje rychlostí 184 km/s. V jádru této hvězdokupy jsou hvězdy velmi hustě natěsnané, protože v něm proběhlo gravitační zhroucení, podobně jako u více než dvacítky dalších kulových hvězdokup v Galaxii (např. Messier 15, Messier 62 a Messier 70.\n\nV M30 je známo pouze 12 proměnných hvězd. Nejjasnější červený obr této kupy dosahuje magnitudy 12,1 a průměrná magnituda jejích 25 nejjasnějších hvězd je 14,63.\n\n\n"}
{"id": "282015", "url": "https://cs.wikipedia.org/wiki?curid=282015", "title": "Messier 36", "text": "Messier 36\n\nMessier 36 (také M36 nebo NGC 1960) je otevřená hvězdokupa v souhvězdí Vozky s magnitudou 6,0. Objevil ji Giovanni Batista Hodierna v roce 1654. Hvězdokupa je od Země vzdálená okolo 4 100 ly a její skutečný průměr je 14 ly.\n\nM36 je možné snadno najít přibližně 6° jihozápadně od hvězdy Theta Aurigae s magnitudou 2,6 v oblasti bohaté na další otevřené hvězdokupy.\nDíky své poloze je dobře pozorovatelná z celé severní polokoule, na které v zeměpisné šířce 34° dosahuje zenitu, zatímco na jižní polokouli nevychází příliš vysoko nad obzor, ale přesto je pozorovatelná ze všech obydlených oblastí Země. Na severní polokouli je hvězdokupa dobře viditelná vysoko na obloze během severních zimních nocí.\n\nHvězdokupa je viditelná i nejmenšími triedry a na zvlášť průzračné tmavé obloze může být na hranici viditelnosti pouhým okem. Menší triedry, jako například 7x30, dokážou hvězdokupu částečně rozložit, ale uprostřed zůstane mlhavá nerozlišená část. Triedr 10x50 ji rozloží lépe a 20x80 ukáže desítky hvězd s modrým odstínem. Dalekohled o průměru 120 mm pomůže rozlišit až 50 hvězd, zatímco při průměru 150 mm je již možné snadno rozeznat dvojhvězdu Struve 737, která leží uprostřed hvězdokupy. I mnoho dalších členů hvězdokupy je sdruženo do dvojic. Při průměru dalekohledu 200 mm je možné napočítat až 80 hvězd.\n\nBlízko M36 se nachází další jasné hvězdokupy, například 4° jihovýchodně leží Messier 37 a 2° severozápadně Messier 38.\nCharles Messier tuto hvězdokupu pozoroval 2. září 1764,\njejí polohu určil pomocí hvězdy φ Aurigae a rozeznal její výhradně hvězdnou podstatu bez náznaku mlhoviny. Úplně prvním pozorovatelem a objevitelem hvězdokupy je ovšem Giovanni Batista Hodierna, který ji v roce 1654 ve svém spisu popsal jako mlhavou skvrnu, spolu se sousedními hvězdokupami M37 a M38, ale jeho zápisky byly nalezeny až v roce 1984. Guillaume Le Gentil ji nezávisle spoluobjevil zároveň s hvězdokupou M38. John Herschel v M36 objevil dvojhvězdu Struve 737 a prohlásil přitom, že by mohla být použita k ověření, zda se u tohoto typu otevřených hvězdokup vyskytují hvězdy v pohybu. Admirál Smyth M36 popsal jako \"\"hvězdu, jejíž paprsky vycházejí z mnoha hvězd.\"\"\n\nM36 leží ve vzdálenosti přibližně 4 100 ly od Země v rameni Persea, které sousedí s ramenem Oriona směrem k okraji Galaxie. Při zdánlivém průměru hvězdokupy 12' je v uvažované vzdálenosti její skutečný průměr 14 ly.\n\nM36 patří mezi velmi mladé hvězdokupy, její stáří se odhaduje na 25 milionů let. Proto také, na rozdíl od sousedních hvězdokup M37 a M38, neobsahuje žádné červené obry. Nejjasnější členové hvězdokupy jsou osmé magnitudy a nejvýraznější z nich je modrý obr deváté magnitudy a spektrální třídy B2. M36 je ústředním členem nejbližší podskupiny OB asociace Auriga OB1.\nPotvrzených členů hvězdokupy je kolem 60 a podle výsledků spektrografického rozboru mají velkou rychlost otáčení. Podobně jako některé další otevřené hvězdokupy i tato vykazuje známky proběhlého hmotového rozdělení. Její radiální rychlost vzhledem ke Slunci je velmi nízká s hodnotou -1,18 ±4,6 kilometrů za sekundu.\n\nTato hvězdokupa se velmi podobá hvězdokupě Plejády a kdyby byly ve stejné vzdálenosti od Země, měly by přibližně stejnou zdánlivou hvězdnou velikost. Její celková svítivost je přibližně 5 000 svítivostí Slunce.\n\nPředpokládá se, že jedna z jejích nejjasnějších OB hvězd byla vymrštěna z hvězdokupy, následně vybuchla před asi 40 tisíci roky jako supernova a zanechala po sobě pozůstatek označovaný jako Simeis 147, který je vidět jižně od hvězdokupy na hranicích souhvězdí Vozky a Býka. Původní odhady vzdálenosti tohoto pozůstatku byly 800 parseků,\nale novější výzkumy uvádějí větší vzdálenost 1 470 parseků, což je srovnatelné se vzdáleností M36 a potvrzuje to jejich příbuznost.\n\n"}
{"id": "282016", "url": "https://cs.wikipedia.org/wiki?curid=282016", "title": "Messier 37", "text": "Messier 37\n\nMessier 37 (také M37 nebo NGC 2099) je otevřená hvězdokupa v souhvězdí Vozky s magnitudou 5,6.. Objevil ji Giovanni Batista Hodierna v roce 1654. Od Země je vzdálena přibližně 4 500 světelných let.\n\nM37 je nejrozsáhlejší otevřenou hvězdokupou v souhvězdí Vozky. Lze ji snadno najít 5° jiho-jihozápadně od hvězdy Theta Aurigae s magnitudou 2,6. Nachází se v oblasti oddělené od bohatých hvězdných polí, které jsou vidět uprostřed souhvězdí, vzdálená pouze několik stupňů od galaktického anticentra.\nJe možné ji pozorovat z obydlených oblastí obou zemských polokoulí, ale výhodnějším místem k jejímu pozorování je severní polokoule. Na Skandinávském poloostrově je cirkumpolární, zatímco na Antarktidě není vůbec viditelná.\n\nHvězdokupa má zdánlivou magnitudu 5,6 a za výjimečně dobrých pozorovacích podmínek je tedy viditelná pouhým okem.Triedr ji ukáže jako mlhovinu zdánlivě bez hvězd neurčitě zrnitého vzhledu. Naopak dalekohled o průměru 114 mm umožní odhalit značný počet hvězd, což ji objektivně řadí mezi nejkrásnější otevřené hvězdokupy této části oblohy: kromě hojného množství hvězd, které ještě naroste s použitím dalekohledu o průměru přinejmenším 150 mm, je možné pozorovat výrazné rozdíly v zabarvení jejích hvězd od modré po červenou barvu. Ještě větší dalekohledy umožní studovat tmavší části hvězdokupy, které jsou v protikladu s různými skupinkami jasných hvězd.\n\nBlízko M37 se nachází další jasné hvězdokupy, například 4° severozápadně leží Messier 36, 6° severozápadně Messier 38 a 9° jihovýchodně Messier 35.\nHvězdokupu objevil Giovanni Batista Hodierna v roce 1654. Guillaume Le Gentil ji kupodivu nezaznamenal, přestože nezávisle spoluobjevil sousední hvězdokupy M36 a M38. Její podrobnější popis zanechal až Charles Messier, který ji popsal jako kupu slabých hvězd, slabších než u sousedních hvězdokup, s mlhovinou uvnitř.\n\nCamille Flammarion, podobně jako další astronomové jeho doby, poukázali na její krásu, zatímco William Parsons ji popsal více technicky, totiž že její hvězdy tvoří dlouhé zakřivené řetězce.\n\nM37 je nejjasnější hvězdokupou ve Vozkovi a na otevřenou hvězdokupu je zvláště bohatá. Obsahuje přinejmenším 170 hvězd do 13. magnitudy a do 15. magnitudy více než 500. Ústřední hvězdou je hvězda červené barvy s magnitudou 9,2. Vzdálenost hvězdokupy se odhaduje na 4 500 světelných let, takže patří do ramena Persea, což je spirální rameno Galaxie sousedící s ramenem Oriona směrem ke středu Galaxie. Stáří hvězdokupy se odhaduje na 350 milionů let, takže jde o hvězdokupu velmi pokročilého stáří, která obsahuje tucet hvězd v pozdním stupni vývoje a její nejžhavější hvězda hlavní posloupnosti je spektrální třídy B9V.\n\nZdánlivý průměr hvězdokupy je 24', takže v závislosti na její odhadované vzdálenosti má skutečný průměr 20 až 25 světelných let. V některých oblastech uprostřed hvězdokupy se její hustota odhaduje až na 43,6 hvězd na krychlový parsec a její střední hustota je přibližně 0,74 hvězd na krychlový parsec. Jde tak o jednu z nejhustějších známých otevřených hvězdokup.\n\nHvězdokupu zdánlivě rozděluje na dvě části tlustý tmavý pás; západní část obsahuje geometrický střed hvězdokupy a je bohatší, zatímco východní část je méně bohatá a je řidší.\n\n"}
{"id": "282017", "url": "https://cs.wikipedia.org/wiki?curid=282017", "title": "Messier 38", "text": "Messier 38\n\nMessier 38 (také M38 nebo NGC 1912) je otevřená hvězdokupa v souhvězdí Vozky s magnitudou 6,4. Objevil ji Giovanni Batista Hodierna v roce 1654. Hvězdokupa je od Země vzdálená okolo 4 200 ly.\n\nM38 patří mezi nejjasnější hvězdokupy v souhvězdí Vozky. Nachází se přibližně uprostřed spojnice hvězd Theta Aurigae a Ióta Aurigae, severně od bohatého pole hvězd na pozadí. Je nejsevernější jasnou hvězdokupou ve Vozkovi\na je snadno viditelná na celé severní polokouli, ale pozorovatelná je téměř ze všech obydlených oblastí Země.\n\nHvězdokupa je viditelná i malým triedrem, ve kterém vypadá jako světlá skvrna bočním pohledem stěží rozložitelná. Dalekohledem o průměru 80 mm již se dá snadno rozložit na několik desítek jednotlivých hvězd. S průměrem dalekohledu 120 až 150 mm je možné napočítat další stovku hvězd v mnohonásobných řetězcích, z nichž jedna řada několika desítek hvězd míří ve směru od východu na západ. Dalekohled s průměrem 200 mm může ukázat více než 200 hvězd.\n\nStředně velký dalekohled může 0,5° jižně od M38 ukázat hvězdokupu NGC 1907, která je ovšem mnohem menší a zhuštěnější. Blízko se nachází ještě další vesmírné objekty: například jasné hvězdokupy Messier 36 2° jihovýchodně a Messier 37 6° jihovýchodně a 3° jihozápadně mlhovina IC 405.\nCharles Messier tuto hvězdokupu pozoroval 25. září 1764. Popsal její polohu, která je blízko dalších dvou hvězdokup M36 a M37 a hvězdy Sigma Aurigae, která je blízko středu souhvězdí, a zjistil také, že při pohledu dobrým dalekohledem ve hvězdokupě nezůstane žádný náznak mlhoviny. Úplně prvním pozorovatelem a objevitelem hvězdokupy je ovšem Giovanni Batista Hodierna, který ji v roce 1654 ve svém spisu popsal podobně, tedy jako objekt složený z mnoha hvězd, což později zaznamenal i Guillaume Le Gentil.\n\nM38 leží ve vzdálenosti přibližně 4 200 ly od Země v rameni Persea, které sousedí s ramenem Oriona směrem k okraji Galaxie. Při zdánlivém průměru hvězdokupy 21' je v uvažované vzdálenosti její skutečný průměr 25 ly. Její stáří se odhaduje na 320 milionů let.\n\nNejjasnějším členem hvězdokupy je žlutý hyperobr s magnitudou 7,9 a spektrálním typem G0, který má absolutní magnitudu -1,5, takže je přibližně 900x jasnější jež Slunce. Další v pořadí je modrý obr typu B5 s magnitudou 9,7. Je možné si všimnout řetězu hvězd, který je mírně jasnější než ostatní členové hvězdokupy a míří od severu na jih. Průměrná hustota uprostřed hvězdokupy se odhaduje na přibližně 7,8 hvězd na krychlový parsec a střední hustota celé hvězdokupy je přibližně 1,11 hvězd na krychlový parsec.\n\n"}
{"id": "282018", "url": "https://cs.wikipedia.org/wiki?curid=282018", "title": "Messier 39", "text": "Messier 39\n\nMessier 39 (také M39 nebo NGC 7092) je pouhým okem viditelná otevřená hvězdokupa v souhvězdí Labutě. Objevil ji Charles Messier 24. října 1764. Hvězdokupa je od Země vzdálená okolo 825 světelných let.\n\nHvězdokupa M39 je pod průzračnou tmavou oblohou viditelná i pouhým okem jako jasná skvrna v severovýchodní části souhvězdí Labutě blízko hranic se souhvězdími Ještěrky a Cefea, 3° severně od hvězdy 4. magnitudy ρ Cyg. K jejímu úplnému rozložení na hvězdy stačí triedr 7x30, který ukáže dvacítku hvězd a její výrazný trojúhelníkový tvar. Triedr 10x50 všechny hvězdy rozliší zřetelně a čistě a ukáže také některé dvojhvězdy.\nMalý dalekohled ji rozloží úplně, ukáže její výrazně rozptýlené hvězdy a bohaté pole hvězd na pozadí.\n\n4° východně od hvězdokupy leží mlhovina Kokon, ze které směrem k M39 vybíhá temná mlhovina Barnard 168 (B168).\n\nHvězdokupu je možné pozorovat z obou polokoulí Země, i když její severní deklinace značně zvýhodňuje její pozorovatele na severní polokouli, kde během letních velmi vychází vysoko na oblohu a v severnějších oblastech mírného podnebného pásu je dokonce cirkumpolární. Zato na jižní polokouli vychází pouze nízko nad obzor, kromě oblastí blízko rovníku. Přesto je pozorovatelná z většiny obydlených oblastí Země. Nejvhodnější období pro její pozorování na večerní obloze je od června do listopadu.\nHvězdokupu objevil Charles Messier 24. října 1764 při hledání komet. Popsal ji takto: \"Kupa hvězd blízko ocasu Labutě, kterou je možné vidět obyčejným dalekohledem dlouhým 3,5 stopy. Průměr 1°.\"\nNěkteří badatelé tvrdí, že hvězdokupu mohl pozorovat již Guillaume Le Gentil v roce 1750, nebo dokonce Aristotelés roku 325 př. n. l.. Je také podivné, že se navzdory její jasnosti a snadnému rozeznání vyskytuje pouze málo zpráv o jejím následném pozorování, včetně obou Herschelů a admirála Smythe.\n\nM39 se nachází ve vzdálenosti přibližně 825 světelných let od Země a její odhadované stáří je 230 až 300 milionů let. Její skutečný průměr je přibližně 7 světelných let a tvoří ji přinejmenším 30 hvězd 11. magnitudy a jasnějších. Jejích 12 nejjasnějších hvězd je spektrálního typu A a B a jsou rozptýleny na ploše o zdánlivém průměru více než 30', přitom hvězd slabších než 9. magnitudy je asi dvacet. Její nejjasnější hvězda má označení HD 205331, je to bílá hvězda spektrálního typu A0 se zdánlivou magnitudou 6,83 a tvoří jihovýchodní okraj hvězdokupy. Ke hvězdokupě by mohly patřit další hvězdy až do 14,8. magnitudy, ale přesné určení jejích opravdových členů je velmi obtížné.\n\nZ H-R diagramu hvězdokupy vyplývá, že v podstatě všechny její hvězdy se nachází na hlavní posloupnosti, ale některé její nejjasnější hvězdy se nachází na začátku vývoje směrem do oblasti obrů. Mezi jejími méně jasnými hvězdami byla objevena desítka hvězd, které vykazují známky proměnnosti pravděpodobně s krátkou periodou.\n\nHvězdokupa se k Zemi přibližuje radiální rychlostí přibližně 15 km/s. Její vzdálenost ji umisťuje do vnitřních oblastí ramena Orionu, nedaleko od soustavy temných mlhovin, které tlumí světlo jasných OB asociací v souhvězdí Cefea. Rozbor struktury hvězdokupy ukázal, že M39 vykazuje podobnost s dalšími velmi známými hvězdokupami, jako jsou Plejády nebo Jesličky, a to s ohledem na rozdělení jejích hvězd ve středových a okrajových částech.\n\n"}
{"id": "282021", "url": "https://cs.wikipedia.org/wiki?curid=282021", "title": "Armagedon", "text": "Armagedon\n\nArmagedon či Armageddon nebo Harmagedon ( , z hebrejského הר מגידו, \"Har Megido\", dosl „Hora Megido“) je událost, jež je symbolicky pojmenována podle skutečného starověkého místa. Podle biblické knihy Zjevení má na tomto místě (v symbolickém slova smyslu) dojít k závěrečné bitvě mezi vojskem Všemohoucího Boha, vedeným jeho synem Ježíšem Kristem a mezi vojskem Satana s jeho démony a neposlušným bezbožným lidstvem.\n\nToto místo je pojmenováno konkrétně jako Armageddon v jediném biblickém verši knihy Zjevení. a je ztotožňováno se starověkým telem Megido v severním Izraeli, kde se odehrálo několik významných bitev. Proto bylo patrně vhodné toto známé místo velkých bitev přirovnat k místu závěrečnému boji „velikého dne Boha Všemohoucího“. Je to také „Válka, která ukončí všechny války“ s celosvětovou působností. \n\nAčkoli se v minulosti poblíž Megidda odehrálo mnoho rozhodujících bitev, žádná z nich neodstranila ničemnost. V žádné nestály proti sobě síly dobra a zla v absolutním smyslu slova. Tento druh konfliktu musí logicky vyvolat Bůh. Ježíš totiž jednou řekl, že „nikdo není dobrý, pouze jeden, Bůh“. Navíc, v Bibli se Armagedon konkrétně vztahuje na Boží válku. \n\nBiblická kniha Zjevení říká, že králové celé obydlené země‘ budou shromážděni „k válce velikého dne Boha Všemohoucího“. Toto proroctví pokračuje tím, že jsou shromážděni „na místo, které se hebrejsky nazývá Har-Magedon“ neboli Armagedon. Dále je ve Zjevení uvedeno, že ‚králové země a jejich vojska‘ budou ‚shromážděni, aby vedli válku s tím, který seděl na koni, a s jeho vojskem‘. Tímto jezdcem je Ježíš Kristus. \n\nArmagedon je válka mezi Bohem a silami neposlušného lidstva. Jedním důvodem může být, že v Armagedonu budou „zničeni ti, kdo ničí zemi“. Navíc Armagedon podle této zprávy má vést k nastolení pokojného světa — ‚nové země, kterou očekáváme podle Božího slibu, v níž bude přebývat spravedlnost‘. \n\n"}
{"id": "282026", "url": "https://cs.wikipedia.org/wiki?curid=282026", "title": "Leonid Popov", "text": "Leonid Popov\n\nLeonid Ivanovič Popov ( ; ) (* 31. srpna 1945 Oleksandrija, Ukrajinská SSR) byl sovětský vojenský letec a kosmonaut ukrajinské<nowiki> národnosti . Ve vesmíru byl třikrát.</nowiki>\n\nLeonid se narodil v ukrajinském městě \"Olexandrija\" (rusky Alexandrija) koncem srpna 1945. Jeho otec byl předválečným předsedou kolchozu ve vesnici Morozivka a po válce se sem vrátil pracovat i založit rodinu. Malý Leonid se v základní škole učil s průměrnými výsledky. Po škole začal pracovat v továrně jako elektromechanik, za dva roky se dostal do černihivského leteckého učiliště. Stal se stíhacím letcem a v roce 1970 se dostal do Hvězdného městečka. Byl náhradníkem pro Sojuz 22, pracoval v řídícím letovém středisku. V roce 1980 se svého prvního letu dočkal. V té době jeho dcera dokončovala desetiletku.\n\nPoprvé startoval z Bajkonuru v roce 1980 spolu s Rjuminem v Sojuzu 35. Letěli a pak pracovali na orbitální stanici Saljut 6. Zde přivítali další posádky z programu Interkosmos a strávili zde rekordní dobu 6 měsíců. Zpět na Zemi odletěl v lodi Sojuz 37. Po dovolené v Kislovodsku a na Kubě se do Hvězdného městečka vrátil.\n\nNa jaře dalšího roku letěl podruhé. Tentokrát na Sojuzu 40, na palubě měl Rumuna Prunaria a opět pracovali, ale jen pár dní, na stanici Saljut 6. Let i přistání bylo bez problémů. Jako všichni kosmonauti i oni byli po přistání vyznamenáni jak v Kremlu, tak v zemi svého partnera, tedy v Rumunsku.\n\nA už o rok později letěl potřetí v novém typu Sojuz T-7, opět jen na osm dní, ale na novou stanici Saljut 7. V posádce měl kosmonauty Serebrova a druhou ženu-kosmonautku po Těreškovové, Savickou. Vše proběhlo bez větších problémů a dolů se vrátil v lodi Sojuz T-5.\n\nVšechny tři lety začínaly na kosmodromu Bajkonur a končily přistáním v kabině na padácích na území Kazachstánu.\n\nV roce 1987 dosáhl vojenské hodnosti generálmajora a téhož roku tým kosmonautů opustil. Je ženatý a má dnes již dospělou dceru.\n\n\n\n\n"}
{"id": "282030", "url": "https://cs.wikipedia.org/wiki?curid=282030", "title": "Městská rada (Izrael)", "text": "Městská rada (Izrael)\n\nMěstská rada (hebrejsky: עירייה, \"Irija\") je oficiální ustanovení města v rámci izraelského systému místní vlády. \n\nStatus městské rady může být udělen ministrem vnitra samosprávné obci, obvykle místní radě, jejíž populace překročila 20 000 obyvatel a jenž má městský charakter. Ten je definován přítomností obytných, komerčních a průmyslových zón.\n\n"}
{"id": "282031", "url": "https://cs.wikipedia.org/wiki?curid=282031", "title": "Kinetická energie při rotaci", "text": "Kinetická energie při rotaci\n\nKinetická energie rotujícího tělesa je energie tělesa, které rotuje. Je dána součtem kinetických energií všech jeho částic. \n\nZe skutečnosti, že energie rotujícího tělesa je dána součtem kinetických energií všech jeho částic (číslujeme horním indexem i), vyplývá, že celková energie tělesa bude\n\nformula_1\n\nPomůžeme si vyjádřením rychlosti, pro kterou pro těleso rotující kolem počátku platí \n\nformula_2\n\nkde formula_3 je vektor úhlové rychlosti a formula_4 je polohovým vektorem i-té částice.\n\nDosadíme a získáme \n\nformula_5\n\nTento výraz lze zapsat i ve složkách a to takto:\n\nformula_6\n\nVyužijeme-li definice tenzoru momentu setrvačnosti formula_7\n\nformula_8,\n\nlze pak energii rotujícího tělesa vyjádřit v kompaktním tvaru:\n\nformula_9\n\nProtože je tenzor setrvačnosti symetrický existuje vždy taková soustava souřadnic, ve které je diagonální. Jeho složky na diagonále v této soustavě označme formula_10, formula_11, formula_12, pak tedy platí:\n\nformula_13\n\nKde formula_14 jsou složky vektoru úhlové rychlosti v této soustavě.\n\nČasto se zajímáme pouze o rotaci vůči pevné ose, tedy ose jejíž poloha se v tělese nemění. V tomto případě definujeme skalární moment setrvačnosti formula_15 vůči této ose jako\n\nformula_16,\n\nkde formula_17 je jednotkový vektor mířící do směru osy. Tato definice se po dosazení za jednotlivé částice dá zapsat i jako\n\nformula_18,\n\nkde formula_19 je vzdálenost i-té částice od osy rotace.\n\nPoužitím definice formula_15 má pak výraz pro kinetickou energii velmi jednoduchý tvar\n\nformula_21.\n\nJe tedy zřejmé, že formula_15 představuje analogii hmotnosti při rotaci kolem pevné osy.\n\n"}
{"id": "282032", "url": "https://cs.wikipedia.org/wiki?curid=282032", "title": "Fretka domácí", "text": "Fretka domácí\n\nFretka domácí (\"Mustela putorius furo\") nebo jen fretka je šelma z čeledi lasicovitých. Fretka byla domestikována z tchoře tmavého (\"Mustela putorius\"), ačkoliv původně se vědci domnívali, že z tchoře stepního (\"Mustela eversmannii\"). Je to jediná domestikovaná kunovitá šelma (a spolu se psem a kočkou jedna ze tří domestikovaných šelem obecně). Ve volné přírodě fretka nežije, uhynula by hladem či následkem úrazu. Je tedy výhradně domestikovaným druhem. Nejbližším příbuzným, v přírodě volně žijícím, je tchoř tmavý. Fretky mají špatně vyvinutý zrak, který je kompenzován dobrým sluchem a čichem. \n\n\nPůvodně byla využívána k chytání a vyhánění myší, králíků, škodlivých hlodavců z nor, k protahování lan dlouhým potrubím a v kožešnickém průmyslu. Dnes jsou fretky chovány jako laboratorní zvířata a stále více jako domácí mazlíčci. Mají milou a hravou povahu a silnou osobnost podobně jako kočky.\n\n"}
{"id": "282036", "url": "https://cs.wikipedia.org/wiki?curid=282036", "title": "Mariazell", "text": "Mariazell\n\nMariazell je město ležící v rakouské spolkové republice Štýrsko. Žije zde obyvatel.\n\nJe největším poutním místem Rakouska a jednou z nejvýznamnějších mariánských svatyní střední Evropy. Podle pramenů bylo poutní místo Mariazell založeno 21. prosince 1157. Mariazellu se podle v tamější bazilice uchovávané sošky Panny Marie ze 13. století někdy přezdívá \"Magna Mater Austriae\" (č. Velká Matka Rakouska). Statut města získal Mariazell až v roce 1948. V posledních letech dochází k obnovování tradice pěších poutí do Mariazell i z Česka.\n\nPodle pramenů bylo poutní místo Mariazell založeno 21. prosince 1157, v této době byla donesena socha Panny Marie mnichem Magnusem z benediktinského kláštera Svatého Lambrechta. Někdy kolem roku 1200 vybudoval kníže Vladislav Jindřich první kostel \"Mater Gentium Slavorum\", kterým chtěl poděkovat za své uzdravení z nemoci. V roce 1370 daroval král Ludvík Veliký jako poděkování za vítězství nad náboženskými odpůrci města Mariazell z východu \"Kapli milosti\" \"(Gnadenkapelle)\". Období baroka znamená pro Mariazell nový rozkvět. Město se stává hlavním poutním místem Podunajské monarchie. Gotický chrám, který do té doby sloužil věřícím, již nestačí přívalu poutníků, a tak opat Benedikt Pierin provedl v letech (1644–1683) velkou a honosnou barokní přestavbu. Z této doby pochází dnešní podoba poutní baziliky. Mariazell byla v minulosti cílem mnoha českých a moravských poutníků, např. z Mariánské Hory u Horního Třešňovce ve východních Čechách.\n\nDnešní bazilika bývala ještě v 17. století kostelem, jenž byl stavebním dílem známého italského stavitele Domenica Sciassia. Císař Karel VI. dal městu jako děkovný dar hlavní oltář, který byl postaven v roce 1692 (posvěcen v roce 1704) na základě plánu Johanna Bernharda Fischera von Erlach. Na oltáři pro milostnou sochu, který navrhl Joseph Emanuel Fischer, je umístěna Madona, jež trůní s Ježíškem posazeným na klíně. Pravděpodobný vznik sochy je odhadován ještě před rokem 1300. Kostel byl povýšen na baziliku v roce 1907.\n\nVe městě nalezneme např. kavárnu na rohu Hlavního náměstí a pekárnu medových perníků Pirker, vyrábějící čistě přírodní produkty. Před Vánočními svátky odtud do světa putuje až deset tisíc perníků každý den. Výrobna svíček z včelího vosku se nachází hned v sousedním domě a o ulici výše již 132 let vzniká nápoj Arzberger ve stejnojmenné malé likérce. Likér je vyráběn tajnou recepturou z 33 druhů bylinek.\n\nMěsto je centrem letní i zimní turistiky a tak mimo návštěvy baziliky stojí za zhlédnutí mnoho dalších turisticky významných cílů v okolí města. Zajímavý je jistě rozhledový vrchol Bürgeralpe (1254 m) nacházející se nad městem. Kabinová lanovka (9 - 17 hod.) vyveze turisty až na vrchol. Výborný výhled na Mariazell a pohoří Mürzstegské Alpy a Türnitzské Alpy obklopující celou oblast. Další lanová dráha vystupuje na vrchol Gemeindealpe (1626 m), které je výchozím místem pro pěší turistiku v horách. Zároveň je však centrem zimních sportů, zejména pak sjezdového lyžování a snowboardingu, kde lyžaři mohou využít některou z jedenácti sjezdovek. Výzvou je potom svah o sklonu 43°. Je to jedna z nejnáročnějších sjezdovek v předhůří Alp a je určena pro ty, kteří chtějí zkusit částečně neupravený terén svahu. Rovněž zde najdeme vyžití pro sáňkování nebo túry na běžkách. Oblíbeným výletem z Mariazellu je pochod k jezeru Erlaufsee (3 km), který je možno absolvovat buď pěšky nebo muzejní tramvají, autem nebo na kole. 8 km západě od města leží vodopády Marienfall. V létě se ještě nabízí potápění nebo rafting na řece Salza.\n\n\n"}
{"id": "282040", "url": "https://cs.wikipedia.org/wiki?curid=282040", "title": "Oblastní rada (Izrael)", "text": "Oblastní rada (Izrael)\n\nOblastní rada (: , \"mo'aca ezorit\") je jedním ze tří typu místních samospráv v Izraeli (dalšími dvěma jsou města a místní rady). K roku 2003 existovalo v Izraeli celkem 53 oblastních rad, jejichž úkolem je správa menších sídel ve venkovských oblastech. Oblastní rady sdružují zpravidla mezi 3 a 54 sídly, které jsou obvykle rozprostřeny na větší oblasti.\n\nKaždé ze sídel v oblastní radě, jejíž počet obyvatel nepřesáhne 2000, je řízeno místním výborem. Tento výbor pak vysílá své zástupce do oblastních rad. Počet zástupců je stanoven na základě poměrného systému v závislosti na velikosti sídla a dle indexu, který je stanoven před každými volbami. Osady bez správní rady nevysílají do oblastní rady žádné své zástupce a místo toho jsou řízeny přímo. Zástupci sídel, které mají své zastoupení v radě, jsou vybíráni přímo nebo prostřednictvím voleb. Většinu sídel zastoupených v obecních radách tvoří kibucy a mošavy.\n"}
{"id": "282044", "url": "https://cs.wikipedia.org/wiki?curid=282044", "title": "Vesna Vulovičová", "text": "Vesna Vulovičová\n\nVesna Vulovičová (srbsky: \"Весна Вуловић\"; 3. ledna 1950 Bělehrad – 23. prosince 2016 tamtéž) byla jugoslávská letuška, která v roce 1972 přežila havárii letu JAT 367 a následný pád v troskách letadla z výšky 10 050 metrů, což představuje podle Guinessovy knihy světový rekord při přežití volného pádu bez padáku z největší výšky.\n\nK této události došlo dne 26. ledna 1972 nad Srbskou Kamenicí v Československu, když v zavazadlovém prostoru jugoslávského letadla na lince JAT 367, ve kterém Vulovičová byla letuškou, explodovala nálož. K atentátu se údajně přihlásila chorvatská, protisrbsky orientovaná, fašistická organizace Ustaša, jejíž členové provedli po druhé světové válce více než dvě desítky teroristických akcí proti Jugoslávii. Následkem exploze se letoun DC-9 rozlomil a zřítil k zemi, a Vesna byla jediná, která přežila. Vulovičová při jednom z pozdějších rozhovorů uvedla, že se nacházela ve střední části letadla. Tuto informaci měla ale pouze z doslechu, neboť ji postihla měsíc trvající amnézie, už od okamžiku nástupu v Kodani. Během pádu utrpěla frakturu lebky, měla zlomené obě nohy, tři obratle, v důsledku čehož ochrnula od pasu dolů, postihla ji i řada vnějších a vnitřních zranění. Po několika náročných operacích se ji vrátil cit do nohou a začala znovu chodit. Vesnino vyléčení bylo považováno za velký úspěch československého zdravotnictví.\n\nVulovičová chtěla znovu létat jako letuška, společnost jí to však (zřejmě z marketingových důvodů) neumožnila. Poté, co se plně vyléčila ze svých zranění, pokračovala v práci pro Jugoslovenski aerotransport (Yugoslav Airlines) jako administrativní pracovnice. V bývalé Jugoslávii se stala národní hrdinkou, vystupovala v televizních pořadech a později se aktivně zapojila do politického odporu proti Slobodanu Miloševičovi. Dvaadvacetiletá dívka neměla původně letět v tomto letu, před letem mělo dojít k záměně s dívkou, která se jmenovala také Vesna. Je-li to pravda, je to již třetí Vesna v tomto příběhu – v Kodani se V. Vulovićová střídala s letuškou Vesnou Dereta. V té době byla už pravděpodobně časovaná nálož na palubě.\n\nVulovičová obdržela ocenění za Guinessův rekord na ceremonii od Paula McCartneyho.\n\nV lednu 2009 Peter Hornung-Andersen, redaktor rozhlasové stanice ARD, zpochybnil průběh a výsledky tehdejšího vyšetřování a předložil konspirační teorii s politickým pozadím, podle které bylo letadlo sestřeleno československou armádou. Sama Vesna Vulović údajně tuto konspirační teorii označila za senzacechtivou, nesmyslnou a absurdní. Úřad pro civilní letectví ČR neprojevil podle novinářů zájem o jejich „odhalení“ a věc přešel komentářem, že u této nehody jsou podobné teorie evergreenem.\n\nO jejím úmrtí informovala srbská státní televize 24. prosince 2016. Vulovičová byla nalezena ve svém bytě v Bělehradě. Příčina smrti oznámena nebyla.\n\n\n"}
{"id": "282048", "url": "https://cs.wikipedia.org/wiki?curid=282048", "title": "Geografie Evropy", "text": "Geografie Evropy\n\nNázev Evropa je odvozen od akkadského slova ereb, tj. západ slunce. Evropa je vlastně obrovský poloostrov dvojkontinentu Eurasie a tvoří severozápadní část Starého světa.\n\nEvropa je světadíl velkých kontrastů. Vedle horkého pobřeží Středomoří je zde i chladný sever. V populaci jsou velké rozdíly s rozdílnými jazykově-kulturními kořeny. Existují i další fyzickogeografické a socioekonomické rozdíly. Rozdíly byly ale i impulsem pro rychlý kulturně-hospodářský rozvoj.\n\nVelké je přírodní bohatství se širokou škálou povrchových, podnebných i rostlinných podmínek. Významné nerostné suroviny jsou však už značně vyčerpané.\n\nEvropa má výhodnou polohu v srdci severní zemské polokoule, která je maximálně efektivní pro kontakty se světem. Významnou roli hraje moře. Je to spojnice se světem a poskytuje „dary moře“, ryby a suroviny. Jižní, západní a severní Evropa je tvořena převážně poloostrovy a ostrovy.\n\nHraničním bodem na severu je mys Kinnarodden v Norsku na 71°8′ s.š., pro celý kontinent ale mys Fligely na Rudolfově ostrově v zemi Františka Josefa na 81°51′ s.š. Další významný mys na severu je Severní mys v Norsku, považovaný mylně za nejsevernější bod pevniny. Mys leží na ostrově, ne na pevnině, a má nižší zeměpisnou šířku než Kinnarodden.\n\nNa jihu dosahuje Evropa mysem Marroqui ve Španělsku 35°59′ s.š. Pro celý kontinent je to ostrov Gavdhos v Řecku na 34°48′ s.š. Další pozoruhodné mysy na jihu Evropy jsou: Spartivento a di Venta v Itálii a Matapan v Řecku.\n\nNa západě je nejzazším bodem mys Roca v Portugalsku na 9°29′ z.d., pro celý kontinent je to však irský ostrov Tearaght na 10°39′ z.d. nebo mys Faj Grande na azorském ostrově Flores na 31°16′ z.d., pokud považujeme Azory za součást Evropy a nikoliv Afriky. Další mysy na západě Evropy jsou: Land's End ve Velké Británii, Dunmore v Irsku a Cabo de Fisterra a Mys svatého Vincence na Pyrenejském poloostrově.\n\nNa východě má Evropa smluvní hranici na pevnině. Za nejvýchodnější bod je považováno východní úpatí Polárního Uralu v Rusku na 67°20′ v.d.\n\nEvropa je s spolu s Asií nejméně vymezený kontinent. Východní hranice je smluvní na linii: Bajdaracký záliv - řeka Kara - východní svahy Uralu - řeka Emba - kaspické pobřeží po ústí řeky Kumy - Kumomanyčská propadlina - dolní Don - Azovské moře. Existují i jiné názory na vedení hranice mezi Evropou a Asií, podrobnosti jsou uvedeny v článku Evropa.\n\nEvropa měří 10 382 000 km², tj. 7 % světové souše. Je to druhý nejmenší světadíl.\n\nNejvětší délka od mysu sv. Vincenta k severovýchodu je 5000 km.\n\nEvropa má velmi členité pobřeží o délce 37.900 km. Je nejčlenitější ze všech světadílů. Třetinu rozlohy zaujímají ostrovy (750 000 km²) a poloostrovy (2 500 000 km²).\n\nNejvětší poloostrovy jsou: Skandinávský (774 000 km²), Pyrenejský (581 400 km²) a Balkánský (496 700 km²) s Peloponésem. Další významné poloostrovy jsou: Finský, Kanin, Kola, Jutsko, Bretaň, Apeninský, Istrie a Krym.\n\nNejvětší ostrovy jsou: Velká Británie (216 325 km²), Island (102 820 km²) a Irsko (83.849 km²). Další pozoruhodné ostrovy Evropy jsou: Severní a Jižní ostrov Nové země, Spitzbergen a Nordaustlandet na Špicberkách, Sicílie, Sardinie, Korsika, Kréta, Sjaelland, Kolgujev, Euboia a Mallorca.\n\nEvropa se skládá ze dvou pevninských trupů: severovýchodního a jihozápadního. Severovýchodní trup postupuje od asijské hranice na jihozápad. Na jihu z něj vyčnívá poloostrov Krym a na severu poloostrovy Kanin a Skandinávský, který je spojen s pevninou Finským poloostrovem, od nějž na sever leží poloostrov Kola. Na jižním konci se Skandinávie rozděluje na dva výběžky, na severu leží poloostrov Nordkinn a na blízkém ostrůvku Severní mys.\n\nZápadně od Skandinávie leží na severním okraji Atlantiku druhý největší evropský ostrov Island, severně od ní souostroví Špicberky a na severovýchodě za 80° s.š. Země Františka Josefa. Jižně od ní se nacházejí dva podlouhlé ostrovy Nové země.\n\nOd severovýchodního trupu na jihozápad se táhne menší a užší trup jihozápadní. Na jihu vybíhá ve velké poloostrovy Balkánský, Apeninský a Pyrenejský a v menší Istrii. Na západě ční poloostrovy Bretaň a Normandie, oddělené Lamanšským průlivem od Velkou Británii. Na severu je poloostrov Jutsko.\n\nNejblíže k Asii leží na jihovýchodě Evropy Balkánský poloostrov. Na severu je spojen s pevninou, na ostatních stranách ho obklopuje moře. Na jihu je ukončen menším poloostrovem Peloponessem. \n\nBalkán je provázen ostrovy:\n\nOd Balkánu na západ leží štíhlý Apeninský poloostrov jihovýchodního směru. Na jižním konci je rozdělen ve dva výběžky. U jižnějšího z nich leží trojhranná Sicílie, oddělená od pevniny úzkým Messinským průlivem. Severozápadně od Sicílie se rozkládá Sardinie a severněji Korsika.\n\nNa jihozápadě Evropy se nachází nejzápadnější z jihoevropských poloostrovů Pyrenejský, podobný čtyřúhelníku. Na jih trčí mysy Gibraltar a Marroqui a na jihozápadě mys Roca. Východně od poloostrova leží souostroví Baleáry.\n\nNa západě Evropy severně od 50° s.š. najdeme Velkou Británii a západně od ní menší Irsko. U severního cípu Velké Británie jsou rozhozeny drobné skalnaté ostrůvky: západně Hebridy a severně Orkneje a Shetlandy.\n\nEvropa má pestrý reliéf. Průměrná nadmořská výška činí 290 m. Evropa je tak nejnižší ze všech světadílů. Nížiny zaujímají 60 % rozlohy. Vysočiny převažují na většině poloostrovů a na Islandu. \n\nEvropský povrch se dělí do 11 soustav: pyrenejské, apeninské, alpské, karpatské, hercynské, Středoevropské nížiny, Fennoskandie, islandské, Východoevropské roviny a uralské.\n\nNa Pyrenejském poloostrově se rozkládá pyrenejská soustava. Skládá se z plošin a tabulí, z nichž hlavní je Meseta (600-800 m) složená ze starých hornin. Kastilské pohoří ji dělí na Starokastilskou rovinu na severu a Novokastilskou rovinu na jihu. \n\nMesetu obklopují horská pásma, především nejvyšší pohoří pyrenejské soustavy Sierra Nevada (trvale zaledněný Mulhacén, 3478 m) na jihu a Pyreneje (Pico de Aneto, 3404 m), které vznikly v třetihorách alpinským vrásněním a které daly jméno celé soustavě i poloostrovu a dělí na severu Pyrenejský poloostrov od zbytku Evropy. Západním pokračováním Pyrenejí je Kantaberské pohoří. \n\nNa jihu Pyrenejského poloostrova leží Andaluská nížina. Pyreneje a Mesetu dělí Eberská rovina.\n\nApeninský poloostrov vyplňuje apeninská soustava. Táhne se mezi Alpami a Messinským průlivem. Vznikla alpínským vrásněním ve třetihorách. Její páteří jsou Apeniny, dlouhé 1500 km. Nejvyšší částí Apenin jsou Abruzzy (masiv Grand Sasso s nejvyšším vrcholem Corno Grande, 2914 m).\n\nNa západním pobřeží se setkáváme s pozůstatky sopečné činnosti v podobě kráterových jezer (Bolsena, Bracciano a Trasimenské) a sopky Vesuv (1277 m), která zničila roku 79 Pompeje. Na Sicílii se tyčí nejvyšší činná sopka Evropy Etna (3340 m) a na Liparských ostrovech sopky Stromboli a Vulcano. Od Alp je apeninská soustava oddělena Pádskou nížinou.\n\nNa Balkáně se rozkládá balkánská soustava. I ona vznikla alpínským vrásněním v třetihorách. Dělí se na dvě podsoustavy: Dinaridy, Helenidy a Thrácko-makedonský masiv.\n\nHlavní část Dinarid, pohoří Velebit, Biokovo a Orjen se rozkládají podél západního pobřeží Balkánu od severovýchodního cípu Pádské nížiny na jihovýchod a od řeky Sávy na jih do Istrie a na Balkán. Byla vytvořena v minulosti svislými pohyby ker podél zlomů severozápado-jihovýchodního směru. Západní část poklesla a byla zalita mořem. V Dinárských horách se často vyskytují krasové jevy: závrty, polje a rozsáhlá Postojenská jeskyně.\n\nThrácko-makedonský masiv leží na jihovýchodě Balkánu. Západní část byla zalita mořem, jehož pozůstatkem jsou jezera Ochridské a Prespanské. V oblasti jsou častá zemětřesení. Jedno z nich zničilo roku 1963 Skopje. Nejvyšší pohoří zde jsou Pirin (Vichren, 2915 m) a Rila (Musala, 2925 m) patřící do Rilsko-rodopského masivu.\n\nSeverně od apeninské soustava se rozkládá nejvyšší a nejmohutnější soustava alpská. Vznikla ve třetihorách alpínským vrásněním, které má po ní jméno. Dělí se na dvě podsoustavy: západoalpskou a východoalpskou. Hranicí podsoustav je linie údolí Rýna - \nSplužský průsmyk - jezero Como.\n\nJádro západoalpské podsoustavy je z krystalických hornin. Nejvyšší jsou Masiv Mont Blanc (Mont Blanc, 4807 m) a Walliské Alpy (Dufourspitze, 4634 m). Mezi oběma pohořími je průsmyk Col du Grand-Saint-Bernard (2469 m) s proslulým hospicem.\n\nDalšími významnými celky jsou:\n\nVýchodoalpská podsoustava se dělí na tři pásma a předhůří. Nejvyšší je střední krystalické pásmo. Nejvyšším masivem Východních Alp je Bernina (Piz Bernina, 4049 m - jediná čtyřtisícovka). Střední pásmo tvoří ho mohutné Vysoké Taury (Grossglockner, 3798 m). Jejich východním pokračováním jsou Nízké Taury (Hochgolling, 2863 m) Západně od Brennerského průsmyku se táhnou Stubaiské AlpyÖtztalské Alpy (Wildspitze, 3770 m, s ledovci v okolí). Rétské Alpy (Sesvenna, Bernina, Albula) jsou rozděleny dlouhým údolím Engadin, kde protéká řeka Inn.\nSeverní vápencové pásmo tvoří Rakouské Alpy a Bavorské Alpy, jejichž nejvyšším celkem jsou Lechtalské Alpy Parseierspitze (3036 m)a Skupina Dachsteinu Hoher Dachstein (2995 m). Severně od Rakouských Alpy a Bavorských Alp se rozkládá k hornímu Dunaji horský systém Jura. Od Švýcarské vysočiny je oddělena Bodamským jezerem.\nV jižním vápencovém pásmu jsou dominantní Dolomity (Marmolada, 3343 m). Předhůří tvoří Bakoňský les mezi Velkou a Malou uherskou nížinou, Varaždínské vrchy mezi Sávou a Drávou a Fruška Gora mezi Sávou a Dunajem.\n\nVýchodně od alpské soustavy se rozkládá karpatská soustava, vytvořená alpínským vrásněním ve třetihorách. Dělí se na pět podsoustav: Západní, Východní a Jižní Karpaty, Transylvánskou vysočinu, Starou Planinu a Vnitrokarpatské sníženiny.\n\nZápadní Karpaty se táhnou na severozápadě karpatské soustavy mezi horní Odrou a Dukelským průsmykem. Centrální část tvoří krystalické pásmo obklopené druhohorními usazeninami z vápenců a dolomitů. Nejvyšším pohoří jsou Vysoké Tatry (Gerlachovský štít, 2655 m). Z jihu přiléhá vnitřní oblouk sopečných vyvýšenin: Slovenské rudohoří, Mátra a Zemplínské vrchy.\n\nTato horstva vyplňují severovýchodní část karpatské soustavy mezi Velkou uherskou nížinou a Valašskou nížinou k údolí Dunaje, který obě nížiny spojuje. Nejvyšší pohoří jsou Fagarašské vrchy (Moldoveanu, 2543 m).\n\nStará planina (Botev, 2376 m) leží v jihovýchodní část karpatské soustavy. Ve vrcholové části se nachází rozsáhlá plošina.\n\nVnitrokarpatské sníženiny zaujímají polohu v jihozápadní části karpatské soustavy. V neogénu byla oblast zaplavena mořem. Tvoří ji Podunajská, Velká a Malá uherská a Valašská (Rumunská) nížina (do 200 m). Ve východní části je pokryta spraší.\n\nRozkládá se v západní Evropě a v jižní části Evropy střední. Vznikla hercynským vrásněním koncem prvohor. Je značně protažena v rovnoběžkovém směru a vykazuje proto odlišnosti v podnebí i ve vegetaci. Dělí se na tři podsoustavy: středoevropskou, přímořskou pevninskou a přímořskou ostrovní.\n\nVyplňuje jižní část střední Evropy. Převažuje horský terén. Ve sníženinách leží mohutné uhelné vrstvy.\n\nHlavní částí je Českoněmecká vysočina mezi Hornorýnskou rovinou, Moravským polem na řece Moravě a údolím řeky Odry. Na jihu ji dělí Dunaj od Švábskobavorské vysočiny. Ze severu přiléhá nízká Středoevropská nížina.\n\nÚstřední roli hraje horský uzel Smrčiny. Z nich vybíhá:\n\nLeží v pevninské západní Evropě. Převažují zde roviny (Francouzská nížina) a pánve (Akvitánská a Pařížská pánev). \n\nNejvýznamnější pohoří jsou:\ns výraznými Cevennami, odděleným od Alp dolnorhônským údolím a nízkou Provensálskou rovinou\n\nNa západě podsoustavy se rozkládá Francouzská nížina a na severu Dolnorýnská rovina.\n\nNa Britských ostrovech se rozkládá přímořská ostrovní podsoustava. Vznikla kaledonským a na jihu hercynským vrásněním. Ledovec vytvořil fjordy a jezera. Nejvyšším pohořím jsou Grampiany (Ben Nevis, 1343 m).\n\nRozkládá se v severní části střední Evropy. Tvoří ji druho- a třetihorní usazeniny převážně mořského původu. Nížina byla domodelována ledovcem, po jehož činnosti zůstala charakteristická říční síť s pravoúhle lomenými říčními koryty a jezerní plošiny. \n\nNa severozápadním pobřeží se vyskytují periodicky zaplavované nížiny watty a za nimi pásy rovin, zvaných marše. Na severu vzniklo ledovcovou činností boddové pobřeží. Na plochém pobřeží najdeme mělčiny a kosy.\n\nVyplňuje prakticky celou pevninskou severní Evropu. Dělí se ve dvě podsoustavy: horskou a rovinnou.\n\nRozkládá se na západě Fennoskandie. Souvislý zarovnaný povrch byl rozdělen mladými tektonickými pohyby na kry, tvořící plochá pásma (fjeldy), oddělená sníženinami. Nejvyšším celkem je Skandinávské pohoří (Glittertind, 2472 m, Galdhopiggen, 2471 m). Pohoří vzniklo kaledonským vrásněním v prvohorách a je považováno za nejstarší evropské pohoří. Na západě spadá vysokým zlomovým pobřežím do moře, na východě se snižuje stupňovitými plošinami. Výrazná je ledovcová činnost, vytvářející ledovcová údolí s profilem „U“, jezera a fjordy. Nejdelším fjordem je Sognefjord (220 km, hloubka do 1200 m).\n\nLeží ve Finsku a jižním Švédsku. Tvoří ji Skandinávská nížina a Finská jezerní plošina. Převažují roviny. Ledovce vytvořily jezera a zanechaly morény. Dodnes pevnina, nezatížena ledovcem, stoupá o 1 m za 100 let. U pobřeží jsou ostrovy Gotland (3000 km) a Öland (1300 km).\n\nIslandskou soustavu na ostrově Island tvoří mladé sopečné horniny v rozsáhlých tabulích. Pleistocenní ledovce pokrývají 12 % Islandu. Největší z nich je Vatnajökull. Na Islandu se tyčí 150 sopek, z toho 26 činných (Hekla, 1491 m, Askja, 1510 m, 3. nejvyšší v Evropě). Na blízkém ostrově Jan Mayen leží sopka Beerenberg (2278 m, 2. nejvyšší v Evropě).\n\nPokrývá převážnou část evropského Ruska. Na jihu přechází do Kubáňské nížiny v jihozápadní Asii. Na východě ji lemuje Ural. Podklad její nejstarší části tvoří krystalický Baltský štít pokrytý usazeninami. Rovina má jednotvárný povrch do 500 m n. m., ale je mírně zvlněná. Nejvyšší jsou Povolžská a Valdajská vrchovina. Nejnižší je Kaspická nížina (-28 m, nejnižší v Evropě). Na Krymu se tyčí Krymské hory.\n\nS nejvyšší horou Narodnou (1894 m) tvoří nesporně evropsko-asijskou hranici. Má poledníkový směr o délce 2000 km.\n\nEvropu omývají dva oceány: Atlantský a Severní ledový.\n\nSeverní ledový oceán zabíhá do Evropy vnitřním Bílým mořem, odděleným od vlastního oceánu poloostrovem Kolou.\n\nAtlantský oceán odděluje od Evropy celá řada vnitřní a okrajových moří:\n• vnitřním Černým mořem, spojeným Kerčským průlivem\n\nV Evropě je hustá říční síť. Řeky se však od sebe liší svými režimy. Většina Evropy má vodními maxima v jarních měsících, kdy taje sníh a led. Týká se to západní, střední i východní Evropy, zatímco severní Evropa má maxima posunuta k létu v souvislosti s pozdním táním. Jižní Evropa má vodní režimy nevyrovnané se zimními maximy v závislosti na zimních srážkách; v létě naopak jsou některé řeky blízké vyschnutí.\n\nTaké spádovými křivkami nebo průběhem koryta se říční systémy liší. V Norsku a na Islandu jsou spádové křivky nevyrovnané a řeky tvoří četné peřeje a vodopády. V Severoněmecké nížině zase řeky kopírují ledovcová údolí a je pro ně typické ohýbání koryt v pravém úhlu. Ve Švédsku a Finsku se ledovcová činnost postarala o nevyvinutou říční síť na zabahněném terénu s četnými jezery.\n\n80 % Evropy je odvodňováno do Atlantského oceánu. Přímo do vlastního oceánu tečou např.:\n\nDo Biskajského zálivu ústí Garonna, pramenící v Pyrenejích, jejíž jednotné otevřené ústí se nazývá Gironde, a Adour.\n\nDo průlivu Lamanšského průlivu teče Seina.\n\nBaltské moře přijímá:\n\nDo Severního moře teče:\n\nDo Středozemního moře ústí:\n\nDo Tyrhénského moře ústí Tiber.\n\nDo Jaderského moře plynou:\n\nDo Egejského moře ústí Vardar, Struna a Marica.\n\nDo Černého moře odvádí vody především Dunaj (2850 km, druhá nejdelší řeka v Evropě, povodí 817 000 km, druhé největší v Evropě). Pramení ve Schwarzwaldu a odděluje Českoněmeckou vysočinu od Alp. Středním tokem patří Uherské nížině a tokem dolním nížině Rumunské. Napájí ho četné alpské řeky. Ústí deltou. Jeho přímka měří 500 km jihovýchodního směru, ale skutečný tok tvoří obšírné okliky na obě strany.\n\nDunajské přítoky jsou:\n\nDo Černého moře dále tečou:\n\nDo Bílého moře tečou:\n\nBarentsovo moře přijímá mocnou Pečoru, která pramení na Uralu a protéká širou močálovitou tundrovitou rovinou.\n\nMalá řeka Kara je zajímavá pouze jako část evropsko-asijské hranice.\n\nZaujímá 20 % Evropy a je odvodňována do Kaspického moře. Bezkonkurenčním tokem je zde Volha (3531 km, nejdelší v Evropě, Povolží 1 360 000 km², největší v Evropě). Pramení na Valdajské vrchovině. Tok se odchyluje od přímky pravým úhlem k severozápadu a dalšími menšími odchylkami. Skutečná délka je oproti přímce dvojnásobná. Volha protéká nádržemi Samarskou (6500 km², největší v Evropě), Rybinskou (4500 km², 3. největší v Evropě), Volgogradskou, Čeboksarskou a Saratovskou. \n\nPřítoky Volhy jsou:\n\nVolžsko-donský průplav spojuje volhu s Černým mořem.\n\nDo Kaspického moře ústí i Ural (2428 km, 3. nejdelší v Evropě).\n\nEvropská jezera jsou hlavně tektonicko-ledovcového původu. Jsou soustředěna v Karélii v severozápadním Rusku, ve Finsku a Skandinávii. Patří mezi ně šest největších jezer Evropy, nepočítáme-li Kaspické moře. Jsou to: Ladožské jezero (18 390 km², největší v Evropě, hloubka 225 m, 26. nejhlubší v Evropě), Oněžské jezero (9616 km², 2. největší v Evropě, hloubka 124 m), Vänern (5585 km², 3. největší v Evropě), Saimaa, Čudské jezero a Vättern. Nejhlubší jezero v Evropě - Hornindalsvatnet (Norsko) je hluboké 514 m.\n\nDalší ledovcová jezera leží v Alpách, z nichž největší a nejznámější jsou jezero Ženevské (hloubka 310 m, nejhlubší v Evropě) a Bodamské.\n\nLedovcová jezera menší se nacházejí ještě v Meklenbursku a Mazovsku. Tektonickým jezerem je ještě Balaton.\n\nJiným typem evropských jezer jsou jezera zbytková, vzniklá oddělením části moře od světového oceánu. Patří sem především Kaspické moře (371 000 km², největší na světě, hloubka 1025 m, 3. nejhlubší na světě), které ale Evropě patří jen severním pobřežím. Zbytkovými jezery jsou i jezera Neziderské, Skadarské a Ochridské. Svým způsobem je zbytkovým jezerem i Ijsselmeer, který byl ale vytvořen uměle realizací projektu Zuiderzeewerken.\n\nMalá ale zajímavá jsou krasová jezera, zejména Plitvice a Cirknické jezero.\n\nNejvětší ledovec je norský Jostedal. Další ledovce jsou na Islandu a v Alpách, hlavně Ötzhalské ledovce. Největší zásoby podzemní vody se nacházejí pod Pařížskou a Akvitánskou pánví. Na Islandu jsou horké prameny (75 °C), využívané k vytápění.\n\nEvropa zasahuje do tří podnebných pásem: studeného, mírného a subtropického.\n\nStudený pás se dělí na dvě podnebné oblasti: polární (= arktickou) a subpolární (= subarktickou). Polární podnebí na severních ostrovech charakterisuje celoroční mráz a nízké srážky.\n\nSeveroevropské pobřeží a Island mají podnebí subpolární s dlouhou, mrazivou zimou (pod -10 °C) a krátkými, chladnými léty (do 15 °C). Nízké srážky dosahují 200-600 mm ročně. Leží zde i absolutně nejchladnější místo Evropy Usť-Cilma (-69 °C). Zimu prohlubuje otevřenost krajiny v severu. Tundrovité močály nevysychají v důsledku nízkého slunečního svitu a mnohdy ani nerozmrzají.\n\nMírný pás se v Evropě dělí na podnebné oblasti: západopřímořskou, přechodnou a vnitrozemskou.\n\nZápadopřímořské podnebí na západoevropském pobřeží určují teplá zima (0-10 °C) a chladné léto (10-20 °C). Je velmi deštivé (nad 600 mm, v jižním Norsku do 3500 mm ročně) a proměnlivé . Prší každý druhý den. Na severu je drsnější, vyskytují se mlhy, oblačnost a vítr s letními teplotami do 10 °C. Zimu zmírňuje Golfský proud a nezamrzající moře, které je současně zdrojem četných srážek.\n\nMezi západopřímořskou oblastí a Uralem a mezi severním polárním kruhem a 45°s.š. leží přechodná oblast. Je typická výrazným střídáním čtyř ročních dob: chladné zimy (-15-0 °C), mírného jara a podzimu a teplého léta (20-30 °C), do něhož jsou soustředěny mírné srážky (400–1500 mm ročně). Ve vyšších polohách jsou vyšší i srážky. Směrem k východu a k severu rostou vnitrozemské podnebné znaky: mrazivá zima (-20 °C) a krátké léto (25 °C). V Alpách vane jarní a podzimní padavý teplý vítr fén.\n\nVnitrozemská (= kontinentální) oblast zasahuje do Kaspické nížiny. Studená zima (-15/-5 °C) se výrazně liší od horkého léta (25-30 °C). Nízké srážky (do 400 mm ročně) se soustřeďují do léta. Leží zde nejsušší místo Evropy Astrachaň (180 mm).\n\nSubtropický pás má v Evropě jedinou oblast - středomořskou. Rozkládá se na středomořském pobřeží. Podnebí charakterisuje mírná, vlhká zima (0-15 °C) a horké, suché léto (nad 25 °C). Srážky dosahují 400–1000 mm ročně. Španělská Meseta má velmi vnitrozemské rysy: velmi chladnou zimu (-25 °C) a extrémně horká léta s nízkými srážkami. Ve středodmořské oblasti vanou suché, horké, jižní větry scirocco a jug a v jižní Francii horský padavý, studený vítr mistrál. Leží zde i nejteplejší místo Evropy močál Pantano de Guadalmellato u Córdoby (52 °C) a také nejvlhčí místo Evropy Crkvica (4500 mm ročně) na Černé Hoře.\n\nZde použité rozdělení podnebných pásů a oblastí není jediné možné. Existuje více kritérií, podle kterých je možné toto rozdělení provést. Použité rozdělení je obvykle aplikováno při středoškolské výuce.\n\nEvropské přírodní krajiny, někdy označované jako vegetační pásy, jsou rozděleny podle podnebných poměrů. Ve většině případů však už v původním stavu neexistují. Přírodní krajiny byly proměněny v krajiny kulturní, uzpůsobené a současně vytvářené hospodářskou činností člověka.\n\nNa severních ostrovech a v islandském vnitrozemí se rozkládají mrazové pustiny. Hospodářské využití se omezuje na lov ryb a mořských živočichů v okolních mořích.\n\nSeveroevropské a islandské pobřeží zaujímají tundry a lesotundry. Krátká vegetační doba a dlouhodobě zmrzlá půda (= permafrost) dovolují vyrůst jen omezené floře; tvoří ji mechy, lišejníky, odolné byliny, břízy aj. Vznikají zde rašelinné bažiny a vřesoviště. Typickou faunu zastupují: sob, liška polární, lumík, sněžný kur a ryby v moři. Hospodářské využití spočívá v chovu sobů a lovu kožešinové zvěře.\n\nJehličnaté lesy označované jako tajga zabírají rozsáhlý prostor mezi severním polárním kruhem a 55°s.š. Tajgu tvoří jehličnatý les, složený ze smrku, borovice, jedle, břízy aj. Ve Finsku se uprostřed tajgy tyčí bezlesé pahorky tunturi, podle nichž má jméno tundra. Ve vyšších polohách této přírodní krajiny se vyskytuje horská tundra s mechy, lišejníky a křovinami. Faunu tajgy tvoří: los, hnědý medvěd, vlk, jelen, rosomák, sobol ad. O hospodářské využití se dělí lesnictví a lov kožešinové zvěře.\n\nNejrozsáhlejší evropskou přírodní krajinou je ta, která už v podstatě neexistuje - smíšené a listnaté lesy mezi 55 a 45°s.š. Východně od 30° v.d. se pás zužuje do úzkého pruhu podél 55. rovnoběžky. Základní floru zastupuje: buk, dub, smrk, bříza, borovice, javor, habr, lípa ad. Ve vyšších polohách převažuje: buk, jedle, smrk, modřín a borovice. V těchto polohách leží nejzalesněnější evropské oblasti, zejména v Karpatech. V nejvyšších polohách tohoto pásu jsou křoviny (jalovec, borovice, kleč, kosodřevina), alpské louky (= Alpen) a kamenité pustiny místy s porosty trav a bylin (hořec, prvosenka, lomikámen, sasanka). Na Britských ostrovech se vyskytují rašeliniště, vřesoviště (vřes, borůvka, jalovec), bažiny a louky. Faunu representuje: liška, zajíc, divoká kočka, rys ostrovid, divoké prase, srnec a jelen, ve vyšších polohách horský kamzík, horská ovce a medvěd brtník. Hospodářské využití je všestranné: pěstují se obiloviny, brambory a cukrová řepa a chová se skot a prasata. \n\nJižně od 55° s.š. a východně od 30° v.d. a dále v Uherské nížině a ve španělském vnitrozemí se vyskytují stepi a lesostepi. Floru tvoří suchomilné bylinné formace, traviny (kostřava, kavyl, pelyněk) a kosatec. Faunu zastupuje: zajíc, hlodavci (sysel, stepní svišť) a v dunajské deltě, která sem geograficky patří také množství ptáků (růžový plameňák, velký kormorán). Step je hospodářsky většinou využívána k pěstování obilovin, kukuřice a slunečnice, sušší oblasti k chovu skotu a koní.\n\nStředomořské pobřeží zaujímají subtropické lesy a křoviny. Floru representují vždyzelené suchomilné lesy (dub korkový, olivovník, kaštanovník setý, dub, borovice), trnité keře a macchie (= husté formace vždyzelených křovin a bylin: vřes, myrta, pistácie, levandule, tymián, jalovec). Ve vyšších polohách (do 1800 m) rostou smíšené dubobukové lesy. V nejvyšších polohách jsou horské louky a kamenité pustiny. Faunu zastupují ptáci, hadi, ještěrky a hmyz, ve vyšších polohách hnědý medvěd a kamzík.\n\nPoslední a poměrně zachovalou přírodní krajinou jsou pouště a polopouště v Kaspické nížině s nesoluvislým rostlinným krytem, který tvoří křoviny a byliny (pelyněk). Zvířena se soustřeďuje na Kaspiku: plameňák, volavka, pelikán a jeseter.\n\nZbytky přírodních krajin chrání národní parky. Největší jsou: Jugyd Va (19 000 km²) v Rusku, Hohe Tauern (10.000 km) v Rakousku a Pečoro-Ilyčskij zapovednik (7213 km²) v Rusku.\n\n\n"}
{"id": "282058", "url": "https://cs.wikipedia.org/wiki?curid=282058", "title": "Tereza Kerndlová", "text": "Tereza Kerndlová\n\nTereza Kerndlová (* 6. října 1986 Brno) je česká zpěvačka, dcera jazzového a swingového zpěváka Ladi Kerndla.\n\nV červnu 2001 začala zpívat se skupinou Black Milk s Terezou Černochovou a Helenou Zeťovou. Vydaly album \"Modrej dým\", v roce 2002 získaly Českého slavíka v kategorii Objev roku. V roce 2003 vydala kapela Black Milk album \"Sedmkrát\". Na jaře roku 2005 se kapela Black Milk rozpadla a Tereza Kerndlová natočila své sólové album \"Orchidej\", které vyšlo 27. března 2006. Tereza se poté stala na rok tváří značky Maybelline New York. V roce 2007 vydala Tereza album \"Have Some Fun\", ze kterého nejprve vydala cover verzi songu \"Careless Whisper\". Koncem roku 2007 Tereza začala vypouštět do rádií další singl z desky \"Have some fun\" se stejnojmenným názvem.\n\nByla nominována na Eurosong, aby reprezentovala Českou republiku v soutěži Eurovision Song Contest. 26. ledna 2008 v televizním souboji Eurosong zvítězila a v květnu reprezentovala Českou republiku v druhém semifinále Eurovize. Nakonec skončila s devíti body na předposledním osmnáctém místě a do finálové části soutěže se nedostala.\n\nV listopadu 2008 vydala CD \"Retro\" se singlem \"Anděl\". V dubnu 2009 vyšel klip k novému singlu \"Holka jako já\", který vypráví příběh z anglické letecké základny za druhé světové války. Tereza Kerndlová v něm tancuje lindy hop.\n\nV listopadu 2009 vyšlo DVD \"50 minut pro tebe\".\n\n24. 10. 2011 vydala album Schody z nebe. Z alba pochází stejnojmenná skladba Schody Z Nebe a song Přísahám\n\n\n\n"}
{"id": "282059", "url": "https://cs.wikipedia.org/wiki?curid=282059", "title": "Spektrum (kniha)", "text": "Spektrum (kniha)\n\nSpektrum (: Спектр) je sci-fi román ruského spisovatele Sergeje Lukjaněnka.\n\nDěj knihy se odehrává v blízké budoucnosti. Lidé jsou v kontaktu s mimozemšťany (tzv. Klíčníky), kteří dovolují lidem cestovat mezi planetami skrz portály.\n\n\n"}
{"id": "282061", "url": "https://cs.wikipedia.org/wiki?curid=282061", "title": "Tyrkys", "text": "Tyrkys\n\nTyrkys je matný modro-zelený minerál, chemicky tetrahydrát tetrakis(fosforečnanu) oktakis(hydroxidu) hexahlinito-měďnatého, či CuAl(PO)(OH).4HO. Byl znám pod mnoha jmény, ale uchytilo se až jméno \"tyrkys\", které pochází z francouzského \"turques\", což bylo označení pro Turky, protože se tento kámen prvotně přivážel z Turecka do Evropy z historických perských nalezišť. Plinius starší tento minerál označoval jako Callait a Aztékové jej znali pod názvem Chalchihuitl.\n\nJedná se o sekundární minerál vznikající v přípovrchových částech hornin bohatých na vodu a se zvýšeným obsahem mědi a fosforu a to v sedimentech, především v pískovcích. Magmatického původu bývá ve vulkanitech bohatých na dutiny, které rád vyplňuje.\n\n\nAgaphit je odrůda tyrkysu s výrazným skelným leskem namísto klasického voskového. Jediné naleziště se nachází v Íránu.\nRashleighit je železem bohatá odrůda tyrkysu. Jedná se o mezičlen mezi tyrkysem a chalkosideritem. Byl popsán z lokality jeho nálezu a to Bunny Mine, Cornwall v Anglii\n\nVyskytuje se společně s Alofánem, Chalcedonem, Kaolinitem, Limonitem, Montmorillonitem, Pyritem a Wavellitem.\n\n\nJedná se o velmi vzácný a cenný nerost, jenž byl používán jako klenot a dekorační kámen po tisíce let. Své oblíbenosti vděčí své neobyčejné barvě, která je způsobená příměsí mědi. Aztékové vkládali tyrkys spolu se zlatem, křemenem, malachitem, jadeitem, korály a lasturami, do pravděpodobně ceremoniálních mozaikových objektů, jako jsou masky (některé s lidskou lebkou jako základna), nožů a štítů. Přírodní pryskyřice, asfalt a vosk byly použity pro spojení tyrkysu na základní materiál, což bylo obvykle dřevo, ale také používali kosti nebo mušle. V Persii byl tyrkys národním kamenem po tisíciletí. Používal se převážně na dekoraci objektů (např: do uzdy od turbanů), mešit a dalších významných staveb uvnitř i venku. Perský styl a použití tyrkysu byl později zanesen do Indie. Jeho vliv lze vidět na zlatých špercích (společně s rubíny a diamanty) a v budovách jako je například Tádž Mahal. Perský tyrkys měl často rytiny se zbožnými slovy v arabštině, které byly poté vykládané zlatem. Egyptské použití tyrkysu sahá hluboko do minulosti prvních civilizací, ne-li dříve. Pravděpodobně nejvíce známé kusy tyrkysu jsou ty, které byly objeveny z Tutanchamonova hrobu. Dále zdobí prsteny a náhrdelníky, vše společně se zlatem. Klenot byl zpracováván do kuliček, které se používaly jako výplň. Často ho vyřezávali do motivu skaraba, doprovázený karneolem, lapisem lazuli a barevným sklem. Tyrkys byl spojený s bohyní Hathor. Byl natolik oblíbený u starých Egypťanů, že se stal prvním drahokamem, který napodobovali glazovanou keramikou.\n\n\n"}
{"id": "282063", "url": "https://cs.wikipedia.org/wiki?curid=282063", "title": "Pátek třináctého", "text": "Pátek třináctého\n\nPátek třináctého je v mnoha zemích považován za nešťastný den. Chorobná obava z tohoto data se nazývá \"paraskavedekatriafobie\" nebo též \"friggatriskaidekafobie\" a jedná se o speciální formu fóbie z čísla 13 (triskaidekafobie). V latinskoamerických zemích je spíše rozšířena táž pověra o úterý třináctého \"(trezidavomartiofobia)\".\n\nNa Velký pátek byl ukřižován Ježíš Kristus a při Poslední večeři sedělo u stolu třináct lidí a ten třináctý z nich byl Jidáš, který Krista zradil.\n\nŽidé považovali třináctku za nešťastnou, protože třináctým písmenem v hebrejské abecedě je písmeno M, což je první písmeno ve slově Mavet, které znamená „smrt“.\n\nZcela reálný základ má tato pověra v pátku 13. října 1307. Právě tento den začal francouzský král Filip IV. Sličný s pronásledováním a zatýkáním templářů, po kterém následovalo mučení a smrt mnoha z těchto rytířů po celé Evropě a následný zánik řádu. Od tohoto dne následovníci templářů považovali pátek třináctého za ďábelský a nešťastný den.\n\nV některých zemích, například ve Španělsku a Latinské Americe, je za nešťastný den považováno úterý třináctého.\n\nNejčastěji bývají v průběhu roku jeden nebo dva pátky třináctého. V některých letech jsou tři pátky třináctého. V nepřestupných letech, kdy je pátek třináctého v únoru jej následuje pátek třináctého i v březnu. Každý rok se vyskytuje alespoň jeden pátek třináctého.\n\nPátek třináctého se vyskytuje v následujících měsících:\nTato sekvence uvedená pro roky 2001–2028 se opakuje každých 28 let od roku 1901 do 2099. Pátek třináctého mají všechny měsíce, které začínají nedělí.\n\nBěhem 400letého cyklu se v gregoriánském kalendáři 13. den v měsíci vyskytuje 4800krát. Rozdělení mezi jednotlivé dny v týdnu je následující:\n\n\n\nVe Filadelfii existuje od roku 1936 klub s názvem Pátek 13. („The Friday the 13th Club“). Jeho členové se schází každý pátek 13. a zabývají se potíráním pověry o pátku třináctého, ale i dalších. V České republice existuje od roku 1989 podobné společenství pod názvem „Sekce 13“. Sekce 13 prosazuje pátek třináctého jako šťastný den.\n\n\n"}
{"id": "282067", "url": "https://cs.wikipedia.org/wiki?curid=282067", "title": "Místní samospráva v Izraeli", "text": "Místní samospráva v Izraeli\n\nSystém místní vlády v Izraeli (hebrejsky: רשות מקומית‎) je soubor orgánů, které mají podle směrnic Ministerstva vnitra za úkol městské plánování, regulaci využití území (\"zoning\") a zajištění pitné vody a integrovaného záchranného systému, stejně jako vzdělání a kulturu.\n\nIzraelská místní vláda má téměř vždy jednu z následujících forem:\n\nPředseda rady nebo starosta jsou, stejně jako jejich spolupracovníci v radě, voleni v procesu demokratický voleb. Pokud by byly činnosti rady bráněny závažnou finanční krizí, je oprávněn ministr vnitra tuto radu rozpustit, odvolat předsedu rady a jmenovat speciální komisi, aby v mezidobí neexistence rady zastoupila její funkci, až do vyřešení problému. Rady mohou vydávat místní nařízení, za účelem zlepšení kvality života svých občanů.\n\nMěsta a místní rady jsou sjednocený v rámci „Centra pro místní vládu v Izraeli“, které bylo založeno v roce 1938, zatímco oblastní rady jsou organizovanány v samostatném orgánu.\n"}
{"id": "282074", "url": "https://cs.wikipedia.org/wiki?curid=282074", "title": "Egbert Hochhauser", "text": "Egbert Hochhauser\n\nEgbert Hochhauser (26. března 1908 - 2004) byl rakouský důstojník Waffen-SS v hodnosti SS-Sturmbannführer (Major).\n\nHochhauser se narodil ve městě Judenburg na území Rakouska. Počátkem roku 1933 vstupuje do SS a zároveň i do NSDAP. Při této příležitosti je přidělen ke \"94. SS-Standarte Obersteiermark\".\n\nAbsolbuje několik výcvikových kurzů a poté je odvelen do Krakova, kde slouží u \"8. pěchotního pluku SS\".\n\nOd duba roku 1941 do května roku 1942 slouží u divize Totenkopf v Praze a následně na to jmenován velitelem \"7. roty divize Deutschland\".\n\nV polovině srpna roku 1943 se účastní bojů o město Charkov a za útok na město si vyslouží železný kříž II. třídy a tankový bojový odznak v bronzu.\n\nOd března do června roku 1944 absolvuje další výcvikový kurz ve Francii a poté je přidělen ke 15. Waffen-Grenadier Division der SS (lettische Nr. 1) pod velením SS-Brigadeführera Herberta von Obwurzera jako proviantní důstojník.\n\nNa přelomu září a října roku 1944 je odvelen do Budapešti, kde slouží u 33. Waffen-Kavallerie Division der SS (ungarische Nr. 3).\n\nPo válce se vyhýbá zatčení a žije ve Štýrsku a v roce 2004 umírá v domově důchodců v Judenburgu.\n\n"}
{"id": "282075", "url": "https://cs.wikipedia.org/wiki?curid=282075", "title": "Denní hlídka", "text": "Denní hlídka\n\nSlovo Denní hlídka má několik významů.\n\n"}
{"id": "282077", "url": "https://cs.wikipedia.org/wiki?curid=282077", "title": "Denní hlídka (kniha)", "text": "Denní hlídka (kniha)\n\nDenní hlídka () je román žánru fantasy od ruských spisovatelů Sergeje Lukjaněnka a Vladimira Vasiljeva. Je druhou částí série \"Hlídky\". Předchází ji román \"Noční hlídka\", volným pokračováním jsou knihy \"Šerá hlídka\", \"Poslední hlídka\" a Šestá hlídka. S \"Hlídkami\" souvisí i kniha \"Temná hlídka\" od Vladimira Vasiljeva.\n\nKniha je rozdělena na tři samostatné příběhy. V prvním (\"Nepovolaným vstup zakázán\") sledujeme osudy mladé Temné vědmy Alice, která při plnění úkolu pro Denní hlídku ztratí většinu svých sil a je proto poslána na dovolenou na Krym. Zde se zamiluje do Igora, který zde dělá instruktora na dětském táboře. Jejich láska se ovšem projeví jako fatální, když navzájem zjišťují, že oba patří k odvěkým nepřátelům. Igor je totiž členem Noční hlídky. V souboji, v němž Alice doufá v pomoc velkého temného mága Zavulona se ukáže, že pomoc nepřijde a Alice umírá (odchází do spodních hladin šera) \n\nVe druhém příběhu (\"Cizí pro jiné\") se v Moskvě objeví nečekaně silný mág, který nemilosrdně zabíjí členy Noční hlídky. Později se ukáže, že se jedná o Zrcadlo, slabého Jiného, který se zhmotňuje ze šera v případě nerovnosti sil Temných a Světlých. Nerovnost spočívá v převaze sil na straně Světlých, Světlana velká světlá čarodějka, totiž získala svou sílu přepsáním Knihy osudu (v první části Temná hlídka). Zrcadlo síly vyrovnává a Světlana o svou sílu přichází.\nTřetí část (\"Jiná síla\") se točí okolo ukradeného mocného artefaktu jménem Dráp Fafnirův, který byl ukraden nezávislou organizací Temných přímo z úřadu Inkvizice. Soud Inkvizice se odehrává v Praze, kde je dočasně znovu zhmotněna Alice, zabitá Igorem v prvním příběhu, aby doznala, že celý příběh zapletl temný mág Zavulon.\n\n"}
{"id": "282078", "url": "https://cs.wikipedia.org/wiki?curid=282078", "title": "Střevní mikroflóra", "text": "Střevní mikroflóra\n\nStřevní mikroflóra (mikrobiom) jsou mikroorganismy, které žijí v trávicí soustavě živočichů včetně člověka. Mnohdy hostiteli prospívají, někdy však mohou i škodit.\n\nV lidských střevech je přibližně 10–10 bakterií, přičemž buněk lidského těla je asi 10. Jinými slovy, bakterií v lidském těle je stejně či až desetkrát více, než lidských buněk samotných. Celkem ve střevě žije asi 500 druhů mikroorganismů. Dominantními mikroorganismy v tlustém střevě jsou bakterie, ty ve výsledku tvoří 60 % hmotnosti stolice. Devadesát devět procent těchto bakterií však pochází z 30–40 nejběžnějších druhů. Mimo bakterie jsou častými mikroorganismy v střevech i různé houby, prvoci a viry, o nichž se však zatím ví jen málo. Mikroflóra souvisí se stravou i cvičením. Silný vliv na složení střevní mikroflóry mají léky, které užíváme, např. se mění v reakci na imunoterapii nebo na chemoterapii.\n\nVědci se domnívají, že vztah mezi člověkem a mikroorganismy není komenzálismus (jednostranně výhodný vztah), ale spíše mutualismus (oboustranně výhodný vztah). Přestože lidé mohou žít bez střevní flóry, mikroorganismy vykonávají řadu užitečných funkcí. Fermentují nestrávené organické látky z potravy jako například celulózu na cukry, které pak mohou být využity jako zdroj energie. Formují imunitní systém skrze uvolňování různých strukturních molekul a metabolických produktů, které následně regulují imunitní buňky. Mnoho z imunomodulačních molekul zdravé mikroflóry je spjato s protizánětlivými nebo imunosupresivnímy účinky jako například Polysacharid A či mastné kyseliny s krátkým řetězcem. Střevní mikroflóra dále zamezuje růstu patogenních druhů mikroorganismů a to buď jednoduše svou přítomností (tedy obsazením niky) nebo aktivní produkcí antimikrobiálních látek. Mikrobiom ovlivňuje i vývoj střeva dodáváním zdrojů energie pro růst a stimulací bariérové funkce. Efekt střevní mikroflóry však sahá i mimo střevo a to nejen systémovým rozšířením imunitních buněk ale i produkcí (popřípadě stimulací produkce) hormonů a neurotransmiterů.\n\nSymbiotický vztah může být narušen dysbiózou tedy stavem, kdy je složení mikrobiomu mimo rovnováhu. Některé druhy bakterií, které jsou ve zdravém složení neškodné se mohou stát v jiném kontextu oportunními patogeny. Jiné mikroby jsou obligátně patogenní a mutualistický vztah s hostitelem neustavují vůbec. Dysbióza střevní mikroflóry může vést k narušení stimulů poskytovaných mikroby a je také proto spojována s onemocněními jako alergie, nespecifický střevní zánět nebo kolorektální karcinom.\n\nBezprostředně před porodem je střevo plodu sterilní. Během porodu se do novorozence dostávají mikroby (Escherichia coli a enterokoky) z porodních cest matky, což ale neplatí pro porod císařským řezem. Skrze mateřské mléko kojenec čerpá především laktobacily a bifidobakterie z mléčných žláz, mimo toho mateřské mléko obsahuje ochranné faktory a mléčný cukr laktózu. Pokud se všechna laktóza nestačí v tenkém střevě rozložit, stane se v tlustém střevě potravou pro bifidobakterie, které u kojenců tvoří 90% střevní mikroflóry. Rozkladem laktózy vzniká kyselina mléčná, která zabraňuje usídlení patogenních bakterií. S přechodem na tuhou stravu četnost bifidobakterií klesá. Také antibiotika omezují mikroflóru.\n\nVětšina bakterií mikroflóry patří do rodů \"Bacteroides\", \"Clostridium\", \"Fusobacterium\", dále \"Eubacterium\", \"Ruminococcus\", \"Peptococcus\", \"Peptostreptococcus\" a \"Bifidobacterium\". Výrazně nejčastější je rod \"Bacteroides\", který tvoří 30 % všech bakterií v střevě. Další rody, jako \"Escherichia\" a \"Lactobacillus\", tak časté nejsou.\n\nZ hub se ve střevech vyskytují rody \"Candida\" (\"Candida albicans\"), \"Saccharomyces\" (např. známá pivní kvasinka), \"Aspergillus\" a \"Penicillium\" (štětičkovec). V střevě se vyskytují též archebakterie, jako zejména druh \"Methanobrevibacter smithii\".\n\nVe střevě existují bakterie hnilobné, které produkují amoniak, sulfan a různé fenoly, a bakterie kvasné, které produkují methan a oxid uhličitý.\n\n"}
{"id": "282082", "url": "https://cs.wikipedia.org/wiki?curid=282082", "title": "Ohnišťany", "text": "Ohnišťany\n\nObec Ohnišťany () se nachází asi 10 km severně od města Nový Bydžov v okrese Hradec Králové. V obci žije obyvatel. PSČ je 503 54.\n\nObcí protéká Ohnišťanský potok, který se vlévá do Javorky. Historicky jsou Ohnišťany známy již od 14. století, kdy byly sídlem zemanů z Ohnišťan, kteří zde vlastnili středověkou tvrz.\n\n\nV obci funguje fotbalový oddíl TJ Ohnišťany.\n\n"}
{"id": "282083", "url": "https://cs.wikipedia.org/wiki?curid=282083", "title": "Hvězdy, ty studené hračky", "text": "Hvězdy, ty studené hračky\n\nHvězdy, ty studené hračky (: \"Звёзды - холодные игрушки\") je první román stejnojmenného cyklu ruského spisovatele Sergeje Lukjaněnka. Česky vyšel poprvé v roce 2006. Pokračováním je román \"Hvězdný stín\".\n"}
{"id": "282084", "url": "https://cs.wikipedia.org/wiki?curid=282084", "title": "Claire Littleton", "text": "Claire Littleton\n\nClaire Littleton je fiktivní postava z amerického televizního seriálu LOST (Ztraceni). Postavu Claire ztvárnila herečka Emilie de Ravin.\n\nClaire se narodila a žila v Sydney v Austrálii. Byla vychovávána Carole Littleton, svobodnou matkou, jejíž těhotenství bylo výsledkem aféry s Christianem Shephardem. Její otec ji často navštěvoval, když byla dítě. Na přání Claiřiny tety Lindsey, kterou Christiana nenáviděla, s návštěvami přestal. Její matka Carole se také nemohla vyrovnat s tím, že Christian má v L.A. jinou rodinu, mimo jiné i syna Jacka. Když Claire vyrůstala byla rebelka. Oblékala se v gotickém stylu a přivydělávala si v piercingovém a tetovacím studiu.\n\nJednoho dne se během řízení auta hádala se svou matkou Carole. Příliš se nesoustředila na řízení když byl jejich vůz kamionem vytlačen ze silnice. Claire utrpěla jen drobná zranění (zlomila si ruku a měla tržnou ránu nad okem). Její matka však měla po autonehodě vážná poranění mozku a upadla do kómatu. Když se o tragédii dozvěděl její otec přiletěl do Austrálie a zaplatil veškerou léčbu. Christian se po dalších neshodách s Claiřinou tetou Lindsey opět vrátil do USA. Carole pak už zůstává na stálo připojená k přístrojům.\n\nO několik let později Claire pracovala ve Fish & Fry Restaurant za 5 $ na hodinu a seznámila se s mladým umělcem Thomasem. Netrvalo to příliš dlouho a Claire otěhotněla. Od začátku byla rozhodnutá, že si dítě nenechá, ale její přítel ji přesvědčil, že dítě je to nejlepší co je mohlo potkat. Nicméně za nedlouho zjistil, že se ještě nechce stát otcem, své rozhodnutí změnil a Claire opustil. To ji přimělo k rozhodnutí dát své dítě hned po narození k adopci.\n\nV té době ji její nejlepší kamarádka Rachel vzala k vyhlášenému věštci jménem Richard Malkin. Claire se vždy zajímala o astrologii a věřila horoskopům a předpovědím, proto si Rachel myslela, že ji to zvedne náladu. Nicméně při čtení z ruky viděl Malkin něco strašného a naléhal na Claire, aby dítě vychovala sama. Ona už ale byla rozhodnutá dát dítě k adopci a myslela si, že ji nikdo a nic nepřiměje toto rozhodnutí změnit. Navštívila svoji matku v nemocnici a i když byla v kómatu Claire jí vše vyprávěla o Thomasovi, o těhotenství i o adopci. Omluvila se jí za hádku v autě před lety a vzala na sebe všechnu odpovědnost za to co se stalo.\n\nNásledně se Claire setkala s Arlene a Josephem Stewardovými, kteří se měli stát adoptivním rodiči jejího nenarozeného dítěte. Papíry k adopci byly připravené k podpisu a Claire po Stewardových požadovala jediné, aby dítěti zpívali ukolébavku \"Catch a Falling Star\", kterou jí zpíval otec pokaždé když ji navštívil. Claire už byla připravená k podpisu dokumentů, když si to na poslední chvíli rozmyslela. Opět navštívila Richarda Malkina a požadovala vysvětlení, proč by měla dítě vychovávat sama. Vysvětlení se nedočkala, ale dostala od něj peníze a letenku do L.A, kde na ni měla čekat rodina \"vhodná\" pro výchovu jejího dítěte. Malkin trval na tom, že pokud chce dát dítě k adopci tak jedině v L.A. a tam se musí dostat jedině letem Oceanic 815.\n\nJe nevlastní sestrou Jacka Shepharda, ale neví o tom. Stala se matkou Aarona Littletona, který se narodil až po havárii letadla na ostrově, a dělá vše pro to, aby mu mohla dát tu nejlepší péči. Během svého pobytu na ostrově navázala vztah s Charliem Pacem. Byla unesena „Těmi druhými“, ale podařilo se jí uprchnout.\n"}
{"id": "282086", "url": "https://cs.wikipedia.org/wiki?curid=282086", "title": "Autobaterie", "text": "Autobaterie\n\nAutobaterie (někdy také obecněji akumulátor) je zdroj elektrické energie v motorových vozidlech se spalovacím motorem, jejíž primárním úkolem je nastartovat motor. Jedná se o chemický zdroj elektrické energie. Z autobaterie se energie dodává pouze, je-li motor v klidu. Pokud motor běží, tak je zdrojem elektrické energie alternátor či dynamo a baterie je dobíjena. Autobaterie je sestavena z článků, každý má napětí přibližně 2,1 V. Skládá se z nádoby (z plastu), deskových elektrod (kladná - PbO, záporná - houbovité olovo), separátoru (deska z elektricky nevodivého materiálu, která je vložena mezi dvě elektrody), a elektrolytu (obvykle HSO + HO, při hustotě 1,285 kg/dm). Olovo se používá kvůli schopnosti dodat najednou velký proud (při startování vozidla) bez poškození. V roce 2010 nabídla společnost Porsche pro své automobily startovací akumulátor na bázi Li-ion akumulátoru. Tato baterie vážila 6 kg (byla o 10 kg lehčí než olověná), ale stála v přepočtu 65 000 korun.\n\nAutobaterii prospívá časté používání. Pokud ji dlouho nepoužíváme, na elektrodách dojde k zatvrdnutí PbSO (sulfataci). Baterii nabíjíme v dobře větraných prostorech, protože při nabíjení se uvolňuje vodík a kyslík (proto také u nabíjené baterie nemanipulujeme s ohněm, nejiskříme a nekouříme). Nabíjíme zdrojem stejnosměrného proudu stejným napětím, jaké má baterie, proudem o velikosti jedné desetiny kapacity baterie. Pokud se nejedná o bezúdržbovou baterii, je potřeba občas zkontrolovat hladinu elektrolytu, popřípadě dolít destilovanou vodou. Vývody baterie by měly být čisté (bez koroze), svorky dobře utažené a s vývody nakonzervované.\n\nPokud nedojde k fyzickému poškození (např. proražení nádoby), bývá průměrná životnost mezi 4–6 lety, přičemž záleží na údržbě a na způsobu používání. Pokud dojde k vybití článků pod 1,75 V, je baterie nevratně poškozená. U moderních automobilů jsou však autobaterie namáhány výrazně více, než dříve a životnost se tak snižuje. V zimním období je autobaterie nejvíce namáhána, proto je třeba její stav častěji kontrolovat.\n\nProtože jsou vysloužilé autobaterie nebezpečným odpadem, je nutné je ekologicky likvidovat. Buď se odevzdávají prodejci nových autobaterií nebo se dají i prodat firmám, které se zabývají recyklací kovů, protože autobaterie jsou dobrým zdrojem olova.\n\nAutobaterii lze vyměnit, může to však způsobit ztrátu paměti některých funkcí elektroniky anebo přepnutí řídící jednotky např. do nouzového režimu. Po odpojení baterie také nebude fungovat centrální zamykání.\n\nZ hlediska baterie je nejproblémovější kombinace častého startování a jízdy na krátké vzdálenosti. Při tomto stylu užívání nemá akumulátor šanci se plně dobít. Pro navrácení energie pro jedno startování je nutné ujet cca 50 - 60 km. Podchlazený akumulátor se začne dobíjet v momentě, kdy dosáhne tzv. provozní teploty. K té dojde až po ujetí 10 - 30 km.\n\nVe vozech nejčastěji používané konvenční olověné akumulátory s elektrolytem je vhodné udržovat. Životnost bude prodloužena pravidelným doléváním destilované vody tak, aby její hladina sahala 10mm nad desky. Stále častěji používané gelové baterie fungují na podobném principu, ale elektrolyt u nich má gelovou formu.\n\nVhodné pro starší typy vozidel osobních i nákladních. Často vyráběné jako tzv. hybridní s nízkou potřebou údržby a minimálním odparem. Často mají prodlouženou kontrolní periodu.\n\nJako legovací prvek olova mřížky využívají např. Ag, Ca, Sn, ap. jejich výhodou je vyšší výkon při startu vozidla, prodloužená životnost baterie a dobré snášení vysokých nabíjecích proudů u moderních vozidel. Jsou často uzavřené, bez možnosti kontroly hladiny elektrolytu. Nevýhodou je špatná reakce na hluboké vybití u kterého často dochází k poškození autobaterie. Vhodné jsou pro osobní i nákladní automobily.\n\nTrakční baterie jsou určené pro napájení stabilním stejnosměrným proudem různých zařízení. Používají se nejčastěji např. pro lodě, obytné přívěsy, karavany, zvedací zařízení a další druhy vozíků. Jejich zesílené mřížky dovolují dlouhodobé vybíjení bez poškození samotné autobaterie. Poskytují životnost několika set vybíjecích a nabíjecích cyklů. U těchto baterií je nutné pravidelně dolévat destilovanou vodu a skladovat je pouze při plném nabití.\n\nTradice výroby akumulátorů v českých zemích začíná rokem 1903, kdy zde nově založená Společnost pro všeobecnou výrobu akumulátorů, a. s., v Mladé Boleslavi zahájila výrobu olověných akumulátorů AKUMA. Po vzniku samostatné Československé republiky byly zakládány české podniky ASTA v Radotíně, v Praze firma Bratři Svobodové a firma Lorenc a Sabath, ve Slaném Továrna na elektrické baterie a články PALABA Jaroslava Pály. Další, Pražská akumulátorka, a.s. byla založena 1. 1. 1922.\n\nZnárodněná Pražská akumulátorka, n.p. měla pobočné závody v České Lípě, v Raškovicích u Frýdku-Místku, v Radotíně, ve Strašnicích a přechodně i v Ústí nad Labem, v Březnici a v Šuranech na Slovensku. Další podnikatelé v oblasti elektrozařízení, autosvětel a autobaterií, např. SMOLÍK a spol., Pley-Andreadis, ASO, bratři Mrázové nebo Hofman a Koukal (HOKO), se po roce 1948 stali součástí nově vznikajících družstev mj. VDA - výrobní družstvo autoprůmyslu Praha. Hlavním výrobním programem VDA se stala výroba, opravy a nabíjení akumulátorů. V roce 1961 došlo z rozhodnutí nadřízených ke sloučení VDA a dalších malých družstev s Autodružstvem Praha. Výroba baterií dále probíhala pod značkou VDA, ale kontakty v rámci technické i obchodní spolupráce s tehdejší Pražskou akumulátorkou n. p. Samostatná výroba baterií byla v rámci Autodružstva ukončena v roce 1975.\n\nDnem 1. července 1988 byl zrušen název Pražská akumulátorka, n. p., a byla založena firma Akuma, státní podnik. Po listopadu 1989 projevovaly o Akumu zájem přední akumulátorky z celého světa. Přednost dostal dr. Milan Sládek, majitel švýcarské firmy Caminor Holding. Nejprve byla společně založena akciová společnost AKUPLAST a zahájena výstavba haly na výrobou plastových nádob a vík na autobaterie. Dnem 1. září 1991 byla Akuma, s. p., rozdělena na tři samostatné státní podniky: AKUMA, s. p. Mladá Boleslav, se závodem Strašnice, AKUCEL, s. p. Česká Lípa, a FERAK, s. p. Raškovice. Tím skončila spolupráce v rámci dřívějšího podniku a firmy si začaly navzájem konkurovat. Každý z nově vzniklých státních podniků byl následně privatizován podle vlastního privatizačního projektu. \n\nAKUCEL, s. p. Česká Lípa zanikl 6. dubna 1992. Transformován od 13. května 1992 jako AUTOBATERIE, spol. s r.o., dceřiná firma VB Autobatterie GmbH Hannover. Od 15. prosince 2007 jako Johnson Controls Autobaterie spol. s r.o. a vyrábí autobaterie VARTA. FERAK, s. p. Raškovice vznikl 30. srpna 1991, zanikl 20. července 1995. Nyní jako Saft Ferak a.s. vyrábí baterie pro železniční a staniční aplikace. AKUMA, a. s. vznikla 19. srpna 1992. Od roku 1998 jako Fiamm Automotive Czech, a. s. a je součástí italského koncernu Fiamm, který od roku 2008 vyrábí autobaterie AKUMA v Itálii.\n\n"}
{"id": "282087", "url": "https://cs.wikipedia.org/wiki?curid=282087", "title": "Alena Ladová", "text": "Alena Ladová\n\nAlena Ladová (29. prosince 1925, Praha – 25. června 1992, tamtéž) byla česká malířka a ilustrátorka, dcera Josefa Lady.\n\nIlustrovala řadu knih pro děti, mezi nejznámější patří \"Alena Ladová dětem\" a \"Kluci, holky a Stodůlky\". O svém otci napsala knihu \"Můj táta Josef Lada\", která vyšla poprvé v roce 1963.\n\nJejí manžel Jan Vrána (1919–1994) byl pořadatelem a vydavatelem díla Josefa Lady. Tuto činnost později převzal jejich syn Mgr. Josef Lada (* 1960).\n\n\n"}
{"id": "282088", "url": "https://cs.wikipedia.org/wiki?curid=282088", "title": "Šerá hlídka", "text": "Šerá hlídka\n\nŠerá hlídka () je román žánru fantasy ruského spisovatele Sergeje Lukjaněnka. Je volným pokračováním knih \"Noční hlídka\" a \"Denní hlídka\". Jedná se tedy o třetí část \"Hlídky\". Taktéž volným pokračováním je román \"Poslední hlídka\" a Nová hlídka. S \"Hlídkami\" souvisí i kniha \"Temná hlídka\" od Vladimira Vasiljeva.\n\nKniha je rozdělena na tři samostatné příběhy. V prvním (\"Ničí čas\") vyšetřuje Anton Goroděckij případ člověka, který se chce stát Jiným. Jak se ukáže, jedná se o syna Gesera, mocného mága Světlých, jeho iniciace jako Světlého však není po chuti Temným. Iniciovaný se sice stává Temným, jímž by se při svém životním stylu stal stejně, nicméně Geser lstí zařídí že jej inkvizice remoralizuje na Světlého. \n\nV druhém příběhu (\"Ničí prostor\") se seznamujeme s Temnu vědmou Arinou, v jejíž knihovně v lesní chaloupce se nachází tajemná a mýty opředená kniha Fuaran, jenž dovede z lidí udělat Jiné. V boji s Arinou Antonovi výrazně pomáhá fakt, že jeho ženou je Světla a jeho dcerou budoucí absolutní čarodějka Naděžda. \n\nV třetím příběhu (\"Ničí síla\") Temní, Světlí i Inkvizice vyšetřují existenci knihy Fuaran, protože se množí případy, kdy se z lidí stávají Jiní. Ukáže se, že knihu ukradl dlouholetý Antonův přítel a bývalý soused, upír Kosťa, který chtěl všechny obyvatele na Zemí z vesmíru proměnit v Jiné. V tom však katastrofálně selže po svém startu do vesmíru. \n\n"}
{"id": "282089", "url": "https://cs.wikipedia.org/wiki?curid=282089", "title": "Holba (jednotka)", "text": "Holba (jednotka)\n\nHolba je stará jednotka objemu užívaná pro kapaliny. Výraz pochází z německého slova \"halbe\", polovina. V Čechách prý neurčité hodnoty, podle některých zdrojů se jedná o ekvivalent jedné poloviny pinty.\n\nJiné zdroje nicméně uvádějí, že jde o objemovou míru 0,775 l.\n\n\n"}
{"id": "282092", "url": "https://cs.wikipedia.org/wiki?curid=282092", "title": "Angel (seriál)", "text": "Angel (seriál)\n\nAngel je americký televizní seriál, který je spinoffem seriálu \"Buffy, přemožitelka upírů\". Atmosféra seriálu je temnější a podle \"Nielsen Ratings\" je to seriál pro dospělé. Seriál byl vytvořen stejnou osobou jako \"Buffy\". Napsal jej Joss Whedon spolu s Davidem Greenwaltem a seriál byl poprvé vysílán 5. října 1999.\n\nHlavní postavou seriálu je Angel, přes 200 let starý upír, kterému byla díky cikánské kletbě navrácena lidská duše jako trest za vraždu mladé cikánky. Předtím jako upír bez duše spáchal mnoho strašlivých zločinů, pro zábavu krutě mučil a vraždil nevinné lidi, a tak ho teď trápí výčitky svědomí. Aby své skutky odčinil, rozhodl se bojovat proti zlu a chránit lidi před takovými, jako byl kdysi on sám. Angel pracuje jako soukromý detektiv v Los Angeles, kde se svými spolupracovníky pomáhá bezmocným a zachraňuje duše, které sešly z cesty. Do jejich hlavní pracovní náplně patří boj s démony nebo démony posedlými lidmi. Jejich největším protivníkem je přitom démony ovládaná právnická firma Wolfram & Hart.\n\n\n\nDne 1. dubna začalo vysílání na Primě Cool. Po odvysílání páté série Angela uvádějí na Prima Cool příbuzný seriál Buffy.\n"}
{"id": "282098", "url": "https://cs.wikipedia.org/wiki?curid=282098", "title": "Poslední hlídka", "text": "Poslední hlídka\n\nPoslední hlídka () je román žánru fantasy ruského spisovatele Sergeje Lukjaněnka. Je volným pokračováním knih \"Noční hlídka\", \"Denní hlídka\" a \"Šerá hlídka\", následující částí je Nová hlídka a zatím poslední je Šestá hlídka. S \"Hlídkami\" souvisí i kniha \"Temná hlídka\" od Vladimira Vasiljeva.\n\nKniha je rozdělena na tři samostatné příběhy. V prvním (\"Společná věc\") se dostaneme do Edinburghu, kde zahyne ruský mladík Viktor, jeho smrt má na svědomí evidentně upír. Podivné však je, že jeho krev skončila v bazénku. Smrt přijíždí vyšetřovat jak Světlí tak Temní. Ukáže se, že útok nesměřuje na Temné či Světlé, ale na hlubší hladiny šera, v níž je žijí všichni zemřelí Jiní. \n\nV druhém příběhu (\"Společný nepřítel\") se dostáváme do Uzbekistánu, kde má Anton najít mága, s nímž se Geser kdysi rozkmotřil, ukáže se, že ve hře je velmi cenný artefakt, jehož původcem je kouzelník Merlin. Zdá se, že Kosťa Šauškin, který v předchozím díle Hlídky zemřel, je naživu. \n\nV třetím příběhu (\"Společný osud\") se Anton dostává do hlubších hladin šera, zatímco Arina se snaží oživit mrtvé s pomocí Merlinova amuletu, Anton za pomoci své dcerky, absolutní kouzelnice pronikne až do nejhlubší hladiny šera, kde se setká s Merlinem i Kosťou. Z poslední vrstvy se mu podaří projít až do sedmé, která je však zároveň naším světěm, šero je tedy se světem propojené v Urobora, hada požírajícího svůj vlastní ocas, jedná se o uzavřený systém. \n\n"}
{"id": "282099", "url": "https://cs.wikipedia.org/wiki?curid=282099", "title": "Vitice (rozcestník)", "text": "Vitice (rozcestník)\n\nNázev Vitice má více sídel:\n"}
{"id": "282100", "url": "https://cs.wikipedia.org/wiki?curid=282100", "title": "Opukový lom u Přední Kopaniny", "text": "Opukový lom u Přední Kopaniny\n\nPřírodní památka Opukový lom u Přední Kopaniny, ev. č. 1109, je významnou geologickou lokalitou. Správu této přírodní památky (PP) provádí Magistrát hlavního města Prahy. Nachází se zde stratotyp bělohorského souvrství. Je zde odkrytý profil hranice cenomanu s turonem. Zlatá opuka z tohoto lomu je používaná už od středověku a kámen je v posledních sto letech užíván zejména při rekonstrukci pražských památek. \n\nPřírodní památka Opukový lom u Přední Kopaniny, ev. č. 1109,o rozloze 1,94 ha se nachází na samém severozápadním pomezí Prahy při jižním okraji místní části Přední Kopanina mezi dálnicí D7 (na Kladno a Slaný) a ulicí K Tuchoměřicům. Stěna lomu se nachází na jihovýchodě území památky. Přístup hlavní příjezdovou cestou od severu přes budovy správce lomu je uzavřen. Ke stěně lomu je možný přístup cestou z východní stany. Velká část přírodní památky mimo samotný těžební prostor zarůstá vegetací.\n\nLom byl pro těžbu opuky užíván jíž od 1. poloviny 12. století, kdy z ní byla postavena zdejší rotunda sv. Maří Magdaleny, avšak první písemně doložené využití této opuky najdeme až v 2. polovině 19. století, kdy byla použita pro výrobu oltářů pro kostel sv. Cyrila a Metoděje v Karlíně (1863). V letech 1868-1873 se používala při rekonstrukci chrámu sv. Víta, který byl postaven z bělohorské opuky, která v té době byla již vytěžená. Dále se kopaninská opuka používala k mnoha sochařským, architektonickým i stavebním dílům, zejména při obnově pražských památek. <br>\nV červenci roku 1988 vyhlásil NV hl. m. Prahy tento lom za zvláště chráněné území. V roce 2006 bylo pozměněno vymezení území památky. \nLomy se v obci původně nacházely dva a až v roce 1948 došlo k jejich spojení v jeden.\n\nTěžba zde se musela provádět ručně jen s minimální mechanizací, jelikož by odstřely a těžká technika poškodily trhlinami skalní bloky, které by pak nebyly použitelné pro sochařství. Nejžádanější je vrstva zlaté opuky.\nV lomu byly těženy křídové sedimenty. Jedná se o jemnozrnné, šedé až žlutavé opuky bělohorského souvrství (spodní turon), kterým se také říká zlatá opuka. Petrograficky se jedná o písčito vápnité prachovce až jílovité vápence. Velký podíl v nich mají i jehlice houbovců, takže se jedná o spongilit. Sedimenatace probíhala v relativně klidném prostředí. To nastalo po prohloubení moře ve spodním turonu. Najdeme zde také pyritové konkrece někdy zvětrané na limonit. V lomu je odkrytý sled cca 12 m, samotná Zlatá opuka - tedy nejkvalitnější materiál - je 80 - 120 cm mocná a nachází se na bázi zpřístupněného sledu vrstev. Podloží opuk je tvořeno měkkými vápnitými slínovci a jílovci. Tato vrstva ukazuje na eustatický zdvih hladiny na hranici cenomanu a turonu. Nachází se zde uznávaný stratotyp bělohorského souvrství. \n\nKopaninské opuky jsou chudé na makrofosílie. Najdeme zde úlomky schránek mlžů a dírkonošců (\"foraminifera\"). Řídce se zde vyskytují i mlži \"Inoceramus labiatus\", \"Inoceramus hercynicus\", \"Inoceramus cuvieri\". Z hlavonožců jsou to amoniti \"Lewesiceras paramplum\" a \"Collignoceras woolgari\". Také zde můžeme najít plže \"Leptomaria seriatogranulata\" a \"Turitella multistriata\".\n\nPůvodně činná část lomu je území bez botanického významu - naopak je nutno bránit zarůstání. Ale do okrajové části areálu zasahuje cenná enkláva skalní kostřavové stepi a fragmeny květnané stepi. Vhodné podmínky pro tyto stepi umožňuje opukové podloží s vysokým obsahem vápníku.\n\nZ plazů zde byla pozorována ještěrka obecná (\"Lacerta agilis\"), z ptáků rehek zahradní (\"Phoenicurus phoenicurus\"). \nDůvodem ochrany je zajistit nerušenou existenci geologických objektů a umožnit jejich další studium, zachovat poslední\nzbytky přirozených společenstev (skalní step) a zajistit lomové stěny. Jedná se o uznaný stratotyp bělohorského souvrství (spodní turon), kde je dobře patrná hranice s korycanskými vrstvami. Ložisko a lom Přední Kopanina jsou významnou geologickou lokalitou.<br>\nJe nutné bránit zarůastání a další těžbě, dále udržovat přístupnost ke geologickému profilu. \n"}
{"id": "282104", "url": "https://cs.wikipedia.org/wiki?curid=282104", "title": "Lživá zrcadla", "text": "Lživá zrcadla\n\nLživá zrcadla (: Фальшивые зеркала) je kniha ruského spisovatele Sergeje Lukjaněnka. Jedná se o druhou část trilogie \"Labyrint\". Předchází ji kniha s názvem \"Bludiště odrazů\".\n\nDetektivní Sci-Fi román. Diver (návštěvník virtuální reality Hlubina) Leonid se dozvídá o smrti svého bývalého kamaráda, počítačového hackera. Tento byl záhadně zabit při pokusu o krádež \"zakázaného\" software. Smrt nezůstane jen ve virtuální rovině Hlubiny, jak bylo dosud zvykem, ale přenese se do reálného světa, nemožné se stává skutečností, hra končí. Leonid se vydává do Hlubiny, aby zde na vlastní riziko odhalil tajemství nové smrtící zbraně..\nKniha popisuje reálný vliv působení virtuální reality na náš svět. Tato působivá sci-fi si zahrává s téměř možnými eventualitami, až vás zamrazí v zádech, co vše se může stát, stačí jen malý krůček, zapnete počítač, stisknete Enter.. Jak je u Lukjaněnka zvykem, nechybí, kromě bravurního vypravěčského stylu, reálné vidění a kritika současné (nejen) ruské společnosti. K literárním požitkům z této ryzí detektivní Sci-Fi patří i záznam požitků z oboru gastronomie, podle kterých lze Lukjašenkův rukopis spolehlivě identifikovat.\n\n\n"}
{"id": "282105", "url": "https://cs.wikipedia.org/wiki?curid=282105", "title": "Akira Išida", "text": "Akira Išida\n\nAkira Išida (: 石田 章, \"Išida Akira\"; narozen 23. května 1949 v Tokiu v Japonsku) je profesionální hráč Go.\n\nAkira Išida se narodil roku 1949 v Tokiu, jako druhý syn profesionálního hráče Go. Byl studentem Fukudy Masajoši. Profesionálním žákem se stal v devíti letech a profesionální shodan získal o devět let později. Pak následoval rychlý postup. Brzy se velmi dobře uvedl na turnajové scéně. V roce 1978 mu byla udělena cena KIDO za vynikající techniku.\n\nAttack and Defense – Kniha s goistickou tematikou, která je pátým dílem série \"Elementary Go Series\". Napsaná jím a Jamesem Daviesem v roce 1979. Vydalo nakladatelství The Ishi Press v Tokiu roku 1980. Kniha se zabývá základní problematikou střední hry.\n\n\n\n"}
{"id": "282107", "url": "https://cs.wikipedia.org/wiki?curid=282107", "title": "Julius Skutnabb", "text": "Julius Skutnabb\n\nJulius Ferninand Skutnabb (12. června 1889 Helsinky – 26. února 1965 Helsinky) byl finský rychlobruslař\n\nPrvního Mistrovství světa se zúčastnil v roce 1914 (10. místo), v době první světové války a krátce po ní startoval téměř výhradně pouze na finských šampionátech. Na prvním obnoveném světovém mistrovství v roce 1922 skončil pátý. První medaili, bronzovou, získal na světovém šampionátu o dva roky později. Startoval na Zimních olympijských hrách 1924, kde vyhrál závod na 10 000 m, skončil druhý na poloviční distanci, čtvrtý na patnáctistovce a desátý na sprinterské trati 500 m. V olympijském víceboji získal bronzovou medaili. V roce 1926 vybojoval na evropském šampionátu zlato. Poslední závod absolvoval na zimní olympiádě 1928, na trati 5000 m si dobruslil pro stříbrnou medaili.\n\n"}
{"id": "282110", "url": "https://cs.wikipedia.org/wiki?curid=282110", "title": "Hranice snů", "text": "Hranice snů\n\nHranice snů (: Линия Грез) je první knihou stejnojmenné trilogie ruského spisovatele Sergeje Lukjaněnka. Pokračováním je román \"Vládcové iluzí\". Spadá převážně do žánru Space opera.\n"}
{"id": "282114", "url": "https://cs.wikipedia.org/wiki?curid=282114", "title": "Karl Burk", "text": "Karl Burk\n\nJohannes Karl Burk (14. března 1898 - 23. září 1963) byl německý veterán první světové války a důstojník Waffen-SS v hodnosti SS-Brigadeführer \"und Generalmajor der Waffen-SS\" (Generálmajor) za druhé světové války. Mimo jiné byl i držitelem německého kříže ve zlatě.\n\nNarodil se 14. března roku 1898 ve městě Buchenau v Bavorsku jako syn farmáře. Po dokončení základní školy se živil stejně jako jeho otec farmařinou a to až do 15. dubna roku 1913, kdy vstoupil do armády a byl zařazen do poddůstojnické školy v Sigmaringenu. Zhruba v polovině února 1915 byl přeřazen do poddůstojnické školu ve městě Weissenfels. Počátkem října roku 1916 však školu dokončil a byl zařazen k záložnímu praporu 155. Dolnosaského pěšího pluku (\"Nieder-Saschen Infanterie-Regiment Nr. 155\"). Zde však příliš dlouho nezůstal, protože krátce poté byl zařazen k 1. rotě téhož pluku. U této jednotky zůstal až do konce války. Účast v bojích prvních světové války vynesla Burkovi oba stupně železného kříže.\n\nPo skončení války zůstal v armádě a slouží u 2. baterie 10. pěšího dělostřeleckého pluku (\"Fuß Artilerie-Regiment Nr. 10\") až do poloviny března roku 1920 a poté i u 2. baterie 5. dělostřeleckého pluku (\"Artillerie-Regiment Nr. 5\"). Ve službě zůstal až do 4. února roku 1927, kdy opustil armádu jako \"Oberwachtmeister\". Do roku 1934 studoval vedení pracovních sil. \n\nDne 1. března 1933 vstoupil do SS a 7. května téhož roku i do NSDAP. Zároveň byl jmenován pobočníkem u \"Abschnitt XXX\", kde působil od 20. dubna 1935 do 15. ledna roku 1936.\n\nPoté, co byl dne 9. ledna roku 1939 odvelen od \"70. SS-Standarte\", byl jmenován do funkce velitele u 8. SS-Standarte \"Niederschlesien\". Avšak znovu změnil svůj post a byl přidělen ke \"Oberabschnitt Südost\", kde působil až do roku 1941. Poté sloužil u dělostřeleckého pluku Wiking, než 1. května roku 1941 převzal velení SS-Flak Abteilung Ost.\n\nDo června téhož roku mu byla přidělena bojová skupina \"Kampfgruppe Burk\". Poté se stal velitelem štábu 5. SS-Freiwilligen Sturmbrigade Wallonien do září 1944. \n\nV únoru roku 1945 se stal vojenským přidělencem Waffen-SS u ruských dobrovolníků generála Andreje Vlasova. Koncem války velel ještě 15. Waffen-Grenadier Division der SS (lettische Nr. 1), kde působil až do 2. května roku 1945, kdy se vzdal se zbytky divize.\n\nPo propuštění ze zajetí se stěhuje do města Fritzlar v Hesensku, kde také 23. září roku 1963 umírá.\n\nData povýšení\n\n\nVýznamná vyznamenání\n\n\n"}
{"id": "282115", "url": "https://cs.wikipedia.org/wiki?curid=282115", "title": "Tantrismus", "text": "Tantrismus\n\nTantrismus, respektive tantra je název stylu meditace a rituálů, které vznikly v Indii již před pátým stoletím našeho letopočtu. Slovo „tantra“ bylo poprvé použito v indické posvátné kolekci védských hymnů, Rgvédě. Tantra mimo jiné ovlivnila hinduismus, sikhismus, bön, buddhismus a jainismus a společně s buddhismem se postupně rozšířila do východní a jihovýchodní Asie.\n\nTantra má dva odlišné významy a to z pohledu hinduismu a z pohledu buddhismu.\n\nTantra (dosl. „tkanivo“ nebo „pavučina“, ve smyslu složité struktury), ve stejném významu se také používají pojmy tantrajána = mantrajána = vadžrajána: tento výraz odkazuje na komplexnost v porovnání s naukami súter. Metody buddhistické tantry se zaměřují na identifikaci s cílem Buddhových nauk, s probuzením. Cíl je zde tedy chápán jako cesta. Na cestě tanter se v buddhismu používají takové metody jako zpřítomňování meditační formy (dříve používaný nepřesný termín „vizualizace“), iniciace, meditace na jidam, hluboké dýchání a jiné.\n\nBuddhistická tantra se dělí na čtyři úrovně: Krijá tantra, Čarja tantra, Jóga tantra a Anuttarajóga tantra. Poslední zmiňovaná lze do češtiny přeložit jako „ta, nad kterou již nic není“ a dále se dělí na mateřské tantry, otcovské tantry a neduální tantry. Hlavní tantrou neduálních tanter Anuttarajógy je učení a meditace Kálačakry.\n\nHindusitická tantra má velmi starobylou tradici a ovlivnila i tantru buddhistickou. Tradičně se dělí na vaišnavskou (sanskrt: vaišnava), šivaistickou (šaiva) a šaktickou (šakta). Jiné tradiční dělení je dakšina márga (pravoruká tantra) a váma márga (levoruká tantra). Na Západě je převážně známa jen váma márga se svými sexuálními aspekty. Ty ovšem nejsou cílem (lepší sex), ale prostředkem k dosažení vyššího vědomí. Dakšina márga naproti tomu pracuje se symboly (jantra) a obřady (púdža) a je jednou z metod arčany (uctívání múrti). Je typická pro vaišnavskou tantru (Paňčarátra).\n\nTypickým symbolem tantrismu je šesticípá hvězda ✡, v západní kultuře více známá z judaismu jako tzv. Davidova hvězda. Tento znak má v tantrismu obdobný význam, jako čínský symbol jin a jang. Rovnostranný trojúhelník hrotem nahoru △ představuje \"jang\" – mužský princip, Šivu (znázorňuje penis v erekci); rovnostranný trojúhelník hrotem dolů ▽ představuje Šakti (znázorňuje ženský klín), tedy ženský princip \"jin\". Někdy se jako symbol mužského principu používá i pravotočivá svastika 卐 a jako symbol ženského principu levotočivá svastika 卍.\n\nTantry jsou také konkrétní texty, většinou ve formě dialogů mezi Šivou a Šakti. V šivastických tantrách hovoří Šiva a Šakti mu naslouchá, v šaktických tantrách je tomu naopak.\n\nVáma márga souvisí s uctíváním Šivy a Šakti, prototypů muže a ženy. Součástí kultu jsou obřady, jež propojují rituální usmrcení obětovaného zvířete (kozy) a sexuální jógu. Tento rituál má širší význam. Smrt a zánik tu jsou současně přítomny s početím, vznikem. Šiva je ničitel i stvořitel světa. To provádí skrze svůj kosmický tanec, při kterém je často znázorňován.\n\nŠakta tantry učí, že Šiva bez Šakti je šava. Šava znamená mrtvola. Je tu tedy zdůrazněna důležitost ženy, bez níž je muž mrtvý.\n\nJak Šiva, tak Šakti mají více podob, klidných a hněvivých. Šivovou klidnou podobou je Šankara, hněvivou podobou Šakti je Kálí.\n\nTantrická jóga nedovoluje muži ejakulovat. Jogíni se pomocí speciálních cviků a prostředků učí ovládat svěrače a svaly tak, aby ejakulaci zabránili. Jedná se o formu sexuální alchymie, kdy se těmito prostředky chrání životní energie v sanskrtu označovaná jako \"prána\" a v taoistické józe jako \"čchi\".\n\nExistuje několik různých výkladů tantry, a to tradiční, scholastický a západní.\n\nTantrická tradice nabízí dvě definice tantry.\n\nPrvní pochází z Kāmikā-tantra:\n\nNa základě toho že v sobě spojuje (tan) bohaté a hluboké záležitosti související se zásadami reality (tattva) a posvátných manter, a protože poskytuje osvobození (tra), nazývá se tantra.\n\nDruhá definice tradičního výkladu pochází z 10. století a je spojena s tantrickým učencem Rāmakaṇṭhou, který patřil k dualistické škole Saivy Siddhanta:\n\nTantra vysvětluje, co je nutné a co je překážkou v praxi uctívání Boha, a také popisuje specifické iniciační a očišťující obřady, které jsou nezbytnými předpoklady tantrické praxe.\n\nPrabhat Ranjan Sarkar popisuje tantrického člověka a tantrický kult následovně:\n\nTantrický člověk je osoba, která bez ohledu na kastu, víru nebo náboženství, usiluje o duchovní růst, nebo směřuje k něčemu konkrétnímu. Tantra sama o sobě není ani náboženství, ani nějakým \"ismem\". Tantra je základní duchovní vědou. Jakákoliv duchovní praxe by tedy měla být považována za praxi stojící na tantrickém kultu.\n\nTantra byla v rámci scholastického výkladu definována některými moderními učenci.<nowiki> </nowiki>David Gordon White z University of California definoval tantru následovně:\n\nTantra je asijským základem víry a praxe, které pracují na principu toho, že vesmír, který nás obklopuje, není ničím jiným, než konkrétním projevem božské energie, která tento vesmír vytváří a stará se o něj a snaží se jeho energii v rámci lidského mikrokosmu nasměrovat tak, aby měla kreativní a emancipační dopad.\n\nAnthony Tribe, učenec buddhistické tantry, nabízí seznam tantrických rysů:\n\nRobert Brown konstatuje, že termín \"tantrismus\" je vytvořen západním učením, nikoliv termín pocházející z náboženského systému samotného. Tāntrikas (lidé praktikující tantru) se nepokouší definovat tantru jako celek. Tantrický rozměr každého z jihoasijských náboženství měl své vlastní jméno:\n\"Tantra\" označuje učení a praxe obsažené v písmech, známých jako tantry nebo āgamy.\nSlovo tantra znamená systém, ale ještě starším významem je tkanina, osnova, což sugeruje přítomnost dvou kosmických principů, mužského a ženského, které na sebe neustále vzájemně působí, tvoří a vstřebávají nepřerušeně celé stvoření.\n\nTantrické spisy nebyly koncipovány určitou osobou, ale velcí mudrci, avataři Boží, je vnímali skrze vize, které pak zjevovali lidstvu. Každé takové spisy jsou charakteristické pro určitou epochu. Mnoho textů se zabývá téměř výlučně mystickou erotikou a takto se stávají opravdovými sexuologickými pojednáními, díky kterým je dnes tantra sice známá na Západě, ale často chybně vykládána.\n\n\n"}
{"id": "282119", "url": "https://cs.wikipedia.org/wiki?curid=282119", "title": "Johann Rudolph Schellenberg", "text": "Johann Rudolph Schellenberg\n\nJohann Rudolph Schellenberg (4. ledna 1740 Basilej – 6. srpna 1806, Töss u Winterthuru) byl švýcarský spisovatel, botanik a entomolog, malíř - ilustrátor a rytec. Zabýval se hlavně dvoukřídlými (Diptera) a brouky (Coleoptera), popsal některé nové druhy z těchto řádů. Patřil k nejvýznamnějším švýcarským ilustrátorům a byl jedním z nejvýznamnějších švýcarských rytců 18. století.\n\nIlustroval mnoho botanických entomologických prací, včetně díla \"Die Kennzeichen der Insekten, nach Anleitung des Königl. Schwed. Ritters und Leibarzts Karl Linnaeus. Mit einer Vorrede des Herrn Johannes Gessners\" od Johanna Heinricha Sulzera, vydaného v Curychu v roce 1761; \"Genera Insectorum Linnaei et Fabricii iconibus illustrata\" od Johann Jacob Roemera vydaném Steinerem ve Winterthur v roce in 1789 a svou vlastní práci \"Genres des mouches Diptères représentés en XLII planches projettées et dessinées et expliquées par deux amateurs de l'entomologie\", vydaným v Zurichu v roce 1803. Toto dílo má 42 tabulek ilustrací.\n\n"}
{"id": "282120", "url": "https://cs.wikipedia.org/wiki?curid=282120", "title": "Vládcové iluzí", "text": "Vládcové iluzí\n\nVládcové iluzí (: Императоры иллюзий) je druhou knihou cyklu \"Hranice snů\" ruského spisovatele Sergeje Lukjaněnka a pokračováním knihy s názvem shodným s jménem celého cyklu.\n"}
{"id": "282121", "url": "https://cs.wikipedia.org/wiki?curid=282121", "title": "Morio Kita", "text": "Morio Kita\n\nMorio Kita (: 北 杜夫, \"Kita Morio\"; vlastním jménem Sókiči Saitó, 斎藤 宗吉, 1. května 1927, Tokio - 24. října 2011, tamtéž) byl japonský lékař, básník a prozaik.\n\nPocházel z velké a zámožné lékařské rodiny. Byl druhým synem básníka Mokiči Saitó, rovněž lékaře. Sám také vystudoval lékařskou fakultu univerzity v Sendai. Již za studií psal básně, poté, působil jako na neurologickém oddělení fakultní nemocnice Univerzity Keió a pak jako lékař v rodinné neurologické nemocnici v Tokiu. Od roku 1958 působil rok jako lodní lékař na výzkumné lodi japonského ústavu pro rybolov. Nakonec se rozhodl, že se bude zcela věnovat literatuře.\n\nStal se známým kratšími prózami a cestopisnými esejemi. Roku 1960 obdržel Akutagawovou cenu za prózu \"Joru to kori no sumi de\" (夜と霧の隅で, V koutě noci a mlhy), jejíž děj se odehrává v nacistickém Německu v ústavu pro choromyslné, odkud byli nevyléčitelně duševně choří posílání do plynových komor. Za jeho nejvýznamnější dílo, které získalo Kulturní cenu Mainiči, je považován třídílný román \"Nireke no hitobito\" (1962-1964, 楡家の人々, Lidé z rodu Nire). Jde o rozsáhlou románovou kroniku zachycující osudy více generací jedné lékařské rodiny a jejím prostřednictvím i celé japonské společnosti od začátku 19. století do konce 2. světové války. Velká cena japonské literatury mu byla udělena za dvojdílný román \"Kagajakeru aoki sora no šitade\" (1979-1984, 輝ける碧き空の下で, Pod zářícím azurovým nebem), pojednávající o osudech japonských vystěhovalců do Jižní Ameriky v druhé polovině 19. století.\n\n\n"}
{"id": "282123", "url": "https://cs.wikipedia.org/wiki?curid=282123", "title": "Chile Open", "text": "Chile Open\n\nChile Open, hraný v roce 2014 pod sponzorským jménem Royal Guard Open, byl profesionální turnaj mužů konaný v chilském městě Viña del Mar, jakožto úvodní ze čtyř událostí jihoamerické série Golden Swing. Na okruhu ATP World Tour se od sezóny 2009 řadil do kategorie ATP World Tour 250. Probíhal v únorovém termínu na otevřených antukových dvorcích areálu Centro de Tenis Las Salinas.\n\nPůvodně se turnaj pořádal pod názvem BellSouth Open by Rosen, poté byl do roku 2011 známý se jménem Movistar Open a v letech 2012–2013 byl hrán jako VTR Open. K jeho založení došlo v roce 1993. Poté, co roku 1992 nastalo zrušení tří brazilských turnajů ATP Tour, bratři Fillolové se rozhodli koupit práva na jeden z ukončených turnajů, jenž se měl konat v Chile. V letech 2001–2009 se turnaj poprvé pořádal v přímořském letovisku Viña del Mar, v obdobích 1993–2000 a 2010–2011 pak v Santiagu de Chile.\n\nDo soutěže dvouhry nastupovalo dvacet osm hráčů a čtyřhry se účastnilo šestnáct párů. V sezóně 2007 singlovou soutěž odehrálo dvacet čtyři tenistů. ATP se po problémech rozhodla tento počet hráčů opustit a vrátila se k předchozímu schématu pavouku. Celková dotace k roku 2014 činila 467 800 dolarů.\n\nNejvíce singlových titulů získal Chilan Fernando González, když zvítězil čtyřikrát. Mezi účastníky chilského turnaje se zařadily světové jedničky Mats Wilander, Jim Courier, Marcelo Ríos, Carlos Moyà, Gustavo Kuerten a Rafael Nadal, a také hráči první desiítky žebříčku Jiří Novák, Sergi Bruguera, Guillermo Coria, David Nalbandian, David Ferrer, Fernando Verdasco, Juan Mónaco a další.\n\nPoslední ročník byl odehrán v sezóně 2014 a od roku 2015 jej v kalendáři ATP Tour nahradil antukový Ecuador Open Quito se sídlem v Quitu.\n\n"}
{"id": "282125", "url": "https://cs.wikipedia.org/wiki?curid=282125", "title": "Charles Nicholas Aubé", "text": "Charles Nicholas Aubé\n\nCharles Nicholas Aubé (6. května 1802 Paříž - 15. říjen 1869 Crépy) byl francouzský lékař a entomolog.\n\nAubé studoval v Paříži farmacii a diplom získal v roce 1824. Za manželku si vzal v roce 1826 sestru Gustave Planchea (1808-1857).\n\nMedicínu začal studovat v roce 1829 a titul doktora medicíny získal v roce 1836, tématem jeho závěrečné práce byla „la gale“ (prašivina).\n\nByl zakládajícím členem Société entomologique de France, jejímž předsedou byl v roce 1842 a 1846.\nZpracovával určitou skupinu řádu Coleoptera, pro publikace Pierre François Marie Auguste Dejeana (1780-1845).\n\n„Zavedl“ čeleď plavčíkovití, poprvé popsal druh Haliplus fluviatilis. Jeho sbírku opatruje Société entomologique de France.\n\n"}
{"id": "282135", "url": "https://cs.wikipedia.org/wiki?curid=282135", "title": "Fernando González", "text": "Fernando González\n\nFernando Francisco González Ciuffardi (* 29. července 1980 Santiago de Chile) je bývalý chilský profesionální tenista. K jeho největším úspěchům patří bronzová medaile v jednotlivcích a zlatá v deblu (spolu s Massúem) z Letních olympijských her v Aténách. Na LOH 2008 v Pekingu získal stříbrnou medaili ve dvouhře, když ve finále tenisového turnaje prohrál s Rafaelem Nadalem. Při zahajovacím ceremoniálu byl vlajkonošem chilské výpravy.\n\nVyznačoval se velmi riskantní hrou. Poprvé na sebe významně upoutal pozornost v roce 2004 na OH v Aténách, když spolu s Massuem vyhráli čtyřhru a sám González obsadil ještě třetí místo v singlu po obrovské bitvě s Američanem Taylorem Dentem, který vyřadil mj. i našeho Berdycha. Největšího úspěchu na grandslamových turnajích dosáhl na Australian Open v roce 2007, kdy došel až do finále, kde ale narazil na fenomenálního Rogera Federera.\n\n22. března 2012 ukončil kariéru poté, co ho v 1. kole turnaje Masters v Miami vyřadil Francouz Nicolas Mahut.\n\nFernando González se zúčastnil 21 zápasů v Davisově poháru za tým Chile s bilancí 18-6 ve dvouhře a 11-6 ve čtyřhře.\n\n\n"}
{"id": "282136", "url": "https://cs.wikipedia.org/wiki?curid=282136", "title": "Akademie STING", "text": "Akademie STING\n\nAKADEMIE STING, o.p.s., je první soukromou vysokou školou v Brně s akreditací MŠMT. Nabízí vyhledávané bakalářské i magisterské obory, úzké propojení s praxí, nízké školné, prospěchová stipendia, flexibilní studium, základní výukové materiály v ceně a mnoho dalších výhod. V roce 2015 získala ocenění Nejlepší soukromá vysoká škola v České republice.\n\nJe to soukromá vysoká škola ekonomického zaměření se specializací v daňové oblasti. Má sídlo v Brně-Jundrově. Jako vysoká škola působí od roku 2001. Předtím působila od 1993 jako pomaturitní škola a od 1996 jako vyšší odborná škola daňového poradenství. Za studium se na škole platí, kromě zápisného se platí školné, které za každý akademický rok činí 40 000 Kč (bakalářské obory) nebo 50 000 Kč (navazující magisterské obory). Studenti ovšem mohou získat prospěchové stipendium, a to až do výše celého školného.\n\nŠkola má tři katedry:\n\nNyní poskytuje vysokoškolské vzdělání v bakalářském (Bc.) a něj navazujícím magisterském (Ing.) stupni, v prezenční i kombinované formě.\n\n\n\n"}
{"id": "282139", "url": "https://cs.wikipedia.org/wiki?curid=282139", "title": "Klášter San Juan de la Peña", "text": "Klášter San Juan de la Peña\n\nKlášter San Juan de la Peña je nejznámější aragonský klášter v provincii Huesca nedaleko města Jaca. Jedná se v podstatě o kláštery dva. Nejbližší civilizace je 7 km vzdálená vesnice Santa Cruz de la Serós, kde býval ženský benediktinský klášter Santa Cruz de la Serós.\n\nKlášter je situován pod skalním převisem v nadmořské výšce 1200 m. Byl založen roku 920 aragonským hrabětem Galindem Aznáresem II. jako opěrný bod proti muslimské invazi.\n\nZ tohoto období se dodnes zachovala dvoulodní mozarabská kaple, která byla později přestavěna na románský kostel. Románský klášter se dochoval pouze částečně. Fragmenty sloupových hlavic jsou plné nádherně vypracovaných evangelických výjevů neznámého Mistra ze San Juan de la Peña.\n\nV roce 1071 se zde zásluhou francouzských benediktinských mnichů z kláštera v Cluny odehrála první římská mše namísto dosavadní mozarabské.\nPodle legendy zde byl uložen svatý grál, vedla tudy poutní cesta z Jaca do Pamplony.\n\nPanteon aragonské a navarrské šlechty\nJsou zde dochovány gotické náhrobní kameny místní šlechty. Reliéfy na náhrobcích zobrazují dávné příběhy z počátku aragonské historie.\n\nKrálovský panteon\nByl přestavěn v 18. století a později se na něm nesmazatelně podepsal neoklasicismus a napoleonská vojska. Jsou zde pohřbeni první tři aragonští panovníci:\n\nJe zcela barokní, pochází ze 17. století. Je zde umístěno centrum pro studia historie Aragonského království.\n\n"}
{"id": "282141", "url": "https://cs.wikipedia.org/wiki?curid=282141", "title": "Igboština", "text": "Igboština\n\nIgboština nebo také iboština je jazyk, kterým mluví kolem 18 miliónů příslušníků kmene Igbo v Nigérii. Celkový počet mluvčích je kolem 20-35 miliónů. Jazyk je používán hlavně v provincii Biafra. Igbo je tónový jazyk obdobně jako jorubština nebo čínština.\n\n\n"}
{"id": "282147", "url": "https://cs.wikipedia.org/wiki?curid=282147", "title": "Diferenciální rotace", "text": "Diferenciální rotace\n\nDiferenciální rotace je pozorována, když se různé části rotujícího tělesa pohybují různou úhlovou rychlostí. To znamená, že těleso není tuhé. V tekutých objektech, jako třeba akrečním disku, to vede ke smyku. Galaxie a protohvězdy většinou vykazují diferenciální rotaci; a příklady v naší sluneční soustavě jsou např Slunce, Jupiter a Saturn.\n\n"}
{"id": "282149", "url": "https://cs.wikipedia.org/wiki?curid=282149", "title": "Úhoz", "text": "Úhoz\n\nÚhoz je jednotka pro měření rychlosti a přesnosti psaní textu na klávesnici (psacího stroje či počítače). Počet úhozů vyjadřuje minimální počet stisků kláves nutných pro napsání daného textu.\n\nPočet úhozů neodpovídá přesně počtu písmen textu, neboť pro generování některých znaků je potřeba více stisků, takže se počítají za více úhozů.\n\nNa české klávesnici se za 1 úhoz počítá:\nZa 2 úhozy se počítá:\nZa 3 úhozy se počítá:\nZa 4 úhozy se počítá:\n\nNěkterá slova lze napsat různým počtem stisků kláves. Například zkratku OSN lze napsat střídavým stisknutím shiftů a příslušného písmene (šest úhozů) nebo stisknutím Caps Locku s následným tisknutím jednotlivých písmen (pět úhozů). Vždy se však započítá jednodušší varianta, tedy s nižším počtem úhozů.\n\nRychlost psaní se uvádí v počtech čistých úhozů za minutu. Počet čistých úhozů se zjistí, odečte-li se od počtu hrubých úhozů (všech napsaných úhozů) počet chyb vynásobený penalizačním koeficientem (pro běžné psaní se používá 10, pro soutěže 50) a výsledek se dělí dobou psaní v minutách. Ve výsledku je tak zohledněn i počet neopravených chyb.\n\nPřesnost psaní se uvádí v procentech (počet chyb se vynásobí stem a dělí se počtem hrubých úhozů). Je-li přesnost menší než 99,5 %, tedy vypočtená chybovost je větší než 0,5 % (více než pět chyb na tisíc hrubých úhozů), je považována za nedostatečnou. \n\nPři celkovém hodnocení je vždy upřednostňována přesnost před rychlostí psaní.\nHodnocení rychlosti a přesnosti psaní se využívá zvláště v případě ovládání klávesnice hmatovou metodou.\n"}
{"id": "282153", "url": "https://cs.wikipedia.org/wiki?curid=282153", "title": "Okres Knittelfeld", "text": "Okres Knittelfeld\n\nKnittelfeld byl okres v rakouské spolkové zemi Štýrsko. Měl rozlohu 578,02 km² a žilo tam 29 661 obyvatel (2001). Sídlem okresu bylo město Knittelfeld. Sousedil s okresy Judenburg, Leoben, Graz-Umgebung a Voitsberg.\n\nK 1. lednu 2012 byl spojen s okresem Judenburg a vznikl nový okres Murtal.\n\n"}
{"id": "282159", "url": "https://cs.wikipedia.org/wiki?curid=282159", "title": "Vladimir Vasiljev", "text": "Vladimir Vasiljev\n\nVladimir Nikolajevič Vasiljev ( Владимир Николаевич Васильев, 8. srpna 1967 Mykolajiv) je ruský spisovatel píšící od roku 1991. Mezi jeho díla patří například \"Denní hlídka\", kterou napsal ve spolupráci s Sergejem Lukjaněnkem, a \"Temná hlídka\".\n"}
{"id": "282170", "url": "https://cs.wikipedia.org/wiki?curid=282170", "title": "Raimond z Poitiers", "text": "Raimond z Poitiers\n\nRaimond z Poitiers, psán též Raymond či Raimund (francouzsky , narozen někdy kolem roku 1108 – 29. června 1149) byl francouzský šlechtic a v letech 1136–1149 knížetem z Antiochie (jako kníže Raimond I.). Byl synem akvitánského vévody Viléma IX., zvaného \"trubadúr\" a hraběnky z Toulouse Filipy. Raimond z Poitiers padl v bitvě u Fons Murez , kde se křižáci nechali v noci obklíčit a sultán Núr ad-Dín antiochijskou armádu zcela zničil.\n\nKdyž v bitvě s Turky padl mladý antiochijský kníže Bohemund II. z Antiochie, syn zakladatele státu Bohemunda z Tarentu, převzala vládu energická kněžna vdova Alice, dcera jeruzalémského krále Balduina II. Kněžna tvrdě potlačila pokus normanských rytířů o převzetí kontroly nad Antiochií a prohlásila se samovládkyní. Nový jeruzalémský král Fulko z Anjou se rozhodl zjednat pořádek, porazil kněžniny síly a rozhodl se vnutit Alici ženicha. Místo antiochijského knížete poté nabídl Raimondu z Poitiers, který nabídku přijal. Prošel v přestrojení Itálií, Byzancí, až se tajně dostal do Jeruzaléma. Fulko s Raimondem poté vymysleli lest, když král za Raimonda provdal Alicinu malou dceru Konstancii, čímž její matku zbavil moci i dalších nároků na antiochijský trůn, neboť moc nyní spočívala na Konstancii a tím pádem i na Raimondovi, který byl čtyřikrát starší, než jeho nevěsta. Manželství dostalo požehnání od antiochijského patriarchy, ale ne od Raimondovy tchyně Alice, neboť ta žila v přesvědčení, že Raimond coby ženich, je určen pro ni.\nV prvních letech Raimondovy a Konstanciiny vlády bylo Antiochijské knížectví ve sporu s byzantským císařem Janem II., který přitáhl do oblasti Kilíkie, jejíž jižní část dobyl od arménského krále Lea II. a začal si nárokovat i vládu nad Antiochií. Když vůdcové první křížové výpravy procházeli Konstantinopolí, odpřisáhli tehdejšímu císaři Alexiovi I., že veškerá území, která dobudou na východě předají pod lenní svrchovanost Byzance. Frankové však přísahu nedodrželi a počínali si v křižáckých státech jako suverénní vládci. Alexiův syn Jan II. proto přišel s byzantskou armádou do Sýrie uplatňovat svá práva a antiochijskému knížeti připomenout jeho závazky. Raimond byl donucen složit císaři lenní hold a zavázal se platit obvyklý lenní tribut. Císař se zase zavázal chránit území Antiochijského knížectví před muslimskými státy. Následně císař s Raimondem roku 1138 vytáhl vytáhl na turecké mocenské centrum Aleppo. Když však útočníci spatřili mohutné hradby Aleppa, které bylo plně obsazené Núr ad-Dínovou posádkou, rozhodli se vytáhnout na nedaleké město Šajzar. Raimond však s útokem váhal, neboť se obával, že v případě dobytí Šajzaru a dalších území na východě jej císař vyžene z Antiochie, kde dosadí svého místodržícího a odškodní nejistým, nově dobytým územím. Císař si toho všiml a pochyboval o loajalitě křižáků. Nakonec znechuceně ukončil obléhání a vrátil se do Konstantinopole. Raimond se odebral do Antiochie.\n\nPoté následoval spor mezi knížetem Raimondem a antiochijským patriarchou. Raimond byl roztrpčený, protože byl kvůli svému slibu věrnosti z roku 1135 nucen patriarchovi platit tribut. Ale roku 1139 kníže triumfoval a patriarcha byl z úřadu sesazen. O tři roky později se císař Jan II. do Sýrie vrátil, ale Raimond se odmítl nyní znát ke svému poddanství vůči císaři. Jan II., ačkoliv se vypořádal se sousedními Armény, byl neschopný vůči Raimondovi cokoliv podniknout. Když však Raimond požadoval od Janova nástupce na byzantský trůn Manuela podsoupení některých měst v arménské Kilíkii, došlo k boji. Řekové boj vyhráli a císař Manuel Raimonda donutil k ponižující návštěvě Konstantinopole, během které Raimond obnovil svou přísahu lenní závislosti a souhlasil s dosazením řeckého ortodoxního patriarchy do Antiochie.\nV roce 1148 do Antiochie dorazila druhá křížová výprava v čele s římsko-německým králem Konrádem III. a francouzským králem Ludvíkem VII. S ním dorazila také jeho žena a Raimondova neteř Eleonora Akvitánská. Raimond se snažil Ludvíka přesvědčit, aby mu pomohl dobýt muslimské centrum Aleppo a ztracená území na východ od řeky Orontes. Ludvík však váhal a spíše s nelibostí sledoval, jak si jeho žena Eleonora rozumí se svým strýcem. Francouzský král se nakonec rozhodl táhnout do Jeruzaléma, ale Eleonora odmítla jít s ním. Ludvík ji musel odvést s sebou násilím, čímž se navždy rozkmotřil s antiochijským knížetem.\n\nPoté, co roku 1148 druhá křížová výprava skončila nezdarem, rozhodl se sultán Núr ad-Dín zaútočit na oslabené křižácké státy. Na jaře 1149 sultán vytáhl proti Antiochijskému knížectví. Muslimské síly čítaly až 6 000 jezdců. Raimond měl k dispozici kolem 1 000 pěších vojáků, avšak existují rozpory, kolik mohl postavit do boje rytířů na koních, mohlo to být 400 až dokonce 4 000 Kromě toho se s křižáky spojila mocná muslimská sekta Assassínů.\n\nRaimond z Poitiers zpočátku využil momentu překvapení a Núr ad-Dína zahnal na útěk. Sultán, který neměl přesné informace o počtu protivníka, však brzy skutečnost prohlédl, obrátil a přešel do protiútoku. Raimond se dopustil taktické chyby, když nařídil na noc rozbít tábor na holém prostranství v soutěsce u Fons Murez. Núr ad-Dín jej v noci obklíčil a ráno kníže poznal, jakou předchozího večera udělal chybu. Jedinou jeho nadějí bylo probít se z obklíčení, ale byl ve velké nevýhodě. Jeho rytíři museli útočit do kopce a proti přesile. Všichni Raimondovi vojáci byli muslimy pobiti a padl i sám Raimond. Mrtvému knížeti nechal Núr ad-Dín uříznout hlavu a poslal ji ve stříbrné skříňce Abbásovskému chalífovi do Bagdádu, kde rozšířila po Bohemundu II. jeho sbírku o další exemplář hlavy antiochijského knížete.\n\n\n\n"}
{"id": "282182", "url": "https://cs.wikipedia.org/wiki?curid=282182", "title": "Hrad Foix", "text": "Hrad Foix\n\nHrad Foix je hrad situovaný na kopci nad městem Foix, hlavním městem departmentu Ariège. Dnes je v hradním interiéru stálá expozice místního muzea.\n\nPočátek stavby hradu je v roce 987 a býval majetkem hraběte Rogera z Carcassonne a jeho potomků. Od roku 1034 byl hrad v držení hrabat z Foix, což předurčilo další osudy města i hradu.\n\nHrabata z Foix byla příbuzensky svázána s hrabaty z Carcassonne, Trencavely a další okcitánskou šlechtou a stejně jako jejich příbuzní a sousedé podporovala katarské hnutí. Jako jedna z katarských bašt byl hrad Foix v letech 1211-1212 čtyřikrát obléhán křižáky pod vedením obzvláště zaníceného Simona z Montfortu, nebyl však dobyt.\n\nRoger Bernard II. z Foix (synovec slavné Esclarmondy z Foix) se krom svého válečnického umění využitého na podporu katarů zapsal do dějin hrabství také svým sňatkem s Ermesindou z Castellbó, jedinou dcerou Arnaua z Castellbó. Tím došlo k sjednocení hrabství Foix a Andorry. Dalším slavným majitelem hradu byl Gaston Fébus a posledním Jindřich III. Navarrský.\n\n"}
{"id": "282184", "url": "https://cs.wikipedia.org/wiki?curid=282184", "title": "Norma (rozcestník)", "text": "Norma (rozcestník)\n\nNorma může označovat:\n\n\n\n\n\n\n\n\n\n"}
{"id": "282185", "url": "https://cs.wikipedia.org/wiki?curid=282185", "title": "Předseda Knesetu", "text": "Předseda Knesetu\n\nPředseda Knesetu (: , \"jošev roš ha-Kneset\") je předseda izraelského parlamentu. V případě, že by izraelský prezident nebyl schopen vykonávat svou funkci, jej může předseda Knesetu dočasně zastupovat. Od března 2013 je úřadujícím předsedou Juli-Joel Edelstein ze strany Likud.\n\nDo dnešní doby (2013) nastal pouze jediný případ, kdy by předsedou Knesetu nebyl zástupce nejsilnější vládnoucí strany, a tím byl Nachum Nir ze strany Achdut ha-avoda. Došlo však ke dvěma případům (Avraham Burg za Jeden Izrael a Re'uven Rivlin za Likud), kdy strana předsedy Knesetu ztratila své vládnoucí postavení během funkčního období parlamentu.\n\nKneset popisuje funkci svého předsedy následovně:\nBarva pozadí tabulky označuje z jaké části politického spektra předseda Knesetu, v době svého úřadu, pocházel.\n\n"}
{"id": "282188", "url": "https://cs.wikipedia.org/wiki?curid=282188", "title": "Lloyd Alexander", "text": "Lloyd Alexander\n\nLloyd Chudley Alexander (30. ledna 1924 – 17. května 2007) byl americký autor více než čtyřiceti knih, převážně žánru fantasy. Jeho nejvýznamnějším příspěvkem na poli literatury je v českém vydání dvoudílná fantasy série \"Kroniky Prydainu\" ( \"The Chronicles of Prydain\") (v angličnině byla vydávána po částech).\n\nNarodil se ve Filadelfii. Jeho otec byl makléřem. Jeho rodina byla zasažena Světovou hospodářskou krizí, Alexander přesto kupoval knihy u Armády spásy a tak se seznámil např. se Shakespearem, Dickensem nebo Twainem. V patnácti se rozhodl stát se spisovatelem, jeho rodiče však chtěli, aby pracoval v bance. Tato zkušenost inspirovala jeho první knihu, satiru \"And Let the Credit Go\" (1955).\nStudoval na Upper Darby High School a pak na Haverford College(ačkoli studium po prvním semestru ukončil.) Stal se členem americké armády, považoval to za lepší způsob, jak získat zkušenosti, než jakoukoli školu.\nPo válce navštěvoval univerzitu v Paříži, setkal se tam se svou budoucí ženou Janine Denni. Vzali se v roce 1946 a brzy se odstěhovali zpět do Filadelfie.\nAlexander zemřel v roce 2007 pouhé dva měsíce po smrti své ženy. Je pochován v Drexel Hill.\n\nAlexander psal zpočátku převážně literaturu pro dospělé a překládal. Během té doby napsal i dvě biografie určené pro dětské čtenáře August Bondi a Aaron Lopez. První úspěch slavil Alexander po vydání první dětské knihy \"Time Cat\"(1963).\nČesky vyšla jeho pětidílná série fantasy knih nazvaná Kroniky Prydainu (anglicky \"The Chronicles of Prydain\"), která se inspiruje velšskou mytologií. Díly jsou nazvány: Kniha tří zjevení (anglicky \"The Book of Three\" 1964), Černý kotel (anglicky \"The Black Cauldron\" 1965), Hrad Llyr (anglicky \"The Castle of Llyr\" 1966), Taran poutník (anglicky \"Taran wanderer\" 1967) a Král králů (anglicky \"The High King\" 1968). Jejich hlavní postavou je pasáček vepřů Taran a během děje můžeme pozorovat jeho přerod z chlapce v muže. Jeho další důležitou postavou je všude přítomný Gurgi a princ Gwydion, který Taranovi pomáhá v jeho cestách.\n"}
{"id": "282190", "url": "https://cs.wikipedia.org/wiki?curid=282190", "title": "Kroniky Prydainu", "text": "Kroniky Prydainu\n\nKroniky Prydainu ( \"The Prydain Chronicles\") je pětisvazková fantasy knižní série amerického spisovatele Lloyda Alexandra.\n\n\n"}
{"id": "282191", "url": "https://cs.wikipedia.org/wiki?curid=282191", "title": "Semenné rostliny", "text": "Semenné rostliny\n\nSemenné rostliny (\"Spermatophyta\"), dříve též jevnosnubné (\"Phanerogamae\"), je skupina, která zahrnuje všechny rostliny, které produkují semena. Opakem jsou výtrusné rostliny (\"Sporophyta\"), dříve nazývané též tajnosnubné (\"Cryptogamae\"). Semenné rostliny se zařazují do skupiny cévnatých rostlin, které patří do podříše vyšších rostlin.\n\nK semenným rostlinám patří tyto recentní skupiny, většinou označované jako oddělení, v systémech respektujících APG zpravidla ponížené na řády:\na několik dalších, již vyhynulých skupin, často spojovaných do parafyletického oddělení kapraďosemenné (\"Pteridospermatophyta\"):\n\nZejména ve starších zdrojích se lze setkat i s vyššími taxony semenných rostlin, na které byla původně skupina členěna, ale z pohledu současného poznání jsou však (s výjimkou krytosemenných) problematické svým vymezením, nerespektujícím přirozenou příbuznost (monofyletismus):\n\nFylogenetický strom ukazuje cykasorosty jako nejstarší semenné rostliny, které s mladšími jinany (\"Ginkgophyta\") sdílejí pohyblivé spermatozoidy a další rysy, u jehličnanů (\"Pinophyta\") již chybějící.\n\n"}
{"id": "282195", "url": "https://cs.wikipedia.org/wiki?curid=282195", "title": "Křesťanské mnišství", "text": "Křesťanské mnišství\n\nKřesťanské mnišství je způsob hledání Boha, způsob života, jenž má pomoci jedinci získat bližší vztah a blíže následovat příklad Ježíše Krista než je prakticky možné pro křesťana žijícího obyčejný život. Je považováno za povolání od Boha. Křesťané, jež se cítí povoláni pro mnišství, tak činí o své svobodné vůli, po dlouhé, důkladné úvaze.\n\nKřesťanské mnišství mělo v historii enormní význam pro vývoj celé západní civilizace. Hrálo klíčovou úlohu v šíření a udržování křesťanství, v uchovávání a rozšiřování antické a středověké vzdělanosti i v budování především středověkého technologického a vědeckého pokroku.\n\nKřesťanské mnišství se začalo utvářet v Egyptě a Palestině koncem 3. století. Pro toto převážně laické hnutí odchodu do pouště existuje několik vysvětlení: jednalo se o útěk před zesíleným pronásledováním křesťanů (zejména za Diocletianovy vlády), o reakci na ochabnutí křesťanské morálky poté, co bylo křesťanství povoleno Konstantinem Velikým, nebo o negaci antických ideálů (\"zoón politikon\") a hledání nového způsobu života.\n\nMnišství nabylo záhy dvou forem. Eremité (od \"eremos\", pustý) byli poustevníci v poušti, kteří nežili podle žádné řehole a poustevnická praxe byla předávána skrze vztah učitele a žáka. Představitelem této formy byl zejména Antonín Veliký. Záhy se však začala za přičinění zejména Pachomia a Basilea z Kaisareje organizovat velká cenobitská (od \"koinos\", společenství) mnišská společenství až pro několik set mužů. Život byl určován poslušností nadřízenému, která měla společenství nejen uchránit před rozpadem, ale také před fanatickými či samolibými výstřelky. Kláštery byly navíc podřízeny církevní kontrole. Řemeslná práce mnichů ekonomicky zajišťovala klášter a také umožňovala poskytovat almužnu chudým.\n\nZ východní části římské říše se mnišství pozvolna šířilo i na západ – někteří východní mniši navštívili západ a naopak několik duchovních ze západu navštívilo východní kláštery. Honoratus († 429) nakonec po své návštěvě Egypta a Sýrie založil klášter v Marseille a Lérins, odkud se pak kláštery šířily dále na sever.\n\nDalší klášter založil v italském Monte Cassino okolo roku 529 Benedikt z Nursie. Slib stálosti a poslušnosti, který mniši skládali doživotně volenému opatovi, měl eliminovat tehdejší potulné mnišství, kdy mniši přecházeli z jednoho kláštera do druhého. Cílem života v klášteře bylo vést duchovní válku, v čemž mnichům pomáhala modlitba, manuální práce, studium posvátných textů (tzv. lectio divina) a dodržování kázně. Roku 577 však byl klášter zničen Langobardy a mniši se rozptýlili. Benediktovo dílo však přesto nezaniklo – zanechal po sobě Řeholi, v níž shrnul pravidla života v klášteře, přičemž se inspiroval pravidly klášterů v jižní Galii a také starší mnišskou tradicí z východokřesťanského i západokřesťanského prostředí.\n\nKláštery v samotné Galii mezitím stagnovaly a jejich význam klesal. Mnohem významnější se staly kláštery v Irsku, jejichž charakter byl od klášterů kontinentálních dosti odlišný. Irský monasticismus kladl důraz na kontemplaci a volnost pohybu, což zajišťovalo kontakt s běžným obyvatelstvem a prohlubování jeho náboženského života. Na rozdíl od Benediktova kláštera, kde se studovaly jen posvátné texty, přijímali irští mniši také díla antických klasiků, což z irských klášterů činilo centra vzdělanosti. Na irských klášterech (tedy nikoli na biskupech) ležela také církevní správa Irska.\n\nPříchod irských mnichů pod vedením sv. Kolumbána (540–615) do Galie zde proto vyvolal vlnu náboženského nadšení a mnišské hnutí si získávalo členy i z řad aristokracie a s podporou krále vznikaly kláštery (Luxeuil), jež po Kolumbánově smrti začaly přejímat Benediktovu Řeholi. Byly zakládány také dvojkláštery (tj. mužský a ženský klášter v těsné blízkosti), ve kterých našly uplatnění mnohé příslušnice šlechtických rodů.\n\nV Anglii neproběhlo setkání irského a Benediktova modelu tak pokojně. Irští misionáři, kteří do Anglie přišli, se podobně jako v Galii obraceli na šlechtu a krále, s jejich pomocí zakládali dvojkláštery a snažili se uplatnit irskou formu církevní správy. Naproti tomu misionáři z kontinentu (Wilfrid) se snažili prosadit biskupskou správu a kláštery s čistě Benediktovou řeholí. I přes tyto spory však z Anglie vzešel Bonifác (672–754), který nejen přispěl k christianizaci Durynska, ale zejména reorganizoval církevní správu ve franské říši a založil klášter ve Fuldě, jenž byl vyňat z moci místního biskupa a podřízen přímo papeži.\n\nPo Bonifácově příchodu se Benediktova řehole stala oficiálně schválenou praxí a různorodost zvyků v jednotlivých klášterech se začala sjednocovat. Ve skutečnosti ovšem došlo v benediktinské řeholi k jistému posunu – byla zdůrazněna úloha liturgie a modlitby téměř zcela na úkor manuální práce, která se nyní vykonávala jen symbolicky, a mniši proto museli zaměstnávat služebnictvo. Krom mnišských konventů vznikla společenství kanovníků, kteří na rozdíl od mnichů neskládali řeholní sliby. Zakládání benediktinských klášterů se dočkalo velké podpory krále i šlechty: mniši se modlili za spásu svého donátora, kláštery navíc představovaly centra vzdělanosti a vhodná „odkladiště nadbytečných dědiců“. Důležitá byla také role klášterů při christianizaci a franské kolonizaci dobytých východních území. Tento systém však stál a padal s císařskou mocí, takže když došlo k jejímu oslabení, začaly se konventy rozpadat, což pak bylo dramaticky urychleno nájezdy Normanů, pro které byly kláštery velmi snadným cílem.\n\nObnova monastického života přišla poté, co akvitánský vévoda Vilém III. roku 909 založil klášter v Cluny a mnich Berno zde obnovil benediktinskou řeholi. Mniši zde získali zpět autonomii, světský vládce nemohl zasahovat do vnitřních záležitostí kláštera, jenž byl svěřen pod papežskou ochranu. Clunyjská reforma kladla důraz na pokání a tichou modlitbu a brzy se rozšířila i do dalších klášterů (Fulda, Romainmôtier, Řím). V polovině 11. století se papeži Lvu IX. stalo clunyjské hnutí vhodným spojencem v jeho boji proti vlivu státu na církev a proti simonii (kupování církevních úřadů), a šíření clunyjské formy klášterů proto podporoval.\n\nClunyjské hnutí však zasáhlo jen románskou oblast, v germánské oblasti a Anglii se rozvíjela jiná reformní hnutí. Ve východofranské říši se tzv. gorzijská observance šířila za přispění biskupa Wolfganga z Řezna (924–994). Na rozdíl od clunyjské reformy získalo obnovené hnutí ve východofranské říši podporu císaře i biskupů, nesnažilo se proto oprostit od biskupské jurisdikce a vlivu světských panovníků.\n\nV Anglii panovala zcela odlišná situace. Vikinská invaze zcela zlikvidovaly organizovaný klášterní život a obnovu zahájil až arcibiskup canterburský Oda (asi 880–958), jenž přišel ze západofranské říše. Novým klášterům se dostávalo výrazné podpory krále a specifikum anglických klášterů představovaly tzv. katedrální kláštery, v nichž pozici opata zaujímal biskup.\n\nVšechny tyto typy klášterů pokračovaly v trendu započatém v 8. století: manuální práce stanovená Benediktovou řeholí získávala stále symboličtější charakter, takže na podřadné práce si mniši dokonce zaměstnávali služebnictvo. Mniši samotní se soustředili spíše na psaní knih a listin pro panovníky. Představení klášterů byli šlechtického původu a lidé z neprivilegovaných vrstev obyvatelstva prakticky do klášterů vstoupit nemohli. Kláštery se stávaly velkými pozemkovými vlastníky, a někdy dokonce i lenními pány. Myšlenka clunyjské reformy – oprostit se od sekulárních vlivů – se postupně vytrácela, neboť fundátoři si často osobovali právo zasahovat do chodu „svého“ kláštera.\n\nNe všichni ovšem byli spokojeni s blahobytným životem v klášterech. Jednotlivci odcházeli jako poustevníci na osamělá místa. Poustevníci žijící nedaleko od sebe se někdy sdružili, vytvořili si společnou řeholi a společně se snažili obnovit dřívější monastické ideály. Delšího trvání ovšem došla jen některá společenství, zejména kartuziáni, kteří získali řeholi roku 1128, žili zcela oddělení od okolí ve svých celách a jen některé modlitby vykonávali společně.\n\nVe stejné době se církevní představitelé snažili vtisknout řád kapitulám. Kanovníci měli žít podle Řehole svatého Augustina v celibátu a mít společný majetek. Roku 1121 pak z kanovnického řeholního společenství v Prémontré Norbert z Xantenu vytvořil premonstrátský řád.\n\nNejvětšího úspěchu ve snaze o návrat k původním asketickým ideálům však dosáhl cisterciácký řád, jenž se zrodil v klášteře v Citeaux, jenž se roku 1100 s povolením papeže osamostatnil od svého mateřského kláštera, aby mohl žít podle původní nezměněné Benediktovy řehole. Cisterciáci vyvinuli svůj vlastní styl architektury, stavěli kláštery na odlehlých místech, nedovolovali, aby za ně pracovali nevolníci, nýbrž se snažili, aby se jejich komunity uživily svými vlastními silami. Cisterciácké kláštery se proto také díky charismatickému Bernardovi z Clairvaux rychle šířily, a tak vznikl systém kontroly jednotlivých klášterů a všichni představení klášterů se každoročně scházeli na generální kapitule. Úspěch cisterciáků ovšem také znamenal bohatnutí řádu a opouštění prvotních ideálů. Jen pomalu navíc utichaly spory mezi cisterciáky a staršími benediktiny, od nichž se cisterciáci odtrhli.\n\nKrom významu ve věcech náboženských je nepominutelný vliv mnišství a klášterů na rozvoj západní civilizace v oblastech vědy, poznání a hospodářství. Mniši svým opisováním antických děl a tvorbou rozsáhlých knihoven přenesli antickou vzdělanost přes temné časy úpadku v 6. a 7. století. Drtivou většinu antických děl, které dnes známe, známe z jejich opisů, protože originály se nedochovaly.\n\nNepominutelný je význam klášterních škol, jen někde doplňovaných dalšími školami církve (viz např. katedrální školy v říši Karla Velikého), které byly předchůdkyněmi univerzit, byť někde byly určeny jen pro vzdělávání mnichů. Mniši byli myslitelé a filosofové své doby a zajistili kontinuitu myšlení a civilizace od antiky po novověk.\n\nKláštery byly ve středověku důležitými hospodářskými jednotkami, které představovaly hlavní sílu vytvářející a šířící technologický pokrok v zemědělství a ve výrobě. Mimořádný byl jejich přínos především v zemědělství, vinařství, hodinářství, využití vodní energie, odvodňovacích pracích, metalurgii a uspořádání manufakturní výroby. Guizot mluví o benediktinech jako o agrotechnicích středověké Evropy, Collins označuje cisterciácké kláštery za ekonomicky nejefektivnější jednotky středověké Evropy a možná i celého světa.\n\nDalší klíčovou roli hrálo mnišství v oblasti charity a lékařství. Ve středověku i raném novověku vytvářely kláštery fungující síť nemocnic, hospiců (ve středověkém významu tohoto slova – tedy domů pro poutníky), sirotčinců a lékáren západního světa, mezi 5. a 10. stoletím zároveň hrály klíčovou roli ve výuce lékařů, o tomto období se mluví jako o klasickém období klášterní medicíny.\n\nBývá častou chybou považovat všechny mužské řeholní komunity za mnišské. Z hlediska životní praxe i církevního práva jsou za mnišské považovány pouze řády, odvozené od benediktinské tradice a jejich ženské odnože (přímo benediktini, cisterciáci, trapisté, volněji pak kartuziáni a kamaldulové). Za společenství mnišská jsou považovány také komunity pravoslavného mnišství. V pravoslavném mnišství však neexistuje dělení do řádů, každý klášter má naprostou autonomii a svá vlastní pravidla. Se západokřesťanským mnišstvím jsou příbuzné díky svatému Benediktovi, který ve své Řeholi vytvořil syntézu mnišství, čerpající ze starších autorů západního i východního křesťanství a dotvořil ji vlastní invencí. \n\nZasvěcený život v západním křesťanství se staletým vývojem rozdělil do samostatných větví: žebravých řádů (františkánské hnutí, dominikáni, karmelitáni, augustiniáni), řádů řeholních kanovníků (premonstráti, křížovníci s červenou hvězdou, Němečtí rytíři, Maltézští rytíři), řeholních kleriků (jezuité, piaristé). Od 18. století pak vznikaly úzce specializované řeholní kongregace (redemptoristé, salesiáni, ...). Žádné z těchto společenství nelze považovat za mnišský řád. Je tedy chybou označovat členy těchto společenství jako mnichy.\n\n\n"}
{"id": "282196", "url": "https://cs.wikipedia.org/wiki?curid=282196", "title": "Karel I. z Lichtenštejna", "text": "Karel I. z Lichtenštejna\n\nKarel I. (30. července 1569, pravděpodobně Valtice – 12. února 1627, Praha) byl první z rodu Lichtenštejnů, který se stal knížetem, a byl tedy zakladatelem knížecího rodu Lichtenštejnů.\n\nSňatkem roku 1595 s Annou Marií Černohorskou z Boskovic získal polovinu rozsáhlého majetku jejího otce (Černá Hora, Úsov). Druhou polovinu získal jeho bratr Maxmilián, který se roku 1597 oženil s Anninou sestrou Kateřinou a vyženil panství Bučovice a Pozořice. Lichtenštejnové se získáním tak rozsáhlého majetku zařadili mezi nejbohatší moravské šlechtické rody ještě před rokem 1600.\nRoku 1599 konvertoval ke katolictví, po něm konvertovali i oba jeho bratři. V roce 1599 koupil od Pernštejnů zadlužené plumlovské panství s Prostějovem. Prostějovští měšťané mu na koupi rádi půjčili, protože bohatý šlechtic a schopný hospodář byl pro ně požehnáním, na rozdíl od bankrotujících Pernštejnů, za jejichž dluhy ručili.\n\nKarel byl nejstarší syn Hartmana II. z Lichtenštejna (1544–1585) a Anny, hraběnky z Ortenburgu. Jeho bratry byla knížata Maxmilián a Gundakar.\n\nKarel z Lichtenštejna byl schopný politik, diplomat a hospodář, proto císařský dvůr uvažoval o jeho vyslání do Anglie nebo Francie jako vyslance císaře. Císař Rudolf II. (1552–1612) ho nakonec jmenoval nejvyšším hofmistrem, což byl nejdůležitější úřad na císařském dvoře. Toto místo si udržel až do roku 1607 – s jednou přestávkou. Kvůli milostné aféře s Marií Manrique z Pernštejna, vdovou po císařském generálovi Janovi z Pernštejna, musel dočasně z úřadu odejít. Jako moravský zemský hejtman pak bránil Moravské markrabství proti vojsku sedmihradského vévody Štěpána Bočkaje. Prokázal tehdy svoji dobrou orientaci v zahraniční i vnitrostátní politice, když odmítl vyhrotit konflikt s Uhrami.\n\nV roce 1606 byl znovu povolán do Prahy do úřadu císařského nejvyššího hofmistra (do roku 1607). Schopnosti Karla I. z Lichtenštejna sehnat peníze byly pro císaře Rudolfa II. nenahraditelné, stejně jako jeho politický rozhled. V této době se Karel spojil s hlavou moravské nekatolické opozice a osobním nepřítelem císaře Rudolfa II., Karlem starším ze Žerotína (1564–1636). Oba nesouhlasili se svévolnou politikou císařského dvora, překonali proto odlišnou náboženskou a politickou orientaci, spojili síly a podpořili v rodinném sporu Habsburků o následnictví Rudolfova bratra, arcivévodu Matyáše.\n\nKarel z Lichtenštejna začátkem roku 1608 poskytl Matyášovi velkou finanční půjčku (poskytl ji i Petr Vok z Rožmberka) na verbování vojska proti Rudolfovi II., kterému již nebylo rady ani pomoci. Císař pak 25. června 1608 tzv. smlouvou z Hradčan musel před Matyášem kapitulovat (předal mu Uhry, rakouské země a Moravu, Matyáš byl přijat i za budoucího českého krále). Za pomoc, už jako moravský markrabě a budoucí český král, se Matyáš Karlovi z Lichtenštejna odměnil povýšením do knížecího stavu (20. prosince 1608). Na náhradu válečných škod mu pak 28. prosince 1613 udělil v léno Opavské knížectví (současně převzal vysoké dluhy). Titul knížete byl dědičný (Karel I. ho obdržel jako první šlechtic v zemích Koruny české). V roce 1623 od císaře získal slezské Krnovské knížectví. Zemské znaky obou panství jsou dodnes součástí erbu Lichtenštejnů a zároveň státního znaku Lichtenštejnského knížectví.\n\nV době českého stavovského povstání stál na straně císaře Ferdinanda II. (1578–1637), jeho rozsáhlé majetky na Moravě zkonfiskovali stavové. Po bitvě na Bílé hoře se stal císařským komisařem a začátkem roku 1621 královským místodržícím v Čechách. Císař ho jmenoval předsedou mimořádného soudu, který měl potrestat stavovské povstalce. Sám několikrát na tuto funkci rezigoval, ale jeho rezignace nebyla císařem přijata. Snažil se spolupracovat s místními úřady obsazenými nekatolíky a dokonce se zastal i loajální utrakvistické církve (tj. katolické církve podobojí), ale ve Vídni tím budil jen podezření. Obviněným stavům dal dost času na útěk tím, že je začal střežit až se značným zpožděním. O milost pro odsouzené české pány žádal císaře marně.\n\nJako odměnu za věrnost po bitvě na Bílé hoře získal v roce 1621 od císaře a krále Ferdinanda II. Řád zlatého rouna. Jako odměnu nebo na úhradu peněz které poskytl císaři, získal výhodně řadu statků, které byly zkonfiskovány povstalé šlechtě (např. Kostelec nad Černými lesy, Moravská Třebová, Zábřeh, Šumperk). Historici dnes korigují dřívější negativní pohled na knížete Karla I. (o to se marně pokoušel již prof. Pekař za první republiky). Mimo jiné oceňují jeho politický rozhled, ekonomické schopnosti a zásluhy na zabránění nejhorších excesů císařské armády v Čechách. Kníže položil základy lichtenštejnských uměleckých sbírek, s uměním obchodoval již s císařem Rudolfem II.\n\nKarel I. z Lichtenštejna byl také členem finančního konsorcia (společně s Albrechtem z Valdštejna, Pavlem Michnou z Vacínova, Janem de Witte a Jakubem Bassewim), které znehodnotilo českou minci ražbou znehodnocené, tzv. „dlouhé mince“, za níž pak levně nakupovali statky, konfiskované v českých zemích. Důsledkem ražby byl státní bankrot v roce 1623. Je otázkou, v jakém rozsahu se obohatili jednotliví členové konsorcia, věrohodné informace k tomu chybí. Jisté ale je, že Karel z Lichtenštejna získal od Albrechta z Valdštejna výhodně panství Kostelec nad Černými lesy (zaplatil jen část kupní ceny). Jeho syn Karel Eusebius pak musel v roce 1665 císaři Leopoldovi I. kupní cenu doplatit a přidat navíc peněžní dar.\n\nV roce 1592 si Karel vzal Annu Marii, dceru Jana Šembery z Boskovic a Černé Hory. Z manželství vzešly čtyři děti:\n\n\n"}
{"id": "282199", "url": "https://cs.wikipedia.org/wiki?curid=282199", "title": "Hydrogenuhličitan sodný", "text": "Hydrogenuhličitan sodný\n\nHydrogenuhličitan sodný (NaHCO) neboli jedlá soda (soda bicarbona) je bílý prášek rozpustný ve vodě za vzniku roztoku se zásaditým pH.\n\nHydrogenuhličitan sodný se používá jako součást kypřicích prášků do pečiva a šumivých prášků do nápojů, k neutralizaci poleptání kyselinou. Používá se též jako náplň do hasicích přístrojů. Dá se také použít pro bělení zubů, pro změkčení potravin vařených ve vodě, na čištění v domácnosti i na pohlcení nežádoucích pachů.\n\nTělo jej vylučuje v žaludku jako součást slizničního hlenu. Pokud je ho málo, žaludek se překyselí a dostaví se „pálení žáhy“. Neutralizaci žaludečních šťáv je pak možno napomoci právě konzumací jedlé sody. Ze stejného důvodu bývá součástí krmných směsí pro zvířata. Zlepšuje bachorovou výkonnost, stabilizuje pH bachoru snížením kyselosti prostředí.\n\nJeho tepelný rozklad probíhá podle reakce:\n\nHydrogen uhličitan sodný je prekurzorem pro výrobu uhličitanu sodného (NaCO). Pro výrobu se používá tzv. Solvayův proces podle rovnice:\n\n<chem>NH3 + H2O + NaCl + CO2 -> NH4Cl + NaHCO3</chem>\n\nTechnicky se postupuje tak, že se do téměř nasyceného roztoku NaCl zavádí nejprve amoniak a poté oxid uhličitý. Vzniklý hydrogenuhličitan sodný se odfiltruje.\n"}
{"id": "282202", "url": "https://cs.wikipedia.org/wiki?curid=282202", "title": "Ret", "text": "Ret\n\nRty nebo u zvířat pysky (labia oris) jsou výrazný orgán kolem ústního otvoru člověka a mnoha dalších živočichů. Rty jsou měkké, pohyblivé a mírně vyčnívají z roviny obličeje. Uplatňují se především při příjmu potravy (vnímají tlak, obsahují velké množství nervových zakončení), ale také při artikulaci řeči, mimice a jako erotogenní zóna.\n\nNejvětší objem uvnitř rtu zaujímá příčně pruhovaný sval musculus orbicularis oris. Na jeho povrchu je vazivo a nad ním ještě dlaždicová epiteliální tkáň pokožky. Epitel na povrchu rtu je trojího druhu:\n\n"}
{"id": "282206", "url": "https://cs.wikipedia.org/wiki?curid=282206", "title": "Vysvědčení", "text": "Vysvědčení\n\nVysvědčení (kalk z něm. \"Zeugnis\") je úřední listina, potvrzující nějakou významnou skutečnost. V současné době se užívá hlavně pro školní vysvědčení, v jiných souvislostech je nahradilo slovo potvrzení.\n\nŠkolní vysvědčení je potvrzení o výsledcích vzdělávání ve škole, které se vydává žákům základních a středních škol dvakrát do roka, zpravidla poslední lednový pracovní den (tzv. \"pololetní vysvědčení\") a poslední červnový pracovní den. Podle školského zákona se výsledky v jednotlivých předmětech hodnotí slovně nebo klasifikačním stupněm (hovorově známkou).\n\nV běžné řeči se slovem vysvědčení označují i jiná potvrzení o výsledcích vzdělávání, jako je výstupní hodnocení v posledním roce povinné školní docházky, vysvědčení o závěrečné zkoušce na střední škole, o maturitní zkoušce („maturitní vysvědčení“) a podobně.\n\nPro číselné hodnocení (klasifikaci) výsledků školního vzdělávání se v České a Slovenské republice užívá pěti stupňů:\n\n1 = výborný\n2 = chvalitebný \n3 = dobrý\n4 = dostatečný\n5 = nedostatečný\n\nHistorie vysvědčení na našem území sahá do roku 1774, kdy byl zaveden Všeobecný školní řád císařovnou Marií Terezií. Kvůli povinné školní docházce bylo také potřeba zavést systém hodnocení prospěchu žáků. Vysvědčení se nevydávalo ve formě, jakou známe dnes. Udělovalo se až na konci školní docházky (14 let).\nNa přelomu 19. a 20. století byly známy 3 druhy vysvědčení:\n\nŽáci byli v průběhu roku klasifikováni tzv. \"školní zprávou\". V ní byly uvedeny známky. Rodiče stvrzovali podpisem, že zprávu četli.\n\nStejný způsob klasifikace jako Česko a Slovensko užívá také Rakousko\n\nPětistupňovou klasifikaci s obráceným pořadím známek (5 = výborný) užívá Maďarsko, Chorvatsko, Slovinsko, Bosna, Srbsko, Severní Makedonie, Turecko, Rusko, Portugalsko, Estonsko, na odborných školách také Finsko.\n\nČtyřstupňovou klasifikaci, kde nejlepší známkou je 5 se užívá na vysokých školách v Polsku.\n\nŠestistupňovou klasifikaci, kde nejlepší známkou je 1, užívá Německo.\n\nObrácenou šestistupňovou klasifikaci (nejlepší známka je 6) užívá Bulharsko, Polsko a Švýcarsko.\n\nDesetistupňovou klasifikaci, kde nejlepší známka je 10, užívá Belgie, Brazílie, Finsko, Francie, Itálie, Litva, Mexiko, Nizozemsko, Rumunsko, Řecko, Španělsko. V Belgii a ve Francii se někdy užívá i dvacetistupňová klasifikace (nejlepší známka je 20).\n\nVe Velké Británii, v Kanadě a v USA se nejčastěji klasifikuje písmeny, přičemž nejlepší známka je A (resp. A*, A+), nejhorší D (případně i E, F, G, U).\n\n\n"}
{"id": "282210", "url": "https://cs.wikipedia.org/wiki?curid=282210", "title": "Pojem", "text": "Pojem\n\nPojem (od \"pojímat\"; též termín) je souhrnná myšlenková představa pro celou třídu obdobných jevů a skutečností, předmětů i abstraktních témat. Pro vymezení pojmu je nutno vytvořit jisté nástrojové vybavení. Nejprve je nutno vytvořit skupinu pojmů stanovených konsensuálně (základní pojmy). Je to nezbytný krok pro zamezení vzniku definice kruhem. Pak je možno, s použitím základních pojmů, další pojmy stanovit definicí (odvozené pojmy). Definice udává podstatné vlastnosti pojmu a odlišuje jej od jiných. Tímto postupem vznikají mezi pojmy jisté vztahy, takže pak mluvíme o pojmové soustavě. Pojmy se označují slovy nebo symboly. Tentýž pojem může být označován i různými slovy, a to buď v rámci téhož jazyka synonymy (např. Měsíc a Luna), anebo slovy různých jazyků. Tak slova \"the dog\", \"der Hund\" a \"le chien\" označují tentýž pojem psa. Pokud se jedním slovem označují různé pojmy, hovoříme o homonymii. Další viz též konotace.\n\nPojmy mohou být obecné, zahrnující celou třídu předmětů (apelativum), anebo individuální, označující jediný předmět, například vlastní jméno (\"proprium\"). Nejenom obecný, ale i individuální pojem je ovšem výsledkem rozumové činnosti, jež třídí a integruje rozmanité smyslové vjemy a zkušenosti. Dokonce i pojem „náš pes“ je takovou abstrakcí, jež shrnuje všechny možné zkušenosti s ním, včetně jeho minulosti atd.\n\nBěžně užíváme slova k označování určitých předmětů nebo témat. To je ovšem dáno buď situací a kontextem („nesedej si na stůl“), anebo bližším určením („tento stůl zde“). Naopak samo slovo „stůl“ může znamenat mnoho různých stolů nebo dokonce jejich nepřítomnost („není tu žádný stůl“), a tedy obecný pojem stolu vůbec. Vztah slova a věci je tedy zprostředkován pojmem. Někdy se hovoří o „sémantickém trojúhelníku“:\nV běžné řeči, která se vždy děje v určitém kontextu a vztahuje se k němu, není obecnost pojmů většinou na závadu, protože se dostatečně určují situací. Naproti tomu ve vědecké řeči je třeba, aby různí mluvčí mínili určitým pojmem totéž, a to pokud možno nezávisle na situaci. Proto věda potřebuje přesné termíny, které se často vědomě odlišují od běžné řeči a volí často z latiny, řečtiny nebo dnes z angličtiny, případně tvoří jako novotvary (např. kvark nebo gen).\n\nVe vědě se používají dva druhy pojmů: Definované a primitivní (implicitní). Příkladem primitiva je v  matematice např. číslo, délka, v medicíně bolest, zdraví, v psychologii pak strach, tréma či radost. Primitiva jsou prožitkově zakotvenou součástí přirozeného jazyka; místo definování na ně v konkrétní situaci ukazujeme. Poznají se podle toho, že jsou zpravidla srozumitelné i malým dětem.\n\nPojem lze vymezit buď definicí, jež určí nutné specifické vlastnosti, anebo výčtem všech předmětů, které pod tento pojem spadají. Gottlob Frege mluví o „různých způsobech danosti předmětu“. Tomu podle R. Carnapa odpovídají v logice dva různé termíny, totiž:\nPro toto důležité rozlišení, jež patrně znali už stoikové a jež zavedla logika z Port-Royal, volí někteří autoři jiné termíny; tak John Stuart Mill mluví o „konotaci“ a „denotaci“, Bertrand Russell o „významu“ (\"meaning\") a „denotaci““, Willard van Orman Quine o „významu“ a „referenci“ a podobně.\n\nIndividuální pojmy přitom spadají pod pojmy obecnější a ty pod ještě obecnější, takže tvoří hierarchie pojmů. Například pojem „pes“ spadá pod šelmy, šelmy pod savce, savci pod obratlovce atd. Pojem „běžet“ spadá pod pojem místního pohybu a ten pod pojem pohybu vůbec. Lze tedy mluvit o vztahu mezi podřazeným a nadřazeným (obecným) pojmem, podle Aristotela mezi druhem a rodem: podřazený pojem lze definovat jeho nadřazeným pojmem a druhovým rozdílem vůči ostatním podřazeným pojmům. Příklad: „Židle <\"druh\"> je nábytek <\"rod\">, určený k sezení <\"druhový rozdíl oproti stolu, posteli a pod\".>“\n\nNejobecnější pojmy, které tvoří vrcholy různých hierarchií, se podle Aristotela a Kanta nazývají kategorie.\n\nOntologický statut, otázka po bytí pojmů byla v dějinách filosofie předmětem diskusí a sporů, zejména mezi realisty a nominalisty. Realisté zdůrazňovali, že bez pojmů není žádné poznání možné, neboť holý smyslový vjem žádné poznání nepřináší: musí se spojit s předmětem a pojmem. Abych mohl pozorovat padající kámen a případně měřit jeho rychlost, musím nejprve poznat, že jde o kámen a o pád; tyto pojmy nemohu ze smyslového vjemu odvodit. Odtud realisté tvrdili, že „pojmy jsou před věcmi“ (\"universalia ante rebus\") a přisuzovali pojmům vyšší nebo nižší stupeň samostatného bytí a poukazovali také na to, že na rozdíl od psa, který stárne a zahyne, pojem psa je stálý a nepodléhá změnám.\n\nNaopak nominalisté vyzvedali zjevnou skutečnost, že hlavním zdrojem našich vědomostí o světě je smyslové poznání:\nOdtud empiristé odvozovali, že i pojmy se z věcí odvozují a tedy jsou teprve „po věcech“. Immanuel Kant soudil, že přinejmenším pojmy a představy prostoru a času jsou nezbytnými předpoklady každého poznání, včetně smyslového, a že jsou tedy „předem“ (a priori). Skutečně každý smyslový předmět se člověku dává v prostoru a v čase.\n\nEmpirická zkoumání ukazují, že pojmy se skutečně tvoří ze zkušenosti, a to poměrně složitým kruhovým procesem. Podle G. Lakoffa se obecné pojmy a kategorie tvoří postupně, počínaje výrazným jádrem, které se zkušenostmi rozšiřuje k okrajovým oblastem pojmu. Pojem „pes“ nebo „stůl“ si tak dítě vytváří nejprve jako jakýsi „ideální typ“ dokonalého psa či stolu, k němuž se pak připojují méně obvyklé podoby psů nebo nábytku.\n\nPojmy se rozlišují na:\natd.\n\n\n\n"}
{"id": "282215", "url": "https://cs.wikipedia.org/wiki?curid=282215", "title": "Denní hlídka (film)", "text": "Denní hlídka (film)\n\nDenní hlídka (: Дневной Дозор) je ruský fantasy film. Premiéra v ruských a amerických kinech se uskutečnila 1. ledna 2006. Jde o pokračování filmu \"Noční hlídka\" z roku 2004, se kterým má totožné i hlavní postavy. Film je více založen na druhé a třetí části knihy \"Noční hlídka\" ruského spisovatele Sergeje Lukjaněnka než na knize \"Denní hlídka\". Rozpočet filmu činil asi 4,2 milionu amerických dolarů.\n\nZačíná rok 2006. Od událostí filmu Noční hlídka uplynul víc než rok. Anton Goroděckij je stále členem Noční hlídky a stále bojuje ve skryté válce mezi Světlými a Temnými. Snaží se rozvíjet svůj vztah se Světlanou. Jeho syn Jegor je nyní Temný, Anton jej tajně sleduje a je nucen ničit důkazy o Jegorově vlivu na obyčejné lidi, aby Noční hlídka neměla záminku k Jegorově likvidaci. Tím ale zároveň porušuje Dohodu.\n\nAby Anton napravil svojí chybu, která odstartovala události popisované v Noční hlídce – před lety vyhledal čarodějnici, aby zabila ještě nenarozeného Jegora – snaží se najít Křídu osudu, která dokáže změnit historii. Křídu kdysi vlastnil velký válečník Tamerlán.\n\nVůdce Temných a šéf Denní hlídky Zavulon čeká na Jegorovy narozeniny. V tento den se Jegor stane Velkým Jiným a získá moc, která Temným umožní ignorovat Dohodu a získat pro svou stranu rozhodující převahu (Dohoda je dodržována především proto, že síla obou stran je přibližně vyrovnaná a válka by tak skončila oboustranným zničením). Zavulon je sice vděčný, že Anton kryje Jegora, to mu ale nebrání v tom, aby jej obvinil z vraždy a porušení Dohody a dostal jej před Inkvizici. Geser reaguje tím, že Antonovi s Olgou dočasně vymění těla. Zatímco Anton je v Olžině těle, Světlana se mu (v domnění, že mluví s Olgou) svěřuje se svými city. To posune jejich vztah na vyšší úroveň, i když Světlana je samozřejmě nejprve naštvaná, když zjistí, co se stalo.\n\nAntonovi se podaří získat Křídu osudu z úkrytu v středoasijské kavárně v centru Moskvy a přivolá Jegora. Vzájemná debata se vyvíjí dobře, i když Jegor se netváří zrovna přesvědčeně na Antonův návrh, že pomocí Křídy napraví to, co kdysi provedl Jegorově matce. Anton jde poté objednat jídlo. Mezitím ovšem volá Světlana. Jegor vezme telefon, a když zjistí, kdo volá, vztekle odpoví \"Má rodinu. Už mu nevolejte.\" Praští telefonem, vezme Křídu a odejde. Křídu přinese Zavulonovi. Ten se jí ale nemůže dotknout, ani jí nemůže nijak využít, protože by šlo o přímé porušení Dohody, předá jí tedy své služebnici Alise, aby s ní udělala, co sama uzná za vhodné. Zavulon ovšem tuší, co Alisa s Křídou udělá a počítá s tím ve svých plánech. \n\nNedlouho poté nastává den Jegorových narozenin. Na oslavu do věže Ostankino přichází většina Temných (někteří z nich jsou ruské popové hvězdy). Anton pronikne na párty také, aby odhalil pravého pachatele vraždy, ze které byl obviněn - je to Kosťův otec, který se chtěl pomstít za smrt svého syna. Anton ale nezabrání jiné pohromě: na párty za ním dorazí Světlana, která o něj má mezi tolika Temnými obavy. Dojde ke konfliktu mezi ní a Jegorem. Světlana se sice snaží vycouvat, Jegor jí ovšem vyprovokuje a když jej Světlana (víceméně nechtěně) udeří a zraní, Zavulon to interpretuje jako porušení Dohody a získá tak záminku k vyhlášení války Světlým.\n\nJegor, nyní Velký Jiný, rozpoutá v Moskvě apokalypsu. Přitom zabije většinu hostů na párty ve věži a Světlanu oslepí. Město je téměř zničeno, v troskách bojují zbylí Temní a Světlí. Anton, který přežil počáteční explozi, narazí na Alisu, která se pokouší s pomocí Křídy oživit svou lásku, Kosťu. To se jí však nedaří, protože její činy nebyly příčinou Kosťovy smrti. Křída dokáže změnit pouze minulá rozhodnutí toho, kdo jí právě používá. Anton přesvědčí Alisu, že když mu předá Křídu, dokáže změnit minulost a zabránit zničení Moskvy. Vzápětí se ale Anton dostane do střetu mezi Jegorem a Světlanou. Oba o něj svádějí neúprosnou bitvu, ve které ho málem zabijí. V poslední chvíli jej zachrání Geser. Anton spěchá zničenou Moskvou na místo, kde kdysi vyhledal čarodějnici, což nastartovalo běh událostí, které vyvrcholily probíhající apokalypsou. Zde napíše na zeď NE. Moskva se vrací do normálního stavu.\n\nOpět jsme v roce 1992. Anton si tentokrát rozmyslí svoje rozhodnutí a nabídku čarodějnice odmítne. Když odchází, potká venku Světlanu. Zpovzdálí je sledují Zavulon a Geser, zvědaví, zda se navzájem poznají, přestože se v této časové linii zatím nesetkali. Geserova předpověď se ukáže správná, Anton ve Světlaně pozná spřízněnou duši, i když neví, o koho jde. Odejdou společně.\n"}
{"id": "282216", "url": "https://cs.wikipedia.org/wiki?curid=282216", "title": "Retikulocytopenie", "text": "Retikulocytopenie\n\nRetikulocytopenie je stav v organismu, při němž dochází ke snížení počtu cirkulujících retikulocytů (nedospělých červených krvinek) v periferní krvi. Příčinou je porucha vyzrávání erytrocytů v kostní dřeni.\n"}
{"id": "282217", "url": "https://cs.wikipedia.org/wiki?curid=282217", "title": "Trolejbusová doprava v Gorzowě Wielkopolském", "text": "Trolejbusová doprava v Gorzowě Wielkopolském\n\nZa druhé světové války byla v tehdejším německém městě Landsberg an der Warthe, dnešním polském městě Gorzów Wielkopolski krátký čas v provozu trolejbusová doprava.\n\nV únoru 1941 schválila městská správa likvidaci místních tramvají a jejich náhradu trolejbusy. Práce měly proběhnout během roku 1941, nicméně problémy s dodávkami materiálu toto znemožnily. Stavba trolejbusových tratí tedy probíhala velmi pomalu a dokončení bylo přesunuto až na rok 1943.\n\nZahájení provozu trolejbusů se uskutečnilo 23. června 1943. Síť, která spojovala všechny důležité části města, tvořila vlastně kříž: z náměstí se tratě paprskovitě rozbíhaly na sever do smyčky na dnešní ulici Kazimierza Wielkiego, na východ a severovýchod do podniku IG Farben (nyní Stilon), na jih do čtvrti Zamoście (Zámostí) a na západ do Frydrychowa.\n\nV roce 1943 byla zprovozněna nákladní trolejbusová linka, která spojovala přístav a elektrárnu a obsluhovala také plynárnu a psychiatrickou léčebnu. Provoz zde zajišťoval přestavěný traktor, jehož spalovací motor byl nahrazen elektromotorem s elektrickou výzbrojí.\n\nTrolejbusy v Gorzowě jezdily pouze do 31. ledna 1945, kdy se rozhořely boje o město. Zničená trolejbusová infrastruktura už nebyla po válce obnovena a vozy, které bitvu přežily, byly předány do Poznaně.\n\nV roce 1943 byly zakoupeny čtyři trolejbusy MAN-SSW typu MPE 4500 s přívěsy. Tyto vozy stačily obsluhovat pouze linku Frydrychowo – Rynek – IG Farben, na zbylých tratí dosud jezdily tramvaje. Až dodávka sedmi trolejbusů Fiat 6567/511 z Itálie v roce 1944 dovolila otevřít již postavené tratě do Zámostí a také linky od nádraží na dnešní náměstí Kazimíra Velikého. Vzhledem k nedostatečnému počtu vozů ale na lince do Zamoście musely často vypomáhat tramvaje s kyvadlovým provozem.\n"}
{"id": "282225", "url": "https://cs.wikipedia.org/wiki?curid=282225", "title": "Věrtel", "text": "Věrtel\n\nVěrtel je stará česká jednotka objemu užívaná pro sypké látky. Slovo pochází z německého slova viertel (čili čtvrtina). Jednalo se o 1/4 korce. Byla ale užívána i jako jednotka plošného obsahu.\n\nHistorická velikost věrtele je uváděna v několika různých hodnotách, buďto 23,40 litru nebo 49 či 50 žejdlíků, což odpovídá hodnotě 23,5 litru pro 49 žejdlíků a 25,2 litru pro 50 žejdlíků.\n\nHájkova kronika uvádí jednotku věrtel jakožto jednotku užívanou pro kapaliny ve velikosti 1 věrtel = 248 litrů, což je 128 pint – což je tzv. pivní sud (jednotka).\n\nRuská jednotka четверть (čtvrť) má přibližně 210 litrů. Její polovinou byla jednotka осьмина (osmina). Čtvrtinou této osminy byla jednotka четверик (čtvrtinka), která má přibližně 26 litrů. Mohlo se ale také jednat o čtvrtinu ruské jednotky vědro (3 litry).\n\nSoučasná jednotka donedávna používaná v českém chmelařství se nazývá český věrtel a ta činí přesně 23,25 litru.\n\n"}
{"id": "282227", "url": "https://cs.wikipedia.org/wiki?curid=282227", "title": "Jan Adam I. z Lichtenštejna", "text": "Jan Adam I. z Lichtenštejna\n\nJan Adam I. ( \"Johann Adam Andreas\"; 16. srpna 1662 v Brně – 16. června 1712 ve Vídni) byl třetí lichtenštejnský kníže.\n\nV roce 1699 získal panství Schellenberg a v roce 1712 hrabství Vaduz. Tato dvě území později vytvořila současné Lichtenštejnské knížectví.\n\nJan Adam nikdy nepřijal žádný císařský úřad. Byl finanční expert, a tak směřoval spíše k této oblasti. Neformálně byl znám jako „Hans Adam Bohatý“.\n\nKromě spravování rodového majetku se velmi zajímal také o umění. Kupoval mj. díla Rubense a van Dycka. Byl jedním ze nejštědřejších patronů své doby. Hans Adam byl iniciátorem dvou významných architektonických památek ve Vídni, majorátního městského paláce (v ulici Bankgasse) a letní rezidenci v Roßau (na Fürstengasse).\n\nOženil se 16. února 1681 ve Vídni se svou sestřenicí, dvorní dámou císařovny Erdmundou Terezou z Ditrichštejna (17. dubna 1662 – 15. března 1737 Vídeň), dcerou Ferdinanda Josefa z Ditrichštejna (1636–1698) a jeho manželky Marie Alžběty z Eggenbergu (1640–1715). Narodilo se jim třináct dětí, pouze sedm z nich (vyznačeni tučně) se dožilo vyššího věku, ale chlapci zemřeli ještě před otcem. V níže uvedeném seznamu chybí dvě děti.\n\n"}
{"id": "282228", "url": "https://cs.wikipedia.org/wiki?curid=282228", "title": "Antonín Florián z Lichtenštejna", "text": "Antonín Florián z Lichtenštejna\n\nAntonín Florián z Lichtenštejna (28. květen 1656, zámek Wilfersdorf – 11. říjen 1721, Vídeň), lichtenštejnský kníže v letech 1719–1721, nejvyšší hofmistr císaře Karla VI., rytíř Řádu Zlatého rouna.\n\nAntonín Florián se narodil jako druhorozený syn knížete Hartmanna z Lichtenštejna a jeho ženy Alžběty Sidonie z urozené říšské rodiny Salm-Reifferscheidt dne 28. května 1656 na dolnorakouském zámku Wilfersdorf. Jako druhorozený syn neměl příliš velké šance pro převzetí knížecího fideikomisu, takže byl určen pro kariéru na habsburském dvoře ve Vídni. V osmnácti letech podnikl podle tehdejších zvyklostí kavalírskou cestu do Itálie; přes Linec, Salzburg a Benátky dorazil v roce 1675 do Říma, kde se mu dostalo skvělého vzdělání. Kromě římského práva byl školen v cizích jazycích, jízdě na koni, šermu a francouzském tanci. Zvláštní důraz ve výchově mladého knížete byl kladen na matematiku, kterou studoval, podobně jako jeho starší bratr Maxmilián, u proslulého jezuitského polyhistora Athanasia Kirchera. Po návratu do Vídně v roce 1676 čekala knížete relativně rychlá dvorská kariéra, kterou odstartoval jako císařský komoří Leopolda I. V roce 1679 se oženil s Eleonorou Barborou, dcerou českého místodržitele hraběte Michaela Osvalda z Thun-Hohenštejna; pro svoji nově založenou rodinu získal v roce 1681 panství Rumburk v severních Čechách.\n\nPrvní diplomatická mise knížete Antona Floriana vedla do Říma, kde v roce 1691 vystřídal jako velvyslanec u papežské stolice starého kardinála Goesse. Hlavním úkolem nového velvyslance bylo zajištění a rozšiřování politické a finanční podpory papežské kurie v císařově boji proti turecké expanzi. Z rozložení politických sil v Evropě také přirozeně vyplývala snaha podporovat při volbě kardinálů a nunciů přivržence císaře Leopolda I. a naopak narušovat vliv francouzských členů kardinálského kolegia. Úspěšné působení Antona Floriana v Římě a přízeň papeže Inocence XII. způsobily nejen jeho schopnosti, ale také okázalé vystupování a nádherné slavnosti, které pořádal pro členy kurie a příslušníky římské aristokracie. Po čtyřech letech se na přání císaře Leopolda I. vrátil do Vídně, aby se ujal výchovy císařova druhorozeného syna arcivévody Karla; současně se stal také Karlovým hofmistrem – v této funkci pak zůstal po zbytek svého života. V roce 1703 byl arcivévoda Karel prohlášen ve Vídni španělským králem Karlem III., čímž se stal protivníkem francouzského kandidáta na uvolněný trůn Filipa z Anjou. Krátce na to se v doprovodu svého dvora vydal přes Holandsko, Anglii a Portugalsko do Španělska, aby se přímo ve svém království zapojil do bojů o španělské dědictví. Antonín Florián byl už před odjezdem jmenován španělským grandem I. třídy a jako hofmistr a nejvyšší štolba zastával klíčové pozice na nově zřízeném barcelonském dvoře; díky intrikám nejrůznějších španělských mocenských uskupení však jeho vliv výrazně klesl. Navzdory neshodám mezi Karlem a Antonínem Floriánem byl Lichtenštejn potvrzen ve funkci hofmistra i po Karlově návratu do Vídně a následné korunovace, po níž přijal jméno Karel VI. Ve funkci hofmistra císařského dvora zůstal Antonín Florián až do své smrti.\n\nV roce 1719 Karel VI. vytvořil nové knížectví – Lichtenštejnsko – spojením panství Schellenberg a Vaduz, která byla obě v držení Lichtenštejnů. Antonín Florián se tak stal členem Říšského sněmu, který vyžadoval, aby všichni členové měli zemi, která byla podřízená pouze samotnému císaři (oproti územím drženým jako léno od vyšších šlechticů). Tak se Antonín Florián stal prvním knížetem Lichtenštejnska. Lichtenštejnsko a Lucembursko jsou dnes jediné dva suverénní státy Svaté říše římské, které stále existují.\n\nDne 15. října 1679 se v Krupce oženil s hraběnkou Eleonorou Barborou z Thun-Hohenštejna (1661–1723), s níž měl jedenáct dětí:\n"}
{"id": "282239", "url": "https://cs.wikipedia.org/wiki?curid=282239", "title": "Valerij Rjumin", "text": "Valerij Rjumin\n\nValerij Viktorovič Rjumin (*16. srpna 1939 Komsomolsk na Amuru, SSSR), je sovětský a ruský kosmonaut ruské národnosti, který létal na Sojuzech a jednou v americkém raketoplánu.\n\nOtec byl soustružníkem a před válkou odjel se svou ženou stavět v tajze u Amuru nový závod Komsomolsk, stavbu mládeže předválečných ler. Syn Valerij po ukončení základní školy vystudoval průmyslovou školu a po vzoru otce se stal technologem pro opracovávání kovů zastudena. Byl mistrem i technologem. Pak byl povolán do základní vojenské služby. Stal se na tři roky velitelem tanku hlavně u tankového pluku v Ázerbájdžánu.\n\nV roce 1961 se dostal na fakultu elektroniky a výpočetní techniky a později se ocitl v konstrukční kanceláři Sergeje Koroljova a plně se věnoval kosmické technice se zaměřením na orbitální stinice. V době letů Sojuzů byli na oceány vysíláni technici na výzkumných lodích. I on se takto plavil na lodi Akademik Sergej Koroljov, aby monitoroval let Sajlutu 4 jako náčelník spojení. Pak byl zařazen do oddílu kosmonautů s přezdívkou „Dlouhán“, protože vynikal mezi nimi vytáhlou postavou.\n\nPoprvé letěl ve funkci palubního inženýra roku 1977 v Sojuzu 25 pod Kovaljonokem, let patřil mezi nepovedené, protože se jim nepodařilo spojit se Saljutem 6 a museli se předčasně vrátit k Zemi. Za rok a půl letěl znovu v Sojuzu 32, spolu s ním z Bajkonuru startoval Vladimir Ljachov. Spojení se Saljutem 6 tentokrát bylo v pořádku a na této orbitální stanici strávil půl roku. Během této doby se k nim připojilo několik nákladních lodí. Dolů se vrátil v Sojuzu 34. A za dalšího půl roku, v dubnu 1980 odstartoval na třetí let v Sojuzu 35. Velitelem mu byl Leonid Popov. Pracovali půl roku na Saljutu 6 v době, kdy sem v rámci programu Interkosmos přiletěla a odletěla řada mezinárodních posádek a také řada nákladních lodí..\n\nDočkal se ještě čtvrtého letu ve věku téměř 60 let na americkém raketoplánu Discovery STS-91. Posádka byla sedmičlenná, mezinárodní. Cílem letu bylo zásobit mezinárodní stanici Mir vodou a potravinami. Strávil ve vesmíru při svých čtyřech letech více než rok – 371 dní.\n\n\nV roce 2003 byl zástupcem náčelníka hlavního konstruktéra ruské společnosti Eněrgija.\n\n\n\n"}
{"id": "282244", "url": "https://cs.wikipedia.org/wiki?curid=282244", "title": "Přírodní park Ještěd", "text": "Přírodní park Ještěd\n\nPřírodní park Ještěd byl vyhlášen 1. května 1995 nařízením Okresního úřadu v Liberci č. 1/95.\n\nPark se nachází na území okresu Liberec, kde zaujímá plochu 93,6 km². Lesy pokrývají plochu 63,7 % rozlohy celého území. Nejvyšším bodem parku je Ještěd (1012 m) a nejnižší je údolí Lužické Nisy poblíž Bílého Kostela (287 m). Park je dlouhý 22 km a jeho maximální šířka činí 7 km. Přírodní park Ještěd zasahuje nebo přímo pokrývá území 15 obcí.\n\nPark chrání ráz krajiny, v níž se nacházejí estetické a přírodní hodnoty jako např. lesní porost, mimolesní zeleně, cenný přírodní ekosystém, ale také charakteristické zemědělské kultury a významná lidská sídla při turistickém využití pro rozvoj oblasti.\n"}
{"id": "282245", "url": "https://cs.wikipedia.org/wiki?curid=282245", "title": "Vodoměr", "text": "Vodoměr\n\nVodoměr je zařízení k měření průtočného objemu vody. V obchodním styku musí být používány pouze ověřené vodoměry jako stanovená měřidla.\n\nZ hlediska legislativy je vodoměr považován za měřidlo. Zákon č. 505/1990 Sb. udává požadavky na měřidla. Podle tohoto zákona je Český metrologický institut věcně a místně příslušný ve věci stanovování metrologických a technických požadavků na stanovené měřidlo a stanovování metod zkoušení při schvalování typu a při ověřování stanoveného měřidla.\n\nTechnické požadavky na vodoměry udává nařízení vlády č. 464/2005 Sb.\n\nZákon č. 274/2001 Sb. stanovuje, že předávací vodoměr musí být umístěn na každé vodovodní přípojce, kde slouží k měření množství pitné vody předané z veřejného vodovodu do vnitřního rozvodu vody v připojené nemovitosti.\n\nPoužívá se za účelem určení nákladů za dodanou vodu (vodné). Vodoměr použitý v obchodním styku patří do kategorie \"stanovených měřidel\". Vodoměr se musí pravidelně ověřovat cejchováním a to u teplé vody a studené vody každých 5 let.\n\nStejně je tomu i u vodoměrů domovních (tzv. hlavní, patní, předávací či fakturační vodoměr). Hlavní vodoměr slouží k měření spotřeby vody v celém objektu. Umisťuje se zpravidla (podle možností) na rozhraní mezi vodovodní přípojkou a vnitřním vodovodem v objektu. Jeho vlastníkem je dodavatel vody.\n\nPoužívají se k rozpočítání spotřeby vody mezi více odběratelů. Používají se tedy v objektech s větším počtem samostatných jednotek (bytové domy). Vodoměr je nejčastěji ve vlastnictví dodavatele služby, nebo vlastníka jednotky, nebo vlastníka budovy, který zajišťuje jeho údržbu a ověřování. Jedná se sice o poměrové vodoměry, ale z hlediska metrologie jsou také měřidly stanovenými. Dle přílohy k vyhlášce č. 345/2002 Sb., položka 1.39 e) “vodoměry na studenou a teplou vodu, používané k rozúčtování nákladů konečným spotřebitelům” je platnost ověření 5 let následujících po roce ověření.\n\nV průmyslových objektech se používají ke kontrole průtoku nebo při regulaci. Podle jejich způsobu použití se nemusí jednat o stanovená měřidla.\n\nVodoměry jsou připojeny k potrubí pomocí šroubení nebo pomocí přírub.\nNěkteré typy vodoměrů mohou být určeny k montáži výhradně do vodorovné polohy, jiné jen do svislé polohy, pro jiné montážní poloha není výrobcem předepsána. Vodoměry usazené ve svislé montážní poloze však obvykle vykazují horší přesnost měření než v horizontální poloze (největší vliv na to má uložení turbíny).\n\nPodle umístění převodového soustrojí rozlišujeme dva typy vodoměrů, a to mokroběžné a suchoběžné:\n\nJsou to nejpoužívanější typy vodoměrů. Fungují na principu působení dynamického tlaku vody na oběžné kolo\n\nSlouží pro přesné měření odběru vody s malým průtokem. Fungují na principu střídavého plnění nádob uvnitř vodoměru.\n\nV principu se jedná o rychlostní vodoměry, jejichž lopatky či šroub zasahují do průřezu potrubí jen částečně, takže dovolují vodě procházet volně, i když jsou v ní obsaženy nečistoty jako např. kousky zeminy, listí či jiné pevné částice. Tyto vodoměry jsou zejména vhodné pro zemědělské a zavlažovací účely.\nPro měření průtoku elektricky vodivých kapalin využívají Faradayova zákona elektromagnetické indukce. Vyžadují napájení střídavým či stejnosměrným proudem. Měří průtok kapaliny bez ohledu na směr toku a mají velmi vysokou přesnost, aniž by je ovlivňovaly jiné fyzikální parametry jako např. hustota, teplota nebo viskozita měřeného média. Měřícím potrubím je válcovitá nádrž s kompletně volným průchodem, což zabraňuje jakýmkoli tlakovým ztrátám.\nVysílají ultrazvukové vlny kapalinou a z rychlosti kapaliny a průměru potrubí odvozují objem.\nJedná se o soustavu dvou vodoměrů, které se vzájemně přepínají podle spotřeby vody. Používají se většinou u velkých objektů, kde nastává velké kolísání průtoku vody. Jsou zapojeny paralelně.\n\nPodle starší evropské normy EEC 75/33 se vodoměry se podle přesnosti měření dělí do tříd A, B, C – nejméně přesné A, nejpřesnější C. Dříve bylo povinností výrobce uvádět třídu přesnosti měření na přístroji. U vodoměrů podle novější normy MID (2004/22/CE) již dělení do tříd přesnosti neexistuje a povinnost označovat vodoměry třídami přesnosti tedy odpadá.\n\nTřída přesnosti podle EEC 75/33 je pouze orientační údaj. Rozhodující jsou konkrétní hodnoty, uvedené v typovém listu schváleného typu vodoměru. Rozlišuje se přesnost v horizontální poloze (H) a ve vertikální poloze (V). Obecně platí, že univerzální vodoměry, schválené pro použití v obou polohách, mají ve vertikální poloze horší metrologické vlastnosti. Důvodem je zvýšené tření v uložení lopatkového kola.\n\nVodoměry se v ČR zkoušejí a ověřují podle dokumentu s názvem \"Opatření obecné povahy číslo 0111-OOP-C035-14, kterým se stanovují metrologické a technické požadavky na stanovená měřidla, včetně metod zkoušení při ověřování stanovených měřidel: „měřidla protečeného množství vody – vodoměry, které jsou určeny k použití v obytných a obchodních prostorách a v lehkém průmyslu“.\" Opatření vydal Český metrologický institut.\nU vodoměrů jsou sledovány tyto parametry podle EEC 75/33:\n\nZákladním parametrem každého vodoměru je jeho jmenovitý průtok Qn [m3/hod.]. Z této hodnoty se odvodí parametry Qmin a Qt. Při průtocích nad hodnotu Qmin vodoměr nesmí překročit maximální dovolenou chybu měření. Provozování vodoměru pod průtokem Qmin znamená, že přístroj je použit mimo svůj rozsah a žádná přesnost měření není ani zaručena výrobcem, ani ji norma pro takový způsob použití nestanoví.\n\nNapříklad minimální průtok pro 1/2“ provedení běžného vodoměru třídy B bývá kolem 30 litrů za hodinu. Vodoměr ve třídě A (nejběžnější bytové vodoměry) může mít Qmin kolem 60 litrů za hodinu. Většina domácností v ČR platí jednosložkové vodné a stočné, takže velikost průtoku vodoměru se na jejich účtech za vodu neprojeví. Naopak tam, kde se účtuje dvousložkové vodné a stočné, platí odběratelé i fixní poplatek za vodoměr, čím větší průtok, tím vyšší poplatek.\n\nUpozornění: Novější norma MID (2004/22/CE) označuje jednotlivé průtoky Q1, Q2, Q3, Q4. Toto značení je použito také v Nařízení vlády č. 464/2005 Sb. a v opatření Českého metrologického institutu.\nNejvětší dovolená chyba objemu dodávaného při průtoku mezi minimálním průtokem (včetně) a přechodovým průtokem Q2 (kromě), kladná nebo záporná, je 5 % pro vodu mající jakoukoliv teplotu. Maximální dovolená chyba v horním rozsahu od Qt (včetně) do Qmax (včetně), je ±2 % pro vodu do teploty 30 °C (včetně) a ±3% pro vodu nad teplotu 30 °C.\n\nPři ověřování měřidel v používání prováděném podle § 11 odst. 4 zákona č. 505/1990 Sb. o metrologii na vyžádání strany, jejíž zájmy mohou být významně poškozeny nesprávným měřením, se jako největší dovolené\nchyby uplatní dvojnásobek „největších dovolených chyb“.\n\nTento parametr není součástí zkoušení vodoměru ani ověřování typu vodoměru. Nejde o údaj stanovený normou, pouze o orientační hodnotu. Rozběhový průtok označuje při jakém minimálním průtoku se začne počitadlo rovnoměrně (ne trhaně) otáčet a tedy registrovat průtok vody. Při nižším než rozběhovém průtoku může nastat stav, kdy vodoměr vůbec nezačne zaznamenávat odběr na počitadle. Výrobci většinou uvádějí ve svých materiálech hodnotu rozběhového průtoku, avšak tato hodnota není předmětem hodnocení vodoměru ve zkušebně. Údaj o rozběhovém průtoku nelze zaměňovat s parametrem Qmin.\n\nU různých typů bytových vodoměrů se rozběhový průtok pohybuje většinou mezi 6 až 12 litry za hodinu. Může se podstatně měnit při znečistění vnitřních funkčních částí v průběhu užívání.\n\nPři používání bytových vodoměrů k rozúčtování nákladů se rozdíl mezi předávacím (fakturačním) vodoměrem a součtem bytových vodoměrů vysvětluje tím, že předávací vodoměr má vyšší přesnost. Proto spolehlivě zaznamená součty drobných průtoků v bytech, které se na jednotlivých bytových vodoměrech nemusí projevit.\n\n"}
{"id": "282250", "url": "https://cs.wikipedia.org/wiki?curid=282250", "title": "Vaz (rozcestník)", "text": "Vaz (rozcestník)\n\nSlovo vaz nebo Vaz či VAZ může znamenat:\n\n\n\n\n"}
{"id": "282251", "url": "https://cs.wikipedia.org/wiki?curid=282251", "title": "Ostřice měchýřkatá", "text": "Ostřice měchýřkatá\n\nOstřice měchýřkatá neboli ostřice puchýřkatá (\"Carex vesicaria\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 30-120, vzácněji až 150 cm. Je vytrvalá a netrsnatá či slabě trsnatá, s plazivými oddenky a krátkými výběžky. Listy jsou střídavé, přisedlé, s listovými pochvami. Lodyha je ostře trojhranná, pod květenstvím drsná, o trochu kratší než listy, celá rostlina je nápadně tmavozelená až trávozelená (na rozdíl od podobné ostřice zobánkaté, která je výrazně sivozelená). Čepele jsou asi 1,8-6,5, vzácněji až 8 mm široké, dvojitě lomené až ploché. Bazální pochvy jsou nejčastěji vínově až purpurově zbarvené, síťnaté rozpadavé. Ostřice měchýřkatá patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá nejčastěji 2-3, samičích 2-3, zvláště dolní je za zralosti trochu převislý. Dolní listen je delší než celé květenství a naspodu má krátkou pochvu, ostatní listeny jsou bez pochev. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je 4-7,5 mm dlouhá, zelenavá, vejčitá až elipsoidní, šikmo odstálá a nafouklá, na vrcholu pozvolna zúžená do asi 1,5-2 mm dlouhého dvouzubého zobánku. Podobná ostřice zobánkatá má mošničky odstálé kolmo a na vrcholu náhle zúžené v zobánek, nikoliv pozvolna. Každá mošnička je podepřená plevou, která je za zralosti kaštanově hnědá se zeleným kýlem a na okraji s bílým lemem. Na rozdíl od ostřice pobřežní je pleva kratší než mošnička. V ČR kvete nejčastěji v květnu až v červnu. Počet chromozómů: 2n=70, 74, 82, 86 či 88.\n\nOstřice měchýřkatá roste ve větší části Evropy, chybí nebo je vzácná na jihu. Dále roste na Sibiři a v Severní Americe. Mapka rozšíření viz zde: . Druh je hodně variabilní, je známo více variet. V Asii rostou také další příbuzné druhy, \"Carex dichroa\" a \"Carex pamirensis\".\nV ČR roste roztroušeně od nížin do hor. Je to druh mokřadů a vlhkých luk.\n\n\n\n \n"}
{"id": "282255", "url": "https://cs.wikipedia.org/wiki?curid=282255", "title": "Babsonova úloha", "text": "Babsonova úloha\n\nBabsonova úloha (anglicky: ), někdy též označovaná stručně jako Babson, je druhem šachového problému, v němž má bílý dát mat v daném počtu tahů bez ohledu na to, jakou černý zvolí obranu, přičemž:\n\n\nÚloha byla pojmenována po Josephu Babsonovi, který jako první uvažoval o možnosti řešení takového problému, když někdy kolem roku 1925 experimentoval s různými druhy proměn. Sestavení uspokojivé Babsonovy úlohy je pro šachové skladatele jednou z největších výzev a ve formě přímé úlohy bylo přibližně po půl století považováno za téměř nemožné. V podstatě se jedná o formu tzv. všeproměny (šachový problém, který v určité fázi svého řešení obsahuje všechny možnosti proměny pěšce v jezdce, střelce, věž a dámu), kterou řada skladatelů dokázala sestavit již před tím, než Babson zformuloval její ztíženou verzi s navzájem symetrickými proměnami černého a bílého.\n\nProblém Wolfanga Paulyho z roku 1912, zobrazený na prvním diagramu, je tříčtvrteční verzí Babsonovy úlohy – třem proměnám černého odpovídají tři stejné proměny bílého. Bílý táhne a dá mat čtvrtým tahem. Úvodním tahem je 1. b3, po němž mohou následovat tyto varianty:\n\nNejedná se však o plnohodnotného Babsona, protože 1. … a1S 2. f8S nefunguje. Bílý by musel místo toho hrát 2. f8D s podobným řešením, jako je uvedené výše.\nVšechny rané Babsonovy úlohy jsou ve formě samomatu, tj. bílý na tahu musí přinutit černého, aby mu dal mat v určeném počtu tahů proti své vůli. Sám Babson publikoval již roku 1914 (tj. 11 let před formulací úlohy) samomat, který splňoval dané požadavky, ovšem na proměnách se podíleli tři různí bílí pěšci. První problém, v němž se proměňují pouze jeden černý a jeden bílý pěšec, sestavil Henry Wald Bettmann, a získal tak první cenu v  1925–26 (viz druhý diagram).\n\nŘešení Bettmannova problému začíná tahem 1. a8S, po němž hra pokračuje následovně:\n\nPo této samomatové verzi Babsonovy úlohy, kdy všechny proměny jsou spojené pouze s jedním pěšcem od každé barvy, následovala celá řada dalších od jiných autorů.\nBabsonova úloha v přímé verzi (kdy bílý táhne a musí dát černému mat v daném počtu tahů proti jakékoliv obraně) byla považována za natolik obtížnou, že až do 60. let 20. století se jí prakticky nikdo nevěnoval.\n\nPak začal na problému pracovat francouzský hutní inženýr Pierre Drumare a věnoval se mu přibližně dalších dvacet let. Podle jeho vlastního vyjádření zpočátku nad úlohou trávil v průměru čtyři hodiny denně a tato doba se postupem času ještě prodlužovala. Nejprve sestavil Babsonovu úlohu, která místo jezdce ve svém řešení používala tzv. tátoše (exofigura, která se pohybuje jako jezdec, ale může v jednom tahu udělat několik skoků ve stejném směru). Sestavení úlohy s konvenčními šachovými figurami se mu kvůli omezenému dosahu jezdce nedařilo – je těžké odůvodnit proměnu bílého pěšce v jezdce jako nutnou reakci na stejnou proměnu černého na opačné straně šachovnice.\n\nKdyž Drumare nakonec s běžnými figurami uspěl, jeho řešení šachový svět, včetně Drumareho samotného, příliš neuspokojilo. Zadání zní „mat pátým tahem“ (poprvé publikováno v \"Memorial Camil Seneca\" roku 1980, viz třetí diagram). Po úvodním tahu 1. Vf2 černý bere dámu na b1 a bílý reaguje odebráním dámy na g8.\n\nV šachových problémech se velmi cení efektivita, ale Drumareho pokus je velmi neefektivní – na šachovnici se hraje s 30 figurami(!), z toho šest figur je proměněných již v úvodním postavení. Přitom i jedna proměněná figura se v kompozičním šachu považuje za „falešnou hru“. V jedné z linií řešení se na šachovnici objevuje celkem 9 věží současně, v jiné z linií zase 9 střelců. Postavení figur nemohlo ani teoreticky vyplynout ze hry, neboť musely být odebrány nejméně tři figury (jedna pěšcem na sloupci f a dvě bílými a černými pěšci na sloupcích b a c), přičemž na šachovnici chybí jen dvě. Přes všechny tyto vady je však tato pětitažka první úplnou Babsonovou úlohou vyhovující původnímu zadání.\n\nPo úvodníku 1. Vf2 následují tahy:\nV roce 1982, dva roky po sestavení úlohy, Drumare další úsilí o odstranění vad vzdal a vyjádřil názor, že Babsonova úloha nebude nikdy zcela uspokojivě sestavena. Ovšem hned následujícího roku přišel Leonid Jaroš, fotbalový trenér z Kazaně, jako skladatel šachových problémů v té době zcela neznámý, s mnohem lepším řešením. Pozice (zobrazená na čtvrtém diagramu) nevykazuje žádné nesrovnalosti, je mnohem jednodušší, než byla v Drumareho problému, a v úvodním postavení neobsahuje žádné proměněné figury. Poprvé byla publikována v březnu 1983 ve známém sovětském šachovém periodiku \"Šachmaty v SSSR\" a je považována za první uspokojivé řešení Babsonovy úlohy. Zadání zní „mat čtvrtým tahem“.\n\nPo úvodníku 1. Vxh4 následují tahy:\n\nOvšem i Jarošův problém měl malé vady. Jednou z nich bylo odebrání soupeřovy figury hned v úvodníku, což je věc, které se skladatelé šachových problémů snaží vyhnout. Navíc, když byla úloha poprvé zveřejněna, na poli h4 stál černý pěšec, ale počítač objevil ještě jedno řešení tahem 1. axb8J. Proto byl tento pěšec nahrazen jezdcem. V posledním tahu verze založené na proměnách ve střelce bylo také možné dát mat dvěma způsoby: 4. Se3 nebo 4. Se5. Přes tyto drobné nedostatky však úloha vzbudila nadšení.\n\nJaroš na úloze pracoval dále a v srpnu 1983 zveřejnil ve stejném časopise zdokonalenou verzi s odstraněným problémem v úvodníku. Tato verze se považuje za jednu z nejlepších šachových úloh, jaká kdy byla sestavena. Opět se jedná o mat čtvrtým tahem.\n\nV úvodníku 1. a7 se nejenže neodebírá žádná soupeřova figura, ale tento tah také logicky souvisí se zbytkem řešení. Následující varianty jsou do značné míry stejné jako v původní verzi.\n\nJaroš ještě v témže roce sestavil jinou, zcela odlišnou, Babsonovu úlohu, a poté další v roce 1986. Od té doby i jiní autoři sestavili několik dalších úloh.\n\nRoku 2003 vyšla v srpnovém vydání německého častopisu čtyřtahová úloha od Petera Hoffmanna. Hoffmann už předtím publikoval několik konvenčních Babsonů, ale tento se lišil. Byla to tzv. cyklická Babsonova úloha. Bílý v ní neodpovídal na černého proměny identickými proměnami, místo toho je autor provázal do kruhu: černého proměna v dámu vyvolá bílého proměnu ve střelce, černého proměna ve střelce vyvolá bílého proměnu ve věž, černého proměna ve věž vyvolá bílého proměnu v jezdce a černého proměna v jezdce vyvolá bílého proměnu v dámu.\n\nPodobně jako u původní Drumareho Babsonovy úlohy Hoffmann použil proměněné figury a již v úvodním tahu odebíral soupeřovu figuru. Roku 2005 pak v zářijovém čísle časopisu zveřejnil zdokonalenou verzi (viz diagram vpravo).\n\nPo úvodním tahu 1. Jxb6 následují možnosti:\n\n1. … d1D 2. exf8S! Dd4+ 3. exd4 Kxf6 4 .d5 mat\n\n1. … d1V 2. exf8J+! Kd6 3. Se5+ Kc5 4. Dxc2 mat\n\n1. … d1S 2. exf8V! Kd6 3.Dd2+ a dalším tahem mat\n\n1. … d1J 2. exf8D! Jxc3+ 3. Kxa5 Je4 4. c8D mat\n\nTato verze, která již neobsahovala žádné proměněné figury, vyhověla běžným skladatelským konvencím mnohem lépe, takže nizozemský šachový publicista Tim Krabbé ji označil za prvního skutečného cyklického Babsona.\n"}
{"id": "282261", "url": "https://cs.wikipedia.org/wiki?curid=282261", "title": "Expedice", "text": "Expedice\n\nExpedice může označovat:\n\n\n\n\n\n\n\n\n"}
{"id": "282264", "url": "https://cs.wikipedia.org/wiki?curid=282264", "title": "Klášter Zaječov", "text": "Klášter Zaječov\n\nSvatá Dobrotivá je název augustiniánského kláštera ve středočeské obci Zaječov v okrese Beroun. Klášter, založený ve 14. století, byl v 17. století barokně přestavěn a stal se významným poutním místem.\n\nZdejší klášter pod názvem klášter Zvěstování Panny Marie založil jako první augustiniánský klášter v Čechách v roce 1262 Oldřich Zajíc z Valdeka jako dík za vítězství Přemysla Otakara II. nad uherským králem Bélou IV. v bitvě u Kressenbrunnu.\n\nV roce 1327 klášter získal ostatky svaté Dobrotivé (Benigny), umučené roku 449. Od té doby se klášter nazývá „klášter svaté Dobrotivé“ a stává se cílem každoročních poutí až do husitských nepokojů. Během husitských válek byl vypálen. Po nich byl klášter obnoven až roku 1469. Během dalších válek byl několikrát pobořen a znovu obnoven.\n\nKoncem 17. století proběhla velkorysá barokní přestavba podle plánů italského architekta Dominika Canevalleho a jeho syna. Zdejší klášter byl významným poutním místem zejména v 18. století pro svoji pověst o zázračné sošce svaté Benigny.\n\nKlášter byl násilně zrušen v dubnu 1950 v rámci Akce K, kdy byli zdejší řeholníci internováni do pracovních táborů. 1. září 1950 byl ve Svaté Dobrotivé zřízen 52. pomocný technický prapor. Areál kláštera tehdy začal chátrat.\n\nPo roce 1990 byl klášter vrácen augustiniánům, je postupně opravován, a v kostele se slouží pravidelné bohoslužby, které dojíždějí sloužit augustiniáni z pražského kláštera u kostela sv. Tomáše.\n\n\n\n"}
{"id": "282265", "url": "https://cs.wikipedia.org/wiki?curid=282265", "title": "Kobercové", "text": "Kobercové\n\nKobercové () je kniha britského spisovatele Terryho Prattcheta. Poprvé byla publikována v roce 1971, ale později, když se autor stal více známým, byla přepsána. V autorově poznámce v přepsané verzi z roku 1992 stojí: \"\"Tato kniha měla dva autory a oba jsou stejnou osobou.\"\"\n\nPříběh knihy je zasazen do, i pro fantasy jistě netypického, prostředí koberce umístěného na podlaze pokoje. Hrdiny se stávají členové nepříliš civilizovaného kmenu Mizvoňů, kteří jako spousty ostatních rozmanitých tvorů, obývají tento koberec. Příběh knihy je zaměřen hlavně na jednotlivé příběhy postav, které nejvíce ovlivňují děj knihy. Jak se tyto postavy rozcházejí a opět potkávají, je děj, jak už je ostatně u Terryho Pratchetta obvyklé, rozpojován a opět spojován. V knize najdete spoustu pratchettovského humoru, myšlenek a nápadů, které mu jsou tak vlastní, a které jsou důležitou součástí jeho novel ze světa Zeměplochy. Před Zeměplochou totiž Pratchett popisoval dva placaté světy, jeden v této novele a jeden v novele Strata.\n\nHlavními hrdiny knihy jsou dva bratři, Nerudel a Vzteklan. Pochází z kmene Mizvoňů, což je jeden malý kmen v širém koberci, který se však hlásí pod obrovskou Kašírijskou říši a platí jí daně. Oba bratři jsou z náčelnické rodiny - sám Nerudel, nesmírně silný, přestože o něco méně přemýšlivý muž, je náčelníkem, jeho bratr, který je o něco menší než on a více uvažuje, je bratrem náčelníka. Kmen má i kmenového šamana, který je však poněkud atypický, protože většinou nemává tygraločí kostí a nevydává šílené zvuky, tancuje u ohně, ale říká různé z ohledu moderní vědy racionální věci, Pomočula.\nA jednoho dne udeří Smet. Smet je příšerná přírodní síla, proti které žádný obyvatel koberce nemůže bojovat - spíše si může lehnout na zem a čekat. Po Smetu chytí Vzteklan koně, kterému dá jméno Roland. Na něm dojedou do svého domova, o němž zjistí, že byl zčásti zničen. Krátce na to se objeví zvláštní páry očí a Pomočul kmenu vysvětlí, že jde o přerostlé černé tygraloky, pocházejících z dalekých pustin, na nichž jezdí pelicháni, pocházející z téhož místa. Kmen se vydá pryč, aby nebyl zlovolným národem pelichánů toužícím po moci zničen. Na své cestě narazí kromě Smetu a pelichánů hlavní i vedlejší hrdinové, k nimž se přidá jakýsi podivný muž zvaný Zkáza, který se zná s Pomočulem, na mnohé obtíže a další věci. Brzy se k nim připojí za jistých podmínek také malý král jménem Brokando, který je chce odvést do svého města, Vorváně. To je však obsazno pelichány, kteří se snaží takto vniknout do všech měst - prve se dostanou ke kořenu, to znamená k vládě města, a z něj dobyjí celou zemi. Avšak Brokando nenechá svou zemi v rukou těchto bestií, a kdo by byli Mizvoňové, kdyby mu nepomohli.\n"}
{"id": "282267", "url": "https://cs.wikipedia.org/wiki?curid=282267", "title": "Bernd a Hilla Becherovi", "text": "Bernd a Hilla Becherovi\n\nBernd Becher (20. srpna 1931 Siegen – 22. června 2007 Rostock) a Hilla Becherová, roz. Wobeserová (2. září 1934 Postupim – 10. října 2015 Düsseldorf) pracovali jako umělecký pár až do smrti Bernda Bechera jako fotografové. Jsou mezinárodně známí a uznávaní díky svým černobílým fotografiím průmyslových krajin.\n\nVěnovali pozornost industriálním stavbám jako jsou těžní věže, vysoké pece, zásobníky na uhlí, pracovní haly, plynové zásobníky, doly a hutě, vysoké pece, plynojemy, vodojemy, vápenky a obilní sýpky. Za 40 let seskupili ucelený soubor industriální krajiny. Považují se za průkopníky konceptuální fotografie.\n\nV druhé polovině 20. století založili takzvanou Düsseldorfskou fotografickou školu.\n\nFotografie jsou koncipovány velmi konkrétně. V jejich technice záznamu preferují centrální perspektivu, objekty jsou fotografované zepředu, žádné zkreslení, žádnou lidskou stafáž a zataženou oblohu a lehké sluneční světlo. S tím i detaily precizní reprodukce, používají velkoformátovou kameru o rozměrech filmového pole 13 x 18 cm. Kompozice obrazu dává také díky detailní kresbě povrchové struktury a centrálně umístěné stavby vystoupit.\n\nBernd Becher studoval v letech 1953 až 1956 na Státní akademii výtvarných umění ve Stuttgartu malbu a také u Karla Rössinga a v letech 1959-1961 Akademii výtvarných umění v Düsseldorfu obor typografie. Hilla Becherová absolvovala v Postupimi studium fotografie. S fotografováním začala již jako dítě. Za umělce, který ji ovlivnil považovala Augusta Sandera. Hilla Becherová studovala v letech 1958 až 1961 na Akademii výtvarných umění v Düsseldorfu výtvarnou fotografii. Hilla a Bernd Becherovi se vzali v roce 1961.\n\nBernd Becher již před studiem začal malovat průmyslové památky. Souběžně s tím sbíral kontaktní kopie průmyslových budov. Pro dokumentaci a jako předlohu pro své kresby a malby si od roku 1957 pořizoval fotografické záběry staveb. Od fotografických koláží a kreseb přešel společně s Hillou Becherovou k čisté fotografické dokumentaci.\n\nBernd a Hilla Becherovi začali společnou fotografickou praxi již během studia. Stanovili si za svůj cíl dokumentovat průmyslové stavby, které byly typické pro jejich generační dobu a často hrozila jejich demolice.\n\nŠlo jim s výjimkou dokumentace siegerlandských hrázděných budov vždy o průmyslová výrobní zařízení a takové průmyslové budovy, které mají souvislost s výrobou zboží. Charakteristické pro jejich \"zpracování\" je často pořízení šesti, devíti, dvanácti nebo i více fotografií stejného objektu z různých úhlů s pevně stanovenými různými úhly. Vytvářeli tak \"typologie\" průmyslových budov.\n\nBernd a Hilla Becherovi dokumentovali ve svém stylu hrázděné domy v Siegerlandu, industriální zařízení v Porúří, Nizozemsku, Belgii, Francii (obzvláště v Lontrinsku), Spojeném království (především ve Walesu) a v USA, ale fotografovali také vodárenské věže a plynojemy. S ohledem na ocelovou a uhelnou krizi v 70. a 80. letech fotografovali mnoho budov, které krátce nato navždy zmizely. Výsledkem jejich práce byla unikátní sbírka rozmanitých průmyslových staveb.\n\nBernd a Hilla Becherovi pro průmyslovou architekturu používali pojem \"nomádská architektura\" – po výstavbě za čas následovala demolice těchto objektů, v zájmu zužitkování kapitálu a získání výhod (citace: \"Kočovné národy nezanechaly ruiny\"). V tomto smyslu se Becherovi považovali za archeology průmyslové architektury – jejich práce byla hledáním kořenů a zároveň kulturní antropologie.\n\nFotografické dílo Bernda a Hilly Becherových je z fotografického hlediska ve smyslu pořizování sérií zařazována k Nové věcnosti. Z hlediska obrazového výtvarného umění se považuje za jedno z prvních konceptuálních umění.\n\nDíky svým fotografickým cyklům získali uznání a popularitu. Prostřednictvím společné výstavy \"Prospekt\" v Düsseldorf společně s konceptuálními umělci a umělci tvořícím minimalistické umění byla jejich práce brzy uznávána světovými umělci na mezinárodní úrovni. To vše se stalo v době, kdy zejména v Evropě neměla fotografie jako umělecké médium žádné uznání (na rozdíl od USA, kde v té době již působili například Stephen Shore nebo William Eggleston).\n\nPro Spojené státy objevila dílo dvojice Ileana Sonnabend a v roce 1973 uspořádala ve své newyorské Galerii Sonnabend jejich první výstavu. Ve stejném roce byly jejich práce vystaveny v Paříži.\n\nBernd Becher převzal na Kunstakademie Düsseldorf v roce 1976 profesuru z fotografie, avšak při vyučování a vzdělávání studentů působili společně jako pár. Vychovali mnoho fotografických osobností známých jako „Becherova škola“ nebo „Düsseldorfská fotografická škola“, kteří jsou dnes z mezinárodního hlediska vynikajícími zástupci německé fotografie. Mezi ně patří Andreas Gursky, Candida Höfer, Axel Hütte, Thomas Ruff, Jörg Sasse, Thomas Struth, Petra Wunderlich a Tata Ronkholz.\n\nKromě své fotografické práce byli známí svými protesty proti demolici důlního závodu Zollern II v Dortmundu. Dávali ve své době impuls pro jiný vztah k průmyslovým budovám, které nebyly považovány za památky z oblasti průmyslové kultury nebo pozdějšího přístupu světového kulturního dědictví UNESCO. Na základě toho dokumentoval jejich student Martin Rosswog v letech 1985/1987 život a dílo horníků dolu Zollern II/IV.\n\nBernd a Hilla Becherovi jsou se svými pracemi zastoupeni v mnoha evropských a amerických muzeích a také v mnoha soukromých sbírkách.\n\nBernd Becher zemřel 2. června 2007 během těžké operace v nemocnici v Rostocku ve svých 75 letech. Hilla Becherová pak 10. října 2015 v Düsseldorfu.\n\n\n\n\n\n\n\n\n\nOhlasy na smrt Bernda Bechera\n"}
{"id": "282268", "url": "https://cs.wikipedia.org/wiki?curid=282268", "title": "Korec", "text": "Korec\n\nSlovo korec není jednoznačné a může znamenat:\n\n\n\nViz též Korce, část města Dubá v okrese Česká Lípa\n\n"}
{"id": "282272", "url": "https://cs.wikipedia.org/wiki?curid=282272", "title": "Císařský kámen", "text": "Císařský kámen\n\nCísařský kámen je zalesněný vrch nacházející se v podřazeném celku Jizerských hor Maršovické vrchovině, v okrese Liberec.\n\nCísařský kámen se nachází 2 km jižně od obce Proseč nad Nisou a 2,5 km severovýchodně od obce Jeřmanice. Na jih od kopce vede rychlostní komunikace I/35 a železniční trať Liberec - Turnov, na severu potom silnice I/14 spojující Liberec a Jablonec nad Nisou.\n\nZ východu se prezentuje jako nevýrazné návrší, při pohledu od Liberce nabírá tvaru výrazného vrchu kuželovitého tvaru. Pod jeho vrcholem v osadě Milíře probíhá rozvodnice mezi úmořím Severního a Baltského moře, která sem směřuje od Dlouhých Mostů a poté pokračuje východním směrem přes Hradešín k Černostudnickému hřbetu. Hlavním stavebním kamenem vrcholu je dvojslídná žula. Na jižním úbočí v Milířích pramení Luční potok, který se později v Liberci - Vesci vlévá do Lužické Nisy. Vrchol je zarostlý smíšeným porostem v kterém převažuje smrk. Většina stromů je ve stáří 90-110 let s nejvyšší výškou kolem 20 m.\n\nNěkdejší název kopce byl Špičák nebo také Uhlířský vrch a byl pozměněn na Císařský kámen v roce 1778. Návštěva císaře Josef II. dala zapomenout starým pojmenováním. Císař si vybral kopec pro dohlížení nad pracemi na opevnění během války o dědictví bavorské. Do žulového kamene na samém vrcholu je vytesána pamětní tabule.\n\nPřes vlastní vrchol vede pouze zelená turistická značka, nicméně sotva půl kilometru od vrcholu směrem na východ se v osadě Milíře připojují další značené cesty.\n\nNově vybudovaná rozhledna slouží k oživení lokality a turismu zdejšího kraje. Kruhový rozhled z vrcholu spolehlivě obsáhl jižní svahy Jizerských hor, Ještědsko-kozákovský hřbet, západní část pohoří Krkonoše a okolí měst Liberec a Jablonec nad Nisou. Rozhledna je další v pomyslné síti těchto staveb v oblasti (Kopanina, Černá Studnice, Slovanka, Královka a Prosečská rozhledna). Její slavnostní otevření proběhlo dne 19. září 2009 od 14:00.\n"}
{"id": "282273", "url": "https://cs.wikipedia.org/wiki?curid=282273", "title": "Dalia Icik", "text": "Dalia Icik\n\nDalia Icik (hebrejsky: דליה איציק, * 20. října 1952, Jeruzalém, Izrael) je izraelská politička a členka strany Kadima. V letech 2006 až 2009 byla první ženou ve funkci předsedkyně Knesetu.\n\nNarodila se v Jeruzalémě do rodiny iráckých Židů. Je vdaná za Dannyho, zaměstnance Israel Electric Corporation. Mají tři děti, Rana, Uriho a Adi. Žijí v jeruzalémské čtvrti Ramat Šaret.\n\nPředtím než byla v roce 1992 zvolena do 13. Knesetu, vykonávala funkci zástupkyně starosty Jeruzaléma. Jako členka Strany práce zastávala funkce ministryně průmyslu a obchodu, ministryně životního prostředí a ministryně komunikací.\n\nDlouholetá členka Strany práce přestoupila v roce 2006 do nově vzniknuvší strany Ariela Šarona – Kadima.\n\n25. ledna 2007 byl na vlastní žádost, sněmovním výborem Knesetu, dočasně zbaven povinností prezidenta Státu Izrael prezident Moše Kacav. 1. června 2007 zcela rezignoval na svou funkci, po dohodě o přiznání viny ze spáchaných zločinů. Jelikož je předseda Knesetu v době, kdy nemůže prezident vykonávat svůj úřad, prvním v následnictví na tuto funkci, stanula Dalia Icik v čele Státu Izrael. Stala se tak historicky první ženou v tomto úřadu.\n\nFunkci hlavy státu oficiálně vykonávala do 15. července 2007, kdy byl do úřadu uveden Šimon Peres. V roce 2014 neúspěšně kandidovala ve volbě izraelského prezidenta, v níž zvítězil Re'uven Rivlin.\n\n"}
{"id": "282277", "url": "https://cs.wikipedia.org/wiki?curid=282277", "title": "Cupedidae", "text": "Cupedidae\n\nCupedidae je malá čeleď brouků, pozoruhodná pro čtverečkovaný vzor ve tvaru \"okének\", který mají na krovkách a který jim také dal obecné jméno v některých jazycích (\"mřížkovaný brouk\", anglicky reticulated beetle).\n\nBrouci jsou protáhlí, dlouzí od 5 do 25 mm, zbarvení ve tmavých barvách jako je šedá, hnědá a černá. Larvy si vyžírají chodbičky ve dřevě stromů a žijí na stromech napadených houbami, někdy jsou nalézáni v dřevěných konstrukcích.\nČeleď se skládá asi ze třiceti druhů v devíti rodech, světově rozšířených v pomyslných hranicích bývalého superkontinentu Pangea.\nV Evropě nežijí.\n\nExistující rody jsou zařazeny do dvou podčeledí.\n\n\nZ paleontologie je známo mnoho vyhynulých druhů, které existovaly v období Triasu:\n\n\n"}
{"id": "282286", "url": "https://cs.wikipedia.org/wiki?curid=282286", "title": "Bitva o Dněpr", "text": "Bitva o Dněpr\n\nBoj o Dněpr byla gigantická bitva Velké vlastenecké války, která probíhala od 24. srpna do 23. prosince 1943 na obou březích řeky Dněpr na území dnešní Ukrajiny. Bitva probíhala na frontě dlouhé 1700 km. Po čtyřech měsících bojů byl osvobozen celý levý břeh Dněpru a bylo vybudováno 23 předmostí, která poskytla sovětským vojskům odrazový prostor při průniku na Ukrajinu. Tato bitva se stala jednou z nejkrvavějších vojenských operací v dějinách, při které podle různých odhadů zahynulo na obou stranách zhruba 900 tisíc vojáků.\n\nPo skončení bitvy u Kurska ztratilo německé velení poslední šanci udržet na východní frontě rovnováhu sil. Hitlerovo neuvážené jednání znamenalo velké oslabení tankových a motorizovaných jednotek, které nebyly schopny vzdorovat silným útokům Rudé armády. Výrazným způsobem se aktivizovalo partyzánské hnutí, které rozvinulo zejména boj o koleje v nacistickém týlu. Sovětská vojska vytlačila Wehrmacht z ruských oblastí SSSR, Rudá armáda osvobodila Orel a Bělgorod a 23. srpna 1943 byl osvobozen ukrajinský Charkov. Už 11. srpna 1943 Hitler pochopil, že sovětskou ofenzívu jen tak nezastaví a urychleně přikázal budovat tzv. \"Ostwall\", obrannou linii \"Panther-Wotan\", sahající od Finského zálivu až k Azovskému moři. Nejdůležitější oporou této linie byla třetí největší evropská řeka Dněpr. Nová obranná linie však nebyla souvislá a v oblasti Dněpru neměli Němci dostatek sil na budování opevnění. Proto se soustředili na zabezpečení nejpravděpodobnějších sovětských cílů v okolí Kremenčugu, Záporoží a Nikopolu.\n\nPokud by byly pozice na Dněpru bráněné dostatečně silnými vojenskými jednotkami, mohly teoreticky zastavit sovětský postup na dlouhé měsíce. Němci mohli z vyššího západního břehu řeky dobře pozorovat všechny přípravy sovětských vojsk a efektivně je napadat dělostřelectvem. Sověti proto potřebovali tuto obranu překonat z chodu co nejrychleji. Po neúspěších Západního a Kalininského frontu proti skupině armád Střed, při kterých se rozpoutala vlekoucí se bitva o Smolensk, se Stalin rozhodl soustředit prostředky a zálohy pro nový útok na jihu, kde pokračovaly bojové operace rychlejším tempem. Za nejdůležitější považoval obsadit významné regiony Nikopolu a úrodných ukrajinských stepí. U Smolenska vázala sovětská vojska jednotky skupiny armád Střed, které nemohly posílit skupinu armád Jih. 25. září Němci nakonec Smolensk opustili, když ho před tím zapálili.\n\n24. srpna 1943 zahájila Rudá armáda v úseku táhnoucím se 1400 km od Smolenska až po Azovské moře rozsáhlou ofenzívu. Účastnily se jí jednotky Středního frontu (v průběhu boj byl přejmenován na 1. běloruský front) , Voroněžského frontu (přejmenovaný na 1. ukrajinský front), 2. ukrajinského frontu (zapojil se do operace později), Jihozápadního frontu (později přejmenovaný na 3. ukrajinský front), Jižního frontu (přejmenovaný na 4. ukrajinský front). Už po dvou týdnech bojů Adolf Hitler nařídil svým jednotkám, aby aplikovaly při ústupu taktiku spálené země, což znamenalo, že německá vojska likvidovala, plenila a podminovávala všechno, co mohlo sloužit nepříteli. V některých oblastech Němci násilně evakuovali i civilní obyvatelstvo, které bylo využíváno na nucené práce v Třetí říši nebo bylo využíváno k opevňovacím pracím. V oblasti Dněpru byly na straně Němců zasazeny rumunské, maďarské a slovenské jednotky. 30. října 1943 padlo při Melitopoli do zajetí Rudé armády 2000 vojáků slovenské Zajišťovací divize, na což Němci reagovali stažením slovenských vojsk do týlu. Přes početní sovětskou převahu se podařilo Mansteinovi efektivně organizovat obranu a zpomalovat sovětský postup. Jeho pozice však nešlo na otevřené stepi ubránit, a tak Rudá armáda postupovala dále k Dněpru. Dne 21. září dorazily první sovětské jednotky k Dněpru u Kaniva, kde byl však zničený most. 22. září osvobodila sovětská vojska Donbas - oblast bohatou na obrovské zásoby uhlí. Při všech těchto bojích zahnala Rudá armáda Němce o 240 km. Sověti se pokusili o získání pozic na západním břehu řeky výsadkovými operacemi, které však nesplnily očekávání. Výsadkáři se posléze uchýlili k partyzánskému vedení boje.\n\nKdyž sovětská vojska dorazila k Dněpru, sovětské vedení vydalo rozhodnutí, že se nebude čekat týdny na dopravu a zbudování pontonových mostů, ale že dojde k přechodu řeky dříve, než se zformuje německá obrana. Tento přechod bylo nutné uskutečnit na více místech a \"za každou cenu.\" Ztráty vojáků při improvizovaných přechodech přes řeku mělo kompenzovat případné krvavé dobývání zformované německé obrany v pozdější době. Plán stanovil překročení řeku na více místech, aby došlo k zmatení nepřítele a k odhalení jeho obrany a k následnému vybudování předmostí na nejslabších místech. Útok začal na 300 km dlouhém břehu takřka současně. Byla používané všechna možná plavidla, těžká technika byla přepravována na vorech, lehčí technika a lidé na loďkách, improvizovaných plavidlech, někteří vojáci plavali přes řeku, přičemž se přidržovali sudů, kmenů stromů nebo batohů naplněných slámou. Do 30. září zbudovala Rudá armáda 23 předmostí na řece Dněpru a další dvě na řece Pripjať. Němci proti nim útočili a téměř polovinu z nich zničili, nebo se Sověti stáhli sami. U zbývajících předmostí byly zbudovány pontonové mosty, které se staly cílem německých letounů. Sovětské letectvo bylo v té době již na vysoké úrovni, a tak se rozhořela i nemilosrdná bitva ve vzduchu. Němci začali podnikat stále mohutnější útoky na předmostí a způsobili sovětským vojskům těžké ztráty. Sověti však soustředili na ochranu těchto předmostí těžké dělostřelectvo a jednotky Kaťuší a opuštěna byla jen ta, která se nehodila k pokračování dalšího útoku. Sovětské nejvyšší velení dalo přednost zejména oblastem u Kremenčugu a Dněpropetrovsku. Klíčovým faktorem pro pozdější úspěšný přechod řeky bylo to, že se Rudé armádě navzdory veškerému úsilí wehrmachtu podařilo udržet několik předmostí v různých oblastech a Němci nedokázali odhadnout, ze kterého bude zahájena rozhodující ofenzíva.\n\nDo poloviny října 1943 se podařilo v předmostích soustředit dostatek sovětských vojsk na to, aby mohl pokračovat útok na Němce. Rudá armáda podnikla mohutný útok, při němž odřízla německá vojska na Krymu. Předmostí u Burkiny asi 100 km jižně od Kyjeva bylo využito jinak. Sověti oklamali nepřítele, který zde soustředil velké síly a rozhodli se na Kyjev zaútočit odjinud. Na předmostí umístili dřevěné makety tanků, děla vedla rušivou palbu, měnila stanoviště, vysílalo se z více radiostanic a vytvářel se tak dojem příprav na útok. Jednotky určené k útoku na Kyjev se v utajení přesunuly na předmostí u vesnice Ljutež, odkud byl veden nečekaný útok, který skončil i za účasti 1. československého armádního sboru 6. listopadu 1943 osvobozením Kyjeva. Ofenzíva v listopadu pokračovala rychlým tempem i za Dněprem, Němcům se až počátkem prosince podařilo na několik týdnů stabilizovat frontu přibližně 100 km na západ od Dněpru a menší část ztraceného území včetně oblastního města Žitomir dokonce prudkými protiútoky dobýt dočasně zpět.\n\nSovětským jednotkám se podařilo překročit Dněpr z chodu, čímž si zabezpečili dostatečnou rychlost postupu i v následujícím období. V důsledku této operace byl osvobozen Kyjev a začalo osvobozování zbytku pravobřežní Ukrajiny. Bitva demonstrovala nejen vytrvalost, nenáročnost a odhodláni Rudé armády, ale též sílu partyzánského hnutí, které útoky na železniční přepravu zkomplikovalo nacistům situaci. Úspěšná činnost sovětských vojsk zvýšila Stalinovu prestiž na Teheránské konferenci. Výše ztrát na obou stranách byla vysoká, jejich odhady se však velmi liší. Je to zejména v důsledku toho, že bitva měla poměrně dlouhé trvání, někteří do ní započítávají bitvu o Smolensk, někteří historikové pojímají střetnutí jen jako samotné překročení řeky Dněpr. V bitvě o Dněpr bylo vyznamenáno sovětským nejvyšším vyznamenáním Hrdina Sovětského svazu 2438 vojáků a důstojníků. V žádné jiné bitvě již takové množství vyznamenání nebylo uděleno.\n\n"}
{"id": "282288", "url": "https://cs.wikipedia.org/wiki?curid=282288", "title": "Klášter Santa María de Gerri", "text": "Klášter Santa María de Gerri\n\nKlášter Santa Maria de Gerri je benediktinský klášter v Katalánsku u vsi Gerri de la Sal.\n\nTato benediktinská fundace byla založena roku 807. Zachovala se trojlodní románská bazilika s valenou klenbou podepíranou čtyřmi kanelovanými sloupy. Uvnitř baziliky jsou dochované náhrobní kameny a fresky.\n"}
{"id": "282296", "url": "https://cs.wikipedia.org/wiki?curid=282296", "title": "Francis de La Porte de Castelnau", "text": "Francis de La Porte de Castelnau\n\nFrançois Louis Nompar de Caumont La Force, comte de Castelnau (25. prosince 1810 – 4. února 1880) byl francouzský přírodovědec. (Některé prameny uvádějí rok jeho narození jako 1812.) Byl znám též jako François Laporte nebo Francis de Castelnau\n\nNarodil se v Londýně a studoval přírodopis v Paříži. V letech 1837 až 1841 vedl vědeckou expedici do Kanady, kde studoval faunu kanadských jezer a politický systém Horní Kanady a Dolní Kanady (dnes zhruba odpovídající moderním provinciím Ontario a Québec) a Spojených států.\n\nV letech 1843 až 1847 s dvěma botaniky a preparátorem prošli Jižní Ameriku od Peru po Brazílii, po rozvodí řek Amazonka a La Plata.\n\nSloužil jako francouzský konzul v Bahia v Siamu od 1848 do 1862 a v Melbourne, Austrálie od 1864 do 1877.\n\nByl po něm pojmenován rod tropických stromů - \"Laportea\".\n\n\n"}
{"id": "282298", "url": "https://cs.wikipedia.org/wiki?curid=282298", "title": "Společenstvo Prstenu (postavy)", "text": "Společenstvo Prstenu (postavy)\n\nSpolečenstvo prstenu je v knižní trilogii J. R. R. Tolkiena \"Pán prstenů\" skupina devíti postav reprezentujících svobodné národy Středozemě. Její vytvoření je popsáno hned v prvním dílu, \"Společenstvo Prstenu\". Společenstvo mělo za úkol vést a chránit hobita Froda Pytlíka na cestě k Hoře osudu v Mordoru, kde jedině se dá zničit Jeden prsten.\n\nSpolečenstvo bylo ustanoveno na Elrondově radě v Roklince. Tou dobou se tam náhodou sešlo několik zástupců svobodných říší, jež prosili o Elrondovu radu. Rada se konala 25. listopadu 3018 Třetího věku a mělo se na ní projednat, co s Prstenem, který přinesl Frodo a jeho 3 společníci. Bylo rozhodnuto, že Prsten musí být zničen, ale to šlo jenom uprostřed země nepřítele v ohních Hory osudu. Frodo se nabídl, že tam Prsten odnese a zničí. Elrond mu potom ustanovil za společníky Gandalfa, Legolase, Gimliho, Aragorna, Boromira a Sama, který tajně sledoval radu. Elrond chtěl, aby měla družina devět členů, kteří by stáli proti devíti Sauronovým prstenovým přízrakům (nazgûlům), a rozmýšlel se, že pošle ještě dva elfy ze své domácnosti. V tu chvíli se přihlásili Smíšek a Pipin, protože nechtěli opustit přátele. Elrond je nechtěl pustit, jelikož byli mladí, a radši by je poslal do Kraje s varováním, ale na přímluvu Gandalfa byli nakonec přidáni ke Společenstvu. \n\nNa cestu se vydali z Roklinky 25. prosince 3018 Třetího věku. \n\nSeznam členů společenstva podle jejich rasy:\n\nNejdříve bylo Společenstvo vedeno Gandalfem, ale potom, co bojoval s balrogem a spadl s ním do propasti v Morii, se ujal vedení Aragorn.\n\nDne 25. února 3019 doplulo Společenstvo po Anduině na palouk Parth Galen poblíž Rauroských vodopádů, kde se utábořilo. Další den se mělo rozhodnout, zdali budou pokračovat přímo k Mordoru, nebo to vezmou oklikou přes Gondor. Frodo, jakožto nositel Prstenu, dostal hlavní slovo, vzal si čas na rozmyšlenou a šel se sám rozhodnout. Brzy se za ním vydal Boromir, který tajně prahl po Prstenu (což způsobovala samotná moc Prstenu). Našel ho a snažil se ho přesvědčit, aby se vydal do Mordoru a dokonce, aby Prsten nezničil, ale použil proti nepříteli. Pak se mu ho pokusil vzít, Frodo si však nasadil Prsten a neviditelný utekl na vrcholek Amon Henu.\n\nPotom Boromir přišel mezi zbytek Společenstva a řekl, že Frodo mu neviditelný utekl, nezmínil se však proč. Hobiti se ve strachu o Froda rozprchli a zbytek se je snažil dohonit, čímž se všichni rozdělili. Do toho vpadli Sarumanovi skřeti ze Železného pasu, kteří měli za úkol unést hobity. Skřeti narazili na Smíška a Pipina a i přes jejich ochranu Boromirem, kterého zastřelili šípy, je unesli. Frodo se zatím konečně rozhodl a utíkal dolů k lodím, aby se sám vydal přes řeku do Mordoru. Samovi došlo, co asi chce jeho pán udělat, vydal se za ním a dohonil ho právě, když už odplouval.\n\nKdyž získali Smíška a Pipina, utíkali skřeti zpět do Železného pasu. Aragorn, Legolas a Gimli zjistili, kam se vydal Frodo a Sam a nakonec se rozhodli, že zachrání Smíška a Pipina. Před tím ještě pohřbili Boromira v loďce, kterou poslali do Rauroského vodopádu. \n\nPřestože se Společenstvo po smrti Boromira rozpadlo a přestože urazilo jenom polovinu cesty do Mordoru, pomohlo Frodovi dostat se přes první, velmi nebezpečnou polovinu putování. Poté zbylí členové pomáhali svobodným národům ve válce o Prsten a povedlo se jim odvést Sauronovu pozornost od Froda a Sama, což jim velmi pomohlo. Po válce se všichni znovu sešli na Cormallenském poli v Ithilienu.\n"}
{"id": "282299", "url": "https://cs.wikipedia.org/wiki?curid=282299", "title": "Dionysios", "text": "Dionysios\n\nDionysios nebo Dionýsios, někdy též Dionýsius (latinsky Dionysius a česky Diviš) je řecké jméno různých osob:\n\n\n\n\n"}
{"id": "282305", "url": "https://cs.wikipedia.org/wiki?curid=282305", "title": "Cyril Suk", "text": "Cyril Suk\n\nCyril Suk (* 29. ledna 1967 Praha, Československo) je bývalý československý a český tenista. Specializoval se pouze na čtyřhru, v průběhu kariéry v ní vyhrál US Open 1998, čtyřikrát smíšenou čtyřhru na Grand Slamu a 32 turnajů na okruhu ATP.\n\nPochází ze známé české tenisové rodiny. Jeho matka Věra Suková hrála finále dvouhry ve Wimbledonu v roce 1962, otec Cyril Suk starší byl československý tenisový funkcionář, předseda tenisového svazu a sestra Helena Suková je bývalá tenistka.\n\nV roce 1985 vyhrál s Petrem Kordou čtyřhru juniorů na French Open v Paříži.\n\nV roce 2003 působil jako nehrající kapitán týmu Česka v Davisově poháru. V dubnu 2008 opustil prostředí tenisu a stal se manažerem v hokejovém klubu BK Mladá Boleslav, kde působil nejprve na postu generálního manažera a poté marketingového manažera.\n\nCyril Suk se zúčastnil 10 utkání v Davisově poháru, hrál pouze čtyřhru, s bilancí 6-4.\n\n"}
{"id": "282308", "url": "https://cs.wikipedia.org/wiki?curid=282308", "title": "Burundská hymna", "text": "Burundská hymna\n\nBurundská národní hymna nese název Burundi Bwacu \"(Naše Burundi)\". Text hymny byl napsán skupinou vedenou katolickým knězem Jeanem-Baptistou Ntahokajou, hudbu složil Marc Barengayabo. Hymna je používána od roku 1962, kdy Burundi dosáhlo nezávislosti na Belgii.\n\nDrahé Burundi, ó sladká vlasti,\nzaujmi své místo mezi spřízněnými národy.\nVe svém blahu a se vší ctí,\nv dosažené nezávislosti.\n\nRaněná a pokryta krví,\nty přec zůstala jsi svým pánem.\nKdyž přišel čas, ty ses pozvedla,\na hrdě se vztyčila v řadách svobodného lidu.\nPřijmi poklonu národů,\na přijmi výraz úcty svých potomků.\nNechť celým světem zní tvé jméno.\n\nÓ drahé Burundi,\nposvátné dědictví našich předků,\nuznána za hodnou tvé vlády. \nVe své odvaze pojíš smysl pro čest,\nopěvuj slávu své nabyté svobody.\n\nDrahé Burundi,\ntys předmětem hodným naší nejněžnější lásky.\nZa tvé ušlechtilé služby,\nmy dáme své ruce, svá srdce i své životy.\nNechť vůle Boží, která nám tebe darovala, \ntě uchová v naší úctě,\npod záštitou jednoty, míru, radosti a blahobytu.\nBurundi bwacu, Burundi buhire,\nShinga icumu mu mashinga,\nGaba intahe y'ubugabo ku bugingo.\nWarapfunywe ntiwapfuye,\nWarahabishijwe ntiwahababuka,\n\nUhagurukana, uhagurukana,\nuhagurukana, ubugabo urikukira.\nKomerwamashyi n'amakungu,\nHabwa impundu nabawe,\nIsamirane mu mashinga, isamirane mu mashinga,\n\nBurundi bwacu, ragi ry'abasokuru,\nRamutswa intahe n'ibihugu,\nUfatanije ishyaka n'ubu hizi;\nVuza impundu wiganzuye uwakuganza uwakuganza.\n\nBurundi bwacu, nkoramutima kuri twese,\nTugutuye amaboko, umitima n'ubuzima,\nImana yakuduhaye ikudutungire.\nHorana ubumwi n'abagabo n'itekane.\nSagwa n'urweze, sagwa n'amahoro meza.\n\nCher Burundi, ô doux pays,\nPrends place dans le concert des nations.\nEn tout bien, tout honneur, accédé à l'indépendance.\nMutilé et meutri, tu es demeuré maître de toi-même.\n\nL'heure venue, t'es levé\nEt fièrement tu t'es hissé au rang des peuples libres.\nReçois donc le compliment des nations,\nAgrée l'hommage de tes enfants.\nQu'à travers l'univers retentisse ton nom.\n\nCher Burundi, héritage sacré de nos aïeux,\nReconnu digne de te gouverner\nAu courage tu allies le sentiment de l'honneur.\nChante la gloire de ta liberté reconquise.\n\nCher Burundi, digne objet de notre plus tendre armour,\nA ton noble service nous vouons nos bras, nos cœurs et nos vies.\nVeuille Dieu, qui nous a fait don de toi, te conserver à notre vénération.\nSous l'egide de l'Unité,\nDans la paix, la joie et la prospérité.\n\n"}
{"id": "282309", "url": "https://cs.wikipedia.org/wiki?curid=282309", "title": "Aneta Šmrhová", "text": "Aneta Šmrhová\n\nAneta Šmrhová (* 18. listopadu 1983, Křivoklát) je česká pornoherečka nejčastěji známá jako Anetta Keys, vystupuje avšak i pod dalšími jmény.\n\nOd roku 2001 se začala objevovat jako modelka na internetu. Svou kariéru ve filmu pro dospělé začala v roce 2001 - v necelých 18 letech. Ačkoli je možné ji spatřit i v heterosexuálních scénách, vystupuje téměř výhradně v lesbických a sólových scénách, často s českými a maďarskými pornoherečkami. Spolupracuje s celou řadou vydavatelů pornofilmů. Objevila se v časopisech \"Hustler, Penthouse\", \"Playboy CZ\" (Playmate leden 2004) a v dalších.\n\nMá piercing v nose, jazyku a pupíku. Má nespecifické tetování nad pravou částí hýždí.\n\n"}
{"id": "282313", "url": "https://cs.wikipedia.org/wiki?curid=282313", "title": "Pustiměř", "text": "Pustiměř\n\nPustiměř je obec ležící v okrese Vyškov v Jihomoravském kraji. Obec se nachází 5 kilometrů severně od města Vyškov na okrajových svazích Drahanské vrchoviny a přilehlé části Vyškovské brázdy, svažující se do údolí říčky Hané. Obcí protéká Pustiměřský potok, který teče do Ivanovického rybníka a dále pak do řeky Haná. Žije zde obyvatel.\n\nPrvní písemná zmínka pochází z první poloviny 11. století, ale oblast byla osídlena již v mladší době kamenné. Do roku 1926 patřila k Pustiměři obec Zelená Hora, v roce 1942 se s obcí sloučily bývalé Německé Prusy, nyní Pustiměřské Prusy. Z nejvýznamnějších kulturních památek obce lze jmenovat zbytek románské rotundy sv. Pantaleona z roku 1080, kapli svaté Anny ze 14. století, Getsemanské zahrady a dominantu obce kostel svatého Benedikta z roku 1900. Dnes je Pustiměř moderní obcí s dobrou vybaveností sloužící celému mikroregionu Melicko.\n\nPustiměř je jednou z nejstarších doložených osad na Vyškovsku, jež byla tehdy v historických listinách nazývána jménem \"Pustimír\" (r. 1046). Název pochází s největší pravděpodobností od složeného slovanského osobního jména \"Pustimír\", nebo naznačuje existenci nějaké starobylé významné pustiny. Koncem 19. století byla obec nazývána \"Pustoměř\". A ještě začátkem 20. století byla na pustiměřské faře používána farní pečeť pod tímto názvem. V roce 1906 byl úředně stanoven dnešním název \"Pustiměř\". Tehdy se naposledy uvádělo na poštovním razítku \"Pustomierch – Pustoměř\". Farní pečeť byla změněna na \"Pustiměř\" v roce 1924.\n\nK zásadnějšímu osidlování katastru Pustiměř docházelo již na počátku doby bronzové, jako hlavní centrum místní lokality se přirozeně nabízela ostrožna, dnes označovaná jako Hradisko Zelená Hora. Toto pravěké sídliště nabylo významu už v raném středověku a to hlavně díky své pozici ve středu Moravy. V období mezi 5. a 7. stoletím bylo již hradisko známo jako opevněné a leželo v blízkosti dálkové cesty, vedoucí přes Moravu až k Baltskému moři, zvané Jantarová stezka. V době před velkomoravskou říší se již Zelená Hora řadila mezi přední moravská centra, významem ji lze srovnávat s hradisky v Mikulčicích a ve Starých Zámcích u Líšně.\nHradisko neztratilo na významu ani v období Velkomoravské říše. Pro toto období lze počítat i s možností, že se Hradiskem nazýval i dřevěný nebo již kamenný kostelík, na jehož místě vznikla později románská rotunda svatého Pantaleona.\n\nPrvní písemná zmínka o obci pochází ze zakládací listiny staroboleslavské kapituly z roku 1046, kdy kníže Břetislav I. daroval kapitule staroboleslavské roční úrok jednu hřivnu a dva voly z pustiměřského hradu. I když tento dokument byl označen jako falzum ze 13. století, panuje shoda, že jádro falza tvoří pravá listina knížete Vratislava II. z druhé poloviny 11. století, do níž byly ve Staré Boleslavi včleněny dochované starší záznamy, které svědčily o původním obdarování této církevní instituce knížetem Břetislavem. Další, již bezpečná, zmínka pochází z roku 1232. 24. srpna 1341 je Pustiměř jmenována jako městečko.\n\nPůvodně byla Pustiměř zeměpanskou vsí, která časem přešla k olomouckému biskupství. Již koncem Velkomoravské říše na katastru obce stávalo hradisko, nazývané Hrad Dolní Melice. Koncem 13. století zde byl postaven pustiměřský biskupský hrad. Oba zdejší hrady zanikly během husitských válek. Centrem všeho zdejšího dění se stal pustiměřský klášter (opatství panen benediktinek zvaného \"Ad infantiam Christi\", tj. \"K dětství páně\"), který zde na místě kostela roku 1340 nechal postavit olomoucký biskup Jan řečený Volek. Abatyše Alžběta (+ 1347), nemanželská dcera Václava III. byla poslední prokázanou Přemyslovnou. Klášter byl zrušen v roce 1588 dekretem papeže Sixta V. a zcela zanikl. Další rozvoj zastavila Třicetiletá válka. Výraznější oživení nastalo okolo roku 1850, kdy zde začaly působit a vznikat různé spolky a v rámci změn v zemské správě si od tohoto roku volila Pustiměř vlastního starostu.\n\nGeologicky leží obec Pustiměř převážně na navátých a mořských sedimentech, jako je hlína, písek, vápnitý jíl a štěrk. Tyto sedimenty jsou součástí kvartéru Českého masivu a Západních Karpat. Lomová oblast na sever od obce se skládá z droby a slepence, jež jsou součástí geologického regionu moravskoslezské oblasti s názvem moravskoslezské paleozoikum, které se datuje do období karbonu. V 19. a 20. století se v skalách lámala droba na dlažbu, štěrk a kamenické práce. V současnosti není ani jeden ze tří lomů v provozu. Ze zkamenělin zde byla v sedimentu nalezena přeslička.\n\nPustiměř se nachází na okrajových svazích Konické vrchoviny, která je součástí Drahanské vrchoviny. Též je přilehlou částí Ivanovické brány, jež je součástí Vyškovské brány, svažující se do údolí říčky Hané. Přirozenou ochranou od severu je vyvýšenina Rejhna. Rovina v Pustiměři je v nadmořské výšce 260 m n. m., ale nejvýše položené části obce sahají až do nadmořské výšky 350 m n. m.\n\nVodstvo z pustiměřského katastru patří do úmoří Černého moře. Obcí protéká Pustiměřský potok, který teče do Ivanovického rybníka a dále pak do řeky Haná. Pustiměřský potok, pramení v lesnaté oblasti Drahanské vrchoviny severozápadně od Radslavic. Teče východním směrem kolem hradiska na Zelené Hoře, kde je zásobárnou vody pro stejnojmennou nádrž a spolu s Drysickým potokem napájí Ivanovický rybník, který je největším rybníkem v okrese Vyškov. Nejstarší dochované zprávy o rybnících na Pustiměřských statcích jsou z období založení kláštera benediktinek z roku 1344. Zmínka je v listině biskupa Jana Volka, kde biskup dosvědčuje že klášter trpí nedostatkem vody a vodních toků. Tehdy nechal spojit dva potůčky a pramen pod vinicemi v jeden tok a nasměroval jej do středu městečka. Na toku zřídil dva rybníky a nechal postavit dva mlýny. Celý tok Pustiměřského potoka západně od Chvalkovic na Hané ústí z levé strany do řeky Haná. Plocha povodí je 38,7 km² a délka toku 15,1 km.\n\nPustiměř se nachází v mírně teplé klimatické oblasti MT 11. (Podle Quittovy klimatické regionalizace.) Nejvyšší průměrné roční teploty bývají v oblasti Vyškovské brány kolem 8,8 °C. Teploty postupně klesají blížíme-li se k vrcholovým partiím Drahanské vrchoviny s průměrnou teplotou 7,5 °C. Pro oblast Vyškovska jsou typické klimatické inverze, zejména v údolích řek a údolích podhůří Ždánického lesa. Typický je častý výskyt mlh a střádání exhalátů. Proto jsou zde i četnější přízemní mrazíky což snižuje příhodnost pro možnost rekreace, zemědělství a zahrádkářství. Území Vyškovské brány je normálně závlažné. Úhrnem 63 % srážek napadá v teplém půlroce a pohybuje se mezi 520–650 mm. Hlavní srážkové maximum bývá v měsíci červenci. A nejméně deštivý měsíc je únor. Počet dnů se sněhovou pokrývkou se pohybuje mezi 40 dny (za rok) v nejnižších polohách a 70 dny v nejvyšších. Na území okresu převládá jihozápadní (35 %) a severovýchodní (25 %) proudění větru.\n\nNa území obce se nacházejí celkem dvě lokality výskytu památných stromů. Před kostelem u hřbitovní zdi je od 10. listopadu 1990 z nařízení Okresního národního výboru Vyškov označen památný strom lípa malolistá (\"Tilia cordata Mill\"), která je 22 metrů vysoká s obvodem kmene 420 cm. Druhá lokalita je v obci na rozcestí u kapličky a křížku, kde rostou dvě vzrostlé lípy malolisté (\"Tilia cordata Mill.\") označené za památné z nařízení Městského úřadu Vyškov ze dne 28. srpna 2004.\n\nNa rozmezí katastrů Vyškova a Pustiměře se nachází evropsky významná lokalita zařazená do evropského seznamu z nařízení vlády ze dne 25. dubna 2012 s názvem Letiště Marchanice (CZ 0623370). Lokalita má rozlohu 20,9 ha a předmětem její ochrany je výskyt sysla obecného („Spermophilus citellus“).\n\nNa území katastru jsou registrovány 4 významné krajinné prvky. Jde o lokality : Marchanické údolí („VKP 48“) – potoční niva, Hradisko („VKP 239“) – údolní niva s botanickým významem, Pustiměřské vinohrady („VKP 241“) – stráň s výskytem chráněných a ohrožených druhů, Drysické vinohrady („VKP 243“) – botanická lokalita.\n\nV obci k počátku roku 2013 žilo celkem 1698 obyvatel. Z nich bylo 820 mužů a žen o přibližně padesát více (878). Průměrný věk obyvatel města dosahoval 38,5 let. Dle Sčítání lidu, domů a bytů provedeném v roce 2011, kdy v obci žilo 1636 lidí, bylo nejvíce obyvatel (18 %) ve věku od 30 do 39 let. Děti do 14 let věku tvořily 17,5 % obyvatel a senioři nad 70 let úhrnem 6 %. Z celkem 1347 občanů města starších 15 let mělo 39 % nejvyšší ukončené vzdělání úplné střední bez maturity. Počet vysokoškoláků dosahoval téměř 9 % a bez vzdělání byla naopak 0,5 % obyvatel. Z cenzu dále vyplývá, že ve městě žilo 852 ekonomicky aktivních občanů. Celkem 93 % z nich se řadilo mezi zaměstnané, z nichž 80 % patřilo mezi zaměstnance, 3 % k zaměstnavatelům a zbytek pracoval na vlastní účet. Oproti tomu celých 46 % občanů nebylo ekonomicky aktivní (to jsou například nepracující důchodci či žáci, studenti nebo učni) a zbytek svou ekonomickou aktivitu uvést nechtěl. Úhrnem 28 obyvatel města pracovalo v zemědělství, lesnictví či rybolovu, 391 obyvatel zaměstnával průmysl a stavebnictví a dalších 373 pracovalo ve službách. Úhrnem 825 obyvatel obce, tedy téměř polovina, se hlásilo k české národnosti. Dále 370 obyvatel bylo Moraváků a 22 Slováků. Celých 331 obyvatel města však svou národnost neuvedlo.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\nPustiměř je sídlem stejnojmenné římskokatolické farnosti. Ta je součástí Vyškovského děkanátu Olomoucké arcidiecéze v Moravské provincii. Území zdejší farnosti zahrnuje nejen oblast samotné obce, ale také místní části Pustiměřské Prusy a obec Zelená Hora. Do farnosti patří také Ferdinandsko (lovecký zámeček a myslivna). Hlavním duchovním stánkem farnosti je Kostel svatého Benedikta v Pustiměři. Místním farářem je Dr. Josef Beníček.\n\nPři censu prováděném v roce 2011 se 680 obyvatel obce (42 %) označilo za věřící. Z tohoto počtu se 542 hlásilo k církvi či náboženské obci, a sice 263 obyvatel k římskokatolické církvi (16 % ze všech obyvatel obce) a jeden se hlásil k pravoslavné církvi. Úhrnem 569 obyvatel se označilo bez náboženské víry a 650 lidí odmítlo na otázku své náboženské víry odpovědět. Lze tedy konstatovat že mezi věřícími měla římskokatolická církev převahu. I před druhou světovou válkou, se k ní přihlásilo z 1014 obyvatel 997. Což bylo přes 98 % obyvatel obce (v roce 1930).\n\nObec je tvořena dvěma místními částmi, a sice Pustiměří a Pustiměřskými Prusy. Každá z částí tvoří samostatnou základní sídelní jednotku a celá obec vytváří jedno katastrální území pojmenované Pustiměř.\n\nObec má patnáctičlenné zastupitelstvo, v jehož čele stojí starosta. Jím je od komunálních voleb konaných roku 2010 Mgr. Miloš Nevřala a jeho zástupcem je Milan Hynšt. V těchto volbách kandidovala do zastupitelstva celkem tři uskupení, z nichž všechna byla úspěšná. Nejpočetněji – s 8 mandáty – skončila Česká strana sociálně demokratická (ČSSD), pět mandátů získala Křesťanská a demokratická unie – Československá strana lidová (KDU-ČSL) a dva Komunistická strana Čech a Moravy.\n\nV komunálních volbách konaných v roce 1994 kandidovalo celkem čest uskupení. Nejvíce hlasů tehdy získala KDU-ČSL, která tak obsadila šest křesel v obecním zastupitelstvu. Dalších pět připadlo KSČM a o zbytek se podělily čtyři nezávislí kandidáti. O čtyři roky později si voliči vybírali ze sedmi kandidátek, z nichž nejvíce hlasů získalo „Sdružení nezávislých kandidátů“ a patřilo mu v zastupitelstvu šest míst. Zbylých devět mandátů si mezi sebe rozdělili ČSSD (čtyři), KDU-ČSL (tři) a KSČM (dva). V následujících komunálních volbách konaných roku 2002 kandidovaly pouze tři uskupení. Nejúspěšnější byla ČSSD se ziskem sedmi mandátů. Šest zastupitelů patřilo na základě výsledků voleb KDU-ČSL a zbylé dva KSČM. Pro obecní volby v roce 2006 bylo sestaveny tři kandidátky. Nejvíce mandátů, jako v předchozím volebním období získala strana ČSSD se ziskem sedmi mandátů. Druhý nejvyšší počet mandátů tehdy měla KDU-ČSL (šest) a zbylé dva KSČM.\n\nZnak obce Pustiměř se patrně vyvinul z pečeti obce, odvozené z erbu vrchnosti, olomouckého biskupství. Na štítě byly umístěny, nahoře tři a dole dva kužely vedle sebe, avšak na rozdíl od biskupství špicemi dolů, nikoli vzhůru. Barvy tohoto znaku nejsou doloženy, jelikož je obec přestala užívat už roku 1850 a dala si na pečeť vyrýt rostlinu s širokým květenstvím ve tvaru deštníku. Tento pečetní obraz nebyl ovšem znakem, nýbrž jenom znamením nové pečeti. Skutečný znak městečka reprezentuje tedy znak s pěti kužely. Jeho barvy lze předpokládat podle erbu biskupství, tj. stříbrné kužely na červeném štítě. U příležitosti 100. výročí posvěcení chrámu sv. Benedikta v Pustiměři roku 2002 byl při slavnostní eucharistii požehnán znak a prapor obce. Znak a vlajka byly obci Pustiměř uděleny usnesením poslanecké sněmovny 7. října 1997 (číslo rozhodnutí 41).\n\nPopis znaku: Na červeném štítě jsou v horní polovině tři stříbrné kužely vedle sebe, obrácené hrotem dolů, v dolní polovině dva podobné kužely, hrotem dolů obrácené.\n\nPopis vlajky: Červený list se třemi bílými žerďovými klíny s vrcholy ve středu listu a dvěma bílými klíny s vrcholy na vlajícím okraji a se základnami mezi vrcholy žerďových klínů. Poměr šířky k délce listu je 2:3.\n\nObec Pustiměř se řadí mezi členy dobrovolného svazku obcí Mikroregion Melicko, jež má sídlo právě v Pustiměři a dbá o rozvoj zdejšího regionu ve vzájemné spolupráci členských obcí. A patří také do místní akční skupiny s názvem „MAS Na cestě k prosperitě“. Skupina čítá 30 obcí jižního okraje Olomouckého kraje spolu s Vojenským újezdem Březina a má především za úkol zlepšení kvality života ve venkovských oblastech a posílení ekonomického potenciálu členských obcí.\n\nPustiměř je z historického hlediska hlavně obcí zemědělskou. Na pozemcích bývalého velkostatku, který obhospodařoval 260 ha orné půdy a 860 ha lesa se od konce 19. století za farskou zahradou a kostelem pěstoval chmel a vinná réva (cca 2 ha). Půdu zde měl pronajatu vyškovský cukrovar, který na ní pěstoval cukrovou řepu. Po parcelaci v roce 1924 tu zůstal zbytkový statek a 40% půdy byl rozdělen a rozprodán zájemcům z obce a blízkého okolí.\nZměny nastaly po socializaci zemědělství kdy se přešlo na kolektivní zemědělskou výrobu. Tyto změny na počátku 50. let 20. století vedly k založení jednotného zemědělského družstva Pustiměř. V roce 1972 se družstvo sloučilo s družstvy Radslavice a Zelená Hora pod jednotný název „Mír“. Vzniklo tak pět sdružených lokalit (s Podivicemi a Drysicemi), které tak kopírovali původní rozlohu středověkého pustiměřského panství, jež nově rozděluje dálnice D46 z Olomouce do Vyškova. V tomto období bylo JZD největším zaměstnavatelem v obci.\n\nPo majetko-právním přerozdělení (po roce 1989) je zemědělská výroba v areálu bývalého JZD zastoupena podniky Morava Pustiměř (družstvo) a sdružením ZEPUS Pustiměř. Tito následovníci zaniklého družstva se nadále zabývají rostlinnou a živočišnou výrobou. Morava Pustiměř obhospodařuje 1210 ha zemědělské půdy, z toho na katastru Pustiměře 371 ha. Živočišná výroba je zastoupena uceleným chovem prasat a rostlinná výroba zase na pěstování ječmene, máku, cukrovky, kukuřice a pšenice. Dále pak udržuje tradici pěstování vinné révy na jižních svazích Drahanské vrchoviny. Společnost ZEPUS Pustiměř vznikla v roce 1993 a obdělává 650 ha půdy z toho 537 na katastru obce. Živočišnou a rostlinnou výrobu má obdobnou jako podnik Morava.\n\nPrůmyslová výroba v Pustiměři se nachází v blízkosti zemědělského areálu při silnici 3. třídy č. 0462. V této průmyslové zóně je soustředěno 5 firem: Izolační skla, a.s. (izolační skla), D-Klima, s.r.o. (komponenty pro vzduchotechniku), V.A.P.K., s.r.o. (výroba kouřovodů), DREPOS s.r.o. (výroba dřevěných palet a beden, pila), NorWit, s.r.o.(stavební mechanizace).\n\nPodle statistiky hospodářské činnosti za rok 2013 je v obci 241 podnikatelských subjektů a 137 subjektů bez registrovaných zaměstnanců. Občané nejčastěji podnikají ve zpracovatelském průmyslu, v maloobchodě a velkoobchodě, v opravách a údržbě motorových vozidel či v oboru stavebnictví. V Pustiměři je jeden střední podnik s počtem zaměstnanců nad 50 osob, 9 malých podniků s 10–50 zaměstnanci a 21 mikro podniků s méně jak 10 lidmi.\n\nCelková výměra katastru je 1250 ha. Z toho 1031 ha je zemědělská půda, 35 ha lesní půda, 29 ha zastavěná plocha a 7 ha je vodní plocha. Zbytek je označen jako ostatní plochy.\nMíra registrované nezaměstnanosti v roce 2011 činila celkem 8,69 % z toho 8,25 % byli muži a 9,23 % ženy.\n\nObčanům obce je k dispozici ordinace praktického lékaře pro dospělé, pro děti a dorost a také ordinace zubního lékaře. Mezi další služby v obci patří: dům s pečovatelskou službou, prodejna potravin, pobočka České pošty, kadeřnictví, železářství, knihovna s veřejnou internetovou stanicí, mateřské centrum, klempířství, pokrývačství, tesařství, kosmetika, sklenářství a zeměměřičská firma. Veřejnou administrativu zde krom pošty a poštovní novinové služby zajišťuje také farní úřad s matrikou, kde je možné si nechat ověřit listiny, vyřídit nové občanské průkazy, realizovat svatbu apod. Pustiměř je též kontaktním místem „Czech Pointu“, kde je možné si nechat vyžádat výpis z rejstříku trestů, výpis z katastru nemovitostí, výpis z živnostenského rejstříku nebo bodový výpis řidiče.\n\nKatastrem obce prochází dálnice D46 (Vyškov – Olomouc), Pustiměř se nachází mezi dvěma exity na této silnici a to: Exitem 2 (Vyškov – východ) a bližším Exitem 8 (Drysice). Tato dálnice je součástí mezinárodní silnice E462 (Brno – Olomouc – Český Těšín – Krakov). Druhou nejdůležitější silnicí pro obec je silnice třetí třídy 0462 (Žešov – Brodek u Prostějova – Vyškov) propojující města Vyškov a Prostějov. Obcí dále vedou silnice III/4281 (Ivanovice na Hané – Pustiměř), III/37731 (Pustiměř – Podivice – Brodek u Prostějova) a III/37729 (Dědice u Vyškova – Pustiměř).\n\nÚzemím pustiměřského katastru neprochází žádná železniční trať. Nejbližší železniční stanicí je hlavní nádraží ve Vyškově vzdáleném cca 5 km od Pustiměře a druhou nejbližší je železniční stanice v Ivanovicích na Hané vzdálených asi 6 km. Oběma městy prochází železniční trať č. 300 Brno-Přerov. Pro obyvatele obce se jeví jako výhodnější využívat železniční stanici ve Vyškově, se kterým má obec Pustiměř na rozdíl od Ivanovic přímé autobusové spojení, autobusy s tarify a smluvními přepravními podmínkami IDS JMK navíc zastavují přímo před vlakovým nádražím.\n\nVeřejná autobusová doprava je v obci nejvýznamnější složkou zdejší regionální přepravy osob. Na území se nachází sedm autobusových zastávek a to: U kříže, Rozcestí, Náves, Základní Škola, Pustiměř, Kamenolom a na okraji katastru Vyškov–Letiště. Dopravu přes Pustiměř zprostředkovají celkem čtyři dopravní společnosti: VYDOS BUS a.s. (Vyškov), FTL – First Transport Lines a.s. (Prostějov), Tourbus a.s. (Brno) a Arriva Morava a.s. (Olomouc). Nejčastějším cílem obyvatel Pustiměře jsou Vyškov, Brno a Prostějov. Lidé do těchto měst nejčastěji dojíždějí za prací, vzděláním, zdravotní péčí a kulturními akcemi.\n\nNa jihu katastrálního území obce, mezi dálnicí D46 a silnicí III/0462 se nachází veřejné vnitrostátní letiště Vyškov. Letiště bylo na tomto místě zbudováno vojenskou správou v roce 1936. Za druhé světové války bylo letiště využíváno a rozšiřováno německou Luftwaffe. Po válce je letiště zaregistrováno pod organizací Aeroklub Vyškov. Plocha letiště má travnatou vzletovou a přistávací dráhu o délce 1280 metrů. K dráze přiléhá speciální úsek silnice pro motorová vozidla. Je také vybaveno hangárem, provozní budovou a řídící věží. Aeroklub provozuje převážně kluzáky, ultralighty a motorová letadla.\n\nV 11. století byla Pustiměř důležitým vojenským a správním střediskem na Moravě. Byla též náboženským a kulturním centrem při hrazeném kostelu a rotundě. Lze proto předpokládat že v blízkosti kostela byla zřízena církevní škola. V roce 1340 byl v obci zřízen klášter a pravděpodobně i klášterní škola. Tato škola je písemně doložena v roce 1401. Klášterní škola přetrvala až do zániku kláštera v roce 1588. Poté byla škola opět církevní školou pod správou městečka Pustiměř. V roce 1635 školní budova i farní kostel vyhořely. Obnoveny byly za přispění tehdejšího duchovního správce olomouckého biskupství kardinála Ditrichštejna. Škola zůstala pod správou církve až do reforem Marie Terezie, tedy do poloviny 18. století. Tehdy byl poprvé vydán školní řád a o školství se začal více zajímat stát. V této době škola stávala ve farní zahradě. Nová škola byla postavena na stejném místě v roce 1826. Tato škola byla jednopatrová a měla jednu učebnu v patře a učitelský byt v přízemí. V této jediné třídě se střídalo přibližně 140 žáků z Pustiměře, Německých Prus, Zelené Hory, Radslavic a Radslaviček. Další škola byla postavena v roce 1885 a byla čtyřtřídní. V roce 1916 byla dostavěna další školní budova se čtyřmi třídami, která byla rozšířena v roce 1922 na pětitřídní. Tato dvoubudovní škola přestala kapacitně stačit již v roce 1927 a muselo se učit i v obecním domě v Německých Prusích. Od roku 1930 tak vznikla v Pustiměři Měšťanská škola zvaná „Masarykova smíšená“. Po roce 1949 byla Obecná škola přejmenována na „Národní školu“ a měšťanská na „Střední školu“. V roce 1953 došlo ke sloučení škol a vznikla tak Osmiletá střední škola s rozdělením na první a druhý stupeň. Po deseti letech své činnosti se změnila na školu základní devítiletou. Od roku 1993 se škola stala samostatným subjektem. Dnešní školu navštěvuje cca 220 žáků z Pustiměře a okolí. Škola má deset učebních tříd, z toho sedm jich je v hlavní budově, kde jsou učebny chemie, fyziky, přírodních věd, cizích jazyků, výpočetní techniky, výtvarné výchovy, hudební a tělesné výchovy. V budově naproti jsou tři třídy prvního stupně, družina, jídelna a cvičná kuchyně.\n\nV obci má svou pobočku i Základní umělecká škola Ivanovice na Hané, která zde započala svou činnost v roce 1994. Bylo to po zrušení vyškovské pobočky ZUŠ, jež zde působila v osmdesátých letech 20. století. Žáci školy jsou v současnosti vyučováni v hudebním a výtvarném oboru a své učebny mají v budově obecního úřadu a v budově bývalé školní družiny. Školu v Pustiměři navštěvuje v průměru 160 žáků ve věku od 5 do 18 let. Škola pravidelně pořádá koncerty a účastní se výtvarných výstav a také vypomáhá ostatním organizacím v obci s pořádáním kulturních akcí.\n\nO žáky předškolního věku se zde stará Mateřská škola Korálek. Školka sídlí ve dvou budovách kterým se říká „Dolní“ a „Horní“ a je pod správou Základní školy v Pustiměři. Instituci v průměru navštěvuje 80 dětí o které se stará šest pedagogických pracovnic.\n\nK účelům kulturního vyžití slouží v obci zrekonstruovaná sokolovna (Kulturní dům) situovaná v horní části návsi. Sokolovna byla postavena v letech 1929 až 1932. V roce 2004 byla ve velmi špatném stavu. TJ sokol v té době neměl finance na opravu ani na provoz, proto přešla pod správu obce. V anketě si lidé odhlasovali zachování budovy, která byla následně v roce 2009 kompletně zrekonstruována. Slavnostní otevření proběhlo v prosinci. Při této příležitosti byla odhalena pamětní deska bývalému sokolskému náčelníkovi Miroslavu Tyršovi. V objektu byl kompletně opravený sál, přibyly tři klubovny a toalety. Opravena byla i stará tělocvična s lezeckou stěnou.\n\nV budově obecního úřadu je zřízena místní knihovna, která byla založena čtenářským spolkem roku 1896. V současnosti je knihovna otevřena pro veřejnost po tři dny v týdnu. Knihovna má k zapůjčení přibližně 6000 titulů a nabízí též meziknihovní vypůjčení knih. Na rozšíření knižního fondu přispívá obec částku 20 tisíc korun za rok. Knihovna má 28 studijních míst a dva počítače s možností připojení na internet.\n\nSportovní tradice v Pustiměři byla započata založením „Sokola“ v roce 1908. Zpočátku měl Sokol jen několik málo členů, kteří cvičili nejdříve pod širým nebem, později v tělocvičně pustiměřské školy. Vlastní nová sokolovna byla postavena na místě bývalého kláštera, později biskupského velkostatku v roce 1932 pro rozrůstající se členskou základnu. Druhá organizace „Cvičící jednota Orel“ byla založena v následujícím roce 1933 a čítala 121 zakládajících členů. Během války obě organizace měly pozastavenou činnost a „Orel“ byl posléze rozpuštěn a svou činnost již neobnovil. Nová organizace vznikla v roce 1957 pod záštitou ČSTV s názvem „Tělovýchovná jednota Sokol Pustiměř“. Tato organizace zažila svůj rozmach v 60. letech 20. století, kdy začaly vznikat nové sportovní oddíly. Pod záštitou TJ Pustiměř vznikly během působení organizace kluby kopané (1933), házené, sportovní gymnastiky, volejbalu, atletiky, stolního tenisu (1983), cyklistiky, kulturistiky, sportovního lezení (1994), nohejbalu (2000) a kuželek. Tyto vznikající kluby se zapojovaly do okresních a krajských soutěží se střídavou úspěšností. Oddíl kopané se v roce 2006 vyčlenil v samostatný fotbalový klub s názvem „Fotbalový klub Pustiměř“. Oddíl dnes (2014) hraje v soutěži „Vyškovský okresní přebor“. V té době bylo i zmodernizováno hřiště a zázemí pro fotbalisty a také sokolovna, která je dnes (2014) v majetku obce.\n\nObec Pustiměř ze západu protíná jedna značená cyklotrasa IV. třídy s číslem 5041. Tato trasa začíná v okresním městě Vyškov a vede převážně severním směrem přes Dědice, Radslavice, Pustiměř, Zelenou Horu, Podivice do Brodku u Prostějova. Dále pak pokračuje podél dálnice D46 přes Dobrochov, Vranovice, Dětkovice do Určic kde končí. Pokud jde o turistické značení tak do obce žádná značka nevede. Pro pěší turisty byla v roce 2013 zřízena Naučná stezka Melice čítající pět zastavení o délce 6,5km. Stezka je označena tagglisty s 2D kódy, které lze načíst mobilním telefonem. Stezka turisty seznamuje s Kostelem svatého Benedikta, historií Pustiměře, hradem Melice, přírodou v okolí, větrnými mlýny a Hradiskem Zelená Hora.\n\nPrvní Kostel svatého Benedikta byl založený 15. září 1395. Tato středověká stavba s gotickým presbytářem byla dostavěna až koncem 16. století. V roce 1635 celý vyhořel a následně byl obnoven. Koncem 19. století se začaly na klenbě kostela objevovat trhliny. V roce 1896 musel tak být uzavřen a posléze stržen i se samostatně stojící zvonicí. Stavba nového kostela byla započata v únoru roku 1900. To vše pod patronací olomouckého arcibiskupa prof. ThDr. Theodora Kohna. Stavba kostela trvala necelé dva roky. Nový kostel byl hotov a předán v červenci roku 1901 a v neděli 24. července jej benedikoval rajhradský prelát Benedikt Jan Karel Korčian. Nynější kostel se stal v roce 2001 kulturní památkou. Kostel je obdélná stavba typu trojlodní baziliky se zvonicí, hranolovou věží a dvěma symetrickými sakristiemi po stranách presbyteria. Během Druhé světové války byl kostel poškozen střelbou. Novou fasádu dostal ihned po válce a pak až v roce 1998. U kostela stojí nejstarší dochovaná budova v obci, Pustiměřská fara. Mohutná obdélníková stavba s valenými klenbami z konce 18. století. Podle ústní tradice má fara vchod zhotovený z náhrobku bývalého správce benediktinského kláštera.\nV těsné blízkosti za kostelem jsou pozůstatky románské rotundy sv. Pantaleona z roku 1085. I když první věrohodná zmínka o existenci rotundy je z roku 1232. Při založení kláštera v roce 1340 byla rotunda z počátku kostelem klášterním a to do doby než byl postaven nový kostel. Podle písemných zpráv zde byl pohřben v roce 1351 zakladatel pustiměřského kláštera olomoucký biskup Jan Volek. K rozebrání rotundy došlo kolem roku 1821 a dodnes se dochovalo nepatrné torso z její lodi. Zbytky rotundy jsou dnes situované nad dnešní kaplí svaté Anny a jsou součástí poutního místa.\n\nKaple svaté Anny je třetí církevní stavba na nezvykle malém prostoru, která byla postavena ve 14. století, pravděpodobně biskupem Janem Volkem. Kaple v roce 1635 vyhořela a obnovena byla ještě za kardinála Františka z Ditrichštejna. Kaple je postavena na základech starší stavby na půdorysu řeckého kříže. V roce 1694 měla společnou sakristii s rotundou. Dnešní podobu má kaple z roku 1820. Na přelomu 19. a 20. století kaple sloužila po 6 let jako farní kostel. Kaple je poutním místem a kulturní památkou.\n\nU kaple se nachází Getsemanská zahrada, jež je dokladem gotického sochařství. Sošky Krista, svatého Jana, Petra a Jakuba z 15. století, které bývaly naproti vchodu kaple ve výklenku „Getsemanské zahradě“, jsou zrestaurovány a uloženy v depositáři olomouckého arcibiskupství. To proto aby se zabránilo odcizení.\n\nZřícenina hradu Melice se poprvé jako hrad objevuje v listinách roku 1339. Stavitelem byl olomoucký biskup Jan Volek. Hrad byl opatřen kaplí, kterou dostavěl až Janův nástupce biskup Jan Očko z Vlašimi, což potvrdil nález kamenného erbu roku 1898 a při vykopávkách z let 1931–1938 se toto tvrzení jen potvrdilo. Z hradu se stalo reprezentativní sídlo olomouckých biskupů, kteří pokračovali ve vybavování interiérů. Hrad zanikl v dobách husitských válek. V roce 1439 se hrad již uvádí jako rozbořený. Zbytky hradu leží necelé 2 km daleko, v lese mezi Pustiměří a Drysicemi. Zbytky hradu jsou ve vojenském prostoru a přístup je povolen jen o víkendech, vede k němu značená Naučná stezka Melice.\n\nV Pustiměři stával benediktinský klášter. Tento zaniklý klášter byl jediným ženským klášterem řehole benediktinské na Moravě. Klášter byl založen 30. září 1340 biskupem Janem Volkem. O další rozkvět pustiměřského kláštera se zasloužily abatyše Hilarie, která se uvádí v letech 1356–1377 a Juta uvádějící se v letech 1383–1400. Po ukončení husitských válek začal význam kláštera upadat. Podle listiny ze dne 21. září 1588 papež Sixtus V. klášter zrušil a daroval klášterství jezuitské koleji olomoucké. Z původního kláštera se zachovaly pouze zbytky rotundy.\n\nMezi ostatní drobnější památky v obci patří: Kříž u rozcestí do Melic z roku 1866 jehož zakladatelem byl František Spisar. Rustikální sousoší svatého Jana Nepomuckého na návsi z roku 1735. Barokní kříž s mariánským reliéfem u sokolovny z roku 1783. Barokní kříž z roku 1839 stojící před bývalou budovou dolní školy. Smírčí kámen zasazený u plotu hájenky z roku 1553. Barokní sousoší Kalvárie z roku 1879 postavené na popud poslední vůle morem zemřelých manželů Spisarových. Zvonice se sochami svatého Jana Nepomuckého a svatého Floriana z 18. století. Kříž u cesty vedoucí do polí z roku 1838. Boží muka zasažená v roce 2005 bleskem na křižovatce zaniklých cest od Křižanovic do Radslavic. Kříž u cesty na Drysice s letopočtem 1804. Barokní kříž u kostela z roku 1769. Dům v \"Horním dvoře\" č. p. 18. Stodola v \"Horním dvoře\" č. p. 33. Sokolovna č. p. 38.\n\nS obcí jsou spjaty tyto osobnosti:\n\n\n\n"}
{"id": "282318", "url": "https://cs.wikipedia.org/wiki?curid=282318", "title": "Klášter Serrabone", "text": "Klášter Serrabone\n\nKlášter Serrabone je nejslavnější románský klášter Roussillonu vzdálený 40 km jihovýchodně od Perpignanu a 8 km od vsi Bouleternère. Je postavený na úbočí Aspres.\n\nJedná se augustiniánskou fundaci z 11. století s dochovanou křížovou chodbou, tribunou a jižní emporou. Sloupy jsou dvojité a krátké s vypracovanými hlavicemi s motivy zvířat a květenstva. Celá stavba pochází z rozmezí 11. a 12. století bez pozdějších architektonických změn. Je pravděpodobné, že stejní sochaři pracovali i křížové chodbě blízkého kláštera Saint-Michel de Cuxa.\n\nV okolí kláštera je vybudována botanická zahrada v níž jsou zastoupeny rostliny Středomoří.\n\n"}
{"id": "282319", "url": "https://cs.wikipedia.org/wiki?curid=282319", "title": "Baltský po vyrovnání", "text": "Baltský po vyrovnání\n\nJako balt(ský) po vyrovnání (zkratkou Bpv) se označuje výškový systém používaný v Česku a dalších zemích. Jeho výchozím bodem (bodem s nulovou nadmořskou výškou) je nula stupnice vodočtu umístěného na břehu Baltského moře v Kronštadtu (nedaleko Petrohradu). Systém je dále definován souborem normálních výšek z mezinárodního vyrovnání nivelačních sítí. Výškové bodové pole tvoří Česká státní nivelační síť (následník bývalé Československé státní nivelační sítě – ČSJNS) a používá se normální výška (Moloděnského). Výchozí nivelační bod české sítě – Lišov – má v tomto systému nadmořskou výšku 564,760 m.\n\nOd prvního přesného nivelačního měření, které v Česku jako části tehdejšího Rakouska-Uherska probíhalo v letech 1872–96, se jako základ výškové sítě používala střední hladina Jaderského moře v Terstu. Následně vzniklý tzv. jadranský výškový systém se používal i v Československu až do druhé světové války. Nedlouho po ní se Československo připojilo k východnímu bloku; kvůli sjednocení geodetických systémů ve všech státech tohoto bloku následně Československo přešlo na nový výškový systém, ve kterém se jako referenční používalo Baltské moře. Od roku 1952 se tak v Československu začalo přecházet na baltský systém, jeho finální podoba, systém „baltský po vyrovnání“, začala fungovat v roce 1957, před tím však bylo nutné provést složité přepočty nadmořských výšek (vyrovnání) – např. nadmořská výška bodu Lišov v systému Bpv je o 388,6 mm nižší než v systému jadranském (u dalších bodů v Česku činí rozdíl 350–420 mm).\n\nBpv je dnes jediným závazným geodetickým výškovým systémem v Česku, výjimečné používání jadranského systému bylo v některých lokalitách dovoleno do roku 2000.\n\n"}
{"id": "282320", "url": "https://cs.wikipedia.org/wiki?curid=282320", "title": "Ostřice černoklasá", "text": "Ostřice černoklasá\n\nOstřice černoklasá (\"Carex melanostachya\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 20–60, vzácně až 100 cm. Je vytrvalá, netrsnatá s plazivými oddenky a dlouhými výběžky. Listy jsou střídavé, přisedlé, s listovými pochvami. Lodyha je tupě trojhranná, celá hladká, o trochu delší než listy, celá rostlina je spíše šedozelná. Čepele jsou asi 2–4 mm široké, na okraji podvinuté. Bazální pochvy jsou nejčastěji nachové až červenohnědé, síťkovitě rozpadavé, dolní bezčepelné. Ostřice černoklasá patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá nejčastěji 1–2, samičích 2–3, dolní je krátce stopkatý. Dolní listen je delší než celé květenství a naspodu má krátkou pochvu, ostatní listeny jsou bez pochev. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je 3,5–5,5 mm dlouhá, zelenohnědá, lysá a vynikle žilnatá, vejčitá až kuželovitá, na vrcholu zúžená v krátký dvouklaný zobánek. Každá mošnička je podepřená plevou, která je za zralosti tmavě červenohnědá se žlutavým kýlem. V ČR kvete nejčastěji v květnu až v červnu. Počet chromozómů: 2n=30.\n\nOstřice černoklasá roste ve střední a jihovýchodní Evropě a zasahuje až do Asie. Byla zavlečena i do USA.\n\nV ČR roste celkem běžně na aluviálních loukách sv. Cnidion venosi v dolním Pomoraví a Podyjí na jižní Moravě, zvláště na Břeclavsku. Velmi vzácně roste i na obdobných místech v Čechách (Poohří). Je hodnocena jako silně ohrožený druh flóry ČR, kategorie C2.\n\n\n\n \n"}
{"id": "282322", "url": "https://cs.wikipedia.org/wiki?curid=282322", "title": "Vidlička (šachy)", "text": "Vidlička (šachy)\n\nVidlička, někdy též vidličky, je taktický šachový prvek, při němž je jeden šachový kámen použit k napadení dvou nebo více kamenů soupeře s cílem dosáhnout materiálního zisku (odebráním jednoho ze soupeřových kamenů), protože soupeř může odrazit pouze jednu z těchto hrozeb.\n\nDát vidličku může kterýkoliv kámen, včetně krále, i když nejběžnější jsou vidličky jezdcem a dámou. Král však nemůže dávat vidličku kamenům, které by ho současně ohrozily, protože šachová pravidla nedovolují vystavit krále šachu. Ohrožen vidličkou může být rovněž jakýkoliv typ kamene.\n\nK vidličkám se velmi často používají jezdci (viz první diagram), protože mohou skočit na pozici, z níž napadnou dva soupeřovy kameny, aniž by se mohly stát obětí jejich protiútoku (pokud ovšem mezi napadenými kameny není také jezdec).\n\nDáma také často dává vidličku, ale protože má vždy větší nebo stejnou hodnotu jako napadené kameny (s výjimkou krále), lze tímto způsobem obvykle získat materiál pouze, pokud jsou oba napadené kameny nechráněné nebo pokud je jeden nechráněný a druhým napadeným je král (který musí být vždy při šachu bráněný přednostně). Vzhledem k velkému akčnímu rádiu dámy je možnost vidličky touto figurou zvláště reálná, pokud se pohybuje na otevřeném prostranství, což se často stává v koncovkách. Vidlička chráněnou dámou soupeřově dámě a králi (nebo dámě a nechráněnému kameni) může být užitečná, pokud si hráč chce vynutit výměnu dam. Pokud vidličku dámě a králi dává jiný kámen než dáma, jde z pohledu napadeného o jednu z nejhorších možných situací, která téměř vždy vyústí ve ztrátu dámy.\n\nPěšci také mohou dávat vidličky soupeřovým kamenům. Pohybem pěšce dopředu mohou být napadeny dva kameny: jeden diagonálně vlevo a druhý diagonálně vpravo. Na prvním diagramu je zobrazen černý pěšec napadající dvě bílé věže (šachovnice je dle konvence orientována tak, aby černý měl svou základní řadu nahoře, takže černý pěšec se pohybuje směrem dolů).\n\nZatímco pěšec může dát pouze jednoduchou vidličku, vyšší figury mají možnost dávat vidličky vícenásobné. S ohledem na možnosti svého pohybu mohou věž a střelec současně ohrožovat až čtyři soupeřovy kameny a jezdec, dáma a král teoreticky až osm kamenů. Zejména u krále je však tato možnost extrémně nepravděpodobná s ohledem na omezené možnosti jeho pohybu a zákaz napadání kamenů, které by jej samy ohrozily.\n\nNásledující příklad vidličky (na druhém diagramu) je z prvního kola Mistrovství světa v šachu FIDE mezi Mohamedem Tissirem a Alexejem Drejevem. Po tazích 33. ... Jf2+ 34. Kg1 Jd3 bílý vzdal. V závěrečné pozici černý jezdec dává vidličku dámě a věži, takže poté, co bílý odjede s dámou, ztratí kvalitu.\n\nVidličky jsou často součástí složitějších šachových kombinací, které mohou zahrnovat i jiné typy taktických prvků.\n\n\n"}
{"id": "282326", "url": "https://cs.wikipedia.org/wiki?curid=282326", "title": "Bar (podnik)", "text": "Bar (podnik)\n\nBar je zábavní podnik (či jeho součást) využívající především servírovacího pultu (baru), s možností stání či sezení u něj na nejméně dvou vysokých (barových) židlích.\n\n"}
{"id": "282327", "url": "https://cs.wikipedia.org/wiki?curid=282327", "title": "Polarita", "text": "Polarita\n\nPolarita je:\n\n\n\n\n\n\n\n\n"}
{"id": "282330", "url": "https://cs.wikipedia.org/wiki?curid=282330", "title": "Sociální facilitace", "text": "Sociální facilitace\n\nPojem sociální facilitace zavedl Norman Triplett, který v roce 1898 provedl první výzkumy sociálního vlivu a zjistil, že pouhá přítomnost dalších lidí ovlivňuje aktuální výkony.\nPojem patří do oblasti vlivu skupiny na jednotlivce. Pojem popisuje jev, který vede ke zlepšení výkonu jednotlivce za přítomnosti druhých lidí. Zlepšení výkonu platí pro jednoduché, známé a dobře zvládnuté úkoly. V takovém případě má pouhá přítomnost druhých pozitivní vliv na výkon - zvyšuje ho. Zlepšení výkonu neplatí pro úkoly obtížné nebo úkoly, které nemá člověk dobře zvládnuté. V takovém případě dochází ke snížení výkonu.\n\nVysvětlením sociální facilitace může být např. zvýšení aktivační úrovně přítomností druhých lidí\n(Zajonc, 1965). Zvýšená úroveň aktivace má pak pozitivní vliv u dobře zvládnutých úkolů,\nkontraproduktivně působí při úkolech obtížných a ne zcela dobře zvládnutých.\n\nNapř. Micheals (1982) sledoval hráče kulečníku a rozdíly v jejich úspěšnosti v případě, že hráli sami nebo před publikem. Dobří hráči se před diváky zlepšili ze 71 % na 80 % a špatní naopak zhoršili ze 36 % na 25 %.\n\nEfekt sociální facilitace je podle Lataného závislý na třech faktorech:\n\n\n\n"}
{"id": "282331", "url": "https://cs.wikipedia.org/wiki?curid=282331", "title": "Osice", "text": "Osice\n\nOsice () jsou obec zhruba 13 kilometrů jihozápadně od krajského města Hradec Králové. Obec se skládá ze tří místních částí – Osic, Trávníku a Polizy a má obyvatel.\n\nV Osicích jsou mimo jiné také pošta, hostinec, obchod s potravinami a škola.\n\nHistoricky bylo území Osic osídleno již v předhistorickém období; nejstarší písemná zmínka o vsi se objevuje v souvislosti se založením Opatovického kláštera roku 1073 (\"villam Ozicih\").\n\nRoku 1801 se v Osicích narodil spoluautor české hymny František Škroup.\n\n\n"}
{"id": "282334", "url": "https://cs.wikipedia.org/wiki?curid=282334", "title": "Ortocerový lůmek", "text": "Ortocerový lůmek\n\nPřírodní památka Ortocerový lůmek (oficiálně \"Orthocerový lůmek\" ) je opuštěný vápencový lom na okraji Radotínského údolí na katastrálním území pražské městské části Lochkov. Nachází se se 250 m severovýchodně od radotínské cementárny, severně od křižovatky silnice Lochkov–Radotín s její odbočkou na Zadní Kopaninu. Je tvořen silurskými usazeninami a je bohatým nalezištěm zkamenělin hlavonožců.\n\nDůvodem pro vyhlášení přírodní památky (PP) byla ochrana základního opěrného geologického profilu k mezinárodnímu stratotypu hranice ludlow-přídol (svrchní silur). V lomu se nalézá rovněž bohaté naleziště zkamenělin, zejména hlavonožců druhu Orthoceras sp. (odtud název přírodní památky).\n\nNa území PP se nacházejí šikmo uložené silurské vápence a břidlice kopaninského a přídolského souvrství.\n\nPřírodní památka je zarostlá porostem křovin, který tvoří líska obecná, ptačí zob obecný, skalník obecný, jilm obecný, čilimníkovec černající. Ze zvláště chráněných druhů byly nalezeny bělozářka liliovitá a chrpa chlumní.\n\nZ faunistického hlediska je území PP především vzhledem k malé velikosti a k blízkosti radotínské cementárny nevýznamné.\n\n"}
{"id": "282336", "url": "https://cs.wikipedia.org/wiki?curid=282336", "title": "NESSIE", "text": "NESSIE\n\nNESSIE (angl. zkratka \"New European Schemes for Signature, Integrity, and Encryption\") byl výzkumný project Information Societies Technology (IST) programu Evropské komise.\nHlavním úkolem projektu bylo zveřejnění kryptografických základů zveřejněných v otevřeném řízení. Projekt měl v plánu přispět do konečné fáze AES block cipher standardisation process (organizovaného NIST, US). Toho měl docílit spuštěním otevřeného řízení pro pestrou sadu základů poskytujících důvěrnost, integritu dat a autenticitu. Projekt měl vyvinout vyhodnocující metodiku (bezpečnostní i výkonnostní) a softwarový toolbox, který toto vyhodnocení podpoří.\nPrvním krokem bylo zveřejnění otevřeného řízení pro podání kryptografických základů a vyhodnocení jejich metodik. Řízení obsahovalo žádost o zveřejnění blokových šifer a dalších kryptografických základů jako hašové funkce nebo algoritmy digitálních popisů. Řízení bylo zveřejněno v březnu 2000. První část bezpečnostních vyhodnocení se skládala z analýzy AES. Dále následovalo vyhodnocení předložených algoritmů. Druhá část se skládala z podrobného ohodnocení bezpečnosti a výkonu, které mělo poskytnout reálné předpoklady výkonů optimalizovaných implementací (včetně software, hardware a smart card). To mělo zajistit dosažení spravedlivých a vyrovnaných výsledků. Ty byly následně zveřejněny a volně rozšířeny. Časový plán projektu byl následující:\n\n\n\n\n\n\nZde je výpis algoritmů, kterými se projekt zabýval:\n\n\n\n\nMezi kontraktory a jejich představitele patří:\n\n"}
{"id": "282337", "url": "https://cs.wikipedia.org/wiki?curid=282337", "title": "Ostřetín", "text": "Ostřetín\n\nObec Ostřetín (zprvu Tizmansdorf, také Wostrzetin nebo Vostřetín) se nachází ve Východolabské tabuli přibližně 22 km východně od krajského města Pardubice a 4 km jihovýchodně od města Holice. Skládá se ze dvou místních částí – Ostřetína a Vysoké u Holic, jimiž prochází silnice I/35. Žije zde  obyvatel.\n\nÚzemí bylo kolonizováno během 13. století. Podle diplomatáře zastavil 9. dubna 1336 král Jan Lucemburský místečko a chvojnovskou tvrz s přilehlými vesnicemi (Ostřetín nazývaný Tizmansdorf, Bělečko, Albrechtice, Hoděšovice, Ředice, Roveň a Holice), Pertholtovi (vyšehradskému proboštovi Bertoldovi) a jeho bratrům Jindřichovi a Janovi z Lipé za 2 000 kop grošů. Později nabyli chvojnovského zboží páni ze Šternberka, z holické větve, kteří předtím sídlili v Chlumci nad Cidlinou. Majitelem se stal Jan ze Šternberka (1358-1376), pán na Chlumci a Chvojně.Roku 1360 se připomíná Petr plebán z Ticzmansdorfu \n\nLes „Království\" se rozkládal od Albrechtic až po řeku Loučnou. Ve 13. a 14. století jej dali čeští králové vymýtit pro kolonizaci a při tom byl s největší pravděpodobností získán zároveň i prostor pro založení vsi Ostřetín. Les Království je znám z bitvy mezi držitelem Kunětické hory, Divišem Borkem a hradeckými spojenci s Roháčem z Dubé. Bitva dopadla pro Diviše Borka vítězně, tento jako jeden z nejstatečnějších protihusitských bojovníků bojoval u Lipan proti táboritům a sirotkům a za své oddané služby králi Zikmundovi byl odměněn hradem Kunětickou horou i s 52 okolními obcemi.\n\nVe vsi Ostřetín bylo podle urbáře, založeného po roce 1494, 39 usedlíků. Rychtářem byl Jan Němec. V zápisech se vyskytují názvy pustin Jirákova, Klhovská, Kadeřávkovská. Mluví se o louce a klučeninách na Hradcích. Klučeniny byla místa, kde se vyklučil = vykácel les, aby se mohlo zřídit pole. Podle registru zámku Pardubice byla na místě nynější vsi svobodná rychta s několika chalupami, když se osada rozrostla, byla pojmenována Hostětín, patřila k panství Litomyšlskému.\n\nVáclav Hájek z Libočan ve své kronice a podle ní i Solař v popisu Hradce Králové jmenuje ves Hostětín v roce 1308, že se tu sešel český lid ve válce o trůn český a tlupu švábů, mezi nimi devět hrabat, přepadl mezi vsí Opočnem a Turovem pod vedením Ctibora z Uherska a dílem je pobil, dílem zajal. Část Ostřetína náležela v 15. století a na začátku 16. století k Holicím, poté však byla od Hynka Bradleckého z Meřkova prodána roku 1507 Vilémovi z Pernštejna. Ostatní území i s nadací kostela patřilo na začátku 16. století Řepkovi Dašickému z Barchova, který je i se zbožím Dašickým roku 1507 prodal Vilému z Pernštejna a Ostřetín byl tak připojen k panství Pardubickému.. V roce 1677 se zde připomíná kostel pouze dřevěný\n\nPruský král Fridrich II. Veliký, který musel po úspěších rakouské armády zanechat obléhání Olomouce, se vydal na ústup ze střední Moravy směrem do východních Čech. Pruští vojáci postupovali po silnici od Vysokého Mýta směrem na Hradec Králové. Rakouské vojsko, pravděpodobně o síle pěti pluků, přitáhlo směrem od Košumberka a obsadilo les u Ostřetína. Zahradilo tak cestu nepříteli, který byl pravděpodobně od hlavních pruských sil. 12. července 1758 se strhla bitva, během níž měli Prusové zapálit ves a dát tak znamení pruskému vojsku v nedalekém Hradci Králové. Na druhý den 13. července 1758 dorazily na bojiště pruské posily a vytlačily rakouské jednotky z výšin, které předtím obsadili dokonce vojáci samotného generála Laudona. Kolik se v této epizodě sedmileté války na ostřetínském bojišti skutečně utkalo vojáků a kolik jich zde padlo, čeká na objasnění.\n\nNabízí se několik možností pro vysvětlení názvu obce:\n\nNávrh znaku a praporu vypracoval Mgr. František Juračka.\n\nŠtít je šikmo dělený na dvě části. Spodní polovina je zelená, horní zlatá. Přes obě poloviny je na svislé ose znaku bleděmodrý květ kosatce sibiřského.\n\nK obci Ostřetín náleží obec Vysoká u Holic, proto je štít dělený na dvě části. Šikmé dělení štítu bylo zvoleno tak, že naznačuje nejvyšší kopec v okrese Pardubice 335 m. n. m., nacházející se v katastru obce Ostřetín, zvaný „Na Hradcích“. Tímto dělením je možné chápat pravděpodobný vznik názvu obce uvedený v kronice: vozkové jedoucí starobylou silnicí k moravským hranicím ostře poháněli koně do návrší k týnu. Do znaku obce byl zvolen květ kosatce, protože je tu jeho výskyt zaznamenán spolu s dalšími chráněnými rostlinami již v roce 1900 a jde o velmi vzácnou rostlinu.\n\nPoměr stran praporu je 2:3. Vlajka je úhlopříčně dělená na spodní zelenou a vrchní žlutou část, mezi nimi je bleděmodrý pruh.\n\nZelená barva naznačuje louky a lesy v okolí obcí, zlatá znázorňuje pole s obilím a slunce, modrá značí čistotu venkovského prostředí, čistotu morální, barvu květu (který je ve skutečnosti spíše nafialovělý) a oblohu.\n\n\n\n\n\n\n"}
{"id": "282340", "url": "https://cs.wikipedia.org/wiki?curid=282340", "title": "Zambo", "text": "Zambo\n\nZambo je termín španělského původu označující obyvatele Latinské Ameriky smíšeného afro-indiánského původu.\n\nV kastovním systému koloniální Latinské Ameriky toto slovo původně označovalo pouze potomky ze svazku afrického a indiánského rodiče, popřípadě děti dvou zambů. K označení obyvatelstva s nerovným poměrem afrických a indiánských předků se užívalo mnoho specifických pojmů, např. cambujo (potomek zamba a indiánského rodiče). V současnosti pojem \"zambo\" označuje všechny obyvatele s výrazným podílem Afričanů a indiánů mezi předky.\n\n"}
{"id": "282347", "url": "https://cs.wikipedia.org/wiki?curid=282347", "title": "Pantofel", "text": "Pantofel\n\nPantofel respektive pantofle (na Moravě či v Čechách) či papuče je lehká domácí obuv obvykle bez podpatku s uzavřenou či otevřenou špičkou. Pojem souvisí s českým zvykem přezouvat se v domácím prostředí u vchodových dveří, zaměňovat venkovní obuv za speciální domácí obuv. Někdy se domácí obuvi také říká trepky.\n\nVelké nazouvací pantofle, jež se obvykle natahují přes venkovní obuv, bývají občas používány jako ochrana před poškozením podlahy (parket) na hradech, zámcích a v jiných památkově chráněných objektech.\n\nZvláštním podtypem jsou sandálové pantofle (též přezkové pantofle, někdy také známé jako nazouváky), které připomínají sandály, podobně jako ty vyráběné firmou Birkenstock. Často bývají vybaveny přezkami, které umožňují nastavit obuv tak, aby lépe pasovala na nohy. Jsou vhodné například pro lidi, kteří mají vysoký nárt.\n\n"}
{"id": "282348", "url": "https://cs.wikipedia.org/wiki?curid=282348", "title": "Brazilská komunistická strana", "text": "Brazilská komunistická strana\n\nBrazilská komunistická strana (Partido Comunista Brasileiro – PCB) byla založena na zakládajícím kongresu v Niterói (Rio de Janeiro) 25. března 1922. Na tomto kongresu se sešli zástupci několika brazilských politických skupin vyznávajících myšlenky komunismu. Schválili tam také 21 podmínek pro vstup do Komunistické internacionály, i když ta zpočátku kvůli programu PCB tuto stranu neuznávala. \n\nPrvním generálním tajemníkem PCB byl Abilio de Nequete. V letech 1943 až 1980 byl generálním tajemníkem PCB legendární \"Rytíř naděje\" Luis Carlos Prestes. Od roku 2005 zastává tuto funkci Ivan Pinheiro. PCB volí i předsedu. Tím byl v létech 1992 až 1996 architekt Oscar Niemeyer. \n\nNa 10. kongresu v roce 1962 se z PCB odštěpila revizionistická frakce. PCB ztratila parlamentní zastoupení.\n\nKomunistická strana Brazílie (Partido Comunista do Brasil – PCdoB) vznikla roku 1962 ze skupin (na kongresu se k této platformě hlásilo celkem asi 100 členů), které uvnitř PCB od konce padesátých let zastávaly revizionistické a maoistické postoje. V době svého vzniku přešla PCdoB do ilegality (PCB byla v té době rovněž zakázána). Za legální byla uznána až v červnu 1988.\n\nV prezidentských volbách roku 1989 šla PCdoB do koalice se stranou pracujících (Partido dos Trabalhadores - PT), kterou vedl Luiz Inácio Lula da Silva, Koalice získala 47% hlasů a ve volbách zvítězila. Toto vítězství se zopakovalo ještě ve volbách v letech 1994, 1998 a 2002. \n\nV roce 2008 byla PCdoB v koaliční vládě, vůdcem koalice byl brazilský prezident Lula da Silva. Strana má asi 70000 členů. Předsedou strany je Renato Rabelo.\n"}
{"id": "282349", "url": "https://cs.wikipedia.org/wiki?curid=282349", "title": "Obřany (hrad, okres Brno-venkov)", "text": "Obřany (hrad, okres Brno-venkov)\n\nZřícenina hradu Obřany se nachází severovýchodně od brněnské městské části Maloměřice a Obřany v katastrálním území obce Kanice. Leží nad svitavským údolím vedle Těsnohlídkova údolí. Jeho zbytky jsou chráněny jako kulturní památka České republiky.\n\nPodle zaniklého rodového sídla u Brna pojmenoval Boček z Kunštátu a Poděbrad nově založený hrad (před 1365) Obřany v Hostýnských vrších poblíž Bystřice pod Hostýnem.\n\nNejstarší dochovaná písemnost o Obřanech pochází z první poloviny 13. století. V polovině téhož století je udáván jako majitel Obřan Boček z Jaroslavic a ze Zbraslavi. Zakladatel hradu Gerhard ze Zbraslavi a Obřan držel hrad v letech 1278–1291. Ten se také do povědomí okolí vepsal jako loupeživý rytíř. Roku 1283 vše urovnal král Václav II. Gerhardův syn Smil z Obřan poté, co stál proti Janu Lucemburskému, musel odejít do Rakouska, kde asi roku 1313 zemřel bez mužského potomka. Od 1313 vlastnil hrad Jindřich z Lipé, který nechal posádkou hradu přepadávat v okolí projíždějící brněnské obchodníky a tak v roce 1315 nebo 1316 byl hrad dobyt a vypálen brněnskými měšťany.\n\nNa hrad vedou dvě cesty. Obě jsou označeny modrou turistickou barvou. První vede z Bílovic nad Svitavou, kolem řeky Svitavy a poté lesní cestou do kopce na hrad. Druhá vede od rozcestníku Šumbera, kde navazuje na žlutou značku a také míjí památník S. K. Neumanna.\n\n"}
{"id": "282359", "url": "https://cs.wikipedia.org/wiki?curid=282359", "title": "Seznam ostrovů Portugalska", "text": "Seznam ostrovů Portugalska\n\nNejvětší ostrovy Portugalska ( ostrov — ). Tabulka zahrnuje ostrovy větší než 1 km² seřazené podle velikosti.\n"}
{"id": "282362", "url": "https://cs.wikipedia.org/wiki?curid=282362", "title": "Lucie Hradecká", "text": "Lucie Hradecká\n\nLucie Hradecká (* 21. května 1985 Praha) je česká profesionální tenistka, která na okruh WTA vstoupila v roce 2004. Spolu s Andreou Hlaváčkovou vyhrála ženskou čtyřhru na French Open 2011 a ženskou čtyřhru na US Open 2013. Obě hráčky se probojovaly také do finále Wimbledonu 2012, kde je zdolaly Venus a Serena Williamsovy. Se stejnou spoluhráčkou získala stříbrnou medaili na Letních olympijských hrách 2012 v Londýně, když v boji o zlatý kov opět nestačily na sestry Williamsovy. Třetí grandslamové finále debla obě odehrály na US Open 2012, kde je porazily Italky Erraniová s Vinciovou. Finále si zahrály také na závěrečném Turnaji mistryň 2012.\nSpolu s Františkem Čermákem získala grandslamový titul ve smíšené čtyřhře French Open 2013 po výhře nad dvojicí Kristina Mladenovicová a Daniel Nestor. Ve finále Australian Open 2013 nestačili na australský pár Gajdošová a Ebden.\n\nNa okruhu WTA Tour vyhrála dvacet tři turnajů ve čtyřhře. V rámci okruhu ITF pak devatenáct událostí ve dvouhře a třicet čtyři v deblu.\n\nNa žebříčku byla nejvýše klasifikována pro dvouhru v červnu 2011 na 41. místě a ve čtyřhře pak v říjnu 2012 na 4. místě. Trénuje ji Jiří Fencl. Prvním tenisovým oddílem byly Vodní Stavby Praha, z nichž k roku 2001 přestoupila do klubu I. ČLTK Praha.\n\nV českém fedcupovém týmu debutovala v roce 2010 brněnským utkáním ve čtvrtfinále Světové skupiny proti Německu, v němž vyhrála dvouhru proti Andree Petkovicové i čtyřhru spolu s Peschkeovou a přispěla tak k vítězství družstva v poměru 3:2 na  zápasy. Dne 6. listopadu 2011 získala společně s Květou Peschkeovou třetí rozhodující bod ze čtyřhry ve fedcupovém finále proti Rusku a stala se tak vítězkou této týmové soutěže. Podruhé vyhrála trofej o rok později jako členka týmu ve Fed Cupu 2012 a potřetí pak po finálovém vítězství nad Německem 3:1 na zápasy ve Fed Cupu 2014. Do roku 2020 v soutěži nastoupila k devíti mezistátním utkáním s bilancí 1–3 ve dvouhře a 6–2 ve čtyřhře.\n\nV ženské čtyřhře Riodejaneirké olympiády 2016 odešla s Hlaváčkovou poražena ze zápasu o bronz, když je zdolaly krajanky Barbora Strýcová s Lucií Šafářovou. Následující den s Radkem Štěpánkem vybojovali bronz ve smíšené čtyřhře proti páru Mirzaová a Bopanna.\n\nNa lednovém Hopmanově poháru 2017 reprezentovala Českou republiku po boku Adama Pavláska, když 19. prosince 2016 nahradila zraněnou a původně nominovanou světovou jedenáctku Petru Kvitovou. Ve dvouhře postupně podlehla Coco Vandewegheové a porazila Darju Gavrilovovou i Laru Arruabarrenovou. Český tým obsadil konečné 3. místo základní skupiny B s bilancí mezistátních zápasů 1:2.\n\nPremiérový titul na WTA Tour vyhrála roku 2006 v Portoroži spolu s krajankou Renatou Voráčovou z pozice nasazených čtyřek, když ve finále porazily bez boje druhý česko-francouzský pár turnaje Eva Birnerová a Émilie Loitová. V semifinále přehrály nejvýše nasazené Camerinovou a Gagliardiovou.\n\nVe Wimbledonu nastoupila v deblu s Hanou Šromovou. Jako kvalifikantky došly do třetího kola, v němž podlehly nasazeným pětkám Meghann Shaughnessyové a Anně-Leně Grönefeldové. Předtím postoupily bez boje přes turnajové dvanáctky Světlanu Kuzněcovou a Amélii Mauresmovou, obě singlové grandslamové šampiónky.\n\nSpolečně s Voráčovou se dostaly do semifinále čtyřhry na Indian Wells Masters, kde v úvodním kole porazily turnajové sedmičky Janette Husárovou a Shaughnessyovou a ve čtvrtfinále třetí nasazený pár Virginia Ruanová Pascualová a Paola Suárezová ve třech setech, než nestačily na turnajové jedničky Lisu Raymondovou a Samanthu Stosurovou.\n\nPoté s Voráčovou triumfovaly v Bad Gasteinu po finálové výhře nad Ágnes Szávayovou a Vladimírou Uhlířovou. Obhájily titul z Portorože, když ve finále porazily dvojici Jelena Lichovcevová a Andreja Klepačová.\n\nPremiérové finále ve dvouhře na okruhu WTA si zahrála v červenci v Bad Gasteinu, kde jako kvalifikantka na cestě do finále porazila Rakušanku Patricii Mayrovou, aby v něm podlehla čtvrté nasazené Paulině Parmentierové 4–6, 4–6, když v úvodní sadě vedla 4–1 na gamy. Na této události odehrála také finále debla. Po turnaji se na žebříčku pro dvouhru posunula z 237. místa do okolí 150. příčky.\n\nV úvodním kole dvouhry Wimbledonu odehrála vyrovnaný zápas s třináctou nsazenou Srbkou Anou Ivanovićovou. Ač byla dva míče od vítězství, utkání prohrála po setech 5–7, 6–2, 8–6.\n\nV sezóně se probojovala do dvou finále událostí kategorie International ve dvouhře, a to ve Štrasburku, kde nestačila na Aravane Rezaïovou a v Istanbulu po hladké porážce 6–1, 6–0 s Věrou Duševinovou.\n\nNa ECM Prague Open přešla v prvním kole přes Stefanii Vögeleovou, když v úvodní sadě prohrávala již 1–5, nakonec průběh otočila a vyhrála 7–6(4), 6–2. Ve druhém pak porazila deblovou partnercu Moniku Niculesuovou hladce 6–2, 6–1. Skončila v semifinále na raketě Maďarky Szávayové.\n\nV dubnu podlehla ve finále turnaje v Barceloně Italce Robertě Vinciové. Singlový titul z události ITF získala na Strabag Prague Open, dříve známém jako ECM Prague Open, po finálové výhře nad kvalifikantkou Paulou Ormaecheaovouá.\n\nV červnu zaznamenala největší úspěch ve své dosavadní kariéře, když společně s Andreou Hlaváčkovou vyhrály první grandslam na French Open. V celém turnaji neztratily ani jeden set. V úvodním kole přešly přes turnajové osmičky Benešovou a Záhlavovou-Strýcovou, ve čtvrtfinále zdolaly druhý nasazený pár Peschkeová a Srebotniková, v semifinále pak trojky Kingovou se Švedovovou a ve finále dominovaly nad sedmičkami turnaje Mirzaovou a Vesninovou, když zvítězily po setech 6–4, 6–3.\n\n6. listopadu ve finále Fed Cupu proti Rusku nastoupila po boku Květy Peschkeové za stavu 2–2 do rozhodujícího zápasu. Ve dvou setech přehrály pár Maria Kirilenková a Jelena Vesninová – obě hráčky z první světové desítky ve čtyřhře a Česká republika tak po dvaceti třech letech vyhrála celou soutěž.\n\nV prosinci 2011 pak (v tomto roce jako jediná hráčka na světě) dokázala při finále české tenisové extraligy 2011 v Prostějově těsně porazit v hale svoji fedcupovou kolegyni Petru Kvitovou.\n\nV celé sezóně pokračovala v páru s krajankou Andreou Hlaváčkovou, s níž vyhrála celkově čtyři tituly, čtyřikrát odešla z finále poražena, a to včetně dvou grandslamů a letních olympijských her. Před Turnajem mistryň dvojice vyhrála všechny tři halové turnaje, do nichž v roce nastoupila. Na konci října dosáhla na své žebříčkové maximum ve čtyřhře, když figurovala na čtvrté příčce.\n\nPremiérový titul získaly na zahajovacím lednovém turnaji sezóny ASB Classic hraném v Aucklandu, když ve finále zdolaly německo-italskou dvojici Julia Görgesová a Flavia Pennettaová po setech 6–7, 6–2 a [10–7]. Na Australian Open došly do semifinále, v němž podlehly Italkám Eraniové s Vinciovou, kterým potážku oplatily v Indian Wells, kde se probojobaly také mezi poslední čtyři páry. Na konci února přidaly na americkém Memphis International druhou trofej poté, co si v boji o titul poradily s ruskými hráčkami Věra Duševinovou a Olgou Govorcovovou poměrem 6–3 a 6–4.\n\nNa jednom ze čtyř turnajů druhé nejvyšší kategorie Premier Mandatory – Madrid Open, se z kvalifikace probojovala do hlavní soutěže, v níž porazila dvě hráčky první světové desítky – čtyřku Petru Kvitovou a pětku Samanthu Stosurovou, a skončila až v semifinále na raketě Američanky Sereny Williamsové. V následné klasifikaci žebříčku se vrátila do elitní světové stovky, když ze 105. místa postoupila na 55. příčku.\n\nV další fázi sezóny neprošly s Hlaváčkovou do finále až do začátku letní části hrané na trávě. Červencovou účastí ve finále Wimbledonu však nastartovaly sérii pěti finálových účastí v řadě. Na dvorcích All England Clubu nestačily v boji o titul na americké sestry Serenu a Venus Williamsovy, jimž podlehly 5–7 a 4–6. O měsíc později se na wimbledonský pažit vrátily londýnským olympijským turnajem. V posledním utkání soutěže opět podlehly sestrám Williamsovým po dvousetovém průběhu 4–6, 4–6 a získaly stříbrné medaile. V předchozím semifinále přešly přes americké světové jedničky Huberovou s Raymondovou ve dvou setech. Na olympijských hrách si zahrála také smíšenou čtyřhru s Radkem Štěpánkem, ve které skončili v úvodním kole s pozdějšími finalisty Laurou Robsonovou a Andy Murraym.\n\nNejprestižnější titul sezóny si připsaly na cincinnatském Western & Southern Open, když si ve finále poradily se slovinsko-čínským párem Katarina Srebotniková a Čeng Ťie ve dvou sadách 6–1 a 6–3. Následující týden se probojovaly do finále New Haven Open at Yale, kde jim vrátily olympijskou semifinálovou porážku světové jedničky Liezel Huberová ä Lisa Raymondová poměrem 6–4, 0–6 a [4–10].\n\nDruhé grandslamové finále roku si zahrály na newyorském US Open, z něhož odešly poraženy od italské dvojice Sara Erraniová a Roberta Vinciová 4–6 a 2–6. Jednalo se o vůbec první prohru Češek s tímto párem na okruhu. Páté finále dvouhry na okruhu WTA odehrála na zářijovém québeckém turnaji a popáté z něj odešla poražena, když nestačila na Belgičanku Kirsten Flipkensovou.\n\nČtvrtý deblový titul sezóny pak zaznamenaly v polovině října na lucemburském BGL Luxembourg Open, kde v boji o titul přehrály rumunský pár Irina-Camelia Beguová a Monica Niculescuová poměrem 6–3 a 6–4. Celoroční výsledky páru zajistily premiérový postup z druhého místa na Turnaj mistryň, kde po výhře nad americkými obhájkyněmi titulu Huberovou s Raymondovou podlehly ruskému páru Maria Kirilenková a Naděžda Petrovová.\n\nV závěru sezóny podruhé vyhrála s českým týmem Fed Cup, přestože do čtyřhry ve finále proti Srbsku nenastoupila.\n\nSpolu s Františkem Čermákem nestačili ve finále mixu lednového Australian Open na australský pár Jarmila Gajdošová a Matthew Ebden. Na druhém grandslamu sezóny French Open, již slavili titul po výhře nad dvojicí Kristina Mladenovicová a Daniel Nestor. Se stálou spoluhráčkou Andreou Hlaváčkovou se na Roland Garros probojovala do semifinále ženské čtyřhry.\n\n"}
{"id": "282368", "url": "https://cs.wikipedia.org/wiki?curid=282368", "title": "Chemická afinita", "text": "Chemická afinita\n\nChemická afinita může být definována jako elektronová vlastnost, která umožňuje různým chemickým látkám tvořit chemické sloučeniny. Chemická afinita také popisuje ochotu atomu nebo sloučeniny reagovat s jiným atomem nebo sloučeninou.\n\nBelgický matematik a fyzik Théophile de Donder odvodil v roce 1923 vztah mezi afinitou A a Gibbsovou energií G chemické reakce. De Donder dokázal, že pokud uvažujeme systém několika různých chemických látek, které mají možnost reagovat, platí následující vztah:\n\nV roce 1954 Ilja Prigogine na základě de Donderovy práce definoval chemickou afinitu jako funkci přírůstku nekompenzovaného reakčního tepla a proměnné charakterizující průběh reakce:\n\nTato definice je užitečná pro kvantifikaci faktorů popisujících rovnovážný stav (A = 0), stejně jako změny v nerovnovážném systému (formula_3).\n\nSoučasná definice chemické afinity přijatá organizací IUPAC: Chemická afinita je záporná parciální derivace Gibbsovy energie vztažená na reakci za konstantního tlaku a teploty. Je kladná pro samovolné reakce.\n\nHistoricky se o chemické afinitě uvažovalo jako o „síle“, která pohání chemické reakce. Obecná definice, užívaná v průběhu historie, říká, že afinita je to, s čím látky vstupují nebo čím se brání dekompozici.\n\nNásledující věta, formulovaná Iljou Prigoginem, shrnuje koncept afinity:\n\nTermín \"afinity\" byl obrazně používán od roku 1600 v diskuzích o příbuznosti chemie, filologie, atd., a jako „přirozená přitažlivost“ je chápán od roku 1616.\n\nMyšlenka afinity je velmi stará. Bylo provedeno mnoho pokusů pro vysvětlení jejího původu. Většina těchto pokusů skončila u představy, že afinita má souvislost s magií. Fyzikální chemie byla jedna z prvních vědních disciplín, která studovala a formulovala „teorii afinity“. Pojem afinita byl poprvé použit ve smyslu chemické příbuznosti německým filosofem Albertem Magnem kolem roku 1250.\n\nPozději Robert Boyle, John Mayow, Johann Glauber, Isaac Newton a Georg Stahl navrhli koncept volené afinity, který se snažil vysvětlit vznik tepla během hoření.\n\nGoethe použil tento koncept v novele \"Spřízněni volbou\" (Die Wahlverwandtschaften) z roku 1809.\n\nPrvní tabulka chemických afinit, založená na substitučních reakcích, byla publikována roku 1718 francouzských chemikem Étiennem François Geoffroyem.\n"}
{"id": "282369", "url": "https://cs.wikipedia.org/wiki?curid=282369", "title": "Discosauriscus", "text": "Discosauriscus\n\nDiscosauriscus byl drobný permokarbonský obojživelník, jehož nejlepší světové fosílie pocházejí z oblasti Boskovické brázdy na jižní Moravě. Vyskytoval se asi před 300 miliony let na území západní a střední Evropy.\n\nTento praobojživelník patří do čeledi Discosauriscidae a řádu Anthracosauria (nebo Seymouriamorpha). Dnes rozeznáváme dva druhy tohoto rodu – \"D. austriacus\" a \"D. pulcherrimus\". Známe i larvální stádia a neotenické formy tohoto primitivního čtvernožce, stejně jako některá zajímavá fyziologická přizpůsobení (např. předpokládané elektroreceptivní orgány).\n\nV roce 2007 byla publikována studie (J. Pavelka a G. Georgalis) o izolování proteinů a fragmentů DNA z 290 milionů let starého discosauriska z České republiky. Jedná se dosud o nejstarší izolovaný materiál tohoto druhu z fosilního zdroje.\n\n\n"}
{"id": "282371", "url": "https://cs.wikipedia.org/wiki?curid=282371", "title": "Žebříček ATP", "text": "Žebříček ATP\n\nŽebříček ATP (oficiálně \"FedEx ATP Rankings\") je pořadí tenistů, které sestavuje Asociace tenisových profesionálů (ATP) na základě dlouhodobých výsledků profesionálních turnajů. Aktualizace pořadí je zveřejňována každé pondělí (vyjma grandslamů a dvoutýdenních událostí Indian Wells Masters a Miami Masters). Týdenní periodicita započala v roce 1979.\n\nKlasifikace zahrnuje body získané na okruzích ATP a ITF za předchozích 52 týdnů, čímž byla v tenise oficiálně zakotvena pozice „světové jedničky“. První vydání žebříčku proběhlo 23. srpna 1973. Pro hráče dvouhry a jednotlivce ve čtyřhře jsou sestavovány samostatné žebříčky.\n\nNa základě pořadí se hráči kvalifikují do jednotlivých turnajů různé úrovně. Z postavení se také vychází při nasazování v soutěži. Především masmédii je žebříček používán jako snadný způsob poměřování úrovně jednotlivých tenistů.\n\nVedle průběžného 52týdenního žebříčku pro nasazování do turnajů existuje také klasifikace ATP Race (tzv. \"Race to [city] – závod do [města]\"), která je na začátku každé nové sezóny – v lednu – anulována. Jedná se o žebříček dvouhry a párů. ATP Race je rozhodující pro účast nejlepších singlistů a deblových párů na závěrečném turnaji kalendářního roku ATP Finals – Turnaji mistrů.\n\nOd roku 1973 bylo světovými jedničkami 26 hráčů dvouhry, z nichž 17 zakončilo na této pozici sezónu. Na počátku února 2020 se do čela klasifikace počtvrté vrátil Srb Novak Djoković díky titulu na Australian Open 2020 a zahájil páté období v roli jedničky. Ve čtyřhře se na prvním místě vystřídalo celkem 54 tenistů. Deblovými světovými jedničkami se po červencovém Wimbledonu 2019 poprvé stali Juan Sebastián Cabal s Robertem Farahem, jakožto první kolumbijští tenisté na vrcholu žebříčků ATP a WTA. Farah se na počátku února 2020, po zákazu startu na Australian Open 2020 pro doping, na čele žebříčku osamostatnil. \n\nATP vznikla jako odborová organizace v roce 1972. Iniciátory založení se stali Jack Kramer, Cliff Drysdale a Donald Dell. Význam organizace vzrostl po Wimbledonu 1973, který 81 členů bojkotovalo. Dva měsíce poté, během srpna, byl zaveden bodový žebříčkový systém k objektivizaci účasti a nasazování hráčů na turnajích.\n\nNový systém žebříčku ATP byl rychle implementován do mužského tenisu. Zatímco drtivá většina členů ATP se vyslovila ve prospěch objektivního přístupu na turnaje podle klasifikace, první světová jednička ATP Ilie Năstase se vyjádřila kriticky, protože „každému bylo přiděleno číslo visící nad dalšími,“ což mezi tenisty vedlo k více konkurenční a méně kolegiální atmosféře.\n\nPůvodní kritéria k sestavování žebříčku ATP, s týdenní periodicitou až od poloviny roku 1979, vycházela ze zprůměrování bodových výsledků hráče na všech turnajích. V průběhu 80. let byla metodika několikrát revidována. Od sezóny 1990, kdy ATP získala dominantní postavení a kdy vznikl okruh ATP Tour, byla žebříčková kritéria nahrazena systémem nejlepších výsledků po vzoru soutěžního alpského lyžování. Původně se započítávaly nejlepší výsledky ze čtrnácti událostí. V roce 2000 došlo k rozšíření na osmnáct turnajů. Ve dvouhře je maximální bodový zisk generován ze zápočtu povinně hraných 4 Grand Slamů, 8 Mastersů a dalších 5 turnajů v kategorii ATP 500 včetně bodově sem náležíjícího Monte-Carlo Masters, což znamená maximální zisk 19 500 bodů před ATP Finals, a po jeho skončení 21 000 bodů v konečné klasifikaci.\n\nOd roku 1973 se na čele singlové klasifikace vystřídalo dvacet šest tenistů – tzv. světových jedniček. Američan Pete Sampras drží rekord v počtu šesti sezón, jež zakončil na prvním místě (navíc bez přerušení). Švýcar Roger Federer pak strávil na čele nejvyšší počet 308 týdnů i nejdelší období bez přerušení, když první místo neopustil 237 týdnů.\n\nDva hráči, československý reprezentant Ivan Lendl a Chilan Marcelo Ríos, se na vrchol dostali aniž by předtím vyhráli jeden z Grand Slamů. Lendl opanoval čelo 21. února 1983 a premiérový major získal na French Open 1984. Rios klasifikaci ovládl 30. března 1998 a zůstává jedinou světovou jedničkou, jíž se nepodařilo dosáhnout na grandslamový vavřín. Nejkratší dobu na tenisovém trůnu strávil Australan Patrick Rafter a to pouze jediný týden.\n\nAustralský hráč Lleyton Hewitt drží rekord nejmladší světové jedničky – věkem 20 let a 268 dní, tak i nejmladšího takového hráče v závěrečné klasifikaci sezóny. Naopak nejstarším se v tomto parametru stal Ivan Lendl, když sezonu 1989 zakončil ve věku 29 let a 299 dní. Roger Federer si díky finálové účasti na MercedesCupu 2018 zajistil pátý návrat na pozici světové jedničky a ve věku 36 let a 10 měsíců a 9 dní se 18. června 2018 stal nejstarším mužem na této pozici. Zároveň byl i nejstarším hráčem v první světové stovce. Překonal tak věkový rekord tehdy 33letého Andreho Agassiho, který v roce 2003 figuroval na čele klasifikace a také představoval nejstaršího muže v Top 100. Již čtvrtý Švýcarův návrat do čela v únoru 2018 se uskutečnil po 5 letech a 106 dnech, což znamenalo nejdelší období mezi dvěma kralováními mužskému tenisu, když jedničkou nebyl mezi listopadem 2012 a únorem 2018.\n\nNejčastěji se světové jedničky střídaly v sezóně 1983, když se na vrcholu klasifikace proměnilo jméno tenisty desetkrát. O prvního hráče rankingu sváděli daný rok boj John McEnroe, Jimmy Connors a Ivan Lendl.\n\nPostupem do finále pařížského BNP Paribas Masters se 29letý Skot Andy Murray stal 7. listopadu 2016 dvacátou šestou světovou jedničkou, jakožto první britský hráč ve dvouhře a nejstarší debutant na této pozici od června 1974, kdy do čela klasifikace vystoupal 30letý Australan John Newcombe. Ovládnout pořadí hráčů se mu podařilo ve své 12. profesionální sezóně a sedm let poté, co se poprvé stal světovou dvojkou, když na tomto místě strávil 76 týdnů. Více týdnů na druhé příčce, než se stali jedničkami, do té doby vydrželi pouze Rafael Nadal (160) a Boris Becker (108). Za předešlý rok, z něhož se žebříček tvořil, dosáhl Skot zápasové bilance 76–11 se ziskem sedmi titulů z jedenácti finále.\n\nAmeričan Mike Bryan, který v červenci 2018 zahájil třinácté období, se na vrchol deblové klasifikace vrátil ve 40 letech a 78 dnech jako nejstarší světová jednička ATP v historii. Věkový rekord do té doby držel Daniel Nestor ze září 2012, kdy mu bylo 40 let a 5 dní. Na čele vydržel jeden rok do skončení Wimbledonu 2019.\n\nZpůsob započítávání bodů do žebříčku ATP se v historii měnil. Současný způsob výpočtu je následující:\n\nOd roku 2016 nejsou přidělovány body ze zápasů Davisova poháru a bodově nebyly ohodnoceny ani Letní olympijské hry 2016.\n\nSeznam uvádí tenisty, kteří dosáhli na pozici světové jedničky ve dvouhře od srpna 1973.\n\nRekordní počet šesti zakončených sezón na čele světové klasifikace drží Američan Pete Sampras, když tento rekord vytvořil v letech 1993–1998 bez přerušení.\n\nPouze pět hráčů figurovalo na čele žebříčku po všechny týdny jediného kalendářního roku. Švýcar Roger Federer pak jako jediný dokázal tento výkon zopakovat třikrát v řadě, a to v letech 2005–2007. Srb Novak Djoković se stal v roce 2018 historicky první konečnou jedničkou i přesto, že byl v průběhu sezóny postaven mimo elitní světovou dvacítku.\n\nNejstarší konečnou jedničkou se roku 2019 stal Rafael Nadal ve 33 letech, jakožto první v pěti sezónách s přerušením. Vytvořil také rekordní 11leté období mezi prvním a posledním zakončením (2008–2019).\n\nV období 2000–2019 se devětkrát o konečné jedničce rozhodovalo až na závěrečném Turnaji mistrů, a to v sezónách 2000 (Kuerten), 2001–2002 (Hewitt), 2003 (Roddick), 2009 (Federer), 2013 (Nadal), 2014 (Djoković) a 2016 (Murray).\n\nTabulka uvádí tenisty, kteří nastoupili na pozici světové jedničky bez výhry na grandslamovém turnaji.\n\nNásledující přehled uvádí tenisty, jejichž nejvyšším postavením na žebříčku ATP ve dvouhře bylo 2. až 5. místo.\n\n\n<br>\n<br>\n<br>\n<br>\n\n\nToto je seznam hráčů, kteří dosáhli na pozici světové jedničky v deblu od roku 1973.\n\nTabulka uvádí tenisty, kteří nastoupili na pozici světové jedničky bez výhry na grandslamovém turnaji.\n\n\n"}
{"id": "282380", "url": "https://cs.wikipedia.org/wiki?curid=282380", "title": "Vézère", "text": "Vézère\n\nVézère ( ) je řeka v jižní Francii (Limousin, Akvitánie). Je 211 km dlouhá. Povodí má rozlohu 3736 km².\n\nPramení v obci Meymac západně od hory Puy Pendu na planině Millevaches v západní části Francouzského středohoří v nadmořské výšce 887 m. Ústí zprava do řeky Dordogne (povodí Garonny) v obci Limeuil v nadmořské výšce 50 m.\n\nVyšší stav nastává na jaře a na přelomu podzimu a zimy. Průměrný průtok vody u Campagne činí 59 m³/s. Na horním toku činí průtok u Uzerche 16 m³/s.\n\nVodní doprava je možná do vzdálenosti 65 km. Využívá se k zisku vodní energie. Na řece leží města Chavanac, Pérols-sur-Vézère, Bugeat, Treignac, Uzerche, Vigeois, Brive-la-Gaillarde, Larche, Terrasson-Lavilledieu, Montignac, Les Eyzies-de-Tayac-Sireuil, Le Bugue.\n"}
{"id": "282394", "url": "https://cs.wikipedia.org/wiki?curid=282394", "title": "Niterói", "text": "Niterói\n\nNiterói je město v brazilském státě Rio de Janeiro. Roku 2010 mělo 487 327 obyvatel a zaujímalo rozlohu asi 132 km². Ze současného vývoje se předpovídá, že Niterói dosáhne 1 milion obyvatel roku 2050. Město leží na atlantickém pobřeží při vstupu do zátoky Guanabara. Klima ve městě je tropické přímořské s ročními srážkami 400 mm a průměrnou teplotou 21,3 °C (průměr v jednotlivých měsících kolísá mezi 17,8 °C a 28,7 °C). Od Ria je Niterói vzdáleno jen 5 km a obě města spojuje most.\nNiterói je nazýváno \"městem smíchu\". I život zde je příjemný, protože podle norem OSN týkajících se kvality života se mezi 5600 brazilskými městy Niterói umístilo na 3. místě.\n\nMěsto založil 22. listopadu 1573 indiánský náčelník Araribóia z kmene Tupí (později se nechal pokřtít a přijal jméno Martim Affonso de Souza). Niterói je jediné brazilské město založené indiány.\n\nPo válce Portugalců s Francouzi o zátoku Guanabara (epizoda je známá v souvislosti s francouzskou osadou France antarctique) požádal Araribóia guvernéra o půdu. Žádosti bylo vyhověno a indiáni založili vesnici São Lourenço dos Índios (což je první jméno současného Niterói). Jméno Niterói bylo použito až teprve roku 1835 (původně psáno Nictheroy = skrytá voda v jazyce indiánů Tupi) a vesnice byla povýšena na město.\n\nHistorické pevnosti Santa Cruz da Barra, São Luís a okolní pobřeží na západním výběžku pevniny města jsou od roku 2012 společně s přírodním památkami v Riu zapsána na seznam světového kulturního dědictví UNESCO.\n\n"}
{"id": "282395", "url": "https://cs.wikipedia.org/wiki?curid=282395", "title": "Jelena Jankovićová", "text": "Jelena Jankovićová\n\nJelena Jankovićová, , výslovnost: (* 28. února 1985 Bělehrad) je srbská profesionální tenistka a historicky 16. světová jednička ve dvouhře, kterou byla v letech 2008–2009 celkově osmnáct týdnů. Ve své dosavadní kariéře na okruhu WTA Tour vyhrála patnáct turnajů ve dvouhře, včetně Indian Wells 2010, a dvou triumfů na Rome Masters, a také získala dva tituly ze čtyřhry v Birminghamu a Torontu. V rámci okruhu ITF vyhrála jeden singlový turnaj.\n\nNa žebříčku WTA byla ve dvouhře nejvýše klasifikována v srpnu 2008 na 1. místě a ve čtyřhře pak v červnu 2014 na 19. místě. Stala se třetí světovou jedničkou, která nastoupila na tenisový trůn bez výhry na grandslamovém turnaji ve dvouhře.\n\nNa grandslamu si zahrála finále dvouhry US Open 2008, v němž nestačila na Serenu Williamsovou 4–6 a 5–7. Spolu s Britem Jamiem Murraym vyhrála smíšenou čtyřhru ve Wimbledonu 2007, když zdolali dvojici Alicia Moliková a Jonas Björkman po setech 6–4, 3–6 a 6–1. V letech 2008 a 2009 se probojovala do semifinále Turnaje mistryň. V juniorské kategorii vyhrála Australian Open 2001 a stala se juniorskou světovou jedničkou.\n\nV srbském fedcupovém týmu debutovala v roce 2001 dubnovým utkáním 1. skupiny zóny Evropy a Afriky proti Polsku, v němž vyhrála nad Katarzynou Straczyovou. Do roku 2014 v soutěži nastoupila ke třiceti mezistátním utkáním s bilancí 27–9 ve dvouhře a 7–5 ve čtyřhře. Srbsko a Černou Horu reprezentovala na athénských Letních olympijských hrách  2004, kde vypadla v prvním kole dvouhry s Kolumbijkou Fabiolou Zuluagovou. Na Pekingské olympiádě 2008 hrála za nástupnický státní útvar Srbsko, kde se v soutěži dvouhry jako druhá nasazená probojovala do čtvrtfinále, v němž nestačila na Rusku Dinaru Safinovou. Na Hrách XXX. olympiády v Londýně ji v úvodním kole vyřadila turnajová čtyřka a vítězka turnaje Serena Williamsová.\n\nJelena Jankovičová začínala s tenisem v tenisovém klubu „Crvena Zvezda“. K tenisu ji v devíti letech přivedl o 6 let starší bratr Marko. Později trénovala v Tenisové akademii Nicka Bollettieriho v Bradentonu na Floridě.\nV roce 2000 hrála své první dva turnaje ve Philadelphii a v Clearwater. Po vítězství na juniorském Australian Open v lednu 2001 a získání „divoké karty“, nastoupila na svůj první profesionální turnaj v Indian Wells, kde se dostala do druhého kola. V tomtéž roce začala reprezentovat Srbsko a Černou Horu (později Srbsko) ve Fed Cupu.\n\nV březnu 2002 prošla kvalifikací do hlavního turnaje ve Scottsdale, kde vypadla již v 1. kole s Barbarou Schettovou 6:3, 7:6. V červenci si poprvé v životě zahrála ve čtvrtfinále. Bylo to na turnaji ve Stanfordu, kde vyřadila 17. nasazenou Danielu Bedáňovou 7:6, 2:6, 6:3. Nakonec nestačila na Belgičanku Kim Clijstersovou 7:5, 6:3. Vyzkoušela si rovněž kvalifikační boje na US Open, ale prohrála hned v 1. kole.\n\nDalší sezónu začala vítěznou kvalifikací na Australian Open 2003. Ve svém prvním grandslamovém vystoupení se dostala do 2. kola, kde prohrála s Amandou Coetzerovou 6:2, 4:6, 6:4. Několik následujících turnajů zakončila už v 1. kole. Teprve v Budapešti dosáhla na čtvrtfinále. Na grandslamových turnajích na French Open a ve Wimbledonu neprošla kvalifikacemi.\n\nV říjnu 2003 se Jankovičová po svém vůbec prvním vítězství na turnaji ITF (v Dubaji) dostala mezi první světovou stovku (č. 90).\n\nPo slabších výkonech v Gold Coast a v Sydney nečekaně porazila Jelenu Dementěvovou na Australian Open (první vítězství nad hráčkou 1. světové desítky), ale to bylo na tomto turnaji vše. Ve druhém kole totiž podlehla Jill Craybasové 4:6, 6:2, 6:8. V květnu se Jeleně Jankovičové podařilo vyhrát svůj první turnaj na okruhu WTA. Bylo to v Budapešti, když ve finále porazila Slovenku Martinu Suchou 7:6, 6:3. Následovalo několik dalších turnajů, na nichž však nezaznamenala žádné výjimečné výsledky.\n\nTěsně před Wimbledonem, na turnaji v holandském 's-Hertogenbosch porazila ve 2. kole Naďu Petrovovou 6:4, 6:3 a tato výhra ji dostala do 1. světové padesátky. S Naďou Petrovovou se střetla v tomto roce ještě jednou ve Filderstadtu a opět ji porazila, tentokrát 6:4, 3:6, 7:6. Ke konci roku v Linci vybojovala dvě cenná vítězství nad Věrou Zvonarevovou 6:4, 6:4 a Patty Schnyderovou 6:2, 6:2. Na konci sezóny ji patřila 28. příčka mezi nejlepšími tenistkami světa.\n\nRok byl v její kariéře považován za průlomový. Zahájila ho turnajem v ucklandu, kde se dostala do čtvrtfinále. Tam ji zastavila Marion Bartoliová 3:6, 7:6), 6:1. O měsíc později ve finále v Dubaji prohrála s Lindsay Davenportovou 6:4, 3:6, 6:4. Předtím porazila Serenu Williamsovou, která skrečovala.\n\nSemifinále si zahrála v Berlíně a později také finále na trávě v Birminghamu. Tam ji porazila Maria Šarapovová 6:2, 4:6, 6:1. Dále hrála ve čtvrtfinále na turnajích ve Stanfordu a Cincinnati a také finále v Soulu, kde prohrála s tehdy 16letou Nicole Vaidišovou 7:5, 6:3. Na konci roku 2005 jí patřilo 22. místo na žebříčku WTA.\n\nRok nezačala šťastně, když na Australian Open vypadla ve 2. kole s kvalifikantkou Olgou Savčukovou a velmi dlouhou dobu se na světových dvorcích trápila. Prohrávala turnaje v prvních kolech, až nakonec vypadla ze světové třicítky. Průlom nastal na turnaji v Římě, kde se probojovala do čtvrtfinále. Poté hrála v semifinále ve Štrasburku, ve třetích kolech na French Open a v Birminghamu, ve čtvrtfinále v\n's-Hertogenbosch, ve 4. kole Wimbledonu (porazila tam Venus Williamsovou) a čtvrtfinále na turnaji v Cincinnati.\n\nDůkazem její vzrůstající formy bylo finále v Los Angeles, které prohrála s Jelenou Dementěvovou 6:3, 4:6, 6:4. Skvěle se uvedla na US Open, když se dostala do semifinále po výhrách nad Nicole Vaidišovou, Světlanou Kuzněcovovou a Jelenou Dementěvovou. Zastavila ji až Justine Heninová, která ji porazila ve třech setech 4:6, 6:4, 6:0. Po tomto úspěchu dosáhla ještě na semifinále na turnajích v Kantonu a v Pekingu a na čtvrtfinále na turnajích ve Stuttgartu, Linci a v Québecu.\n\nRok zakončila na 12. místě žebříčku WTA.\n\nPočátkem roku vyhrála svůj druhý turnaj na WTA Tour v Aucklandu, kde zdolala Věru Zvonarevovou 7:6, 5:7, 6:3. Na turnaji v Sydney ji cestu za dalším triumfem překazila Kim Clijstersová. Prohrála s ní ve třech setech 4:6, 7:6, 6:4. Cestou do tohoto finále však porazila výborné tenistky jako Martinu Hingisovou, Samanthu Stosurovou, Amélii Mauresmovou a Nicole Vaidišovou. Tyto výsledky ji dovolily zaujmout před grandslamovým Australian Open pozici jedničky na žebříčku „Champion Race“.\n\nNa Australian Open podlehla ve 4. kole pozdější vítězce Sereně Williamsové 6:3, 6:2. I přes tuto porážku se poprvé v kariéře dostala do první světové desítky. Na turnaji v Tokiu ji ve čtvrtfinále porazila krajanka Ana Ivanovičová 3:6, 6:4, 6:2. V Dubaji byla nucena vzdát semifinále Amélii Mauresmové z důvodu zranění kotníku. Předtím stačila porazit Martinu Hingisovou 7:6, 6:2. V Dauhá ji v semifinále zastavila Justine Heninová ve třech setech.\n\nPoté hrála v Kalifornii v Indian Wells, kde ji ve 4. kole vyřadila Číňanka Li Na 6:3, 7:6. Na Floridě v Miami prohrála ve 3. kole s Marou Santangelovou 2:6, 7:6, 6:4, když už vyhrávala 6:2, 5:2.\n\nNa Floridě pak hrála ještě jeden turnaj a to v Amelia Island, kde opět nestačila na Anu Ivanovičovou. Z Charlestonu si odvezla pohár za vítězství v turnaji, když cestou porazila Anastasii Rodionovovou, Maru Santangelovou, Katarinu Srebotnikovou, Venus Williamsovou a konečně ve finále Dinaru Safinovou 6:2, 6:2.\n\nPo americkém turné na tvrdých površích se Jankovičová stěhovala na evropskou antuku. Ve Warszawě prohrála v semifinále s Justine Heninovou 7:5, 2:6, 6:4. Na turnaji v Berlíně to byla opět Justine Heninová, kdo jí překazil další postup. Heninová vyhrála 3:6, 6:4, 6:4. Po tomto turnaji Jankovičová postoupila na 5. místo žebříčku WTA.\n\nNásledující turnaj se konal v Římě a stal se lehkou kořistí Jankovičové, která ho vyhrála bez ztráty setu. Na cestě za titulem porazila Alonu Bondarenkovou, Jelenu Dementěvovou, Patty Schnyderovou i Světlanu Kuzněcovovou. Na grandslamu v Paříži byla Jankovičová nasazená jako hráčka č. 4. Mezi jinýma tam porazila Venus Williamsovou, Marion Bartoliovou a Nicole Vaidišovou, než ji v semifinále (potřetí v krátké době) porazila Justine Heninová 6:2, 6:2. Po turnaji se posunula v žebříčku na 3. místo.\n\nO týden později dobyla své páté vítězství na WTA Tour. Ve finále v Birminghamu porazila nejvýše nasazenou Marii Šarapovovou 4:6, 6:3, 7:5. Bylo to její první vítězství v kariéře nad touto hráčkou.\n\nO další týden později v holandském 's-Hertogenbosch se Jankovičová stala první hráčkou od dob Chris Evertové, která stihla vyhrát 50 zápasů do první poloviny roku. Evertové se to povedlo v roce 1974.\nVe finále tentokrát nestačila na Annu Čakvetadzeovou, se kterou prohrála 7:6, 3:6, 6:3. Navzdory slibným výsledkům na trávě se na turnaji ve Wimbledonu moc neukázala. Už ve 4. kole ji vyřadila Marion Bartoliová 3:6, 7:5, 6:3. Kromě dvouhry hrála ve Wimbledonu i smíšenou čtyřhru, kterou vyhrála společně se specialistou na debl Jamie Murrayem. Ve finále porazili pátý nasazený pár Jonas Björkman a Alicia Moliková 6:4, 3:6, 6:1.\n\nNa US Open se dostala do čtvrtfinále, kde prohrála s Venus Williamsovou 4:6, 6:1, 7:6. V předchozích kolech vyřadila Jarmilu Gajdošovou, Olgu Govorcovovou, Alizé Cornetovou i Sybille Bammerovou.\nV září na turnaji v Pekingu narazila ve 2. kole Virginii Ruano Pascualovou, kterou smetla 6:0, 6:0 – bylo to potřetí v kariéře, kdy vyhrála bez ztráty gamu. Ve druhém setu ztratila pouhé 4 míčky. Nakonec ji ve finále porazila Ágnes Szávayovou 6:7, 7:5, 6:2. Ve druhém setu Jankovičová promarnila mečbol.\n\nVe Stuttgartu se ještě dostala do semifinále (prohrála s Heninovou 7:6, 7:5), ale pak se její forma prudce zhoršila: ve dvou následujících turnajích vypadla již v prvních kolech. Sezónu zakončila na Turnaji Mistryň v Madridu, kde ze tří zápasů nevyhrála ani jeden. Postupně prohrála s Marion Bartoliovou 6:1, 1:0 skreč, s Justine Heninovou 6:2, 6:2 a s Annou Čakvetadzeovou 6:4, 0:6, 6:3.\n\nHned po turnaji v Madridu Jankovičová prodělala operaci nosu, která vyřešila její problémy s dýcháním.\n\nNa přelomu prosince a ledna se zúčastnila spolu s Novakem Đokovićem Hopmanova poháru v australském Perthu. Tam si přivodila nepříjemné zranění nohy, které ji donutilo vzdát tři zápasy ve dvouhře. Přesto Srbsko postoupilo do finále, kde ho porazily Spojené státy americké 2:1. Jankovičová účastí na tomto turnaji ztratila body v žebříčku WTA, protože kvůli němu neobhájila své vítězství v Aucklandu z minulého roku.\n\nObjevila se ale v Sydney, kde obhajovala finálovou účast z roku 2007. Po výhře nad Tatianou Golovinovou podlehla ve 3. kole Nicole Vaidišové 6:4, 4:6, 6:4 a tím přišla o 3. místo v žebříčku WTA ve prospěch Any Ivanovičové.\n\nSvé první utkání v Melbourne na Australian Open proti Tamiře Paszekové vyhrála Jankovičová za 3 hodiny 15 minut 2:6, 6:2, 12:10. Ve čtvrtfinále dokázala porazit Serenu Williamsovou, aby pak v semifinále hladce prohrála s Marií Šarapovovou 6:3, 6:1. Na turnaji v Dauhá ji ve čtvrtfinále porazila Číňanka Li Na 6:3, 6:4. V Bengalúru, kde byla nasazená jako č. 1, vypadla rovněž ve čtvrtfinále a rovněž s Číňankou, tentokrát s Jen C’ 6:3, 3:6, 6:3.\n\nV březnu v Indian Wells vypadla v semifinále s Anou Ivanovičovou 7:6, 6:3. Na turnaji v Miami ve finále nestačila na Serenu Williamsovou 6:1, 5:7, 6:3. Další dva turnaje prohrála Jankovičová ve čtvrtfinále: v Charlestonu s Věrou Zvonarevovou 6:2, 3:6, 6:2 a v Berlíně s Jelenou Dementěvovou 6:3, 2:6, 6:3. Další týden hrála ve svém oblíbeném městě Římě, kde se jí podařilo obhájit v minulém roce vybojovaný titul. Byl to už její šestý titul na WTA Tour. Ve finále porazila Alizé Cornetovou 6:2, 6:2.\n\nNa francouzském grandslamovém turnaji v Paříži se dostala do semifinále, kde ji porazila krajanka Ana Ivanovičová 6:4, 3:6, 6:4. Byl to přímý souboj o 1. místo na světovém žebříčku WTA.\n\nNásledoval další grandslam ve Wimbledonu, kde se dostala stejně jako před rokem do 4. kola. Dále ji nepustila Tamarine Tanasugarnová 6:3, 6:2.\nO měsíc později nastoupila na turnaji v Los Angeles. Byla nasazená jako č. 1 a navíc měla v prvním kole volný los. Ve 2. kole porazila Američanku Vaniu Kingovou 7:5, 6:2, ve třetím Maďarku Melindu Czinkovou 6:3, 6:2 a ve čtvrtfinále Rusku Naďu Petrovovou 7:5, 6:4. V semifinále ji zastavila další Ruska Dinara Safinová výsledkem 7:6, 6:1. Obhájila tím body z minulého roku, avšak nevyužila možnost sesazení Any Ivanovičové z 1. místa. Šanci měla i na turnaji v Montrealu, ale celkem překvapivě prohrála už ve čtvrtfinále s Dominikou Cibulkovou 7:5, 6:2.\n\nV Sezóně vyhrála jeden titul v kolumbijské Bogotě. Dvakrát odešla z finále dvouhry jako poražená hráčka. Poprvé od roku 2011 se vrátila do elitní světové desítky.\n\nBývalá světová jednička prožila vzestup formy, když se poprvé od roku 2011 vrátila do elitní desítky žebříčku WTA. Na melbournském Australian Open vypadla ve třetím kole s krajankou Anou Ivanovićovou po setech 5–7, 3–6. Po třech letech dosáhla na singový titul, když opanovala turnaj Copa Colsanitas po jednoznačné finálové výhře nad mladou Argentinkou Paulou Ormaecheaovou 6–1 a 6–2. Druhé sezónní finále si zahrála na americkém Family Circle Cupu, v němž nestačila na světovou jedničku Serenu Williamsovovou po třísetovém vývoji utkání 6–3, 0–6 a 2–6.\n\nDo premiérového čtvrtfinále Grand Slamu od roku 2010 se probojovala na French Open. Stopku jí však vystavila ruská obhájkyně titulu Maria Šarapovová ve třech setech 6–0, 4–6 a 3–6. Pokles formy zaznamenala na travnatém Wimbledonu, kde opustila turnaj již ve druhé fázi po porážce od mladší krajanky Vesny Doloncové 5–7 a 2–6.\n\nNa US Open se probojovala do osmifinále, v němž ji vyřadila čínská tenistka Li Na po jednoznačném průběhu 3–6 a 0–6. Finále si zahrála na pekingském China Open, kde po semifinálové výhře nad Kvitovou, odešla podruhé v roce poražena z boje o titul od Sereny Williamsové, tentokrát výsledkem 2–6 a 2–6.\n\nJelena Jankovičová se narodila roku 1985 v Bělehradu jako třetí dítě do rodny ekonomů Veselina a Snežany Jankovićových. Matka pochází ze Srbska, otec pak z Černé Hory. Má dva bratry Marka a Stefana Jankoviće.\n\n\n"}
{"id": "282398", "url": "https://cs.wikipedia.org/wiki?curid=282398", "title": "Pokožka (živočichové)", "text": "Pokožka (živočichové)\n\nPokožka (epidermis) je nejsvrchnější vrstva kůže. Tvoří vodotěsný ochranný obal kolem povrchu těla a je tvořena jednak tenkým vrstevnatým epitelem z dlaždicovitých buněk a jednak pod nimi je bazální membrána.\n\nPokožka neobsahuje žádné cévy a je vyživována pouze difuzí ze škáry (dermis) a kyslík si bere přímo z okolního vzduchu. Čtyři hlavní druhy buněk pokožky jsou:\n\nEpidermis je rozdělená do mnoha vrstev. Rozlišují se:\n\n(Stratum basale a spinosum se pro svou mitotickou aktivitu nazývají stratum germinativum)\n\nNové buňky vznikají dělením buněk (mitózou) ve vnitřních vrstvách. Postupně se buňky dostávají do svrchních vrstev, mění tvar a diferencují se. Také se plní proteinem keratinem.\n\nKdyž se buňky dostanou do nejsvrchnější vrstvy, zvané stratum corneum, jsou buď svléknuty (známé svlékání kůže, např. u hadů), nebo se odloupnou (běžné u lidí). Ve svrchní části pokožky, stratu corneu, je asi 15–20 vrstev mrtvých buněk, které se odlupují. Tento proces („cyklus“) pokožkových buněk se nazývá keratinizace.\n\n"}
{"id": "282399", "url": "https://cs.wikipedia.org/wiki?curid=282399", "title": "Karosa B 832", "text": "Karosa B 832\n\nKarosa B 832 je model městského autobusu, který vyráběla společnost Karosa Vysoké Mýto v letech 1997 až 1999.\n\nAutobus B 832 je konstrukčně téměř shodný s vozem B 732. Jedná se o dvounápravový autobus s hranatou, polosamonosnou karoserií panelové konstrukce a motorem nacházejícím se za zadní nápravou. Designově je stejný jako B 732. V pravé bočnici se nacházejí troje dvoukřídlé výklopné dveře (přední jsou užší než ostatní). Sedačky pro cestující jsou rozmístěny 1+2, nad nápravami 2+2. Od vozů B 732 se odlišuje lepším zateplením, protože vozy tohoto typu měly být provozvány především v Rusku, červenými madly v interiéru a také hlavně zasklenou přepážkou před prvními sedadly, jež odděluje prostor pro řidiče od salonu pro cestující. Řidič má ale možnost nechat dvířka do zbytku vozu otevřená, takže i první dveře mohou cestující v tomto případě využívat.\n\nProtože ve státech bývalého Sovětského svazu byly problémy se schvalováním nové řady 900, rozhodla se Karosa pro tyto země nadále vyrábět upravené vozy řady 700 pod novým označením – řadou 800 (ta byla v 80. letech již jednou použita). „Osmistovkové“ autobusy byly vyráběny od roku 1997, kdy byla ukončena produkce vozů řady 700, do roku 1999, kdy konečně tuto řadu nahradily v exportu na východ autobusy řady 900. Autobusů B 832 bylo vyrobeno celkem 102 kusů.\n\nVozy B 832 byly určeny především na export do zemí bývalého Sovětského svazu. Několik málo kusů ale vzhledem k nesolventnosti kupců skončilo v České i Slovenské republice. Některé vozy B 832, provozované na území bývalého Československa, byly také zakoupeny jako „náhradní“ vozové skříně pro starší autobusy řady 700.\n\n"}
{"id": "282406", "url": "https://cs.wikipedia.org/wiki?curid=282406", "title": "Anarchopacifismus", "text": "Anarchopacifismus\n\nAnarchopacifismus je směr anarchismu založený na absolutním odmítání jakékoliv formy násilí. Naprosto se zříká násilí i v boji proti státu, zříká se boje se zbraněmi a svoji mírovou cestou zdůrazňuje mravní sílu myšlenky anarchismu. Anarchopacifisté věří v evoluční změnu společnosti.\n\nAnarchopacifismus ideově ovlivnily nejvíce tři osobnosti, Lev Nikolajevič Tolstoj, Henry David Thoreau a Mahátma Gándhí, kteří ve svých dílech rozpracovali principy nenásilí (ve východních náboženstvích ahinsá), pacifismu a odporu vůči moci.\n\nHenry David Thoreau v raných dobách významně ovlivnil učení anarchoindividualismu ve Spojených státech a Evropě. Jeho esej \"Občanská neposlušnost\" (\"Civil Disobedience\") ovlivnila Mahátma Gándhího, Martina Luthera Kinga a Lva Nikolajeviče Tolstého díky obhajobě pasivní rezistence (nenásilného odporu). Nicméně, Thoreau se nikdy nehlásil k pacifismu a neodmítl ozbrojené povstání. Toto se ukázalo například jeho podporou násilného abolicionisty Johna Browna.\n\nLev Nikolajevič Tolstoj se obracel k náboženským zásadám. Podle Tolstého si křesťanská úcta k životu vyžadovala, aby nikdo a za žádných okolností nepoužíval násilí. „Používání násilí proti násilí je totéž, jako hašení ohně ohněm“, tvrdil Lev N. Tolstoj.\n\nDalším velkým pacifistou byl filosofický anarchista Móhandás Karamčand Gándhí, který bojoval za indickou nezávislost a proti rasové diskriminaci. Celý život vyzýval k toleranci, solidaritě a k láskyplnému životu, na což i doplatil (byl zabit hinduistickým fanatikem, který nesnesl jeho toleranci vůči muslimům). Státní moc je podle něho „násilí v koncentrované podobě, protože spočívá na donucení a nátlaku.“\n\nAnarchopacifisté budovali komunity, kde žili podle anarchopacifistických zásad. Chtěli šířit své ideje a tím měnit společnost. Přeměnu nevidí v revoluci, ale v evoluci, v postupné změně lidského nitra, protože věří v lidské dobro.\n\nAnarchopacifismem bylo také inspirováno i peace punkové hnutí (kapely \"Crass\", \"Conflikt\", \"Autonomy\", v ČR \"Voice of Anarchopacifism\").\n\nAnarchopacifismus je z pozice většího anarchistického hnutí kritizováno často právě za odmítání násilí, zejména v boji proti nadvládě. Některé násilné činy jsou některými anarchisty vnímány jako sebeobrana – slabšího utlačovaného proti silnějšímu utlačovateli. Jiní v použití násilí vidí narušení „monopolu k použití násilí“, který si podle nich vynucuje stát a bezpečnostní složky.\n\n\n"}
{"id": "282414", "url": "https://cs.wikipedia.org/wiki?curid=282414", "title": "Svěrka", "text": "Svěrka\n\nSvěrka je dílenské ruční pracovní nářadí sloužící k sevření předmětů při manipulaci s nimi nebo k jejich vzájemné fixaci, např. při obrábění nebo sváření. Truhlářská svěrka neboli ztužidlo (slangově „knecht“) pak například slouží mimo jiné i ke stahování dřevěných dílů při lepení.\n\nZámečnické svěrky mají podobu malého kloubového svěráku svíraného šroubem s křídlovou maticí. Nejužívanější jsou třmenové svěrky tvaru „C“, kde jedním ramenem prochází šroub s otočnou tlačkou, toto rameno je buď pevné, nebo samosvorně posuvné. \n\n"}
{"id": "282418", "url": "https://cs.wikipedia.org/wiki?curid=282418", "title": "Paul-Albert Kausch", "text": "Paul-Albert Kausch\n\nPaul-Albert Peter Kausch (3. březen, 1911 – 27. říjen, 2001) byl německý důstojník Waffen-SS v hodnosti SS-Obersturmbannführer a zároveň držitel rytířského kříže železného kříže.\n\nPaul-Albert Kausch se narodil 3. března roku 1911 ve městě Jädersdorf v Pomořansku jako syn důstojníka, který padl v první světové válce roku 1914. Poté co vystudoval státní učiliště v Postupimi nastoupil na tělovýchovnou fakultu v Berlíně.\n\nV červnu roku 1933 však vstupuje do SS a je přidělen ke \"Leibstandarte-SS\". Poté se přihlásí na důstojnickou školu SS (\"SS-Junkerschule\") v dolnosaském Braunschweigu. \n\nNa začátku války se v roce 1940 účastní vojenského tažení ve Francii, kde získává oba stupně železného kříže. Následně je však v listopadu téhož roku převelen ke 5. tankové divizi SS „Wiking“, kde slouží jako pobočník velitele divize SS-Obergruppenführera Felixe Steinera.\n\nOd srpna roku 1941 až do počátku ledna roku 1942 slouží v hodnosti SS-Hauptsturmführer (\"kapitán\") jako velitel \"1. oddílu z 5. dělostřeleckého pluku divize Wiking\". Poté je 4. ledna roku povýšen na SS-Sturmbannführera (\"major\").\n\nV února roku 1943 je Kausch pověřěn organizací \"SS-Panzer-Abteilung 11 \"Nordland\"\" (později známé jako \"Hermann von Salza\").\n\nO Vánocích roku 1943 je Kausch odvelen na východní frontu, kde bojuje se svojí tankovou jednotkou po boku \"502. těžkého pancéřového oddílu Wehrmachtu\" pod velením poručíka Otto Cariuse na předměstí města Narva. Zde se podařilo odrazit silný sovětský útok, i když velké množství tankistů bylo převedeno k pěchotě. Tímto vítězstvím se podařilo utvořit předmostí na Narvu. Velkou měrou za to může i SS-Oberscharführer Philipp Wild, který byl za tento čin vyznamenán rytířským křížem. Po 5 měsících akcí u města Narva je Kausch povýšen do hodnosti SS-Obersturmbannführer (\"podplukovník\").\n\nV červenci roku 1944 je Kausch jmenován velitelem bojové skupiny (Kampfgruppe) pro oblast bažin kolem Lipsustrasse, kde se nacházely i zbytky 11. ženijního praporu a jeho bývalí tankisté převedení k pěchotě. Pouze s malým počtem mužů se Kausch snaží udržet linii, ale sovětské jednotky prorazí skrz 11. ženijní prapor a jsou blízko Kauschovy velitelské pozice.\n\nPouze s ručními granáty, puškou StG44, ale bez vojenského pláště a čepice začne Kausch bojovat společně se svojí malou jednotkou. Poté Kausch nechá stáhnout své muže a nechá navést dělostřeleckou palbu na své vlastní pozice. Krátco poté přijede pro Kausche obrněný transportér a odveze jej do bezpečí. Za tuto akci je dne 23. srpna roku 1944 SS-Obersturmbannführer Kausch vyznamenán Rytířským křížem.\n\nPoté, co se Kausch stáhuje pryč z bažin, tak se dále účastní bojů v Kurónsku a za nedlouho je raněn. Polní nemocnici v Tallinnu však zanedlouho opouští a znovu se připojuje ke své jednotce. V říjnu roku 1944 začnou být německé jednotky evakuovány přes Baltské moře a vrací se do říše, avšak 1. rota zůstává v Kurónsku až do února roku 1945.\n\n\n\n"}
{"id": "282419", "url": "https://cs.wikipedia.org/wiki?curid=282419", "title": "Karosa C 834", "text": "Karosa C 834\n\nKarosa C 834 je model meziměstského linkového autobusu, který vyráběla společnost Karosa Vysoké Mýto v letech 1997 až 1999.\n\nKonstrukčně je C 834 téměř shodný s klasickým linkovým typem Karosa C 734. Jedná se o dvounápravový autobus s hranatou, polosamonosnou karoserií a motorem umístěným za zadní nápravou. Vzhledově se s typem C 734 prakticky shoduje. V pravé bočnici se nacházejí dvoje dvoukřídlé výklopné dveře (první před přední nápravou, druhé před nápravou zadní). Sedačky pro cestující jsou rozmístěny 2+2 se střední uličkou. Pod podlahou, mezi nápravami, se nachází zavazadlový prostor. Od typu C 734 se model C 834 odlišuje především lepším zateplením, protože tyto vozy byly primárně určeny pro ruské dopravce.\n\nProdukce vozů C 834 začala v roce 1997 (po skončení výroby řady 700) a byla ukončena v roce 1999, kdy začaly být i do zemí bývalého Sovětského svazu exportovány vozy řady 900. Výroba řady 800, a tedy i typu C 834, začala z důvodu problémů se schválením nových autobusů řady 900 v těchto státech. Celkem bylo vyrobeno 36 vozů C 834.\n\nDrtivá většina vozů C 834 byla určena na export do států bývalého Sovětského svazu. Vzhledem k finančním problémům některých kupců ale několik málo autobusů C 834 začalo jezdit i po České a Slovenské republice.\n\n"}
{"id": "282420", "url": "https://cs.wikipedia.org/wiki?curid=282420", "title": "Seznam neonacistických hudebních skupin", "text": "Seznam neonacistických hudebních skupin\n\nToto je seznam neonacistických hudebních skupin:\n\n\n\n\n\n\n\n\n"}
{"id": "282426", "url": "https://cs.wikipedia.org/wiki?curid=282426", "title": "Bezdrátová síť", "text": "Bezdrátová síť\n\nBezdrátová síť je typ počítačové sítě, ve které je spojení mezi jednotlivými účastníky sítě uskutečňováno pomocí bezdrátové komunikace, nejčastěji elektromagnetických vln. Tato implementace se nachází na fyzickém vrstvě síťové struktury. Bezdrátová síť se používá v domácnostech, telekomunikačních sítích a ve společnostech, kde by zavádění kabelů do budovy a spojování jednotlivých místností bylo příliš drahé.\n\nBezdrátové osobní sítě (WPAN) spojují jednotlivá zařízení v relativně malé oblasti. Která je obecně pro osobu připojenou do této sítě snadno dosažitelná. Například pomocí bluetooth nebo infračerveného světla můžeme připojit sluchátka k laptopu a tím si vytvořit malou osobní bezdrátovou síť (WPAN). ZigBee také podporuje WPAN aplikace. Osobní Wi-Fi sítě se staly samozřejmostí (2010) jako vybavení integrované do celé škály elektronických zařízení pro běžné spotřebitele. Nástroje „My WiFi“ od Intelu a „Virtual Wi-Fi“ z Windows 7 umožňují osobní bezdrátové sítě snadno a jednoduše nastavit a konfigurovat.\n\nMístní bezdrátová síť (WLAN) spojuje dvě a více zařízení na střední vzdálenosti pomocí bezdrátové distribuční metody, obvykle poskytuje přes přístupový bod připojení k internetu. Použití rozprostření signálu nebo OFDM technologie umožňuje uživatelům pohybovat se v rámci signálem pokryté oblasti a stále být připojen do sítě.\n\nProdukty používající WLAN standard IEEE 802.11 jsou zaregistrované pod obchodní značkou Wi-Fi. Stálé bezdrátové technologie implementují point-to-point spojení mezi počítači nebo sítěmi, které jsou umístěny na dvou vzdálených lokacích. Obvykle se používá směrový mikrovlnný nebo modulovaný laserový paprsek mezi dvěma místy, které na sebe mají volný výhled. To se obvykle používá ve městech pro propojení dvou a více budov bez instalace drátového spojení.\n\nVelká bezdrátová síť (WWAN) je bezdrátová síť, která typicky pokrývá velké oblasti, jako například mezi sousedícími vesnicemi a městy, nebo městem a předměstím. Tyto sítě mohou být použity k připojení poboček kanceláří nebo jako veřejný přístupový systém. Bezdrátové spojení mezi přístupovými body je obvykle point-to-point mikrovlnná linka používající parabolický reflektor na frekvenci 2,4 GHz, na menší vzdálenosti se používá omnidirektionální anténa. Typický systém obsahuje vstupní brány základních stanic, přístupové body a bezdrátové přemostění signálu. Ostatní konfigurace jsou síťové systémy, kde každý přístupový bod předává signál dál. Pokud zkombinujeme tyto systémy s obnovitelnými energetickými zdroji jako jsou solární energie nebo větrná energie mohou fungovat jako stand alone systémy.\n\nBezdrátové metropolitní sítě (WMAN) jsou typ bezdrátové sítě, které spojuje několik bezdrátových lokálních sítí. WiMAX je typ bezdrátové MAN a je popsána standardem IEEE 802.16.\n\nS vývojem smartphonů a telefonních sítí běžně přenášíme data do a z mobilních zařízení:\n\n\n\n\nPříklad využití zahrnuje mobilní telefony, které jsou částí každodenní bezdrátové komunikace, umožňující snadnou komunikaci. Dalším příkladem je mezikontinentální síťový systém, který používá satelity ke komunikaci napříč celým světem. Krizové služby, jako například policie, využívají bezdrátové sítě k efektivnější komunikaci. Běžní lidé a obchodníci využívají bezdrátové sítě k rychlému posílání a sdílení dat, ať už jsou v malé kanceláři, nebo kdekoli na světě.\n\nZákladní smysl bezdrátových sítí je nabízet množství použití pro obchodní sféru, ale i pro domácnost. Nyní průmysl využívá množství rozdílných bezdrátových technologií. Každá bezdrátová technologie je definována standardem, který popisuje unikátní funkčnost ve fyzické a datové vrstvě OSI modelu. Tyto standardy se liší v jejich specifikaci signalizačních metod, geografických vzdáleností, frekvenčních rozsazích a v další spoustě věcí. Některé jsou lépe připravené pro použití ve velkých průmyslových společnostech a jiné jsou lepší do domácností.\n\nKaždý standard je rozdílný v geografické vzdálenosti, tudíž jeden standard je vhodnější než jiný v závislosti na tom, o co se snažíme s bezdrátovou sítí. Výkon bezdrátové sítě je dostačující pro přenos videa a zvuku. Použití této technologie také dává možnost budoucího rozšiřování. Jak se bezdrátové sítě staly samozřejmostí, zvedla se propracovanost napříč síťovým hardwarem a softwarem.\n\nProstor je další charakteristika bezdrátové sítě. Bezdrátové sítě nabízí mnoho výhod, když je obtížné komunikovat například napříč ulicí, přes řeku nebo sklad, který je fyzicky oddělený od hlavní budovy, ale fungují jako jeden celek. Bezdrátová síť umožňuje uživateli označit určitý prostor, ve kterém budou zařízení komunikovat skrze tuto bezdrátovou síť. Bezdrátové sítě se používají i v domácnostech kvůli eliminaci nepříjemných kabelů. Tato technologie nám poskytuje alternativu k drátové síti, která používá křížené kabely, optická vlákna atd., které mohou být často dost drahé.\n\nBezdrátové sítě se integrují do korporačních informačních systémů. Použití bezdrátové komunikace je nyní pro společnosti praktičtější a cenově efektivnější, aby mohli konkurovat v celosvětovém trhu. Bezdrátové technologie jsou aplikovatelné pro veškerý průmysl, speciálně tam, kde je třeba zdůraznit bezprostřední zpracování. Tyto společnosti hledají kreativní a inovativní cesty k použití přenosných počítačů v průmyslové práci. Použití bezdrátové technologie umožňuje obchodníkům připojit se do mobilní databáze a získat potřebné informace.\n\nPro domácí použití je bezdrátová technologie efektivní varianta ke sdílení tiskáren, skenerů a vysokorychlostního internetu. WLAN pomáhá ušetřit peníze na kabelech, šetří čas během fyzické instalace a také vytváří mobilitu pro zařízení připojená k přístupovému bodu. Bezdrátové sítě jsou jednoduché a vyžadují jeden přístupový bod, připojený přímo k internetu přes router.\n\nPočátkem roku 2009 vzrostly obavy o vlivu bezdrátových sítí na zdraví člověka i přesto, že nebyly evidovány téměř žádné záznamy o zdravotním riziku bezdrátových sítí. Rektor z Lakehead University odmítl povolit instalaci bezdrátové sítě, citoval studii Kalifornské veřejné komise, která tvrdí, že tu je možné riziko vzniku nádoru a jiných chorob kvůli vystavování se elektromagnetickým polím a je třeba toto více prozkoumat.\n\nPřístupový bod bezdrátové sítě je také umístěn blízko lidí. Pozice Agentury na ochranu zdraví (HPA) je: \"...rádiová frekvence, které jsme vystavení od Wi-Fi je mnohem nižší než frekvence, na které komunikují mobilní telefony.\" A také řekli: \"...není důvod, proč by školy a jiné zařízení neměli používat Wi-Fi vybavení.\" V říjnu 2007 HPA započala novou systematickou studii vlivu WiFi sítí jménem vlády Spojeného království, aby uklidnily strach, který zapříčinily média. Doktor Michael Clark, pracující pro HPA, veřejně publikuje výzkum mobilních telefonů a vysílačů, ve kterém říká, že strach z bezdrátových sítí je neopodstatněný.\n\n\n\n"}
{"id": "282432", "url": "https://cs.wikipedia.org/wiki?curid=282432", "title": "Seznam univerzit v Izraeli", "text": "Seznam univerzit v Izraeli\n\nV Izraeli existuje celkem devět univerzit. Mimo ně zde působí další instituce vyššího vzdělávání typu \"college\" a řada detašovaných pracovišť zahraničních univerzit. Všechny instituce vyššího vzdělávání dohlíží Rada pro vyšší vzdělávání. Hlavní rozdíl mezi univerzitou a college je v Izraeli ten, že pouze na univerzitě lze získat doktorský titul.\nV níže uvedené tabulce je výčet oficiálních izraelských univerzit. Součástí je internetová adresa, datum založení, počet studentů a pořadí v rámci světových univerzit. Těmito žebříčky jsou TOP 3000 univerzit podle \"WebOMetrics\", TOP 500 univerzit podle \"Academic Ranking of World Universities\" (ARWU) a TOP 200 univerzit podle \"The Times Higher Education Supplement\" (THES).\n\n"}
{"id": "282433", "url": "https://cs.wikipedia.org/wiki?curid=282433", "title": "Karosa C 835", "text": "Karosa C 835\n\nKarosa C 835 je model meziměstského autobusu, který vyráběla společnost Karosa Vysoké Mýto v letech 1997 až 1999.\n\nC 835 je dvounápravový autobus s hranatou, polosamonosnou karoserií panelové konstrukce. Motor je umístěný za zadní nápravou, v prostoru zadního panelu. Cestující mohou využít dvoje dvoukřídlé výklopné dveře v pravém boku vozu (první jsou před přední nápravou, druhé před nápravou zadní). Sedadla s vyššími opěráky než u linkových vozů C 834 jsou umístěna na podestách, což umožnilo rozšířit zavazadlový prostor, který je umístěn pod podlahou mezi nápravami, na 5 m³. Sedačky jsou rozmístěny 2+2 se střední uličkou. Konstrukčně i designově je vůz téměř shodný s typem C 735, od něj se liší především kvalitnějším zateplením, neboť vozy C 835 byly primárně určeny pro ruské dopravce.\n\nVozy C 835 začaly být vyráběny, obdobně jako ostatní autobusy řady 800, pro země bývalého Sovětského svazu, kde byly problémy se schválením vozů nové řady 900. Produkce typu C 835 probíhala v letech 1997 až 1999, vyrobeno bylo celkem 12 kusů.\n\nDrtivá většina vozů byla určena na export. Několik kusů se ale vzhledem k finančním potížím kupců ocitlo v Česku i na Slovensku. Některé vozy na území bývalého Československa byly také zakoupeny jako „náhradní“ karoserie pro starší autobusy řady 700, od kterých potom obdržely doklady.\n\n"}
{"id": "282437", "url": "https://cs.wikipedia.org/wiki?curid=282437", "title": "Marian Spychalski", "text": "Marian Spychalski\n\nMarian Spychalski (6. prosince 1906 Lodž, Polsko – 7. června 1980 Varšava, Polsko) byl polský architekt, maršál a ministr národní obrany.\n\nStudoval architekturu na Varšavské polytechnice. Od roku 1931 byl členem komunistické strany Polska. V únoru 1945 byl povýšen na brigádního generála. V letech 1945 až 1949 byl náměstkem ministra národní obrany. Od roku 1957 do roku 1968 byl ministrem národní obrany. V roce 1963 byl povýšen na maršála. \n\nZemřel v roce 1980 ve Varšavě. Je pochován na místním hřbitově, 'Cmentarzu Wojskowym na Powązkach'. \n\n"}
{"id": "282438", "url": "https://cs.wikipedia.org/wiki?curid=282438", "title": "Francisco Javier Borrego Borrego", "text": "Francisco Javier Borrego Borrego\n\nFrancisco Javier Borrego Borrego (* 21. září 1949 v Seville) je španělský právník a bývalý soudce Evropského soudu pro lidská práva.\n\nPrávnická studia ukončil v roce 1970. Funkci soudce Evropského soudu pro lidská práva zastával v letech 2003-2008. Předtím působil v jiných orgánech Španělska a Rady Evropy, zabývajících se lidskými právy. Angažoval se též v práci Červeného kříže.\n\nHodnotově je soudce Borrego Borrego spíše konzervativní. \n\nJe ženatý a má tři děti.\n\n"}
{"id": "282440", "url": "https://cs.wikipedia.org/wiki?curid=282440", "title": "Antarktická Francie", "text": "Antarktická Francie\n\nAntarktická Francie (francouzsky \"France Antarctique\") je název pro zmařený pokus Francie o kolonizaci Jižní Ameriky. Jmenovala se tak první francouzská osada založená na jihoamerickém kontinentu, v blízkosti dnešního Rio de Janeira na jihovýchodním pobřeží Brazílie.\n\nPřívlastek „antarktická“ nijak nesouvisí s ledovým kontinentem Antarktida (ten v té době ještě ani nebyl objeven), ale znamená „jižní“ (řec. doslova \"αντί-αρκτικός\", \"antí-arktikós\" – „naproti severu“). Toto pojmenování je důsledkem dobové humanistické záliby v jazycích antiky; modernějším jazykem by tedy kolonie byla zvána Jižní potažmo Jihomořská Francie.\n\nOd roku 1493 byl Nový svět rozdělen papežskou bulou mezi Španělsko a Portugalsko (později to ještě potvrdila smlouva z Tordesillas). Již roku 1500 objevil Brazílii pro portugalskou korunu Pedro Álvares Cabral. Flotila pod jeho velením přistála v dnešním Porto Seguro (stát Bahía), ale ještě téměř 50 let nato byla Brazílie stále neprobádaná. \n\nFrancouzský král Jindřich II. inicioval roku 1555 misi, kterou „si nepřejeme specifikovat ani vyhlásit“. Věnoval na ni 10 000 liber a pověřil viceadmirála Nicolase Duranda de Villegaignona jejím provedením. Ten vyplul 14. srpna 1555 se dvěma loďmi. Na jejich palubách bylo 600 vojáků a hugenotů (francouzských protestantů), kteří se měli stát budoucími osadníky. Hugenoti doufali, že v Novém světě naleznou útočiště před náboženským pronásledováním ve vlasti (srovnej s puritány v Anglii aj.). S výpravou cestoval i romanopisec a badatel André Thevet, jenž o cestě napsal roku 1557 knihu, která zřejmě dala celému podniku název: \"Les Singularités de la France antarctique\" („Zvláštnosti A. F.“). Flotila přistála 15. listopadu 1555 u ostrůvků v zátoce Guanabara u dnešního Ria de Janeiro. Francouzští osadníci tam zbudovali pevnost Forte Coligny (podle admirála Gasparda de Coligny). Na pevnině pak založili obec Henriville („Jindřichovo město“). Postavení nové kolonie upevnil Villegaignon spojeneckou smlouvou s místními indiány (především kmenem Tupinambů), kteří bojovali proti Portugalcům. \nMise zpočátku nevzbudila pozornost a Portugalci jí nijak nebránili. Villegaignon tudíž poslal roku 1556 žádost do mateřské země o další posily. V březnu následujícího roku skutečně dorazily další tři lodi se třemi stovkami osadníků, včetně žen a dětí, pod velením kapitána Sieura de Bois le Comte. Mezi novými kolonisty bylo i 14 kalvinistů ze Ženevy, vedených burgundským šlechticem Philippem de Corguillerayem a také několik katolíků – tato náboženská různorodost téměř vzápětí vedla k těžkým sporům uvnitř nové kolonie, takže problémy, jimž osadníci doufali uniknout, se jen z mateřské země přenesly i do Nového světa... S touto druhou doplňující výpravou připlul i mladý kalvínský pastor Jean de Léry, jenž zanechal podrobný záznam celého kolonizačního pokusu, ceněný zejména pro jeho zevrubný popis života tamních indiánů a také fauny a flóry.\n\nGenerální guvernér portugalské Brazílie Mem de Sá obdržel roku 1560 rozkaz Francouze vytlačit. Zaútočil tedy s flotilou 26 válečných lodí a 2000 vojáky na Forte Coligny a během 3 dnů pevnost zničil. Obránce však neporazil. Ti se s pomocí indiánů dostali na pevninu, kde dále pracovali. Portugalci se chystali na nový úder, jehož organizace se ujal Estácio de Sá, synovec guvernéra. V rámci příprav založil 1. března 1565 město Rio de Janeiro a následující dva roky na Francouze neustále dorážel. Konečného vítězství nad nimi dosáhl až 20. ledna 1567, kdy byly francouzské síly vytlačeny z Brazílie. Celá francouzská mise tedy trvala 12 roků.\n\nFrancouzi se o něco podobného pokusili ještě mezi roky 1612 až 1615 v oblasti dnešního státu Maranhão na severu Brazílie, kde založili Rovníkovou Francii. \n\nOba francouzské pokusy uchytit se na území Brazílie přiměly Portugalsko ke zvýšení úsilí o její kolonizaci. Jediná úspěšná kolonizace v Jižní Americe se Francouzům nakonec podařila v Guayaně.\n\n"}
{"id": "282444", "url": "https://cs.wikipedia.org/wiki?curid=282444", "title": "Egyptsko-izraelská mírová smlouva", "text": "Egyptsko-izraelská mírová smlouva\n\nEgyptsko-izraelská mírová smlouva ( ; \"Mu'áhadat as-salám al-misríja al-isrá'ílíja\"; ; \"Heskem ha-šalom bejn Jisrael le-Micrajim\") byla podepsána 26. března 1979 ve Spojených státech ve Washingtonu D.C. po podepsání Dohody z Camp Davidu (1978). Hlavním bodem smlouvy bylo vzájemné uznání obou zemí, ukončení válečného stavu, který existoval od války za nezávislost a stažení Izraele, jeho vojenských sil a civilistů ze Sinajského poloostrova, který Izrael zabral v roce 1967 během Šestidenní války. Smlouva také zajišťovala volný průjezd izraelských lodí Suezským průplavem a přiznání statusu mezinárodních vod Tiranské úžině a Akabskému zálivu.\n\n\n\n"}
{"id": "282445", "url": "https://cs.wikipedia.org/wiki?curid=282445", "title": "Josef Jan Adam z Lichtenštejna", "text": "Josef Jan Adam z Lichtenštejna\n\nJosef Jan Adam z Lichtenštejna ( \"Josef I. Johann Adam von Liechtenstein\", 25. květen 1690, Vídeň – 17. prosinec 1732, Valtice) byl lichtenštejnským knížetem v letech 1721-1732. \n\nJosef Jan Adam se narodil jako jediný syne knížete Antonína Floriána z Lichtenštejna. Nějakou dobu sloužil jako voják pod svým otcem ve válkách o španělské dědictví, později sloužil pod velením vévody Johna Churchilla. Po uzavření Utrechtského míru působil jako císařský rádce ve Vídni. V roce 1721 byl jmenován rytířem řádu zlatého rouna. \n\nKníže se zasloužil o přestavbu zámku ve Valticích podle projektu císařského divadelního dekoratéra Antonia Marii Beduzziho. \n\nJosef Jan Adam zemřel na zámku ve Valticích 17. prosince 1732 mezi 10. a 11. hodinou dopoledne jako první vládnoucí kníže.\n"}
{"id": "282449", "url": "https://cs.wikipedia.org/wiki?curid=282449", "title": "Jan Nepomuk Karel z Lichtenštejna", "text": "Jan Nepomuk Karel z Lichtenštejna\n\nJan Nepomuk Karel z Lichtenštejna (8. červenec 1724 – 22. prosinec 1748, Vyškov), německy: \"Johann Nepomuk Karl von Liechtenstein\", byl lichtenštejnský kníže v letech 1732–1748.\n\nNarodil se 8. července 1724 jako syn knížete Josefa Jana Adama. Dostal jméno \"Jan Nepomuk Karel Borromeus Josef František de Paula z Lichtenštejna\". Když zemřel jeho otec, bylo mu teprve 8 let, a tak za něj vládl jako regent jeho příbuzný Josef Václav z Lichtenštejna. V roce 1744 se oženil s Marií Josefou z Harrachu-Rohrau.\n\nHlavou knížectví se stal o rok později, v roce 1745. Zemřel však tři roky poté, co se chopil vlády, ve věku 24 let, čímž se stal nejkratší dobu žijící i úřadující kníže lichtenštejnský. Jeho první dcera zemřela v 7 letech a jediný syn zemřel jako novorozenec. Dospělosti se dožila jen jeho třetí dcera, která se narodila již po Janově smrti. Byl pohřben v lichtenštejnské hrobce ve Vranově u Brna.\n\n"}
{"id": "282455", "url": "https://cs.wikipedia.org/wiki?curid=282455", "title": "Ehud Barak", "text": "Ehud Barak\n\nEhud Barak (: , rodným jménem Ehud Brog, * 12. února 1942, Mišmar ha-Šaron, Britský mandát Palestina) je izraelský politik, bývalý předseda vlády a předseda Strany práce. V minulosti zastával řadu ministerských postů v izraelské vládě (namátkou ministra obrany, ministra zahraničních věcí, vnitra, školství atd.). Pro své přesvědčení, že mír nenastane, pokud nebude Izrael silný, je označován jako „jestřábí holubice“.\n\nPřed kariérou politika byl příslušníkem Izraelských obranných sil (IOS), kde dosáhl hodnosti generálmajora. Byl členem elitních průzkumných jednotek Sajeret Matkal a později jejich velitelem. Jako takový vedl řadu protiteroristických operací včetně operace Izotop či operace Jaro mládí. Byl rovněž jedním z klíčových architektů protiteroristické operace Entebbe. Od 80. let zastával vrcholné armádní funkce, jako jsou velitel vojenské rozvědky Aman, velitel Centrální velitelství či náčelník Generálního štábu IOS. Během své vojenské kariéry obdržel pět vyznamenání za statečnost a stal se nejdekorovanějším vojákem izraelské historie.\n\nÚřad ministerského předsedy zastával v letech 1999 až 2001. V tomto období se pokusil navázat na svého mentora Jicchaka Rabina a uzavřít konečné mírové smlouvy s Palestinci a Sýrií. Ukončil také osmnáctiletou přítomnost izraelské armády v jižním Libanonu. V rámci mírových jednání byl nejnadějnější summit v Camp Davidu v roce 2000, který však zkrachoval. Jeho funkční období významně poznamenalo vypuknutí druhé intifády, během níž nechal Barak nařídit tzv. mimosoudní likvidace palestinských teroristických vůdců. Předčasné volby v roce 2001, které sám vyvolal, prohrál ve prospěch Ariela Šarona. Po odchodu z politiky podnikal a věnoval se poradenství a přednáškám. Do vrcholné politiky se vrátil v roce 2007, když byl opětovně zvolen předsedou Strany práce. Ve vládě Ehuda Olmerta se stal ministrem obrany a tuto funkci si udržel i po únorových volbách v roce 2009. V lednu 2011 opustil Stranu práce a založil novou centristickou a sionistickou stranu Acma'ut. Koncem listopadu 2012 oznámil odchod z politiky a rezignaci na post ministra obrany, který následně vykonával do předčasných parlamentních voleb v lednu 2013.\n\nNarodil se v kibucu Mišmar ha-Šaron v britské mandátní Palestině. Je nejstarší ze čtyř synů Ester (rozená Godinová) a Jisra'ele Brogových, kteří do Palestiny přišli počátkem 30. let z východní Evropy a byli součástí generace zakládající kibucy. Své příjmení si hebraizoval z Broga na Baraka v roce 1959, když začal sloužit v armádě.\n\nSe svou budoucí manželkou Navou, se kterou má tři dcery, se seznámil během vojenské služby. V srpnu 2003 se však rozvedli a 30. července 2007 se Barak oženil se svou láskou z mládí Nili Priel.\n\nV roce 1968 získal titul bakaláře z fyziky a matematiky na Hebrejské univerzitě v Jeruzalémě. V roce 1978 dosáhl hodnosti magistra v inženýrsko-ekonomických systémech na Stanfordově univerzitě v Palo Altě v Kalifornii.\nDo IOS vstoupil v roce 1959, kdy hebraizoval příjmení na Barak (v hebrejštině znamená „blesk“). Dobrovolně se přihlásil do elitní průzkumní jednotky Sajeret Matkal a v roce 1971 se stal jejím velitelem (jedním z jeho důstojníků byl pozdější premiér Benjamin Netanjahu). V průběhu šestidenní války v roce 1967 sloužil jako velitel průzkumné jednotky a díky své vynalézavosti, mimořádné statečnosti a rozvážnosti se dostal do povědomí nadřízených. Během jeho působení v Sajeret Matkal se tato jednotka stala předním izraelským protiteroristickým útvarem. Mezi nejvýznamnější operace, které vedl, patří záchrana izraelských rukojmí z uneseného letounu společnosti Sabena při operaci Izotop v roce 1972 či likvidace teroristů z Organizace pro osvobození Palestiny po masakru izraelských sportovců na mnichovských olympijských hrách při operaci Jaro mládí v roce 1973. Během jomkipurské války sloužil jako velitel tankové jednotky na sinajské frontě.\n\nByl jedním z klíčových tvůrců operace Entebbe z roku 1976, při níž byli zachráněni cestující letounu společnosti Air France, které vzali palestinští teroristé jako rukojmí a odletěli s nimi do Ugandy. V roce 1979 byl povýšen do hodnosti brigádního generála. V lednu 1982 byl jmenován náčelníkem plánovacího oddělení IOS a byl povýšen do hodnosti generálmajora. Během první libanonské války sloužil jako zastupující velitel izraelských sil v Libanonu.\n\nPozději působil jako náčelník vojenské zpravodajské služby Aman (1983–1985), velitel Centrálního velitelství (1986–1987) a zástupce náčelníka Generálního štábu (1987–1991). Nejvyšší izraelský vojenský post – náčelníka Generálního štábu – zastával od 1. dubna 1991 do 1. ledna 1995 a během tohoto období dohlížel na stažení IOS z Gazy a Jericha v rámci Mírových dohod z Osla a zúčastnil se vyjednávání o izraelsko-jordánské mírové smlouvě.\n\nV roce 1995 ukončil ve funkci náčelníka Generálního štábu svou službu v IOS. Během své vojenské kariéry obdržel pět vyznamenání za statečnost (včetně medaile Za zásluhy) a stal se nejdekorovanějším vojákem izraelské historie.\n\nKdyž Barak odešel z IOS, založil investiční firmu ve Washingtonu. O šest měsíců později se na osobní žádost tehdejšího premiéra Jicchaka Rabina vrátil do Izraele a stal se ministrem vnitra. Po Rabinově vraždě v listopadu téhož roku byl jmenován ministrem zahraničí v přechodné vládě Šimona Perese. V následných volbách do Knesetu v roce 1996 byl zvolen poslancem za Stranu práce a během svého funkčního období působil jako člen zahraničního výboru a výboru pro obranu. V roce 1996 nahradil Šimona Perese ve funkci předsedy Strany práce a vůdce opozice.\n\nPřed parlamentními a premiérskými volbami v roce 1999 vytvořil středolevou alianci Jeden Izrael, která se skládala ze Strany práce a stran Gešer a Mejmad. Ve volbách porazil úřadujícího premiéra Benjamina Netanjahua z Likudu poměrem 56:44 a stal se tak v pořadí desátým premiérem. Kromě tohoto postu byl zároveň i ministrem obrany. Jeho cílem bylo pokračování ve stopách svého mentora Jicchaka Rabina a chtěl uzavřít mír s palestinskými Araby a Sýrií. Barak následně sestavil „vládu národního usmíření,“ do které, v zájmu snížení společenského napětí mezi sekulárními a religiózními Izraelci, pozval stranu Šas. Dalšími členy koalice byly strany Merec, Jisra'el ba-alija, Mifleget ha-merkaz (\"Strana středu\"), Národní náboženská strana a Sjednocený judaismus Tóry.\nBěhem svého funkčního období vyvedl Izrael z dlouhotrvající ekonomické recese k ekonomickému rozmachu, během něhož byl meziroční růst ekonomiky 5,9 %, docházelo k rekordním zahraničním investicím, téměř nulové inflaci, snižování deficitu a výraznému snižování zahraničních dluhů.\n\nJádrem Barakových vládních snah bylo dokončení mírového procesu. V květnu 2000 splnil svůj předvolební slib, když jednostranně stáhl všechny izraelské síly z jižního Libanonu a ukončil tak osmnáctiletou vojenskou přítomnost na tomto území. Vedl dalekosáhlé snahy k vyjednání mírových dohod, nejprve se Sýrií a později s Palestinskou autonomií, a to za aktivní spolupráce amerického prezidenta Billa Clintona a jeho administrativy. Jednání se Sýrií se týkala hlavně navrácení Golanských výšin výměnou za mír a bezpečnostní záruky Izraeli. Proti této Barakově snaze však výrazně vystoupila izraelská pravice, která zahájila kampaň \"„Národ je s Golany.“\" Jednání však ztroskotala poté, co od nich Barak odstoupil kvůli klesající popularitě a odporu ve Straně práce k předání Golan.\n\nPři jednání s palestinskými Araby, reprezentovanými Jásirem Arafatem, bylo jeho záměrem co nejdříve dokončit jednání o permanentním statusu. To však Arafat odmítl, dokud nebude implementováno Memorandum od Wye River, v jehož rámci se Izrael měl stáhnout ze 13 % Západního břehu. Mezi nejznámější izraelsko-palestinské mírové rozhovory této doby patří summit v Camp Davidu z roku 2000, kdy se opětovně Barak pokusil s Arafatem dojednat podmínky permanentního statusu. Jednání však nakonec selhala kvůli třem zásadním sporným bodům. Prvním bodem byl východní Jeruzalém, kterého se Izraelci odmítali vzdát, a který Arafat požadoval zcela pod palestinskou kontrolu, jakožto hlavní město potenciálního Palestinského státu. Druhým bodem byla rozloha území na Západním břehu, která by ve výsledku měla spadat pod Palestinskou autonomii a posledním pak palestinští uprchlíci. Neúspěch při jednání vedl ke zhoršení vzájemných vztahů, což vyvrcholilo v září 2000, když tehdejší předseda Likudu Ariel Šaron vystoupil za doprovodu početné ochranky na Chrámovou horu. Vzápětí v Izraeli vypukly velké palestinské nepokoje a násilnosti označované jako druhá intifáda (nebo intifáda al-Aksá). Během ní Barak mimo jiné nařídil tzv. mimosoudní likvidace, při nichž byli teroristé eliminováni raketami vystřelenými z vrtulníků.\n\nI po vypuknutí intifády však Barak pokračoval ve vyjednávání. 17. října 2000 se konal summit v Šarm aš-Šajchu a v lednu 2001 se konala bilaterální jednání v Tabě, kde Barak nabídl dosud nevídané kompromisy (včetně postoupení východního Jeruzaléma palestinským Arabům). Jásir Arafat ale i tyto nabídky odmítl. V prosinci 2000 přišel s překvapivým oznámením, když oznámil svou rezignaci a skutečnost, že požádá prezidenta o vypsání předčasných premiérských voleb. Jeho záměrem bylo vyhnout se parlamentním volbám a soupeřením s Benjaminem Netanjahuem. Ten nebyl v roce 2000 členem Knesetu a tak proti Barakovi nemohl kandidovat. Rovněž chtěl posílit svou pozici premiéra. Za stranu Likud se tak proti Barakovi měl postavil Ariel Šaron, nad nímž podle předvolebních průzkumů Barak vedl. Jeho kalkulace však byly chybné a v předčasných volbách ho Šaron výrazně porazil poměrem 62,4:37,6.\n\nPo neúspěchu ve volbách odešel dočasně z politiky, pracoval jako bezpečnostní poradce v americké společnosti \"Electronic Data Systems\" a zároveň se stal spolumajitelem firmy zaměřené na „bezpečnostní“ práci. V listopadu 2004 oznámil svůj návrat do politického života a ohlásil kandidaturu na post předsedy strany. Svou kandidaturu však stáhl poté, co zjistil, že nemá šanci na výhru, a vyzval své stoupence k podpoře Šimona Perese. Po neúspěchu ve stranických volbách se stal partnerem investiční společnosti \"SCP Private Equity Partners\" z Pensylvánie. V roce 2002 založil vlastní firmu \"Ehud Barak Ltd.\", která za čtyři a půl roku vydělala 30 milionů šekelů (přibližně 150 milionů korun v přepočtu k listopadu 2008).\n\nBarak podnikl přednáškové turné po amerických univerzitách, kde hovořil o svém pohledu na problematiku Blízkého východu. Během svého turné v roce 2006 mimo jiné řekl, že: „\"v Iráku se stupňuje občanská válka a americká přítomnost je více součástí problému než jeho řešením.\"“\nV lednu 2007 oznámil svůj záměr kandidovat ve stranických volbách, když vedení strany zaslal dopis, v němž uznal své někdejší chyby a nezkušenost, která mu byla vytýkána. V prvním kole stranických voleb, které se konaly 28. května 2007, získal 35,6 % hlasů, což bylo více než jeho nejbližší protivníci, ale ne dost na vítězství. Mimo jiné získal větší počet hlasů než tehdejší předseda Amir Perec, který byl značně kritizován za selhání v pozici ministra obrany během druhé libanonské války. Díky tomu, že v prvním kole nikdo nedostal dostatek hlasů, 12. června se konalo kolo druhé, ve kterém se Barak utkal s bývalým ředitelem Šin Bet Ami Ajalonem. V tomto kole nakonec Barak těsně vyhrál poměrem 51,3:47,7. Již šest dní na to se Barak stal ministrem obrany a vicepremiérem ve vládě Ehuda Olmerta, a to i přesto, že nebyl členem Knesetu. Vzhledem k nespokojenosti Strany práce s fatálními neúspěchy v druhé libanonské válce Barak v předsednické kampani prohlašoval, že pokud Olmert neodstoupí, odejde Strana práce z koalice. Jelikož si však uvědomoval, že okamžité předčasné volby by znamenaly propad Strany práce a vítězství Likudu, odložil plnění svého slibu na neurčito.\nV květnu 2008 Barak vyzval tehdejšího premiéra Ehuda Olmerta k rezignaci v souvislosti s jeho korupčními skandály. V případě, že tak Olmert neučiní, hodlají Barakovi labouristé vystoupit z vlády a vyvolat tak předčasné volby. 30. července Olmert oznámil, že na post premiéra rezignuje až po stranických volbách ve straně Kadima, jejímž je předsedou. Ty se konaly v září 2008 a vyhrála v nich ministryně zahraničí Cipi Livni, která byla později prezidentem Peresem pověřena sestavením vlády. Barak byl sice jako předseda Strany práce vyzván Benjaminem Netanjahuem z Likudu, aby do koalice nevstupoval, přesto však byla nakonec Strana práce jedinou stranou, která chtěla vytvořit novou vládou v čele s Livni.\n\nV prosinci 2008 a lednu 2009 řídil jako ministr obrany protiteroristickou operaci Lité olovo v Pásmu Gazy. V únoru 2009 vedl Stranu práci do předčasných parlamentních voleb. V těch strana zaznamenala historicky nejhorší volební výsledek, když se ziskem třinácti mandátům obsadila až čtvrté místo. Bezprostředně po volbách Barak oznámil odchod strany do opozice, avšak po jednáních s Benjaminem Netanjahuem přednesl stranickému vedení návrh na vstup do Netanjahuovy koaliční vlády. Část strany se proti tomuto kroku postavila, ale nakonec rozhodla ústřední komise strany, která poměrem hlasů 680 ku 507 schválila vstup strany do Netanjahuovy koaliční vlády. V té Barak opět obsadil post ministra obrany.\n\nV lednu 2011 společně s dalšími čtyřmi spolustraníky (Matan Vilnaj, Ejnat Wilf, Orit Noked a Šalom Simchon) založil novou centristickou a sionistickou stranu Acma'ut, která se odtrhla od Strany práce, jejímž byl Barak do té doby předsedou. Mezi uváděné důvody zmínil neposlušnost členů strany ke koaliční vládě a vůdcům Strany práce. Rozhodnutí kritizovaly další levicově-centristické strany, jako je Kadima či Merec.\n\nDne 26. listopadu 2012 oznámil odchod z politiky a rezignaci na post ministra obrany, který vykonával až do předčasných parlamentních voleb v lednu 2013. Po těch jej 18. března 2013 ve funkci nahradil Moše Ja'alon.\n\nPostava Ehuda Baraka byla zachycena ve filmu \"Mnichov\". Barak je v něm zachycen jako bruneta, což odráží skutečnou událost, kdy se jako velitel Sajeret Matkal účastnil operace Jaro mládí, při které v přestrojení za ženu likvidoval palestinské teroristy. Objevil se i v literatuře, konkrétně v románu Fredericka Forsytha \"Ďáblova alternativa\" (), kde představoval vojenského poradce fiktivního izraelského premiéra.\n\n\n"}
{"id": "282456", "url": "https://cs.wikipedia.org/wiki?curid=282456", "title": "Izraelský národní park", "text": "Izraelský národní park\n\nIzraelský národní park je vyhlášená historická či přírodní lokalita, která se nachází pod kontrolou a ochranou Úřadu pro přírodu a parky státu Izrael. Část národních parků má zachovat přírodní ráz krajiny, některé parky však chrání nějakou archeologickou lokalitu (např. Megido).\n\n\n"}
{"id": "282459", "url": "https://cs.wikipedia.org/wiki?curid=282459", "title": "Pierre Louÿs", "text": "Pierre Louÿs\n\nPierre Louÿs (10. prosince 1870 Gent, Belgie – 6. června 1925 Paříž) byl francouzský spisovatel a básník období parnasismu a symbolismu. Je znám svými stylisticky vytříbenými popisy erotiky.\n\nMezi jeho přátele patřili Stéphane Mallarmé, André Gide nebo Paul Valéry. Byl pochován na hřbitově 'Cimetière du Montparnasse' v Paříži.\n\nDále bylo vydáno několik svazků korespondence se spisovateli Curnonsky, Francois Caradec, Jean-Paul Goujon, Jean de Tinan, André Gide, Paul Valéry, Peter Fawcett, Pascal Mercier.\n\n\n\n"}
{"id": "282476", "url": "https://cs.wikipedia.org/wiki?curid=282476", "title": "Honinbó Šúsaku", "text": "Honinbó Šúsaku\n\nHoninbó Šúsaku (: 本因坊 秀策, \"Hon'inbó Šúsaku\", narozen jako Toradžiró Kuwabara 桑原 虎次郎, \"Kuwabara Toradžiró\"; 6. června 1829 — 10. srpna 1862) byl profesionálním hráčem go a je považován za nejlepšího hráče zlaté doby go v polovině 19. století.\n\nByl přezdíván „Nepřemožitelný Šúsaku“ poté co získal skvělé skóre za 19 po sobě jdoucích vítězství v každoročních hradních hrách. Ačkoli ostatní říkají, že nebyl silnější než jeho učitel, Honinbó Šúwa, který podle pravidel nemohl hrát v hradních hrách. Z úcty k učiteli, Šúsaku odmítl proti němu hrát s bílými kameny, takže neexistuje žádný přesný odhad rozdílu jejich sil. Například, Šúsaku měl kladné skóre proti hráči Óta Júzó, ale stále v něm viděl těžkého soupeře, zatímco Šúwa ho porazil snadněji.\n\nŠúsaku je jeden ze dvou hráčů, kteří dostali titul \"Kisei\", ten druhý byl Honinbó Dósaku (1645 - 1702). Tento titul byl zpočátku udělen Honinbó Džówovi, ale jeho politické manévrování způsobilo, že byl titul udělen Šúsakovi.\n\nNarodil se na ostrově Innošima blízko města Onomiči v prefektuře Hirošima japonskému obchodníkovi Kuwahara Wazoovi. Kníže Asano, místní daimjó, se stal jeho patronem, poté co s ním hrál a dovolil mu studovat u svého vlastního osobního trenéra, jímž byl mnich Hošin, profesionální hráč go.\n\nV roce 1837, v osmi letech, měl Šúsaku schopnosti jako profesionální hráč. Opustil domov a odešel do školy Hon'inbó (jednou z nejdůležitějších institucí go v Japonsku, která vychovala spoustu Kisei a mnoho Meidžinů) oficiálně jako student Honinbó Džówy, ale jeho studium probíhalo spíše se staršími studenty. 3. ledna 1840 dostal šodan (první profesionální dan).\n\nV roce 1840 Šúsaku opustil Edo a vrátil se domů na jeden rok. V následujících letech si upevnil růst tříd dosahující čtvrtého danu a v roce 1844 se na delší čas znovu vrátil domů. V dubnu až květnu 1846 se vrátil do Edo hrát proti Gennanovi Insekimu, pravděpodobně nejsilnějšímu hráči té doby. Šúsaku hrál dvouhendikep, ale Gennan ho shledal velmi silným, a tak partii odvolal. Novou hru, dodnes známou jako partie červenajících uší, Šúsaku zahájil s černými kameny. Gennan hrál nové džóseki (otevřená variace v rohu) a Šúsaku chybně odpověděl. Bojoval obtížně a ještě v polovině hry všichni, kteří sledovali hru, mysleli, že Gennan vyhrává. Až na jednoho doktora, který se přiznal, že se v go příliš nevyzná, ale zato zpozoroval, že Gennanovi uši po jednom tahu, který Šúsaku zahrál, zrudly. Znamenalo to, že Šúsaku zahrál tah, který Gennana překvapil. Nakonec Šúsaku vyhrál o dva body. Tato partie je jedna z nejslavnějších.\n\nPo návratu do Edo, Šúsaku nejen že dostal 5. dan, ale byl oficiálně prohlášen dědicem Honinbó Šúwy, jenž se stal hlavou domu Honinbó. Šúsaku zpočátku odmítl z důvodu svých závazků ke knížeti Asanovi. Poté co se problém urovnal, Šúsaku přijal.\n\nJako oficiální dědic Honinbóova domu, měl Šúsaku vysokou pozici. Jeho třída také vzrostla na konečný 7. dan, ačkoli nebylo známo přesně kdy. Někteří říkají, že v roce 1849, zatímco jiní říkají, že v roce 1853. Po zesílení, když si jeho hlavní rival a přítel Óta Júzó vzal hendikep, byl všeobecně považován za nejsilnějšího hráče s výjimkou Šúwy.\n\nV roce 1862 vypukla v Japonsku epidemie cholery. Šúsaku dohlížel na pacienty uvnitř Honinbova domu a sám onemocněl. Zemřel 10. srpna.\n\nŠúsakovo jméno je spojováno s Šúsakovým zahájením, metodou zahájení hry pro černého, již dotáhl k dokonalosti a která byla až do 30. let 20. století nejpoužívanější a nejpopulárnější metodou zahájení hry.\n\nV roce 1853 hrála skupina hráčů v sídle v Edu. Těmito hráči byli Jasui Sanči, Ito Šówa, Sakaguči Sentoku, Hattori Seitecu a Óta Júzó. Mluvili o Šúsakovi a přišli na to, že je Šúsaku nejsilnějším hráčem té doby, ale Óta Júzó nesouhlasil. Řekl, že je teprve uprostřed sérií her, které s ním hraje. Akai Gorosaku, který byl slavným sponzorem go oněch časů, to slyšel a rozhodl se sponzorovat neslýchané sandžúbango mezi Ótou a Šúsaku. Bitva začala v roce 1853. Óta Júzó byl 46 let starý a dosáhl 7. danu, zatímco Šúsaku byl 24 let starý a měl 6. dan. Hry byly hrány jednou týdně, rychleji než běžné džúbango. Júzó na tom byl až do jedenácté hry dobře, ale poté se situace změnila. Po sedmnácté hře prohrával Óta Júzó o čtyři hry. 21. hra se hrála v červenci, ale 22. se nehrála až do srpna toho roku, důvod však není znám. 22. hra se hrála v Ótově domě, čímž se lišila od předchozích her, které se konaly na mnohem neutrálnějších místech. Óta opět prohrál a dějiště hry bylo přesunuto na neutrálnější místo. Věří se nicméně, že výsledek 23. hry byl předem domluven. Trvala skoro 24 hodin a skončila nerozhodně. To zachránilo Óta od ponížení. Tolik to bylo považováno uhrání remízy za bílého za velký čin, že to bylo použito spolu s Šúsakovým odvoláním na hradní hry, jako omluva za odložení dalšího zápasu.\n\n"}
{"id": "282478", "url": "https://cs.wikipedia.org/wiki?curid=282478", "title": "Test of English for International Communication", "text": "Test of English for International Communication\n\nTest of English for International Communication, zkráceně TOEIC je zkouška z angličtiny, která byla vytvořena, stejně jako TOEFL, společností ETS. Tato zkouška je uznávaná po celém světě a je preferována zejména nadnárodními společnostmi, kde je používání anglického jazyka nezbytností. V roce 2007 složilo tuto zkoušku přes čtyři miliony lidí. Zkouška testuje použití reálného jazyka.\n\nKaždá část má 100 otázek (dohromady tedy 200), čas na vypracování je u části Reading 75 minut, u části Listening 45 minut. Dosažené body se pohybují od 5 – 990. Hranice 200 bodů se dá volně srovnat s úrovní A1. \n\nÚrovně – student je ohodnocen bodovým skóre, neuplatňují se úrovně jako u CEF/SERR.\n\nReading\nTato část testuje schopnost uchazeče porozumět danému textu. Je rozdělena do 3 částí. Typově se např. jedná o doplňování správného slova do vět, které nejsou kontextově spojeny, doplňování správných slov do dopisů, e-mailů; sleduje se porozumění textům (dopis, e-mail, poznámka, krátký novinový článek, inzerát) pomocí otázek. Na výběr je vždy ze 4 možností. \n\nListening\nZjišťuje se, zda je uchazeč schopen porozumět mluvenému slovu. Tato sekce obsahuje 4 části. Uchazeč např. Přiřazuje správný komentář k obrázku či zaškrtává správné odpovědi, které se vztahují k tématu. Poslech je puštěn pouze jednou. Na výběr je za 3 nebo 4 možností.\n"}
{"id": "282481", "url": "https://cs.wikipedia.org/wiki?curid=282481", "title": "Arlington", "text": "Arlington\n\nArlington je název celé řady sídel, jako například:\n\nVelká Británie\n\nUSA\n\n"}
{"id": "282483", "url": "https://cs.wikipedia.org/wiki?curid=282483", "title": "DC Comics", "text": "DC Comics\n\nDC Comics, Inc. je americké komiksové vydavatelství, spadající pod společnost DC Entertainment, kterou vlastní společnost Warner Bros.\n\nSpolečnost byla založena roku 1934 jako National Allied Publications. Název DC pochází z jejich populární komiksové série \"Detective Comics\", která je vydávána již od roku 1937.\n\nNejznámějšími postavami jejich komiksových příběhů jsou Superman, Batman, Wonder Woman, Green Lantern, Flash, Aquaman, Hawkman, Hawkgirl, Green Arrow, Black Canary a Martian Manhunter, známé jsou i týmy Justice League a Teen Titans.\n\nPočátek DC Comics je v únoru 1934, kdy Malcolm Wheeler-Nicholson začal vydávat \"New Fun: The Big Comic Magazine #1\". Prvním pravým komiksovým sešitem vydavatelství byl \"New Comics #1\", vydávaný od prosince 1935. Tato série byla roku 1937 přejmenována na \"New Adventure Comics\" a roku 1938 na \"Adventure Comics\". V březnu 1937 začala vycházet série nazvaná \"Detective Comics\", ve které se v květnu 1939 poprvé objevil Batman (Detective Comics #27). Tato série se zaměřovala na detektivní a krimi tematiku, například se v ní objevily postavy Slam Bradley nebo Speed Saunders. V červnu 1938 byla také nově vydávána série Action Comics, ve které byl představen Superman, kterého vytvořili Jerry Siegel a Joe Shuster. V téže době dochází k přejmenování vydavatelství na Detective Comics, Inc.\n\nDetective Comics se nejprve stal součástí National Periodical Publications. Ve své rané éře často soudně bojoval proti plagiátorství, zejména v postavě Supermana (např. postava Wonder Man od Fox Comics). Soudní pře se vedla i o postavu Captain Marvel od Fawcett Comics. Soud probíhal v 50. letech 20. století, v době velkého útlumu zájmu o superhrdinské komiksy. Fawcett ustoupil a přestal vydávat tento komiks již roku 1955. DC později odkoupila práva na postavu Captain Marvel a začali ho v 70. letech vydávat v sešitu Shazam!. Během tohoto poválečného útlumu se DC, stejně jako ostatní komiksová vydavatelství, začal soustředit na vydávání sci-fi, westernových, romantických a zábavných komiksů a příběhů. Avšak \"Action Comics\" i \"Detective Comics\" byly vydávány stále.\n\nV 50. letech byli ve vedení DC Comics Jack Liebowitz a Irwin Donenfeld. Autoři Robert Kanigher, John Broome a Carmine Infantino od nich dostali volnou ruku k oživení některých postav. Úspěch zaznamenala nová verze Flashe, který jinak vznikl již roku 1940. Nově začal být vydáván roku 1956 v sérii \"Showcase\", která se udržela až do 70. let. Oživení se také dočkal Green Lantern a supertým Justice League of America (JLA). Editor Julius Schwartz tehdy dal zelenou i počátkum vesmíru později nazvaném DC Universe, a to tím, že nechal popsat svět superhrdinů z 30. a 40. let jako alternativní vesmír \"Earth 2\", zatímco moderní hrdinové žijí na \"Earth 1\".\n\nOd roku 1966 byl natáčen televizní seriál s Batmanem, který měl přitáhnout více fanoušků pro prodej komiksů. V šedesátých letech přibyli autoři Steve Ditko, Neal Adams a Dennis O'Neil, kteří nahradili Joe Kuberta a Dicka Giordana. Roku 1967 bylo \"National Periodical Publications\" odkoupeno společností Kinney National Company, která byla později odkoupena společností Warner Communications.\n\nRoku 1970 se k DC přidal Jack Kirby (známý autor z Marvel Comics). Ten začal psát vlastní příběhy bez ohledu na spojitosti předchozích autorů. Jeho série jsou známy jako \"The Fourth World\". Napočátku 70. let, stejně jako Marvel, DC dostalo od amerického ministerstva zdravotnictví a školství žádost o začlenění kampaně proti braní drog do komiksů. Autoři Dennis O'Neil a Neal Adams ji začlenili do příběhu \"Snowbirds Don't Fly\" v sešitu \"Green Lantern / Green Arrow #85\". V roce 1978 měl premiéru celovečerní hraný film Superman.\n\nV 80. letech došlo k významnému restartu charakterů postav v sérii \"Crisis on Infinite Earths\", kterou vedli autoři Marv Wolfman a George Pérez. Také začala být vydávána série New Teen Titans a po jejím úspěchu i spin-off \"Tales of the New Teen Titans\". V osmdesátých letech se také na DC Comics přivalila britská vlna. Autor Alan Moore oživil sérii Swamp Thing a začal vydávat Watchmen, a první zakázky dostávali i autoři jako Neil Gaiman a Grant Morrison. Na konci 80. let byly vydány temnější příběhy i u starších postav. Batman byl přepracován Frankem Millerem v komiksech \"Návrat temného rytíře\" a \"Rok jedna\". Temnější duch DC Comics se projevil i na natáčení filmu Batman, jehož režisérem byl zvolen Tim Burton. Film se brzy přeměnil do úspěšné série.\n\nV devadesátých letech DC založilo imprint Vertigo Comics, kde vydává temnější, horrorové či fantasy komiksy. Hlavní superhrdinské postavy začaly zažívat těžké časy: Superman zemřel v příběhu \"The Death of Superman\", Batman byl zmrzačen v sérii \"Batman: Knightfall\" a Green Lantern Hal Jordan se proměnil v superzločince Parallaxe v sérii \"Emerald Twilight\". Tyto dějové linie velmi zvýšily tržby, a to i tím, že umožnily vznik crossoverů jako . Hlavním autorem Batmana této éry byl Jeph Loeb. Také byly založeny nové imprinty jako Impact Comics, Paradox Press a Wildstorm Comics. Byly vydávány nové série jako \"Road to Perdition\" (později zfilmováno), \"Liga výjimečných\" (také zfilmováno), Tom Strong či Promethea.\n\nZnámým autorem Batmana této doby byl Grant Morrison. Po úspěchu filmu Batman začíná došlo k pokusu o restart DC vesmíru v knize \"Infinite Crisis\". Další cestou k restartu byla série \"52\". V roce 2005 začala být vydávána i série \"All-Star\". Tato doba také byla érou nových celovečerních filmů jako Temný rytíř a Superman se vrací. V roce 2007 spustili ve spolupráci s Warner Bros. Animation projekt vydávání animovaných filmů s názvem DC Universe Animated Original Movies.\n\nV roce 2011 došlo k dlouho očekávanému a připravovanému restartu DC vesmíru. Jeho cílem bylo přivést nové čtenáře, kteří nedisponovali znalostmi dosavadního DC vesmíru. Nové komiksy začaly být vydávány pod označením New 52. Význačnými autory New 52 byli Geoff Johns, Grant Morrison, Scott Snyder, Amanda Conner, Brian Azzarello nebo Jim Lee. Největším crossoverem této éry byl \"Future's End\". Nejúspěšnějšími sériemi \"Batman Vol. 2\", \"Wonder Woman Vol. 4\", \"Justice League Vol. 2\" a \"Harley Quinn Vol. 2\".\n\nV únoru 2015 byla oznámena nová velká změna v DC vesmíru. Od dubna 2015 byla vydávána minisérie \"Convergence\", která dovedla DC vesmír ke zmíněným změnám. Cílem těchto změn bylo rozšířit DC portfolio a přivést nové čtenáře. Důraz byl tedy kladen na různorodost v příbězích, kresbách i způsobech uchopení dané komiksové postavy. Z původních New 52 sérií bylo zachováno 29 nejlépe se prodávajících. Ostatní byly zastaveny a v červnu 2015 nahrazeny 24 novými sériemi.\n\nRelaunch DC Rebirth proběhl na konci května 2016, kdy se DC vesmír vrátil před události eventu Flashpoint, ale přesto si zachoval některé rysy kontinuity New 52. Série však byly restartovány postupně, každý měsíc od června 2016 až do konce roku. Úspěšnými sériemi se staly klasické taháky Batman (vol. 3), Justice League (vol. 3), Superman (vol. 4) a Harley Quinn (vol. 3).\n\nNa televizní stanice byly v této době nasazeny také úspěšné seriály \"Arrow\" (2012–...), \"Flash\" (2014–...), \"Gotham\" (2014–2019), \"Supergirl\" (2015–...), \"Legends of Tomorrow\" (2016–...), \"Black Lightning\" (2018–...), \"Krypton\" (2018–2019), \"Pennyworth\" (2019–...) a lze sem zařadit i zrušený seriál \"Constantine\" (2014–2015). Televizní stanice The CW své DC seriály zahrnula do společného vesmíru s názvem Arrowverse. Ve filmu se DC po vzoru Marvel Cinematic Universe rozhodlo vytvořit vlastní provázané filmové univerzum (DC Extended Universe). To odstartovalo filmem \"Muž z oceli\" (2013) a pokračovalo ve filmech \"\" (2016) , \"Sebevražedný oddíl\" (2016), \"Wonder Woman\" (2017), \"Liga spravedlnosti\" (2017), \"Aquaman\" (2018), Shazam! (2019) a \"Wonder Woman 1984\" (2020). Po nepříliš přesvědčivých výsledcích první vlny filmů v rámci DC Extended Universe byl z další produkce odstaven režisér Zack Snyder, který měl na starosti směřování filmového univerza a režíroval tři filmy. Společnost Warner Bros. se poté rozhodla svou produkci rozšířit o sólové filmy, které nespadají do DC Extended Universe. Prvním takovým snímkem je \"Joker\" (2019) režiséra Todda Phillipse.\n\nV roce 2018 spustily společnosti DC Entertainment a Warner Bros. Digital Networks vlastní streamovací VOD službu DC Universe. Zde měly premiéru seriály \"Titans\" (2018–...), Doom Patrol(2019–...) nebo \"Swamp Thing\" (2019). Pro rok 2020 je připravovaný seriál \"Stargirl\".\n\n\n"}
{"id": "282488", "url": "https://cs.wikipedia.org/wiki?curid=282488", "title": "Auxerre", "text": "Auxerre\n\nAuxerre [vysl. \"osér\"] je historické město ve Francii (Burgundsko-Franche-Comté), asi 160 km JV od Paříže, při středním toku řeky Yonne. Ve městě je gotická konkatedrála sensko-auxerrské arcidiecéze a v blízkosti slavné vinice (Chablis).\n\nGalská osada Autricum se změnila v římské město Autessiodurum, kde byl Apollonův chrám, amfiteátr a řada významných budov, z nichž se nezachovalo téměř nic. Kolem roku 258 přišel do města první křesťanský misionář, Říman Peregrinus (Pélérin), umučený roku 303 v Nièvre. V letech 275–276 bylo město vypleněno Alamany a Franky a někdy po roce 320 zde vzniklo biskupství. Ve 4. století bylo město na pahorku nad řekou obehnáno hradbou s pěti věžemi, z nichž se zachovaly pouze základy. Biskup Germain z Auxerre († 448) byl uctíván jako světec nad jeho hrobem byl už v 6. století kostel a v 8. století zde vznikl významný benediktinský klášter. V 9. století přibyly další a v 11. století byla katedrála po požáru znovu postavena. Po roce 1170 dostalo město nové hradby, jež zahrnuly i řadu klášterů, a roku 1370 připadlo Auxerre Francii. V 16. století město vzkvétalo, jak o tom svědčí bohaté měšťanské domy, ale ke konci století utrpělo v náboženských válkách. Revoluce proběhla v Auxerre bez velkého násilí, město bylo mírně poškozeno ve válkách 1870 a 1940.\n\n\nMěsto leží v sousedství dálnice A6 a má železniční spojení do Paříže (nádraží \"Auxerre-Saint-Gervais\"). Asi 20 km od města je nádraží \"Laroche-Migennes\" na trati TGV Paříž – Dijon. Ve městě je autobusová doprava a řada cyklostezek.\nAuxerre sousedí s Perrigny, Monéteau, Villeneuve-Saint-Salves, Saint-Georges-sur-Baulche, Venoy, Chevannes, Vallan a Champs-sur-Yonne.\n\n\"Počet obyvatel\"\n\n\n"}
{"id": "282497", "url": "https://cs.wikipedia.org/wiki?curid=282497", "title": "Marek Vašut", "text": "Marek Vašut\n\nMarek Vašut (* 5. května 1960 Praha) je český divadelní a filmový herec a filmový a herní dabér.\n\nAbsolvoval pražskou jazykovou základní školu v Ostrovní ulici. Po maturitě na gymnáziu Jana Nerudy pokračoval ve studiu a roku 1983 ukončil DAMU v Praze. Své první role hrál v Národním divadle v Brně v letech 1983 až 1984, od roku 1985 do roku 1992 (s výjimkou let 1990–1991, kdy pobýval jako stipendista \"Lee Strasberg Theatre Institute\" v USA) vystupoval v Národním divadle v Praze.\nPo ukončení angažmá v ND odešel do svobodného povolání, podnikal v oblasti módy, herecky spolupracuje s televizí, zahraničními filmovými produkcemi, pražskými divadly a dabingem, moderuje společenské akce i televizní pořady. V roce 2002 vydal sbírku básní pod názvem \"Humanet\", s jeho uměleckými fotografiemi, malířskými a další výtvarnými pracemi je veřejnost seznamována na řadě výstav. Marek Vašut se také stal v roce 2016 moderátorem obnovené televizní soutěže Chcete být milionářem.\n\nJiž jako dítě se objevil v několika filmových snímcích režisérky Věry Šimkové-Plívové, první významnou filmovou roli hrál ve filmu \"Pěsti ve tmě\" (1986). V několika hollywoodských filmech byl obsazen do epizodních rolí gangsterů.\n\nV roce 2001 daboval v české počítačové hře hlavní postavu Thomase (Toma) Angela.\n\nV roce 2004 ztvárnil hlavní mužskou roli v úspěšném filmu Michala Viewegha Román pro ženy.\n\n\n\n"}
{"id": "282507", "url": "https://cs.wikipedia.org/wiki?curid=282507", "title": "Nikolaj Rukavišnikov", "text": "Nikolaj Rukavišnikov\n\nNikolaj Nikolajevič Rukavišnikov, rusky Рукавишников, Николай Николаевич,(18. září 1932 Tomsk, SSSR – 19. října 2002 Moskva), sovětský kosmonaut ruské národnosti.\n\nOtec byl stavebním inženýrem na železnici a tak celá rodina stále cestovala, hlavně po Sibiři a Dálném východě. Střední školu vychodil v Moskvě a tam se zapsal na inženýrsko-fyzikální institut. V roce 1957 obhájil diplomovou práci. Pak začal pracovat jako inženýr v konstrukční kanceláři. Měl několik koníčků – opravoval televizory, cykloturistiku a horskou turistiku. Rád chodil do kina a četl sci-fi. Do oddílu kosmonautů se dostal roku 1967.\nRoku 1971 startoval v Sojuzu 10 z Bajkonuru spolu s Vladimírem Šatalovem a Alexejem Jelisejevem, připojili se na 5 hodin k orbitální stanici Saljut 1. Nepodařilo se jim otevřít průlez a tak se po dvou dnech vrátili na Zemi.\n\nZa další tři roky letěl v Sojuzu 16 s Anatolijem Filipčenkem, cílem šestidenního letu bylo připravit vše na připravovaný let Sojuz – Apollo.\n\nZa dalších pět let, na jaře roku 1979 letěl potřetí. V té době mu bylo 47 let. Byl to Sojuz 33, partnerem v lodi mu byl Bulhar Georgi Ivanov, let zařazený do programu Interkosmos se však nepovedl, kvůli závadě motoru dopravní lodě se nepodařilo spojení se stanicí Saljut 6 a proto se brzy vrátili na Zem. Měl za sebou tedy tři lety a necelých deset dní ve vesmíru \n\nV letech 1987–1999 byl zástupcem náčelníka RKK Eněrgija v Kaliningradu, v roce 1999 odešel na penzi a tři roky poté zemřel po infarktu v Moskvě. Byl ženatý a měl jedno dítě.\n\n\n"}
{"id": "282508", "url": "https://cs.wikipedia.org/wiki?curid=282508", "title": "Savojští", "text": "Savojští\n\nDynastie Savojských ( \",\" francouzsky ') nebo jen Savojští je starý italský šlechtický rod původem z Burgundského království, kde získali v léno území historického Savojska, nyní opět francouzského území, podle něhož rod nese jméno. V průběhu doby byli savojskými vévody, sardinskými krály, italskými krály. Amadeus I. z rodu Savojských byl španělským králem. \n\nSavojští patří mezi nejstarší evropské šlechtické rody. Původně byli samostatnými hrabaty, a to v letech 1003-1416. Posléze se stali vévody jak v Savojsku tak v Piemontu (1416-1730). V roce 1720 se tehdejší savojský vévoda Viktor Amadeus II. stal panovníkem Sardinského království. Důležitějším územím pro rod Savojských však byl nadále Piemont s hlavním městem Turínem, zatímco své původní Savojsko rod v roce 1792 ztratil.\n\nOd roku 1861 vládli Savojští sjednocenému Italskému království. V roce 1946 byli v důsledku referenda s velmi těsným poměrem hlasů, kterým bylo rozhodnuto o zřízení Italské republiky, ze země vypovězeni. Po zrušení monarchie odešla část rodu do Švýcarska a jiná část do Egypta. Mužští příslušníci královské rodiny měli až do roku 2002 zakázán vstup do Itálie.\n\nZa současnou hlavu dynastie a titulárního italského krále je částí přívrženců monarchie v Itálii považován Viktor Emanuel, princ neapolský, a to od roku 1983, kdy zemřel jeho otec, bývalý král Umberto II. Pozici hlavy rodu si však od roku 2006 nárokuje jeho vzdálený příbuzný Amadeus, 5. vévoda z Aosty (též Amedeo), a to mj. kvůli jím neuznávanému manželství Viktora Emanuela, uzavřenému v roce 1971. Tzv. Rada senátorů říše, což je kolegiální orgán založený v roce 1955 Umbertem II. za účelem zachování cti rodu Savojských, rozhodla 7. července 2006, že „Amadeus Savojský, dříve vévoda z Aosty, je právoplatným vévodou ze Savojska a hlavou rodu Savojských“.\n\nSavojské hrabství pod vládou rodu Savojských vzniklo v roce 1003. V roce 1416 bylo pod vládou stejného rodu povýšeno na vévodství.\n\nSavojsko bylo do roku 1388 vnitrozemským státem, ale v tomto roce získalo spolu s Nice úzkou část středomořského pobřeží. Toto nově získané savojské území v dnešní Francii obklopovalo tehdejší (a dodnes existující) Monacké knížectví.\n\nHlavní linie\n\n\nSavojské hrabství bylo v roce 1416 povýšeno na vévodství císařem Zikmundem Lucemburským. Nezahrnovalo již pouze původní Savojsko, ale také velkou část dnešního Piemontu a území Valle d'Aosta. V polovině 15. století tak Savojské vévodství patřilo mezi nejdůležitější země Evropy.\n\nFrancouzské království a Habsburkové vládnoucí ve Svaté říši římské však rozmach Savojského vévodství nesli velmi nelibě. Obě mocnosti samy usilovaly o připojení alpské oblasti mezi Středozemním mořem a Lombardií. Mezi lety 1536 a 1749, tedy v době, kdy následovníci vévody Amadea VIII. nedokázali udržet hospodářský a politický rozkvět Savojska, bylo území několikrát obsazeno, nejčastěji francouzskou armádou. Celkem se jednalo o šest invazí a okupací, z nichž některé trvaly i 10 let. Přes to všechno rozmach Savojska od 17. století a zejména 18. století dále pokračoval.\n\nRoku 1563 bylo sídlo vládnoucího savojského rodu přeneseno z tradičního Chambéry do Turína.\n\nKdyž v roce 1714 získal vévoda Viktor Amadeus II. pro sebe Sicilské království, staly se pro něj titul vévody a panování nad územím Savojska de facto druhořadými. V roce 1720 však přiměli Habsburkové (s asistencí Francie a Anglie) savojského vévodu k tomu, aby zaměnil své Království Sicilské za Sardinské království. Savojský vévoda tak dostal opět území s královským titulem, které leželo blíže samotnému Savojsku, avšak ztratil tehdy naději na možnou italskou královskou korunu. Tato by mu kynula spíše díky vládnutí nad Sicílií než po opanování okrajového Sardinského království. Celé území pod savojskou vládou dostalo název \"Sardinské království\", i když mu vládla savojská dynastie a jeho centrem byl Piemont a hlavním městem Turín.\n\nV letech 1792–1814 byly Savojsko a později od roku 1802 i Piemont okupovány vojsky revoluční Francie. Tato okupace trvala celkem 22 let a zahynulo při ní 18 % savojských obyvatel.\n\nV roce 1860 bylo původní území Savojska odstoupeno spolu s Nice Francii za záruku bezpečnosti a uznání sjednocené Itálie pod vládou rodu Savojských.\n\n\nV roce 1714 Španělsko ztratilo Sardinské království ve prospěch Habsburků a rakouské monarchie, která poté toto území roku 1720 vyměnila se savojským vévodou za jemu tehdy patřící Sicilské království. Území od té doby ovládané rodem Savojských dostalo (znovu) název \"Sardinské království\", i když jeho centrem byl Piemont a hlavním městem Turín. Celé území Království Sardinského tedy tvořily Savojsko, Piemont, Sardinie a Montferrat.\n\nV roce 1792 království ztratilo Savojsko ve prospěch Francie a v roce 1802 Piemont. V roce 1815 bylo obnoveno původní území a připadla mu i bývalá Janovská republika.\n\nPo smrti krále Karla Felixe v roce 1831, kterou vymřela hlavní linie rodu, nastoupil na sardinsko-piemontský trůn Karel Albert Sardinský z vedlejší rodové linie, větve Savojsko-Carignanské.\n\nRoku 1848 začala propukat povstání v krajích poddaných rakouskému císaři, zejména v Benátkách a Miláně, kde jsou známa jako tzv. pět dní Milána. Tyto dny skončily 22. března 1848 vítězstvím milánských obyvatel a odchodem rakouského maršála Josefa Radeckého z města. Král Karel Albert Savojský se rozhodl jednat a 23. března dal impuls k první válce za nezávislost Itálie. Kromě Sardinie se války účastnily také další italské státy (jako Svatý stolec, Velkovévodství toskánské a Království obojí Sicílie), jež vyslaly své vojáky.\n\nV té době se již většinou nemluví o \"Sardinském\", ale o \"\"Sardinsko-Piemontském království\"\".\n\nPočátek bojů byl příznivý pro Italy, zaznamenali několik vítězství, například v bitvě u Pastrenga, u Santa Lucia ve Veroně, poté Peschiera a Goito.\nNicméně papež stáhl své jednotky z bojů, neboť se obával rakouské náboženské reakce a následoval ho rovněž král Obojí Sicílie Ferdinand II. Neapolsko-Sicilský.\n\nTak zůstali v boji osamělí dobrovolníci a Rakušané měli možnost upevnit své pozice a protiofenzívou získali zpět velkou část měst ztracených a 4. srpna podepsal Karel Albert příměří. Po nedlouhé přestávce v březnu 1849 byl rychle poražen. Byl nucen odstoupit ve prospěch svého syna Viktora Emanuela II.\n\nSavojským se prozatím nepodařilo rozšířit vlastní panství se záměrem zvovusjednotit italský národ. Roku 1852 se prvním ministrem Sardinského království stal Camillo Benso di Cavour, jenž položil základ k množství významných hospodářských reforem s cílem modernizace Sardinie. V roce 1855 se Sardinské království, na pokyn Cavoura, zúčastnilo krymské války, kam vyslalo 15 000 mužů.\n\nV roce 1859 Království sardinsko-piemontské spolu s Francií porazilo Rakousko a do roku 1860 se jeho území rozšířilo o Lombardii (1859) a Toskánsko, Parmu, Modenu a Romagnu (březen 1860), jako i o severní část papežského státu spolu s Královstvím obojí Sicílie (listopad 1860). Savojsko a Nice naopak odstoupilo roku 1860 Francii. Cavour poté souhlasil s připojením Garibaldiho jižní Itálie k Sardinskému království a vytvořením unie. Následně 18. února 1861 vyhlásil zřízení Italského království, skládajícího se ze severní i jižní Itálie. Král Viktor Emanuel II. Piemontsko-Sardinský ze savojské dynastie byl prohlášen italským králem.\n\n\nVětev Savojsko-Carignanská\n\nVyhlášení Italského království v roce 1861 bylo výsledkem společného úsilí italských nacionalistů a monarchistů loajálních k savojské dynastii a myšlence na vybudování sjednoceného království zahrnující celý Apeninský poloostrov.\n\nPo revolučním roku 1848 se vůdcem italských hnutí usilujících o sjednocení stal italský nacionalista Giuseppe Garibaldi, který byl velmi oblíbený v jižní Itálii i ve světě. Garibaldi vedl v jižní Itálii hnutí republikánů, kdežto více na severu v Piemontu, který patřil pod sardinskou korunu, ale de facto byl nezávislým, měl hrabě Camillo Cavour také ambice vytvořit jednotný italský stát.\n\nV roce 1859 království Sardinsko-piemontské spolu s Francií porazilo Rakousko a do roku 1860 se jeho území rozšířilo o Lombardii (1859) a Toskánsko, Parmu, Modenu a Romagnu (březen 1860), jako i o severní část papežského státu spolu s Královstvím obojí Sicílie (listopad 1860). Savojsko a Nice naopak odstoupilo roku 1860 Francii.\n\nSardinská i Garibaldiho vojska také odňala Papežskému státu rozsáhlá území a pouze Řím a jeho bezprostřední okolí zůstaly pod kontrolou papeže Pia IX. Navzdory rozdílům mezi názory, Cavour souhlasil s připojením Garibaldiho jižní Itálie k Sardinskému království a vytvořením unie. Následně 18. února 1861 hrabě Camillo Cavour vyhlásil zřízení Italského království, skládajícího se ze severní i jižní Itálie. Král Viktor Emanuel II. Piemontsko-sardinský ze Savojské dynastie byl prohlášen italským králem. Tento titul nebyl užíván od abdikace francouzského císaře Napoleona I. 6. dubna 1814.\n\nV roce 1866 nabídl italskému králi Viktoru Emanuelovi II. pruský kancléř Otto von Bismarck spojenectví Pruského království proti Rakousku v prusko-rakouské válce a připojení Rakouskem kontrolovaných Benátek. Viktor Emanuel II. s aliancí souhlasil a tak začala třetí italská válka za nezávislost. Italská armáda si však po vojenské stránce vedla velmi bídně, ale díky pruskému vítězství měla Itálie zajištěno, že se Benátsko stalo součástí Italského království. Poslední velkou překážkou ke sjednocení celé Itálie tak už zůstával jedině samotný Řím.\n\nŘím byl však obsazen v roce 1870, když Francie na válku s Pruskem potřebovala každou zálohu, kterou mohla postavit do boje, a proto odvolala francouzskou posádku z Říma. Italové převzali kontrolu na Římem i zbytkem Papežského státu, který byl až dosud pod ochranou císaře Napoleona III. Italské sjednocení bylo úplné a hlavním městem Italského království se brzy poté stal Řím.\n\nNásledník trůnu měl titul „Kníže Piemontský“.\n\n\n\n\"Dědic:\"\n\nV roce 1868 ve Španělsku vznikla revoluce a se moci ujal generál Francisco Serrano y Dominguez. V důsledku revoluce byla sesazena královna Izabela II., která se synem (budoucím králem Alfonsem XII.) opustila zemi. Vyhnaná královská rodina našla útočiště ve Francii na dvoře císaře Napoleona III.) V následujících téměř dvou letech vládl ve Španělsku generál Serrano y Dominguez jako regent, a generál Juan Prim byl ministerským předsedou. Oba muži se společně snažili najít pro Španělsko nového krále a jejich kandidátem se nakonec stal Amadeus I. Savojský, druhý syn italského krále Viktora Emanuela II.\n\nVe Španělsku se situace postupně stávala stále více chaotickou. Nakonec musel Amadeus I. roku 1873, po dvou letech své vlády, abdikovat. Byla vyhlášena republika a prezidenti se rychle střídali. Do událostí zasáhl Antonio Cánovas del Castillo, usilující o návrat rodu Bourbonů na trůn. V roce 1875 se Bourboni na trůn vrátili v osobě Alfonse XII., syna královny Izabely II.\n\n\n\n\nV letech 1922-1943 se Itálie stala diktaturou pod vládou Národní fašistické strany, kterou vedl \"duce\" Benito Mussolini.\n\nKrátce po skončení druhé světové války, v roce 1946, přívrženci republikánského státního zřízení vyvolali referendum, ve kterém se mělo rozhodnout, zda má Itálie zůstat monarchií či se stát republikou. Obyvatelstvo země se v referendu těsným poměrem hlasů vyslovilo pro zrušení monarchie a nastolení Italské republiky, kterou je Itálie dodnes.\n\n"}
{"id": "282513", "url": "https://cs.wikipedia.org/wiki?curid=282513", "title": "Pokousání", "text": "Pokousání\n\nPokousání zvířetem nebo člověkem je vždy vysoce závažné zranění pro infekci rány. Nejzávažnějším onemocněním, které se dá přenést kousnutím je pravděpodobně vzteklina. Domácí zvíře se proto musí vyšetřit u veterináře kvůli zjištění, zda je zvíře nakažené.\n\nPrvní pomoc spočívá v co nejdokonalejším výplachu rány. Je možné použít i ředěnou desinfekci, optimálně obsahující jód. Přípravky obsahující sloučeninu jódu Iodopovidonum se mohou aplikovat přímo do rány. Použití mýdla je nedokonalou náhražkou a nemělo by se s klasickou desinfekcí kombinovat. Při jeho použití se doporučuje ránu mýt minimálně 5 minut. Po desinfekci se má rána přikrýt obvazem. Následně je nutné zajistit ošetření lékařem (a to i v případě pokousání člověkem) kvůli možné infekci či ve výjimečných případech nakažení vzteklinou.\n\nRány po kousnutí se obvykle nešijí (mají nerovné, roztrhané okraje a infekce je velmi pravděpodobná). \n\nPři vážném pokousání se má: \n\n\n"}
{"id": "282518", "url": "https://cs.wikipedia.org/wiki?curid=282518", "title": "Scorpion's WinCheater", "text": "Scorpion's WinCheater\n\nScorpion’s Wincheater je český freewarový databázový program Jana Svatoše, vyvíjený od roku 1996. Program obsahuje několik databází (tzv. knihoven), které obsahují položky s texty. Program je zaměřen na hráče počítačových a konzolových her, ale v programu lze najít například také recenze filmů, recenze her, vtipy a vtipné obrázky, texty k písním nebo citáty. V současné době na Scorpion’s WinCheateru pracuje skupina lidí pod hlavičkou Scorpion's Software.\n\nPrvní verze Scorpion’s WinCheateru (tehdy ještě Scorpion’s Cheateru) vyšla v dubnu 1996, obsahovala pouze 100 cheatů na PC hry a neměla téměř žádné funkce.\nVe verzích 1.50–5.00 přibývalo cheatů a funkcí a Cheater získával nové rozměry. Ve verzi 3.00 bylo poprvé použito barevné zvýrazňování v textech, které přetrvalo do dnes. Verze 4.00 se poprvé dostala mimo uzavřenou komunitu, a to pomocí sítě Infima BBS.\nVerze 6.00–9.00 byly šířené jako shareware, plnou verzi si tehdy šlo zakoupit za 99 Kč. Kvůli zpoplatnění ale Cheater velice rychle ztrácel popularitu. V té době začíná s Janem Svatošem spolupracovat Ing. Miroslav Moucha, který se na WinCheateru podílí velkou měrou i dnes. Jako freeware se Cheater vrátil až ve verzi 10.\nVerze 11 je považována za přelomovou, poprvé se Scorpion’s Cheater objevil na CD příloze časopisu Score. Později začal program pravidelně vycházet v přílohách časopisu Level a Game-Star.\nPoslední, 23. verze DOSového Cheatera vyšla v dubnu 2002.\n\nVerze, která měla být zcela přelomová a měla obsahovat velké množství funkcí. Nikdy ale nebyla zveřejněna, kvůli začátku prací na Scorpion’s WinCheater 1.\n\nDo této verze byl program určený pro DOS a na nových Windows šel těžko spustit, proto bylo zapotřebí Cheater zcela předělat. Proto 15. května 2002 vyšla první verze Scorpion’s WinCheateru, která byla kompatibilní s novými Windows, obsahovala moderní rozhraní a podporovala také systém skinů, pomocí kterých šlo zcela měnit vzhled WinCheateru.\nVytvoření WinCheateru předcházelo vytvoření dvou aplikací – SkinEditoru (program pro vytváření skinů) a ScoEditoru (neveřejná aplikace určená k editaci databází WinCheateru).\nScorpion’s WinCheater začal podporovat nový systém databází, oproti DOSovému předchůdci bylo možno vybrat, které databáze mají být v programu obsaženy a které ne. Updaty databází začaly vycházet pravidelně každý měsíc. V té době program obsahoval:\n\nHlavní databáze\n\nBonusové databáze\n\nPokusné či nepravidelné databáze\n\nDruhá generace programu vyšla v květnu 2003, přinesla nový systém databází, rychlejší načítání, lepší skinovatelnost, vylepšený fullscreen a tisk, možnost ukládání textů z databází. Zvýšil se také samotný počet databází, přibyly například Recenze her, Povídky, Vtipné obrázky, X-Box cheaty, Internetové odkazy, Citáty a moudra, Filmy a jiné.\nScorpion’s WinCheater 2 je stále k dispozici, a to ve verzi 2.07, každý měsíc probíhají updaty všech hlavních databází a většiny bonusových databází. Databáze Cheaty obsahuje přes 5200 položek, Návody přes 1700, v bonusové knihovně SongBook je téměř 3000 alb s texty písní. To dělá Scorpion’s WinCheater jeden z celosvětově největších databázových programů svého zaměření. Od verze 2.07 je WinCheater kompatibilní s Windows Vista.\nProgram také obsahuje mnoho skrytých vtípků na pobavení, tzv. „easter eggů“, například při kliknutí levým tlačítkem myši na levé oko škorpiona a pravým tlačítkem myši na pravé oko škorpiona, zobrazí se fotografie Jana Svatoše a Ing. Miroslava Mouchy. V programu se také údajně nachází jedna tajná revoluční funkce.\n\nV dubnu 2009 bylo oznámeno ukončení projektu Scorpion's WinCheater 2 (přesto dodnes vychází nepravidelné aktualizace databází). Zároveň byly oficiálně potvrzeny práce na Scorpion's WinCheater 3, které však byly znovu ukončeny.\n\nJedná se o online verzi databází Cheaty a Návody. Projekt vznikl ve spolupráci s herním serverem Doupe.cz.\nScorpion’s WinCheater 2 provází kvůli své popularitě řada skandálů. Největším problémem jsou lidé, kteří z jeho databází kradou texty a publikují je na svých webových stránkách nebo ve svých vlastních databázích. Spousta přispěvatelů návodů také několikrát zaslala návod, který nebyl jejich, kvůli tomu měl Cheater několikrát problémy.\nV roce 2004 se hodně mluvilo o ScoEditoru, neveřejném programu pro úpravy knihoven, když se několik lidí snažilo tento editor získat, což se jim povedlo. V současné době již není kolem editoru takový poprask, po internetu ale koluje několik neoficiálních a téměř nefunkčních editorů, pomocí kterých by měly údajně jít databáze upravovat. Mnoho lidí mělo názor, že by Scorpion's Software měl vydat veřejný editor databází, čímž by předešel problémům s editory, což poté Scorpion's Software učinil.\n\n"}
{"id": "282519", "url": "https://cs.wikipedia.org/wiki?curid=282519", "title": "Karađorđevićové", "text": "Karađorđevićové\n\nDynastie Karađorđevićů ( , někdy Karadjordjevićové) nebo jen Karađorđevićové byla vládnoucí dynastií v Srbsku v letech 1806-1813, 1842-1858 a 1903-1918 a později v letech 1918–1941 v Království Srbů, Chorvatů a Slovinců resp. Království Jugoslávie. Za zakladatele dynastie je považován Karađorđe Petrović vůdce prvního srbského povstání proti Osmanské říši, který zemřel roku 1817. Po jeho smrti se dostala k moci v Srbsku dynastie Obrenović a od této doby vedla dynastie Karadjordjevićů krvavý boj o vládu s dynastií Obrenovićů. Až roku 1903 po vyvraždění královské rodiny se stali (opět vládci) králi Srbska. Dynastie trůn oficiálně ztratila roku 1946, když se komunistická strana dostala v Jugoslávii k moci, ale již od roku 1941 byla v exilu kvůli nacistické okupaci. Král Petr II. nikdy neabdikoval.\n\nSoučasnou hlavou dynastie je korunní princ Alexandr, syn krále Petra II.\n\nDynastie měla starší, ale nevládnoucí větev, která vymřela v roce 1920, když zemřel princ Alexis Karageorgevich.\n\nPo celou dobu turecké nadvlády, která trvala od roku 1389, kdy proběhla nešťastná bitva na Kosově poli, přecházela mezi Srby legenda, že po čtyři sta letech přijde ten, kdo Turky vyžene. Byla to srbská legenda, ale jak se chýlila doba, Turky zneklidňovala stále více. Zřejmě cítili, jak pod jejím vlivem sílí odpor Srbů. A tak dokonce Srbům zabíjeli novorozené chlapce. Zakladatel dynastie Karađorđe se proto podle legendy narodil potajmu v dutém stromě a tím ho matka zachránila před jistou smrtí. Přesné datum není známo, odvozuje se od toho, že se při narození tohoto muže zjevilo na obloze velké světlo. I proto ho později mnoho lidí považovalo za vyvoleného.\n\nPočátkem 19. století v Srbsku došlo k dvěma významným povstáním proti Osmanské nadvládě. První vypuklo v roce 1804 jako následek dlouhodobých nepokojů, které vyvolávalo kruté prosazování slábnoucí turecké moci na svých balkánských teritoriích. Vůdcem povstání se stal obchodník s dobytkem a bojovník Đorđe Petrović (1762-1817), který byl Turky nazýván Kara Đorđe (Černý Jiří) a stal se zakladatelem vládnoucí dynastie Karađorđevićů. Jeho povstalecké oddíly se z několika set mužů rozrostly na tisíce a porážely turecké řadové jednotky, které se stále více omezovaly pouze na udržení městských pevností a po řadě bojů vytvořil na území bývalého bělehradského pašalíku vládu, nezávislou na sultánovi. Turci se dál snažili Karađorđa buď zabít, nebo alespoň podplatit a nabízeli mu poklady. Úspěchy povstání však zmařily výsledky bukurešťského míru a Karađorđe v roce 1813 uprchl do Rakouska.\n\nV Rakousku se ale roku 1817 nechal se přesvědčit, že je třeba potajmu se vrátit do Srbska a připravit a posílit rodící se další povstání společně s knížetem Milošem Obrenovićem. Ten však byl mezitím Turky za svoji účast v protitureckém hnutí omilostněn a také měl jiný plán na osvobození Srbska, který spočíval ve smírnějším postupu proti Turecku. Charismatický a v národě oblíbený vojevůdce Karađorđe Petrović však do těchto záměrů nezapadal a velmi se příčil Istanbulu. Sultán přikázal knížeti Milošovi Obrenovićovi, aby Karađorđeho zabil, ten ho ale nemohl a nedokázal zabít a tak úkol svěřil Nikolovi Novakovićovi. Ten úkol vykonal a dne 13. července 1817 Karaďordeho zabil. Společně s kumpány mu usekl hlavu a tu na znamení loajality Miloš Obrenović poslal do Istanbulu (nikdy se už do Srbska nevrátila).\n\nNikola Novaković, který vlastní rukou usekl Karađorđovi hlavu, se později utopil a jeho rod se v Srbsku považuje dodnes za prokletý. Miloš Obrenović sice vládl nějaký čas Srbsku, ale syna mu zabili v puči sami Srbové. Ti se dodnes jako národ stydí za to, že utlačovatelům, Turkům, Srb vydal Srba.\n\nPotom co v roce 1815 vypuklo druhé srbské povstání, které svým rozsahem a úspěšnosti nezaostávalo za povstání prvním, vedené Milošem Obrenovićem vedly srbské vítězné akce k mírovému jednání s Turky. Obrenović dosáhl svého uznání dědičným srbským knížetem ze strany Turků.\n\nJiž následující rok však vypuklo další povstání, tentokrát úspěšnější. Bylo vedené jedním z vojenských velitelů prvního povstání Milošem Obrenovićem, které tentokrát definitivně vymanilo zemi z osmanského područí. Srbsko bylo vyhlášeno autonomním knížectvím v rámci Osmanské říše, jejíž moc však byla silně omezena. I přesto se ale jednalo o velkou vzpruhu pro srbský národ. Osmané si pouze zachovali právo na nevelký roční poplatek a kontrolu nad 6 městy a 2 pevnostmi. Miloš Obrenović byl nucen abdikovat v roce 1839 a po krátké vládě jeho syna Michala Obrenoviće byl k moci povolán syn zakladatele srbského státu Alexandr Karađorđević. Roku 1858 se však role vyměnily a Obrenovićové se vrátili na trůn. Téměř 80letý Miloš Obrenović zemřel roku 1860, jeho syn Mihailo při své druhé vládě roku 1867 dosáhl úplné nezávislosti na Turecku a rozšíření území Srbska směrem na jih.\n\nV roce 1889 je však nucen abdikovat. Po něm nastupuje jeho syn Alexandr I. Obrenović. Počátek jeho vlády doprovázely jeho nápady vládnout autoritativně a také sňatek s prostou vdovou, kterou byla Draga Mašínová. Krále v té době zaměstnávaly politické problémy v zemi.\n\nJelikož manželka prince Mirka byla vnučkou Alexaxdra Konstantinoviće a jeho ženy, srbské královny Anky Obrenovićové, bylo ustanoveno srbskou vládou, že se Mirko stane srbským korunním princem, protože manželství Alexandra Obrenoviće a jeho ženy Dragy zůstávalo bylo bezdětné.\n\nZ obecného hnutí odporu se zformovala organizovaná skupina, která naplánovala atentát na panovnický pár. V roce 1903 byla tedy v Srbsku krvavým pučem sesazena a vyvražděna nepopulární královská dynastie Obrenovićů v čele s králem jímž byl Alexandr I. Obrenović, upřednostňujících prorakouskou politiku a k moci se dostal rod Karađorđevićů, který zaujímal protirakouské pozice. Karađorđevićové měli zřejmě zásluhu na vyvraždění Obrenovićů, který provedla organizace Černá ruka.\n\nPo atentátu na Alexandra a Dragu ztratil Mirko šanci pro nástup na srbský trůn, ovšem v roce 1911 se stal členem společnosti Černá ruka, která usilovala o sjednocení Srbů na Balkáne, ale i předtím zabila srbského krále Alexandra I. a jeho ženu Dragu.\n\nDynastie Obrenovićů však skončila neslavně. Po Milanovi II., který prohlásil Srbsko královstvím, nastoupil na trůn Alexandr II. Jeho vládu poznamenaly skandály kolem královny Dragy, rozené Lunjevica, vdovy po ing. Mašínovi, a královská rodina byla nakonec vzbouřenci roku 1903 vyvražděna. Následně se již potřetí na trůn vrátili Karađorđevićové, reprezentováni nyní králem Petrem I. Ten žil téměř celý život po vyhnání svého otce Alexandra ve francouzském exilu, získal vysoké hodnosti ve francouzské armádě, zúčastnil se bosenského povstání a byl ženat s dcerou černohorského knížete Nikoly Zorkou. Za jeho panování Srbsko zažívalo velký hospodářský a kulturní rozkvět. I přesto ale zemi tížily mnohé spory, hlavně s Bulharskem, se kterým Srbsko svedlo válku v polovině 80. let 19. století. Nová generace politiků, umělců a společnost vůbec se zaměřila na Anglii a Francii a odpoutala se od Německa a Rakouska.\n\nUvedeny nejsou princezny.\n\n\nPříslušníci mladší vedlejší větve. Potomci prince Arsena (bratr Petra I.) a jeho syna prince-regenta Pavla:\n\n\n\n\n\n\n\n\n\n"}
{"id": "282520", "url": "https://cs.wikipedia.org/wiki?curid=282520", "title": "František Josef I. z Lichtenštejna", "text": "František Josef I. z Lichtenštejna\n\nFrantišek Josef I. z Lichtenštejna ( \"Franz Josef I.\", 19. listopad 1726, Milano, Itálie - 18. srpen 1781, Mety, Francie) byl lichtenštejnský kníže od roku 1772 až do své smrti. Byl synovcem knížete Josefa Wenzela.\n\nFranz Josef byl určen dědicem trůnu po smrti jediného syna Josefa Wenzela, když si ho kníže vzal pod svá křídla. Franz Josef doprovázel Josefa v severní Itálii a bojoval po jeho boku v bitvě u Piacenzy, vítězné pro Svatou říši římskou, jíž bylo Lichtenštejnskou součástí. V roce 1763 jel Franz Josef jako zástupce císaře do Španělska, aby dovezl nevěstě arcivévody Leopolda jeho obraz. V roce 1767 se stal členem tajné rady a v roce 1771 obdržel Řád zlatého rouna.\n\nJakmile se stal lichtenštejnským knížetem ukázal zájem o jeho ekonomické problémy a zvětšování Lichtenštejnské umělecké sbírky.\n"}
{"id": "282522", "url": "https://cs.wikipedia.org/wiki?curid=282522", "title": "Dynastie Petrovićů-Njegošů", "text": "Dynastie Petrovićů-Njegošů\n\nDynastie Petrovićů-Njegošů (srbsky: \"Династија Петровић-Његош\", \"Dinastija Petrović-Njegoš\") nebo jen Petrovićové-Njegošové je starý šlechtický rod Srbů/Černohorců původem z hranic Černé Hory s Bosnou, jenž v letech 1696–1918 tvořil postupně vládnoucí vladyckou, knížecí a nakonec královskou dynastii v Černé Hoře. Během první světové války tato dynastie na krátkou dobu ovládala také část Albánie, dnešního Kosova a pobřeží Chorvatska. V roce 1918 byli Petrovićové-Njegošové sesazeni a Černá Hora sloučena se Srbskem a později s Jugoslávií.\n\nPřestože se jedná o dynastii ryze černohorskou, její členové žili dlouhou dobu v Bosně a do Černé Hory se pravděpodobně začali stěhovat během vlády Ivana I. Crnojeviće. Petrovićové-Njegošové se později usadili ve vesnici Njeguši nedaleko historického hlavního města Cetinje.\n\nV roce 1916 byla Černá Hora po mnoha úspěšných bojích nakonec obsazena Rakousko-Uherskem a členové královské rodiny byli nuceni odejít ze země do exilu v Itálii a následně ve Francii, kde žijí její členové dodnes. Tehdejší francouzský prezident Raymond Poincaré uznal tehdejší vládu jako exilovou. Srbové využili nepřítomnosti krále a královny a 20. července 1917 vydali deklaraci na Korfu (jenž prohlašovala vytvoření nového království Srbů, Chorvatů a Slovinců pod vládou srbské dynastie Karađorđevićů), která vyšla v platnost po následné anexi Černé Hory o den později a a sesazení krále Nikoly I. z černohorského trůnu 26. listopadu 1918. Tímto dnem tedy skončila vláda dynastie Petrovićů-Njegošů na černohorském trůně.\n\n5. května 1941 bylo vyhlášeno druhé Černohorské království, které ve skutečnosti fungovalo pouze jako loutkový stát nejdříve pod vedením Mussoliniho fašistické Itálie, po její kapitulaci Třetí říše. Obsazení trůnu se stalo prioritou. Černohorská koruna byla nabídnuta korunnímu princi Michaeli Petroviću-Njegošovi, který ji k údivu Černohorců odmítl, neboť již slíbil věrnost králi Jugoslávie (i když by uvítal nezávislost své rodné země). Tím však sebe a svou manželku, korunní princeznu Geneviève dostal do vězení a země zůstala bez panovníka. Korunu odmítli také ruská knížata Roman Petrovič a jeho syn Mikuláš Romanovič (potomci černohorské princezny Milicy Petrović-Njegoš) a tak byl do čela státu dosazen pouze italský guvernér.\n\nDíky sňatkové politice krále Nikoly I. Petroviće-Njegoše (v jejíž svazcích kupodivu vždy hrála velkou roli láska mezi manžely) se členové dynastie stali příslušníky několika důležitých evropských vládnoucích rodin (např. Karađorđevićů, Obrenovićů, Savojských, Romanovců nebo méně významných Battenbergů, Meklenbursko-Štrelických aj.).\n\nSoučasnou hlavou dynastie je korunní princ Nikolas, žijící v exilu ve Francii, jenž se veřejně hlásí k dědictví Černohorského království a několikrát také učinil veřejné prohlášení, že je ochoten nastoupit na trůn svých předků, pokud by to bylo výslovným přáním Černohorců. Otázka obnovení monarchie vždy byla a stále je v Černé Hoře tématem k mnoha vážným úvahám. 15. dubna 2011 vláda Černé Hory informovala černohorskou královskou rodinu o novém návrhu zákona rehabilitujícího královskou rodinu s vytvořením nadace pro dynastii Petrovićů-Njegošů v čele s hlavou dynastie. Zákon zahrnuje postupné navrácení zkonfiskovaného královského majetku mezi lety 1917–1918, kulturní, humanitární a rozvojovou podporu, či zajištění černohorského státního občanství všem členům královské rodiny. Nový návrh vlády korunní princ Nikolas přijal a v současnosti probíhají procesy jeho schvalování.\n\n\n\n\nSoučasní členové královské rodiny:\n\nNásledníkům černohorského trůnu náleží od roku 1900 automaticky titul \"velkovévoda Grahovský a Zetský\".\n\n\n"}
{"id": "282523", "url": "https://cs.wikipedia.org/wiki?curid=282523", "title": "Alois I. z Lichtenštejna", "text": "Alois I. z Lichtenštejna\n\nAlois I. Josef z Lichtenštejna (14. květen 1759, Vídeň – 24. březen 1805, tamtéž) byl panujícím lichtenštejnským knížetem od roku 1781 až do své smrti. Byl nejstarším synem knížete Františka Josefa I.\n\nByl povolán k vojsku, ale odešel kvůli chatrnému zdraví. Jeho největším zájmem bylo lesnictví a zahradnictví, okolo svých sídel nechal vysadit mnoho stromů původem ze zámoří, jak z estetických, tak i ekonomických důvodů. Nechal také upravit lednický zámecký park ornamentálními stavbami. Alois I. podporoval těžbu na svých panstvích na Moravě, z nichž získával prostředky k výstavbě železáren v Olomouci.\n\nZa jeho vlády též začalo budování Vranovsko-křtinského lichtenštejnského areálu, který se rozkládá v pozořickém panství.\n\nAlois také rozšířil Lichtenštejnskou knihovnu, nechal postavit nový palác ve Vídni, najímal sezónní divadelní skupinu a stálou hudební kapelu.\n\nZa jeho panování byla v Lichtenštejnsku vykonána poslední poprava: v Eschenu byla sťata Barbara Erni, odsouzená za krádež.\n"}
{"id": "282528", "url": "https://cs.wikipedia.org/wiki?curid=282528", "title": "Brusné (rozcestník)", "text": "Brusné (rozcestník)\n\nNázev Brusné má více sídel:\n"}
{"id": "282529", "url": "https://cs.wikipedia.org/wiki?curid=282529", "title": "Alois II. z Lichtenštejna", "text": "Alois II. z Lichtenštejna\n\nAlois II. Josef (26. května 1796, Vídeň – 12. listopadu 1858, zámek Lednice) byl lichtenštejnským knížetem od roku 1836 až do své smrti. Byl prvorozeným synem knížete Jana I. Josefa z Lichtenštejna a jeho ženy Josefy Sofie z Fürstenberku-Weitry.\n\nAlois II. Josef se narodil ve Vídni jako druhé dítě a první syn knížete Jana I. Josefa z Lichtenštejna (1760–1836), vrchního velitele rakouské císařské armády a jeho ženy hraběnky Josefy Sofie z Fürstenbergu-Weitry (1776–1848). V mládí získal vynikající vzdělání, mezi jeho vychovateli a učiteli byli přední pedagogové a odborníci své doby.\n\nV roce 1818, ve svých dvaadvaceti letech, podnikl cestu do Itálie, kde navštěvoval věhlasná muzea, galerie a kostely. V roce 1820 pak navštívil Anglii a Skotsko.\n\nV roce 1837 byl kníže Alois II. vyslán do Anglie na diplomatickou misi při příležitosti korunovace královny Viktorie.\n\nByl velkým hospodářským reformátorem. Zasloužil se o vybudování první zemědělské školy v habsburské monarchii. V letech 1849–1858 předsedal Vídeňské zemědělské společnosti.\n\nOd roku 1848 do roku 1849 zasedal také jako poslanec Moravského zemského sněmu. Nastoupil sem po zemských volbách roku 1848 za kurii virilistů a velkostatků coby reprezentant 16 rodových panství na Moravě.\n\nKníže Alois II. nechal v letech 1836–1847 přestavět barokní vídeňský palác, v letech 1845–1858 novogoticky zámek v Lednici a nechal přistavět skleník. V roce 1857 nechal postavit školu a kostel svaté Barbory v Adamově.\n\nDne 17. září 1836 obdržel kníže Alois II. Josef Řád zlatého rouna a 22. dubna 1854 Velkokříž sv. Štěpána.\n\nDne 8. srpna 1831 se ve Vídni kníže Alois II. oženil s o 17 let mladší hraběnkou Františkou Kinskou z Vchynic a Tetova (8. srpna 1813 Vídeň – 5. února 1881 Vídeň), dcerou Františka Kinského z Vchynic a Tetova a jeho manželky Terezie Bruntálské z Vrbna. Měli spolu devět dcer a dva syny:\n\n\nKníže Alois II. i jeho manželka Františka byli pochováni v nové lichtenštejnské rodinné hrobce ve Vranově, severně od Brna, kterou dal vystavět jeho předchůdce, kníže Jan I. Josef.\n"}
{"id": "282539", "url": "https://cs.wikipedia.org/wiki?curid=282539", "title": "Zákon o Golanských výšinách", "text": "Zákon o Golanských výšinách\n\nZákon o Golanských výšinách je izraelský zákon, který aplikuje izraelskou vládu a zákony na Golanské výšiny. Zákon ratifikoval Kneset 14. prosince 1981.\n\nZákon byl schválen až ve třetím čtení, které je poměrně vzácné, rok a půl před izraelským stažením ze Sinajského poloostrova a byl silně kritizován středo-levicovou opozicí, mimo jiné z důvodu, že může brzdit budoucí potenciální mírová jednání se Sýrií.\n\nZatímco většina izraelské veřejnosti, obdobně jako kritici tohoto zákona, vnímala jeho schválení jako anexi, zákon se výslovně vyhnul použití tohoto termínu. V reakci na kritika zákona Amnona Rubinsteina ze strany Šinuj prohlásil tehdejší premiér Menachem Begin: \"„Vy používáte slovo anexe, já ho nepoužívám,“\" a dodal, že podobná formulace, kterou obsahuje schválený zákon, byla použita v zákonu z roku 1967, který opravňuje vládu aplikovat izraelské právo na jakoukoliv část Země izraelské. Dřívější zákon však zahrnoval pouze ta území, které zahrnoval britský mandát, což vyžadovalo zvláštní zákon pro Golanské výšiny, které byly zahrnuty ve francouzském mandátu Sýrie.\n\nTři dny po schválení zákona jej odsoudila Rada bezpečnosti OSN v rezoluci č. 497, kterou zákon prohlásila za neplatný a postrádající mezinárodní právní účinek.\n\nTři obecná ustanovení v Zákonu o Golanských výšinách jsou:\n\n\nPodpis:\nSchváleno Knesetem většinou hlasů – 61 pro, 21 proti.\n\n"}
{"id": "282542", "url": "https://cs.wikipedia.org/wiki?curid=282542", "title": "Lignát", "text": "Lignát\n\nLignát je ohnivzdorný vláknocementový kompozit. Vyrábí se ve formě desek a panelů a je používán především ve stavebnictví.\n\n\nPoužívají se pro obložení stěn při zasklívání balkónů, pro výstavbu zahradních domků a chatek. Jsou lehké a měkké, na tlak pevné, neupravený povrch bývá šedý.\n\n\nObjemová hmotnost se pohybuje cca mezi 300 a 1200 kg/m3.\nSoučinitel tepelné vodivosti činí od 0,11 do 0,40 W/m*K-1.\n\nBohužel tyto desky byly v minulosti vyráběny někdy i s použitím azbestových vláken (osinek). Azbestová vlákna, která se při manipulaci a hlavně narušení povrchu materiálu uvolňují, se po jejich vdechnutí mohou dostat až do plic a vyvolat tak silné dráždění, čímž vznikají vážná plicní onemocnění. Negativní účinky azbestu na organismus spočívají v mechanickém dráždění citlivých tkání, především dýchacích orgánů, plic. Onemocnění z azbestu se může projevit až po dlouhé době po kontaktu s azbestem. Je to látka vysoce karcinogenní - stupeň 1.\n\nKe zjištění přítomnosti azbestu v deskách je třeba provést materiálovou analýzu.\nPři odstraňování stavebních materiálů obsahující azbest postupujte podle zákona č. 185/2001 Sb. - zákon o odpadech! Odstranění provádějí renomované firmy bezpečnými technologickými postupy, které zamezují uvolňování azbestových částic do prostředí. Toto odstranění je velice nákladné.\n\n"}
{"id": "282550", "url": "https://cs.wikipedia.org/wiki?curid=282550", "title": "Zpívající fontána (Mariánské Lázně)", "text": "Zpívající fontána (Mariánské Lázně)\n\nZpívající fontána je multimediální koncertní fontána nacházející se na kolonádě Maxima Gorkého v Mariánských Lázních. Pochází z roku 1986 a je vyrobena z nerezu a kamene.\n\nBěhem přestavby kolonády započaté roku 1976 byl architekt Pavel Mikšík pověřen vypracovat výtvarné návrhy na tři fontány. Centrální koncertní fontána, která přináší produkci hudby s baletem vody a světla, byla nazvána fontánou \"Zpívající\". Její výstavba probíhala v letech 1982–1986. Zprovozněna byla 30. dubna 1986. \n\nFontána má bazén kruhového tvaru, volně vystupující z dlažby. Ve středu fontány vystupuje z vodní hladiny 12 kamenných tvarů obepínající nerezovou centrální plastiku. Kompozice z kamene a kovu tvoří motiv vodního květu, plovoucím na vodní hladině. Fontána má barevné osvětlení. „Vodní balet“ hudby a světla je ovládán elektronicky, řídicí místnost s počítačem je umístěna v areálu kolonády. Vnější průměr bazénu je 20 metrů. Technické zázemí, tj. strojovna s deseti čerpadly o příkonu 70 kW, akumulační nádrž na 25 m vody a elektrická rozvodna, je umístěno v podzemí pod fontánou. \n\nVoda vychází z deseti základních vodních okruhů, které různým přepínáním tvoří mnohotvaré dynamické formy. Dva okruhy jsou tvořeny 330 tryskami směřujícími do středu fontány, rozmístěnými po jejím obvodu. Další okruhy tvoří centrální střik, který dosahuje výšky 6 m, a trysky směřující k obvodu fontány, které jsou rozmístěny na středové plastice.\n\n\"Zpívající fontána\" je v provozu pravidelně v lázeňské sezóně, hraje každou lichou hodinu. V repertoáru jsou desítky skladeb různých autorů.\n\nPrvní skladbu přímo pro fontánu složil autor hudby k televizním seriálům a filmům Petr Hapka. Pro svoji skladbu udělal také první choreografii. Profesionální choreografové z Národního divadla v Praze vytvořili choreografii na skladby světových autorů od Mozarta po Vangelise. Rok co rok byla pro hudební skladatele vypisována soutěž na hudbu pro fontánu. Ty nejlepší se staly součástí programu.\n\n\"Zpívající fontána\" se stala populární v Čechách ale také v zahraničí. Pořádaly se autobusové zájezdy na koncerty fontány z okolních měst i ze zahraničí. Úspěch \"Zpívající fontány\" byl takový, že ovlivnil podobu rekonstrukce \"Křižíkovy světelné fontán\"\"y\" z roku 1991, rekonstrukci \"Zpívající fontány\" v Košicích z roku 1996 a o podobné fontány byl zájem také v Německu, ve Francii, Rusku a USA. Národní umělec, herec a spisovatel Miroslav Horníček po návštěvě koncertu \"Zpívající fontány\" byl natolik unesen uměleckým dojmem, že napsal „List vodě“. V tomto uměleckém díle, které také bylo vydáno na akustických nosičích, přiznává, že koncert fontány byl pro něho takovým zážitkem, že se nestyděl projevit slzy radosti a dojetí.\n\n"}
{"id": "282556", "url": "https://cs.wikipedia.org/wiki?curid=282556", "title": "Mitra", "text": "Mitra\n\nTermín mitra má více významů:\n\n"}
{"id": "282559", "url": "https://cs.wikipedia.org/wiki?curid=282559", "title": "Modi'in Ilit", "text": "Modi'in Ilit\n\nModi'in Ilit ( מודיעין עילית, doslova „\"Horní Modi'in\"“, v oficiálním přepisu do angličtiny Modi'in Illit, alternativně označováno též jako Kirjat Sefer, doslova „\"Město knihy\"“, hebrejsky: קריית ספר) je izraelská osada a město na Západním břehu Jordánu v distriktu Judea a Samaří. Jde o nejlidnatější izraelskou osadu na Západním břehu Jordánu.\n\nNachází se v nadmořské výšce cca 300 metrů na jihozápadním okraji Samařska, v kopcovité krajině 25 kilometrů severozápadně od historického jádra Jeruzaléma, 30 kilometrů jihovýchodně od Tel Avivu a na dotyku se Zelenou linií oddělující okupovaná palestinská území od Izraele v jeho mezinárodně uznávaných hranicích.\n\nJižně od města probíhá v údolí vádí Nachal Modi'im.\n\nJak napovidá název, je Modi'in Ilit fakticky předměstím nedalekého města Modi'in (přestože město Modi'in Ilit bylo postaveno dříve), respektive jednou polovinou nově založeného dvojměstí, jehož výstavba započala v 90.letech 20.století. Modi'in Ilit vznikl roku 1996.\n\nNavazuje na starověké židovské sídlo Kirjat Sefer, které se tu nacházelo do 2. století našeho letopočtu, kdy bylo zničeno při židovském protiřímském povstání.\n\nNovověký Modi'in Ilit byl založen jako komunita výlučně určená pro ultraortodoxní Židy. Vznik osady byl iniciován výlučně soukromými investory. Cílem bylo nabídnout ultraortodoxním Židům dostupné bydlení a odlehčit tak přelidněnému městu Bnej Brak. První domy v Modi'in Ilit byly postaveny v roce 1994. V březnu 2008 získala obec statut městské rady (velkého města). Izraelská vláda považuje blok osad okolo města Modi'in Ilit za území, které si hodlá ponechat i po případné mírové dohodě s Palestinci.\n\nPodle údajů z roku 2009 tvořili naprostou většinu obyvatel Židé (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství).\n\nJde o větší obec městského typu s dlouhodobě prudce rostoucí populací. Od roku 2005 je nejlidnatějším izraelským sídlem na Západním břehu Jordánu (do té doby tuto pozici zaujímalo město Ma'ale Adumim). K 31. prosinci 2017 zde žilo 70 100 lidí. Společně se sousedním městem Modi'in-Makabim-Re'ut, které k 31. prosinci 2017 mělo 91 300 obyvatel, a dalšími menšími sídly tak vytváří téměř dvousettisícovou aglomeraci. Podle plánu z roku 2003 se v Modi'in Ilit výhledově počítá s počtem obyvatel 150 000.\n\nPopulace je mimořádně mladá. Roku 2013 zde byl druhý nejvyšší podíl obyvatelstva ve věku do 17 let ze všech sídel městského charakteru v Izraeli (63,1 % z celkové populace obce).\n"}
{"id": "282566", "url": "https://cs.wikipedia.org/wiki?curid=282566", "title": "Škára", "text": "Škára\n\nŠkára (\"dermis\", \"corium\", \"cutis\") je vrstva kůže, která se skládá z pojivové tkáně a chrání tělo před poškozením. Škára je pevně připojena k pokožce (epidermis) membránou zvanou bazální membrána. Ve škáře je množství nervových zakončení, která vnímají hmat a teplo. Škára také obsahuje vlasové folikuly, potní žlázy, mazové žlázy a krevní cévy. Cévy zásobují živinami nejen buňky škáry, ale vyživují i stratum basale v epidermis.\n"}
{"id": "282569", "url": "https://cs.wikipedia.org/wiki?curid=282569", "title": "Zemětřesení v Ťi-ťi", "text": "Zemětřesení v Ťi-ťi\n\nZemětřesení v Ťi-ťi (čínsky: 集集大地震; tongyong pinyin: \"jíjí dàdìjhèn\"; hanyu pinyin: \"jíjí dàdìzhèn\"; český přepis: \"ťi-ťi ta-ti-čen\") se událo 21. září 1999 v centrálním Tchaj-wanu v 1:47 po půlnoci místního času (20. září v 17:47 UTC). Síla otřesu činila 7,3 stupňů Richterovy stupnice. Ohnisko se nacházelo na 23,87° severní zeměpisné šířky a 120,75° východní zeměpisné délky ve městě Ťi-ťi, v hloubce sedmi kilometrů pod povrchem.\n\nNásledky zemětřesení podle tchajwanského ministerstva vnitra byly následující:\n\nOtřesy na Tchaj-wanu pokračovaly v průběhu noci. Vyprávějí se neověřené historky o tom, že jinak neponičené domy se v důsledku otřesů přesunuly z místa na místo, takže jejich majitelé si byli nuceni nechat změnit adresu.\n"}
{"id": "282574", "url": "https://cs.wikipedia.org/wiki?curid=282574", "title": "Thiomargarita namibiensis", "text": "Thiomargarita namibiensis\n\nThiomargarita namibiensis neboli Sírová perla Namibie je gramnegativní proteobakterie, která se vyskytuje na sedimentech kontinentálního šelfu. Je zvláštní tím, že je největší bakterií (a zároveň největším prokaryotním organismem), která kdy byla objevena. Může totiž dorůstat délky až 750 μm (0,75 mm), takže je viditelná pouhým okem.\n\nTato bakterie je chemolitotrofní, používá dusičnany jako konečné příjemce elektronů v elektronovém transportním řetězci při dýchání. Protože tato bakterie je nepohyblivá a množství dusičnanů je v prostředí proměnlivé, skladuje dusičnany v obrovské vakuole, která tvoří 80 % velikosti bakterie.\n\nV nepříznivých podmínkách \"Thiomargarita\" podstupuje jakési redukční dělení, při němž se zvyšuje počet buněk, ale celkový objem se nezvyšuje. Jednotlivé buňky jsou díky tomu opět velmi malé. Tato adaptace umožňuje lepší šíření v nepříznivém období.\n\nThiomargaritu objevila skupina kolem Heide N. Schulz v roce 1999 na pobřeží Namibie. V roce 2005 byl nalezen příbuzný kmen v Mexickém zálivu, což naznačuje, že je Thiomargarita mnohem rozšířenější, než se čekalo.\n\nDalší velkou bakterií je \"Epulopiscium fishelsoni\", která dosahuje velikosti až 0,5 mm.\n"}
{"id": "282580", "url": "https://cs.wikipedia.org/wiki?curid=282580", "title": "Milovan Djilas", "text": "Milovan Djilas\n\nMilovan Đilas, přezdívaný Đido ( Милован Ђилас, výslovnost ; 4. června 1911, Podbišće, Kolašin, Černá Hora – 20. dubna 1995, Bělehrad) byl jugoslávský srbský politik z Černé Hory a marxistický teoretik.\n\nDjilas patřil mezi významné členy meziválečné komunistické strany v Jugoslávii. Ta byla pod neustálým tlakem zvenčí a dlouhou dobu byla i zakázána. Djilas byl tehdy zatčen, léta 1933 až 1936 strávil ve vězení. Později se mu podařilo dostat ve stranické hierarchii stále výše a výše, roku 1938 byl zvolen do ústředního výboru strany, o dva roky později pak byl i členem politbyra. Po napadení země nacisty a jejich spojenci pomohl Titovi s organizací ozbrojeného odporu.\n\nPatřil k vůdcům jugoslávských partyzánů za druhé světové války, byl členem poválečné vlády Jugoslávie. V rámci komunistické strany byl jedním z jejích hlavních ideologů. Už v 50. letech v období liberalizace a roztržky se Sovětským svazem zahájil rozsáhlou kritiku systému, která byla zveřejňovaná v tehdejším deníku \"Borba\". Đilas napadal vůdčí úlohu strany a vyslovoval se víceméně pozitivně systému více politických stran; vyžadoval ještě větší liberalizaci systému. V období sbližování Jugoslávie se Sovětským svazem jeho kritika zesílila. Kromě vydání knihy \"Hovory se Stalinem\" se vyjádřil také velmi pozitivně o revoluci v Maďarsku a odsoudil zahraniční intervenci, kterou Jugoslávie nepřímo podpořila. Bylo proto jisté, že se stal již pro stát nevhodný. Jeho osud zpečetilo zasedání 3. pléna SKJ v lednu 1954; o dva měsíce později byl zbaven všech funkcí. Později byl zatčen, tak ve vězení nadále pokračoval v psaní dalších děl, která měla analyzovat stav východoevropských komunistických systémů. V nich se snažil poukázat na nerovnost, která byla tolik v rozporu s oficiální propagandou všech tehdejších vlád.\n\nKromě problémů v raných letech existence Jugoslávie se dostal do problémů i na počátku let osmdesátých. Nacionalistické tendence tehdy začaly dosahovat zcela nebezpečných úrovní; Đilas přednášel právě o těchto rizicích a opět se stal nepřítelem. Jeho přednášky navštěvovali mnozí v budoucnu významní lidé, mezi které patřil tehdy například i Vojislav Šešelj.\n\nByl proto několikrát odsouzen a vězněn; stal se disidentem a jedním ze světově nejznámějších kritiků komunistického politického systému. Jeho rozsáhlé práce jsou zdrojem informací o historickém vývoji Jugoslávie v polovině 20. století. Žil v Itálii a tam se věnoval rozvíjení myšlenek marxismu a odstranění třídních rozdílů. Mnohé jeho práce měly publicistický charakter, kromě toho byl ale také i aktivním spisovatelem. Đilasův román \"Crna Gora\" (1980), překlad Miltonova \"Ztraceného ráje\" (1989) a román \"Izgubljene bitke\" (1994), byly přeloženy do celé řady cizích jazyků. Přestože byl Đilas obvyklým zdrojem kritiky jugoslávského komunistického režimu, začala se celá řada jeho publikací objevovat i v Jugoslávii samotné. \n\n\n"}
{"id": "282582", "url": "https://cs.wikipedia.org/wiki?curid=282582", "title": "Korsuň-ševčenkovská operace", "text": "Korsuň-ševčenkovská operace\n\nKorsuň–ševčenkovská operace (24. ledna – 17. února 1944) byla rozsáhlá obkličovací operace Rudé armády proti německým vojskům na střední Ukrajině za 2. světové války.\n\nPodmínky pro obkličovací operaci vytvořila předcházející úspěšná Žytomyrsko-berdyčevská operace, během níž sovětská vojska porazila a zatlačila sousední německé svazky na severu a postoupila tak ze severu hluboko do boku německého uskupení v prostoru Korsuně. Po dělostřelecké přípravě a leteckých útocích začal 25. ledna vlastní útok sovětského 2. ukrajinského frontu generála Koněva. Německým jednotkám se zpočátku dařilo držet svá postavení, avšak po zásahu 5. gardové tankové armády generála Rotmistrova a 6. tankové armády generála Kravčenka došlo k průlomům fronty na jižním i severním křídle. Mohutné tankové svazy rychle postupovaly a dne 28. ledna se spojily u Zvenyhorodky. V tzv. \"„Korsuň–ševčenkovském kotli\"“ nebo dle německých pramenů „\"Čerkaském kotli\"“ zůstalo obklíčených 56 tisíc německých vojáků Wehrmachtu a jednotek Waffen-SS, které souhrnně Němci nazývali Stemmermannova skupina. Protože se Sověti mylně domnívali, že počet obklíčených byl vyšší, nevyužili možnosti dalšího postupu a snažili se zabezpečit obklíčená vojska. Sovětských 27 divizí, 4 tankové a 1 mechanizovaný sbor s 370 tanky a samohybnými děly vytvořilo vnitřní a vnější frontu a připravovalo se k útoku na obklíčená vojska. 1. února však došlo k výraznému zhoršení počasí, což znesnadnilo pohyb sovětským i německým vojskům. Hitler se snažil svá vojska z kotle vysvobodit, ovšem počasí mu nepřálo. 3. února byla připravena k průlomu obklíčení tanková vojska generála Schörnera, která byla stažena od Nikopolu, kde zůstaly jen malé německé jednotky. Protože však v Nikopolu začala Němcům fronta „hořet,“ tanky byly staženy zpět a útok na pomoc obklíčeným vojskům se neuskutečnil. Korsuň–ševčenkovský kotel byl likvidován 17. února 1944. Části obklíčených sil se ovšem podařilo překvapivým útokem na pro Sověty nečekaném směru probít za cenu velkých ztrát z obklíčení a dosáhnout německých linií. Přes 18 tisíc německých vojáků upadlo do zajetí, zahynulo podle různých pramenů 19 až 55 tisíc německých vojáků. Na sovětské straně padlo nebo bylo pohřešováno přes 24 tisíc vojáků. Údaje o lidských ztrátách se značně rozcházejí, je však nepochybné, že obklíčená německá vojska přišla o prakticky veškeré těžké zbraně a dopravní prostředky.\n\nPo účasti v Žytomyrsko-berdyčevské operaci byla 1. československá samostatná brigáda nasazena i do dalších bojů na pravobřežní Ukrajině. Dne 17. ledna 1944 zaujala pozice nedaleko osady Ostrožany, kterou držely německé jednotky. Čs. vojáci zaujali obranu, aby zabránili Němcům proniknout přes řeku Horní Tikič. Začaly probíhat přestřelky a 19. ledna čs. vojáci podnikli útok do Ostrožan, odkud však byli po německém tankovém protiútoku vytlačeni. 21. ledna byla čs. jednotka terčem německých leteckých a dělostřeleckých útoků. O den později se Němci po mohutném bombardování pokoušeli silným útokem tanků a pěchoty, vedeným z Ostrožan, prorazit k Žaškovu a otevřít si tak cestu k jednotkám v kosruň-ševčenkovském výběžku. Po urputném boji však čs. vojáci útok odrazili a způsobili nepříteli značné ztráty. Navíc se podařilo čs. vojákům zjistit německé cíle a ve 23 hodin byl proti Němcům podniknut palebný přepad. Boje pokračovaly i další den a ženisté se pokoušeli vyhodit do vzduchu ostrožanský most, což se však nezdařilo. 23. ledna došlo k zvláštní události, když na čs. jednotky nalétávaly německé bombardéry. Jeden z čs. radistů, který uměl dokonale německy, se napojil na rádiovou frekvenci německých letadel, které navedl na přední okraj německé obrany. Odhozenými pumami byly způsobeny nejen ztráty v řadách německých vojsk, ale zničen byl i most, o který se několik dnů urputně bojovalo. 1. československá brigáda dostala za těchto okolností rozkaz předat svá postavení 232. střelecké divizi Rudé armády a přesunout se na jihozápad, kde měla zaujmout obranná postavení. Zásluhou čs. samostatné brigády je, že splněním obranných úkolů přispěla k udržení vnější fronty obkličovacího kruhu, v němž zůstalo velké množství německých vojáků.\n\n1. československá samostatná brigáda při Kosruň-ševčenkovské operaci vyřadila zhruba 1000 německých vojáků, zničila 3 letadla, 20 tanků, 5 útočných děl, 20 kulometných stanovišť a 50 automobilů. Sama utrpěla ztráty 46 padlých, 104 raněných a 10 nezvěstných. Přišla o 1 tank, 1 obrněné auto, 6 nákladních aut, 1 osobní auto, 1 houfnici a několik kusů lehkých zbraní.\n\nSkupina armád Jih – Erich von Manstein\n\n1. ukrajinský front – Nikolaj Fjodorovič Vatutin\n2. ukrajinský front – Ivan Stěpanovič Koněv\n\n"}
{"id": "282584", "url": "https://cs.wikipedia.org/wiki?curid=282584", "title": "Pavučina lží", "text": "Pavučina lží\n\nPavučina lží či Anatomie lži (: ) je kniha žánru thriller amerického spisovatele Dana Browna. Knížka pojednáva o výzkumu NASA. Tato organizace údajně našla v arktickém ledu meteorit. Když je objeven, stane se předmětem státního zájmu, a jeho vyzdvižení z ledu provází mimořádná aktivita vědecká, ale hlavně politická. Rozjíždí se boj o peníze, který nehledí na oběti.\nHrdinkou románu je mladá zpravodajská analytička Rachel Sextonová, dcera senátora Sextona, který se uchází o místo prezidenta USA. Rachel má oznámit v zastoupení Bílého domu objev světu. Proto odjíždí do Arktidy, kde se seznamuje se slavným oceánologem Michaelem Tollandem, který tajemný objekt zkoumá. Brzy se oba ocitají ve víru událostí, které ohrožují nejen jejich život. Jejich jedinou nadějí na přežití je, že se jim podaří rozplést řetěz intrik a zjistit, komu vlastně celá kontroverze kolem arktického objevu slouží.\nV románu, kde jedna dramatická událost rychle střídá druhou, autor hýří pečlivě vybranými informacemi ze světa vědy a nejmodernější techniky, vyslovuje se však i k nečekaně vážným otázkám týkajícím se například soukromého podnikání nebo morálky politiků, vojáků, vědců i novinářů. Kam až lze zajít v zájmu bezpečnosti státu? Skutečně účel světí prostředky? (Účel by však dle Machiavelliho měl být ctnostný, což se často při popisu hesla \"Účel světí prostředky\" opomíná.)\n"}
{"id": "282585", "url": "https://cs.wikipedia.org/wiki?curid=282585", "title": "Seckauské Taury", "text": "Seckauské Taury\n\nSeckauské Taury jsou pohoří geograficky se řadící do celku Nízké Taury, ve spolkové republice Štýrsko v Rakousku. Nejvyšším vrcholem je Geierhaupt (2417 m).\n\nSeckauské Taury dělí na severu od sousedních Eisenerzských Alp údolí Liesingtal, v němž protéká potok Liesingbach. Na jihu a jihovýchodě je od rozlehlých Lavanttalských Alp odděluje údolí řeky Mury. Na východě sousedí s masivem Gleinalpe, který je již součástí Lavanttalských Alp. Západní hranice, jenž pohoří dělí od Rottenmannských Taur, je tvořena údolími potoků Triebenbach a Pölsbach, mezi nimiž leží silniční sedlo Hohentauern (1265 m).\n\nSeckauské Taury mají tvar jednolitého klikatého hřebene, který probíhá ve směru jihovýchod–severozápad mezi údolím Liesingtal a silničním sedlem Hohentauern (spojnice mezi městy Trieben a Judenburg). Nejvyšší vrchol Geierhaupt (2417 m) leží zhruba uprostřed masivu, východně od něj je jen o metr nižší vrchol Hochreichart (2416 m), a ještě dále na východ vrchol Seckauer Zinken (2397 m n. m.). Na jih hřeben vysílá dlouhé rozsochy, ve kterých se nachází několik dalších relativně vysokých vrcholů. Seckauské Taury jsou charakteristické většinou travnatými vrcholovými partiemi, i když zde nechybí i skalnaté úseky. Oproti ostatním horským skupinám Nízkých Taur jsou Seckauské Taury chudé na jezera, jednu z mála výjimek tvoří jezero Ingeringsee.\n\n\nSeckauské Taury jsou oblíbeny mezi milovníky trekingu pro svůj tvar dlouhého hřebene, který přímo vybízí k dlouhým přechodům v relativně ještě člověkem nepoznamenané horské přírodě. Přesto je pohoří velmi málo navštěvované. Hlavními turisticky významnými body oblasti jsou města Knittelfeld a Judenburg na jihu masivu, malá obec Seckau ve východní části a silniční sedlo Schoberpass (849 m), na němž leží obec Wald am Schoberpass, na severní straně pohoří. Na jihovýchodním konci hřebene u vrchu Hochalm nalezneme poutní kostel Panny Marie Sněžné.\n\nV pohoří slouží turistům tři horské chaty.\n"}
{"id": "282589", "url": "https://cs.wikipedia.org/wiki?curid=282589", "title": "Burgos", "text": "Burgos\n\nBurgos je město ve Španělsku, hlavní město stejnojmenné provincie. Nachází se na severovýchodě autonomního společenství Kastilie a León na řece Arlanzón (povodí Duera). Žije zde 180 000 obyvatel.\n\nJe známý pro svou katedrálu a další památky a dodnes je považován za konzervativní baštu. Během občanské války v letech 1936—1939 byl sídlem frankistické vlády. V Burgosu sídlí:\n\nVe svém znaku se honosí tituly \"Caput Castellae\" (Hlavní město Kastilie), \"Camera regia\" (Královská komora), \"Prima voce et fide\" (První hlas a věrnost). Na vlajce jsou dva svislé pruhy stejné šířky, horní červený a spodní hnědý, se znakem města uprostřed vlajky. Také existuje \"Hymna Burgos\".\n\nV roce 1961 udělil Franco Burgosu titul \"Hlavní město křížové výpravy\" (), kterým se honosilo až do roku 2008, kdy městská rada titul zrušila.\n\nExistují důkazy lidského osídlení v mladší době kamenné (4500 př. n. l.) a ve starší době železné (850 př. n. l.) na pahorku \"cerro del Castillo\", který dominuje městu. Město Burgos jako takové však bylo založeno kastilským hrabětem Diegem Rodríguezem Porcelosem roku 884. Alfons III., král Leónu, snažící se čelit postupu Arabů, nařídil hraběti Diegovi, aby založil vojenskou pevnost (španělsky \"burgo\") na břehu řeky Arlanzón. Původní funkce města byla tedy čistě vojenská.\n\nBurgos byl osídlen na příkaz krále a byl podřízeno přímo králům Leónu. Po jeho osamostatnění od Leónu kolem roku 930, na kterém se významně podílel Fernán González, se Burgos stal hlavním městem kastilského hrabství. Od roku 1073 až do pádu Granady (1492) byl hlavním městem království Kastilie a Leónu. Po roce 1492 se hlavním městem království stal Valladolid, město, kde se Katolická Veličenstva vzala. Kvůli starým sporům mezi Burgosem, Leónem a Valladolidem nemá Kastilie a León žádné oficiální hlavní město; existuje však zákon, který Burgos stanovuje sídlem soudnictví Kastilie a Leónu.\n\nZa pomoc králi v boji proti povstalcům v Kastilii udělil Karel V. městu titul \"Prima voce et fide\", a tím rozřešil spor mezi toledskými a burgoskými poslanci. Podle tohoto titulu mělo Burgos právo mluvit jako první ve španělském parlamentu.\n\nBurgos byl a je významnou zastávkou na Cestě svatého Jakuba, proto poutníci, kupci a obchodníci tvořili podstatnou část života města. Dá se říci, že Burgos byl již od svého založení rušným a živým městem.\nJeho dobré umístění přitáhlo do města již v počátcích velký počet lidí. Díky tomu se zvýšila obchodní důležitost města a za krátkou dobu se Burgos stal významným městem oblasti.\n\nVe španělské občanské válce byl Burgos jedním z hlavních středisek nacionalistů. Sídlila zde i první Frankova vláda.\n\nBurgos má mírné oceánské podnebí, se sklonem ke kontinentálnímu. Nejdeštivější roční období je jaro, léto je mírné a není tak vlhké jako ve středomořském Španělsku. Zimy jsou chladné s minimálními teplotami dosahujícími až -10 °C. Sníh padá obvykle dva nebo tři týdny za sezónu.\n\nBurgos leží na hlavní silniční i dálniční spojnici mezi Madridem a Baskickem (Francií). Vedle částečně vysokorychlostní trati vede do Madridu také málo využívaná trať přes Arandu de Duero.\n\nV roce 2008 bylo s otevřením nového úseku AVE opuštěno zdejší nádraží, které leželo v pěším dosahu centra a katedrály, a zřízeno bylo nové, nazvané podle sv. Růženy Limské (Rosa de Lima), poblíž průmyslové zóny Gamonal, vzdálené od centra 5 km.\n\n\n\n"}
{"id": "282591", "url": "https://cs.wikipedia.org/wiki?curid=282591", "title": "Judea a Samaří", "text": "Judea a Samaří\n\nJudea a Samaří ( , \"Jehuda ve-Šomron\", také akronym \"Još\" nebo \"Šai\"; , \"al-Jahūdīja wa's-Sāmara\") jsou biblická označení pro území dnes známé pod označením Západní břeh Jordánu. Jedná se o oficiální název sedmého izraelského distriktu (neuznaného OSN), respektive statistické jednotky Oblast Judea a Samaří (, \"Ezor Jehuda ve-Šomron\"), jež není oficiálně anektovaná Izraelem, ale která zahrnuje rozsáhlé oblasti Západního břehu Jordánu kontrolované a osidlované Izraelem (přes polovinu rozlohy Západního břehu tvoří Zóna C, v níž má plnou kontrolu Izrael, zbytek je Zóna B s částečnou palestinskou kontrolou nad civilními záležitostmi a Zóna A s plnou palestinskou samosprávou). Koncem roku 2018 zde žilo 427 800 Izraelců v desítkách izraelských osad.\n\nGeografická oblast Samaří zhruba odpovídá území starověkého Izraelského království s hlavním městem v Šomronu (Sebastia), zatímco Judea odpovídá Judskému království s hlavním městem v Jeruzalémě. Po přibližně osmdesáti letech sjednoceného Izraelského království pod vládou krále Davida a Šalamouna se království rozpadlo na dvě nezávislá království, mezi nimiž následně probíhaly i boje. Odkazování k nim jako k jednomu celku pochází z moderní doby, konkrétně od jejich okupace a anexe Jordánskem. Nicméně, před jordánskou okupací, je pojem „Samaří a Judea“ použito v rezoluci Rady bezpečnosti OSN číslo 181 z 29. listopadu 1947, jako součást popisu hranic mezi navrhovaným židovským a muslimským státem.\n\nNěkdy je pojem „Judea a Samaří“ používán kvůli odlišení od „Západního břehu“. Západní břeh Jordánu totiž zahrnuje i východní Jeruzalém. Po anexi východního Jeruzaléma Izraelem (a jeho začlenění přímo do Jeruzalémského distriktu se tak administrativně oba pojmy odlišily. Podle izraelského práva je Judea a Samaří považována za zemi nikoho (\"terra nullius\") a není přímo anektována, ačkoliv obyvatelé tamních izraelských osad používají mnoho právních a správních mechanismů státu Izrael.\n\nPojem „Judea a Samaří“ je také používán konkrétně jako společný odkaz na židovské osadníky v této oblasti, a to jak v minulosti tak v současnosti. Je používán zejména židovskými osadníky a jejich podporovateli. Mnoho Palestinců se proti tomuto názvu ohrazuje, jelikož jej chápou jako odmítnutí jejich nároku na tuto zemi. Nicméně termín \"al-Jahūdīja wa's-Sāmara\" je používán arabskými křesťany v odkazu na Bibli.\n\nOrganizace spojených národů a většina států světa považuje Judeu a Samaří (Západní břeh Jordánu) za území ilegálně okupované Izraelem.\n\nV důsledku masivního zakládání izraelských osad se postupně Oblast Judea a Samaří stává demograficky významnou součástí Izraele. Hranice 100 000 obyvatel byla překonána roku 1992. Do roku 2001 se populace zdvojnásobila. V roce 2010 pak byla dosaženo úrovně 300 000 osadníků a v roce 2017 i 400 000.\n\nOblast Judeje a Samaří se dělí na samosprávná města a místní rady (menší města). Méně lidnatá sídla vesnického charakteru jsou sdružena do oblastních rad. Jde o analogický systém jako ve vlastním Izraeli. \n\n"}
{"id": "282592", "url": "https://cs.wikipedia.org/wiki?curid=282592", "title": "Amartya Sen", "text": "Amartya Sen\n\nAmartya Kumar Sen (, \"Ômorto Kumar Shen\", 3. listopadu 1933) je indický bengálský ekonom a filozof. Roku 1998 byl vyznamenán Nobelovou cenou za ekonomii „za příspěvek k ekonomii blahobytu“, tedy za své práce o teorii lidského rozvoje, státu blahobytu a mechanismech vzniku chudoby.\n\nStudoval na univerzitě v Kalkatě a Cambridge. Byl profesorem na několika světových univerzitách.\n\nByl třikrát ženatý a má čtyři děti.\n\n\n"}
{"id": "282594", "url": "https://cs.wikipedia.org/wiki?curid=282594", "title": "Burgos (rozcestník)", "text": "Burgos (rozcestník)\n\nBurgos může být:\n\nSídlo nebo administrativní jednotka:\n\nOsoba:\n\n"}
{"id": "282595", "url": "https://cs.wikipedia.org/wiki?curid=282595", "title": "ERM II", "text": "ERM II\n\nEvropský mechanismus směnných kurzů II ( \"European Exchange Rate Mechanism II\", zkratka ERM II) vznikl 1. ledna 1999 jako nástupce Evropského mechanismu směnných kurzů. Země zapojené do ERM II musí kurzy svých měn udržovat v povoleném maximálním fluktuačním pásmu ± 15 % od stanoveného středního kurzu (centrální parity) k euru, pro Dánsko je stanoveno užší fluktuační pásmo ± 2,25 %. Zároveň nesmí dojít k devalvaci centrální parity, revalvace centrální parity je přípustná. Alespoň dvouleté setrvání v ERM II za výše uvedených podmínek je jedním z konvergenčních kritérií, jejichž splnění je nutnou podmínkou pro přijetí země do eurozóny.\n\nPo zavedení eura v 11 členských zemích Evropské unie od 1. ledna 1999 byly jedinými členy ERM II Dánsko a Řecko. V současnosti je do ERM II zapojena jedna národní měna členských států EU. Vstup dalších měn do ERM II se očekává v následujících letech. Tímto mechanismem již prošlo osm národních měn, které byly po minimálně dvouletém setrvání v ERM II nahrazeny eurem. \n\nKaždý stát se vstupem do Evropské Unie zavazuje k přijetí jednotné evropské měny, eura. Nicméně neexistují pevně daná pravidla určující, kdy musí členský stát přijmout euro. Jeho přijmutí je v kompetenci členského státu a teoreticky může být odkládáno donekonečna.\n"}
{"id": "282600", "url": "https://cs.wikipedia.org/wiki?curid=282600", "title": "XX. sjezd KSSS", "text": "XX. sjezd KSSS\n\nXX. sjezd Komunistické strany Sovětského svazu se konal od 14. do 26. února 1956. Známým a průlomovým se stal především vystoupením Nikity Chruščova, který pronesl projev \"Kult osobnosti a jeho důsledky\" na uzavřeném jednání. V něm Chruščov poodhalil a odsoudil diktátorské praktiky svého předchůdce Stalina. Sjezd se tak považuje za bod obratu, jímž stalinismus přestal být oficiální politikou KSSS a potažmo celého sovětského bloku, třebaže opatrná destalinizace probíhala v různých oblastech života a různých zemích nestejnou měrou a Albánie dokonce sovětský postoj označila za revizionistický.\n\nOdhalení nezákonných praktik ze stalinského období vyvolalo zpočátku mezi členy Politbyra projevy nesouhlasu a pohoršení. Tyto praktiky totiž byly drženy za diktátorovy vlády v tajnosti a proto se členům Politbyra i veřejnosti zdály neuvěřitelné. Některé hlasy žádaly dokonce odvolání 1. tajemníka KSSS Chruščova.\n\nSamotný projev se přes snahu o utajení dostal na veřejnost. Jednu z jeho kopií se totiž podařilo získat polskému novináři židovského původu Viktoru Grajevskému. Ten si ji náhodou všiml na stole šéfa polských komunistů. Aniž byl odhalen, podařilo se mu tuto předat na izraelské velvyslanectví ve Varšavě. Poté, co si ji důstojník Mosadu ofotografoval, vrátil ji zpět. Přes Izrael se zpráva dostala do USA a poté do tisku.\n\n\n"}
{"id": "282604", "url": "https://cs.wikipedia.org/wiki?curid=282604", "title": "Jumpstyle", "text": "Jumpstyle\n\nJumpstyle je žánr elektronické hudby a moderní tanec oblíbený hlavně mezi mladými lidmi soustředěný převážně v Evropě, konkrétně v Holandsku, Belgii, Německu, Polsku, Irsku, severní Francii a v neposlední řadě také v České republice. Jumpstylová hudba a tanec vznikly v 90. letech v Belgii pod názvem Jump, název Jumpstyle získaly v roce 2003 v Nizozemsku.\n\nTanec vznikl okolo roku 1997 v Belgii. Ze zemí Beneluxu se postupně, také pomocí vyhledávacích serverů a serveru YouTube začal šířit do celé Evropy, nicméně tanečníky můžeme najít i v Jižní a Severní Americe, nebo v Asii. V Evropě je Jumpstyle nejrozsáhlejší v Polsku, Rusku a Francii, nicméně známější tanečníky mají i země jako Dánsko nebo Maďarsko. Jumpstyle se samozřejmě udržel i v Belgii a Holandsku, i když zde se tento tanec vyskytuje zřídka. Tanec se tancuje na hudbu Jumpstyle, Hardstyle, někteří zkoušejí i Happy Hardcore. Základní rychlost pro tento tanec se pohybuje mezi 140 - 150 BPM. Lidé, kteří provozují tento tanec, se přezdívají „Jumpeři“. Tanec je také nazýván Jumpen (anglické slovo Jump + německá a holandská přípona -en), což znamená „skákání“ nebo „skákat“. V tanci by se měl dodržovat rytmus, v opačném případě tanec ve většině případů ztrácí smysl.\n\n\nExistují různé verze jumpstylových soutěží po celém světě. Mezi nejrozsáhlejší patří jumpstylové internetové ligy, ve kterých se soutěžící zaregistruje a dle pokynů nahraje své soutěžní video, v mnoha případech na portál YouTube. Porota následně video ohodnotí a dle hodnocení soutěžící postoupí, popř. nepostoupí.\n\nVznik hudby je připisován datu 27. dubna 1996 v Belgii. Jumpstyle je příbuzný Trance se vztahem k Dance a Hardstyle, ale má také blízký vztah k Nustyle Gabber. Vyznačuje se agresivnějšími pravidelnými basy. Melodie je přesně zakomponovaná do rytmu. Základní tempo se pohybuje okolo 130–145 BPM.\n\n\nServer Jump4.cz byl spuštěn 16. listopadu 2008, kdy sloužil jako webová stránka pro chomutovský jumpstylový tým Jump4cz. Koncem roku 2009, kdy ukončil svou činnost server Jumpstyle.cz, se stal oficiální prezentací pro tanec Jumpstyle v České republice. Od té doby si lidé okolo Jump4.cz připsali na účet další projekty jako Czech Jumpstyle Awards, The Republic Of Jumpstyle, Czech Jumpstyle International League a další. Na serveru lze také nalézt komunitní fórum, novinky, jumpstylové tutoriály a další.\n\n"}
{"id": "282606", "url": "https://cs.wikipedia.org/wiki?curid=282606", "title": "Petřín (přírodní památka)", "text": "Petřín (přírodní památka)\n\nPřírodní památka Petřín, dříve označovaná jako Přírodní památka Petřínské skalky je chráněné území v Praze, které zaujímá horní úsek svahů Petřína v těsné blízkosti vrcholové plošiny. Chráněné území se rozkládá od horní části Kinského zahrady přes Petřínské sady a Seminářskou zahradu až ke Strahovskému klášteru. Správa AOPK Praha.\n\nPřírodní památka byla vyhlášena roku 1988 za účelem ochrany přirozeného rázu krajiny a zachování skalních geologických útvarů. V roce 2013 byla oblast rozšířena a přejmenována na \"přírodní památka Petřín\", která nyní zabírá území o rozloze 52,5 ha. Hlavním motivem ochrany je ochrana roháče obecného (\"Lucanus cervus\"), jehož vývoj probíhá na spadlých větvích a odumřelých stromech či pařezech. Z těchto důvodů je nutno padlé větve a stromy ponechávat na místě, což podporuje i vývoj jiných druhů rostlin či živočichů vázaných na tlející dřevo.\n\nProblémem oblasti je vysoká návštěvnost, díky své unikátní poloze uprostřed historické Prahy. Turismus či cykloturismus je povolen pouze po vyznačených stezkách či chodnících, lezení po skalách je přísně zakázáno.\n\nPetřín je významnou a populární oblastí umístěnou v historickém centru hlavního města Prahy. Nejvyšším místem je horní stanice lanovky ležící v nadmořské výšce 326 m n. m. Stanice tak svou nadmořskou výškou přesahuje plošinu Petřínské rozhledny o pouhé 4 metry. Chráněné území celou svou rozlohou zasahuje do tří městských částí Prahy 1, Prahy 5 a Prahy 6, tedy do katastrálních území Hradčan, Malé Strany, Smíchova a Břevnova. Petřín lze dle historického rozdělení zahrad či sadů rozčlenit na části. Středem Petřína jsou sady Nebozízku, jež oddělují severní část se Seminářskými zahradami od jižní části zahrad Kinských. Na temenu hory, která nespadá do chráněného území, se nachází komplex zahrad a parků s největší atrakcí – Petřínskou rozhlednou.\n\nPřírodní památka Petřín, dříve PP Petřínské skalky, ovšem nezabírá celou plochu Petřína. Zvláště chráněná oblast činí 52,5 ha, přibližně 95 % celé rozlohy Petřína. Tyto prostory se nachází zejména v horní části svahu, kde pokrývají území historických zahrad a parků. Součástí je tedy Strahovská zahrada, Lobkovická zahrada, Seminářské zahrady, Kinského zahrady a dále zbylé historické části Petřínského komplexu. Z území přírodní památky je vyřazeno území lanové dráhy, restaurací Nebozízek a Petřínské terasy, které podléhají mírnějším pravidlům ochrany. \n\n1. září 1988 byla lokalita Petřínské skalky vyhlášena národním výborem hlavního města Prahy jako chráněné území. Důvodem byla snaha ochránit přirozený ráz krajiny, původní lesní společenstva a dále ochránit geologické útvary a malá kamenná města, tvořená především pískovcovými skalami, které uchovaly některé druhotné zkameněliny.\nPřesto však byly některé struktury poškozeny. Například výstavbou Strahovského stadionu byly zarovnávány staré lomy. Po roce 1891 byly zakládány nové serpentinové cesty, které usnadňovaly návštěvu parků a zahrad a které opět změnily ráz krajiny. Zelené plochy mezi cestami byly upravovány a nově osázeny, ovšem tak, aby nebránily výhledu na historické jádro Prahy. Vedle mnoha položených laviček vznikly i nové restaurace \"Nebozízek\" či \"Petřínské terasy\". Po vzniku soustavy Natura 2000 se objekt Petřína stal součástí národního a později evropského seznamu evropsky významných lokalit (EVL) pod názvem Praha – Petřín. Současná podoba přírodní památky chrání EVL, zejména pak dochované ekosystémy a důležité biotopy ohrožených druhů.\n\nV roce 2013 bylo území PP Petřínské skalky rozšířeno a přejmenováno na přírodní památka Petřín. Důvodem byla nově také ochrana roháče obecného (\"Lucanus cervus\") a jeho biotopu a snaha o zachování kulturně-estetické hodnoty parků a zahrad.\n\nZ Geomorfologického hlediska Petřín připadá k provincii Česká Vysočina, podcelku Říčanská plošina a okrsku Pražská kotlina.\n\nVrch Petřín se nachází uprostřed historického centra Prahy, v tepelném ostrově města, což ovlivňuje klima tohoto parku. Zimy jsou krátké, s průměrnými teplotami -2 °C, letních dnů je naopak oproti zimním více, s průměrnými teplotami 18 až 19 °C. Roční průměrné teploty kolem 7 až 8 °C a průměrné roční srážky se nachází kolem 350 mm. Povětrnostní podmínky se odlišují dle členitosti terénu, v létě však převažuje JV a JZ vítr, naopak v zimě vítr ze SV a SZ.\n\nOblast se nachází v geologické oblasti Barrandien, která se formovala již ve starých prvohorách (paleozoiku) a později ve svrchní křídě (jednotky cenoman) a dala za vznik sedimentárním horninám jako je břidlice, opuka a pískovec.\nPodloží Petřína tvoří ordovické břidlice. V nejmladších vrstvách se vytvářejí deprese, kde se ukládají křídové sutě a ty se mohou uvolňovat sesuvnými pohyby. Jejich zvětráváním vzniká díky značnému obsahu pyritu v puklinách sádrovec. V mladší vrstvě se nachází jílovité pískovce, které se vlivem eroze uvolnili, utvořili níže po svahu suť jež umožnila dochovat jedinečné podmínky pro středoevropský listnatý les, jež doprovází zvláště chráněné živočišné druhy.\n\nPetřín se nachází ve složitém hydrogeologickém systému, který se formoval v ordoviku a křídě a nechal vzniknout pramenům vody, které byly dříve využívány jako zdroj pitné vody. Např. kolem roku 1140, v době stavby Strahovského kláštera, přiváděl potok do areálu kláštera pitnou vodu. Koryto dnes zaniklého potoka bylo objeveno archeologickými sondami a i dnes je možno navštívit jednu z mnoha přítomných štol, jež vznikly ve středověku k zachycení podzemních pramenů a usměrněné zásobování vodou.\n\nNa území přírodní památky rostou lesní porosty mající přirozený ráz kyselé doubravy a černýšové dubohabřiny. Z význačných rostlinných druhů se zde vyskytuje oměj vlčí (\"Aconitum lycoctonum\"), lilie zlatohlávek (\"Lilium martagon\"), okrotice bílá (\"Cephalanthera damasonium\"), sasanka hajní (\"Anemone nemorosa\"), sasanka pryskyřníkovitá (\"Anemone ranunculoides\"), dymnivka dutá (\"Corydalis cava)\". Území mělo vždy lesní charakter.\n\nMezi chráněné či vzácné druhy, které je možné v oblasti chráněného území spatřit patří prvosenka jarní (\"Primula veris\"), lilie zlatohlávek (\"Lilium\" \"martagon\") či dřín jarní (\"Cornus mas\"). Z doubrav, které dříve pokrývaly toto území zde stále nalezneme původní druhy jako dub zimní (\"Quercus petraea\"), habr obecný (\"Carpinus betulus\"), javor babyka (\"Acer\" \"Campestre\"), lípa srdčitá (\"Thilia cordata\") či javor mléč a javor klen (\"Acer platanoide, Acer\" \"pseudoplatanus\") ve stromovém patře. V bylinném patře se nachází bika bělavá (\"Luzula luzuloides\") či lipnice hajní (\"Poa nemoralis\"), konvalinka vonná (\"Convallaria majalis\") a zlatobýl obecný (\"Solidago virgaurea\").\n\nJako rostlinné druhy, které sem byly člověkem zavlečeny, jsou mezi stromy např. jírovec maďal (\"Aessculus hippo\") nebo ořešák královský (\"Juglans regia\"). Habr obecný (\"Carpinus betulus\"), který byl v oblasti i původním druhem, tu byl však vysázen, a to s funkcí umělého oplotnění uvnitř Růžového sadu. V dalším sadu (Nebozízek) se vyskytuje výsadba červenolistého buku lesního (\"Fagus silvatica ´Atropurpurea´\") se sloupovitým dubem letním (\"Quercus robur ´Fastigiata´\"). Mezi nepůvodní keře, které zde byly vysazeny za účelem pěstování či jako okrasné keře, patří pámelník bílý (\"Symphoricarpos albus\") a tavolník (\"Spiraea sp.\"). \n\nTaktéž bylinné patro je značně rozmanité, vyskytuje se zde kopřiva dvoudomá (\"Urtica dioica\"), kuklík městský (\"Geum\" \"urbanum\"), kakost smrdutý (\"Geranium robertianum\") a vlaštovičník větší (\"Chelidonium majus\"). Na jaře a v létě v oblasti rozkvétá volně rostoucí sasanku hajní (\"Anemone nemorosa\"), dimnivka bobovitá (\"Corydalis intermedia\") nebo orsej jarní (\"Ficaria bulbifera\").\n\nKromě řady běžných druhů se v přírodní památce Petřín nachází např. bělopečárka Pilátova (\"Leucoagaricus pilatianus\"), kališník bělonohý (\"Helvella leucomelaena\"), zvoneček pohárkovitý (\"Urnula craterium\") či hvězdovka tuhová (\"Gaestrum coronatum\").\n\nVýskyt hub je velmi hojný. Napomáhá tomu zejména neodstraňování padlých stromů a větví z jejich přirozených biotopů.\n\nPřírodní památka je významným útočištěm různých druhů hmyzu; vyskytuje se zde i náš největší brouk – roháč obecný (\"Lucanus cervus\"), ptáků (byl tu pozorován například puštík obecný (\"Strix aluco\") , rehek domácí (\"Phoenicurus ochruros\"), budníček menší (\"Phylloscopus collybita\"), kos černý (\"Turdus merula\"), drozd zpěvný (\"Turdus philomelos philomelos\") a pěnkava obecná (\"Fringilla coelebs\")) a savců (pozorován ježek západní (\"Erinaceus europaeus\"), netopýr večerní (\"Eptesicus serotinus\"), netopýr ušatý (\"Plecotus auritus\"), veverka obecná (\"Sciurus vulgaris\"), plch velký (\"Glis glis\"), zajíc polní (\"Lepus europaeus\")).\n\nMezi bezobratlými živočichy se hojnvě vyskytují střevlíkovití – střevlík zahradní (\"Carabus hortesis\"), mandelinkyi, nosatci či tesaříci jako je tesařík piluna (\"Prionus coriarius\"). Z brouků čeledi roháčovitých byly roky 2011 spatřeny časté menší druhy roháčů, avšak velmi důležitá je zde ochrana ohroženého robustního roháče obecného (\"Lucanus cervus\").\n\nZ mnoha faunistických průzkumů, jenž zde byly v minulosti prováděny je doloženo, že se jedná o druhově bohaté území. Mezi obratlovci se zde nachází pouze menší druhy jako krtek obecný (\"Talpa europaea\"), myšice křovinná (\"Apodemus silvaticus\"), bělozubka šedá (\"Crocidura suaveolens\") či o trochu větší druh, zajíc polní (\"Lepus europaeus\"). Ohrožený je plch velký (\"Glis glis\"). V parku se vyskytují běžné ptačí druhy jako například datel černý (\"Dryocopus martius\"), sedmihlásek hajní (\"Hippolais icterina\"), puštík obecný (\"Strix aluco\") a ve výjimečných případech i ohrožený slavíka obecného (\"Luscinia megarhynchos\"). Ve vlhkých oblastech byla pozorována ropucha obecná (\"Bufo bufo\"), jako zástupce obojživelníků v PP Petřín.\n\nRůznorodost půd je dána členitostí terénu, rozdílným využíváním půdy a vlivem značných terénních úprav. Půdy jsou převážné mělké, kamenité až písčité. Ve svazích se nachází písčité hnědozemě, na ostatních plochách hnědozemě hlinitopísčité či písčitohlinité.\nV historii nebylo území nikdy zcela odlesněno, proto je zachováno značné množství původních dřevin. Vzhledem k pozici však bylo v dřívějších dobách území Petřína využíváno k zemědělství, ať už k pastvě hospodářských zvířat, nebo k pěstování plodin v podobě sadovnictví, zelinářství či vinařství. Dodnes se jako extenzivní hospodářství dochovali některé sady, jiná zemědělská činnost je pouze dílčí.\nDíky geologické stavbě podloží zde bylo dříve možné těžit pískovce a opuku pro stavby v okolí. Na počátku 20. století však těžba skončila a dodnes se v této oblasti netěží. V 19. století, v okolí Nebozízku a na smíchovské a jihozápadní straně také došlo k pokusu těžit uhlí, ze kterého však následně sešlo kvůli ne příliš vydatným zásobám.\n\nÚzemí je chráněno již od roku 1988, jako chráněná přírodní památka. Dnes je území chráněno převážně na vrcholové části Petřína, kde se pozornost ochranářů upírá především na skalní městečka, původní lesní porosty a současně i druhy živočichů a rostlin zde žijící. Hlavní ochranářská činnost je však upřena na biotop roháče obecného i na velikost jeho populace.\nKrajina přírodní památky je udržována především zahradnicky na oddělených částech území, kde probíhají pravidelné seče několikrát během roku. Celkově je snaha podpořit růst původních dřevin a kontrola růstu dřevin nepůvodních, které se mohou rozšiřovat, přenášet nákazy či měnit složení a strukturu půdy. V nejzávažnějších případech je nutné tyto dřeviny odstraňovat.\n\nCelkový management krajiny má za snahu pečovat o rostliny, živočichy či útvary neživé přírody a udržet tak přirozený charakter, zachování a rozvoj těchto stanovišť a vytvoření prostoru pro jejich vývoj. Nezbytné je přiblížit park široké veřejnosti, vzbudit zájem o zachování těchto míst, avšak omezit pohyb mimo vyznačené cesty a jakoukoli destruktivní činnost. Pro obnovení porostu je třeba vysazovat nové stromy, původní druhy, přinejlepším semenáčky ze stromů Petřína. Tato činnost také umožňuje rozvoj přirozených biotopů pro živočichy. Důležité také je ponechat spadlé větve a kmeny, popř. pařezy či mrtvé stromy, které skýtají ochranu či potravu pro mnoho zde žijících organismů. Zahradní a sadová činnost musí souhlasit s požadavky ochrany prostředí.\n\nVýstavba cest, schodišť či zdí a oplocení může být závažným krokem pro útvary neživé přírody jako jsou skalní útvary, jeskyně, spár či převisů. Proto je snaha tyto zákroky omezit, popř. jednat s řádnou geotechnickou přípravou a zamezit tak případným sesuvům půdy a narušení stability útvarů.\n\nPetřín je denně navštěvován velkým množstvím lidí, kteří zde hledají místo k odpočinku, relaxaci či sportu. Díky poloze tohoto území je často vyhledávaným místem pro rekreaci, proto je důležité zde udržovat pravidla chování v parku. Pohyb, ať už pěší turistika či cykloturistika, je povolená pouze po vyznačených cestách. Zakázán je pohyb po soutěskách, lesních porostech a lezení po skalách z důvodu ochrany ekosystémů a organismů. Geologické památky mohou být částečně devastovány přítomností návštěvníků PP Petřín. Snahou do příštích let je více obeznámit návštěvníky o hodnotách přírodní památky.\n\nOblast Petřína se nachází v jádru centra Prahy, částečně na území Hradčan, Malé Strany, Smíchova a Břevnova, proto lze ke vstupu využít více možností z různých stran parku. Na Petřín lze vstoupit z tramvajových či autobusových zastávek Kobrova, Arbesovo náměstí, Švandovo Divadlo, Újezd, Hellichova, Malostranské náměstí, Šporkova, Nemocnice pod Petřínem a z druhé strany Pohořelec (vstup z parků Strahovského kláštera), Stadion Strahov či Koleje Strahov (vstup z komplexu vysokoškolských kolejí). K chráněným oblastem PP Petřín je následně možné se dostat po vyznačených cestách pro chodce, či lanovkou.\n\nNaučná stezka na Petříně není „stezka“ v pravém slova smyslu, ale je to několik informativních tabulí, které jsou rozsázeny podél hlavních cest. Cedule mají za úkol seznámit návštěvníky blíže s vrcholem Petřín, ať už z hlediska ochrany přírody nebo s historií a památkami. Cedule jsou psány jak v českém jazyce, tak v anglickém a obsahují také plánek či mapku s vyznačenými body zájmů. Při procházce Petřínem je možné spatřit informační ceduli o ropuše obecné, petřínské fauně, petřínských stavbách, umělcích, zahradách nebo mimo jiné i o PP Petřínské skalky.\n\n"}
{"id": "282609", "url": "https://cs.wikipedia.org/wiki?curid=282609", "title": "Studio", "text": "Studio\n\nSlovo studio může být označení pro:\n\n\n\n\n\n"}
{"id": "282611", "url": "https://cs.wikipedia.org/wiki?curid=282611", "title": "Buthidae", "text": "Buthidae\n\nButhidae je nejpočetnější čeleď štírů. Je také nejrozšířenější čeledí obývající všechny kontinenty s výjimkou Antarktidy. Do této čeledi patří nejmenší štíři, zástupci rodu Microtityus z Karibiku. Štíry této čeledi lze většinou dobře poznat podle tenkých pedipalp (klepet) a tlustého ocasu. Jediný problém mohou působit americké rody Hadrurus a Vaejovis, jejichž některé druhy jsou fyziologicky značně podobné štírům čeledi Buthidae. Bezpečným určovacím znakem je článek ruky pedipalpy hned za klepetem, který je u čeledi Buthidae opatřen jednou nebo dvěma hranami, u ostatních čeledí je hladký. Čeleď Buthidae je nejstarší čeledí pravých štírů, její zástupci byli nalezeni v jantaru starém 38 milionů let.\n\nTato čeleď má více než 80 rodů. Uvedeny jsou pouze nejdůležitější nebo výjimečné.\n\nRod obsahuje mnoho chovatelsky atraktivních a sbíraných druhů a poddruhů. Je v něm přítomen štír Androctonus australis, který ročně způsobí největší počet úmrtí a další tři nebezpečné druhy.\nMírně jedovatí štíři. Velice oblíbení v chovu. Nejčastěji a nejsnadněji chovaným je červenohnědý Babycurus jacsoni.\nRod nyní s 27 druhy, s 3 v Evropě. Dříve do tohoto rodu patřily téměř všechny nebezpečné druhy této čeledi. Nyní je nebezpečný pouze Buthus occitanus z Afriky.\nRod obsahuje přes 40 původně amerických velice rozšířených druhů. Některé z nich jsou toxicky významné. Nejnebezpečnější je Centruroides exilicauda. Nejčastěji jsou chovány druhy C. vittatus, C. gracilis a C. margaritatus. V tomto rodu se podařilo mezidruhové křížení.\nChovatelsky atraktivní rod. Je endemitním rodem Madagaskaru. K chovu je velice vhodný a také se stále častěji v chovu objevuje.\nRod štírů Afriky a Asie. U druhu H. hottentotta je partenogeneze. Některé druhy mají silný jed. Hottentotta (dříve Mesobuthus) tamulus je nebezpečná. Druhy jsou mnohdy chovatelsky atraktivní.\nRod z Asie a Austrálie. V chovu se objevuje zřídka. Výjimkou je štír kosmopolitní (Isometrus maculatus), který byl zavlečen do všech tropických a subtropických oblastí včetně Evropy.\nRod obsahuje tři druhy. L. quinquestriatus je velice nebezpečný štír a má nejúčinnější jed ze všech štírů. L. jordanesis je černě zbarven a byl objeven jen typový exemplář.\nNěkteré druhy jsou často chovány v zajetí. Stanoviště těchto štírů jsou koruny stromů. Bodnutí většiny druhů není nebezpečné. Některé druhy však mohou být nebezpečný pro alergiky a malé děti.\nZajímavý rod velice podobný rodu Buthus. Mnoho druhů přezimuje za nízkých teplot. Některé druhy jsou často chovány.\nKaribský rod nejmenších štírů na světě. Drobná velikost a skrytý způsob života jej činí pro chov neatraktivní.\nMonotypický rod. Jediný druh O. dentatus je často chován a zaměňován za Babycurus jacsoni.\nPouštní rod štírů Afriky a Asie. Zajímavým jej činí zvláštní chování, kdy se kryje metasomou, jako slunečníkem. Pravděpodobně se tak chrání před ztrátou vody.\n\n"}
{"id": "282613", "url": "https://cs.wikipedia.org/wiki?curid=282613", "title": "Karosa B 841", "text": "Karosa B 841\n\nKarosa B 841 je model městského kloubového autobusu, který vyráběla společnost Karosa Vysoké Mýto v letech 1997 až 1999.\n\nVozy B 841 konstrukčně vycházejí z klasického typu B 741. Jedná se tedy o třínápravový kloubový autobus s polosamonosnou karoserií panelové konstrukce. Skládá se ze dvou částí, které jsou navzájem spojeny kloubem a krycím měchem. Hnací je zadní náprava, za ní, v prostoru zadního panelu, se nachází motor. Vzhledově je autobus prakticky shodný s typem B 741. V pravé bočnici se nacházejí čtvery dvoukřídlé výklopné dveře, v každém článku vždy dvoje. První a poslední jsou užší než zbylé dvoje. Od typu B 741 se B 841 liší červenými madly v interiéru, kvalitnějsím zateplením vozu a také hlavně prosklenou přepážkou před prvními sedadly, která odděluje řidiče od prostoru pro cestující. Jsou v ní umístěna dvířka, která řidič může v otevřeném stavu zajistit, takže cestující mohou v tomto případě používat i přední dveře autobusu.\n\nVozy B 841, které byly vyráběny mezi lety 1997 a 1999, byly určeny především pro export do zemí bývalého Sovětského svazu, kde byly problémy se schválením autobusů nové řady 900. Proto se Karosa rozhodla pro tyto státy pokračovat ve výrobě mírně modifikovaných vozů řady 700, které označila novou řadou 800. „Devítistovková“ řada začala být do těchto zemí dodávána v roce 1999 a produkce řady 800 byla v tomto roce ukončena. Mezi lety 1997 a 1999 bylo vyrobeno celkem 110 autobusů B 841.\n\n"}
{"id": "282620", "url": "https://cs.wikipedia.org/wiki?curid=282620", "title": "Stéphane Courtois", "text": "Stéphane Courtois\n\nStéphane Courtois (* 25. listopadu 1947) je francouzský historik působící v Paříži a zabývající se zejména dějinami komunismu. Je spoluzakladatelem vědeckého časopisu \"Communisme\" a editorem Černé knihy komunismu. Původně byl přívržencem maoismu, své přesvědčení však radikálně změnil a nyní je jedním z nejvýznamnějších reprezentantů antikomunismu.\n\n"}
{"id": "282621", "url": "https://cs.wikipedia.org/wiki?curid=282621", "title": "Lustrační zákon", "text": "Lustrační zákon\n\nLustračním zákonem jsou prováděny lustrace. V České republice může jít o:\n"}
{"id": "282626", "url": "https://cs.wikipedia.org/wiki?curid=282626", "title": "Popluží", "text": "Popluží\n\nPopluží je stará česká měrná jednotka plochy neurčité velikosti, jež se užívala především v zemědělství. Obvyklá hodnota jednoho popluží nebyla nikdy přesně určena, je odhadována na 20 až 60 hektarů. Někdy se tímto názvem označovala zemědělská půda nerozměřená na lány, a proto jsou hodnoty značně nepřesné. Z etymologického základu slova pak vyplývá, že velikost pozemku mohla dosti úzce souviset s plužením respektive s orbou. Od slova popluží je odvozeno sousloví poplužní dvůr.\n\nSedláček uvádí, že existuje řada místních variant této jednotky. Popluží se rovnalo asi 1 až 3,5 lánu.\n\nJiná definice:\n\nPopluží se v Čechách nazývala taková plocha, kterou jedno spřežení jedním pluhem stačilo obdělati. Později dvůr poplužný byl dvůr s polnostmi vůbec.\nNejstarší míra popluží v Čechách se datuje k roku asi 1198 nebo 1199. Bylo to popluží okolo kostela sv. Jana, na Bojišti, již dávno zastavěné Novým Městem pražským. Vacek vypočítal, že měřilo asi 60 ha, což by se hrubě rovnalo 3 lánům.\n\n\n"}
{"id": "282628", "url": "https://cs.wikipedia.org/wiki?curid=282628", "title": "Karosa řady 800", "text": "Karosa řady 800\n\nOznačení Karosa řady 800 je souhrnné označení pro dva zcela nezávislé autobusové projekty společnosti Karosa Vysoké Mýto.\n\nPoprvé bylo toto označení použito pro nástupce autobusů řady 700, které byly sériově vyráběny od roku 1981. Historie projektu řady 800 se datuje od roku 1983, kdy dostala Škoda Ostrov pokyn od vlády ČSSR vypracovat projekt unifikovaného vozidla, které by s menšími úpravami mohlo být vyráběno jako autobus i trolejbus. Důvodem byla snaha o snížení výrobních nákladů výrobců (Škoda a Karosa) i kupců, kteří by nemuseli kupovat náhradní díly pro zcela odlišná vozidla. Vznikl tak projekt trolejbus Škoda 17Tr – autobus Karosa B 831. Podle původního plánu měly být v Karose vyráběny karoserie pro oba typy, ve Škodě pak elektrická výzbroj pro trolejbus.\n\nPrvní vozy nové unifikované řady byly vyrobeny v roce 1987 a 1988. Jednalo se o šest funkčních vzorků a prototypů – tři autobusy a tři trolejbusy. Záměr se však nezdařil, slibované státní investice pro nutné rozšíření výrobních prostor Karosy se neuskutečnily a projekt 17Tr/B 831 byl v roce 1989 ukončen. V původním plánu byla i výroba kloubových dvoučlánkových (18Tr) i tříčlánkových trolejbusů (19Tr), stejně jako produkce linkového standardního (C 833) a linkového (C 843) i městského (B 841) kloubového autobusu. Naopak dálkové vozy měly být označeny řadou 900.\n\nZe tří vyrobených vozů B 831 se současnosti dočkal pouze jediný. Ten je od roku 1995 ve sbírkách Technického muzea v Brně.\n\nV polovině 90. let (konkrétně v roce 1997) přestala Karosa vyrábět autobusy řady 700, které byly v produkci nahrazeny modernizovanou variantou, jež byla označena jako Karosa řady 900 (výroba od roku 1996). V některých státech bývalého Sovětského svazu ale vznikly problémy se schválením těchto nových autobusů a protože Karosa nemohla přijít o tyto významné odběratele, začala vyrábět vozy s označením řada 800. Prakticky se jednalo o trošku modifikované vozy řady 700, designově se tyto dvě řady téměř neliší. Výroba těchto autobusů probíhala v letech 1997 až 1999, kdy začala být do Ruska exportována řada 900. Počty vyrobených vozů řady 800 se počítají na desítky.\n\nNěkolik málo vozů řady 800 se objevilo, vzhledem k finančním problémům původních kupců, i v Česku a na Slovensku. Další vozy řady 800 v bývalém Československu jezdí jako „rekonstrukce“ starších autobusů řady 700, kdy dopravce koupil nový vůz, který obdržel doklady od toho staršího.\n\n"}
{"id": "282631", "url": "https://cs.wikipedia.org/wiki?curid=282631", "title": "NRK", "text": "NRK\n\nNRK (\"Norsk rikskringkasting\") je rozhlasová a televizní společnost plnící funkci veřejnoprávního vysílání v Norsku. Její předchůdce, soukromá společnost \"Kringkastningselskapet A/S\" byla založena v roce 1924.\n\nNRK provozuje 3 televizní stanice a 14 radiokanálů, tři z nich celostátně.\n\n\n\n"}
{"id": "282632", "url": "https://cs.wikipedia.org/wiki?curid=282632", "title": "Art Blakey", "text": "Art Blakey\n\nArthur (Art) Blakey (11. října 1919, Pittsburgh, Pensylvánie – 16. října 1990, New York), po konverzi k islámu známý též pod jménem Abdullah Ibn Buhaina byl americký jazzový bubeník a vedoucí jazzových ansámblů. Společně s Kennym Clarkem a Maxem Roachem patří k tvůrcům bebopového stylu bubnování. Jako autor skladeb je znám svým vitálním pojetím bebopu, který obohacoval bluesovými a funkovými prvky. Měl (a stále má) velký vliv na mainstreamový jazz. Více než 30 let vedl jazzový ansámbl Jazz Messengers, ve kterém se vystřídalo mnoho talentovaných jazzových muzikantů. Jeho přínos je tedy nejen hudbě, kterou skládal, ale i v tom, že poskytl prostor mladým nadějným jazzovým hudebníkům. Řadě z nich to pomohlo k odstartování úspěšné sólové kariéry. Podobný přístup prosazoval i Miles Davis.\n\n"}
{"id": "282633", "url": "https://cs.wikipedia.org/wiki?curid=282633", "title": "Dimona", "text": "Dimona\n\nDimona (hebrejsky דִּימוֹנָה, v oficiálním přepisu do angličtiny Dimona) je město v Izraeli v Jižním distriktu. Starostou je Me'ir Cohen.\n\nNachází se v nadmořské výšce 550 metrů v kopcovité krajině Negevské pouště, 36 kilometrů jihovýchodně od Beerševy a 35 kilometrů západně od Mrtvého moře a příkopové propadliny Vádí al-Araba.\n\nLeží v řídce osídlené oblasti, která je etnicky převážně židovská, ovšem zejména severozápadním směrem odtud začínají rozptýlené osady arabských beduínů. Město je na dopravní síť napojeno pomocí dálnice číslo 25, ze které tu odbočuje směrem k jihu, k městu Jerucham, lokální silnice 204.\n\nV 60. let 20. století byla v severojižním směru postavena železnice spojující Beerševu a Dimonu s centrální a severní částí Izraele. Stojí tu železniční stanice Dimona a končí tu železniční trať Beerševa-Dimona. Kolejové těleso ovšem vede dál k jihu a východu a slouží jako průmyslová vlečka.\n\nJméno obce odkazuje na biblické město \"Dímóna\" citované v Knize Jozue 15,22\n\nSoučasná Dimona bylo jedno z rozvojových měst, která byla vytvořena v 50. letech 20. století z iniciativy prvního izraelského premiéra Davida Ben Guriona. Dimona byla navržena roku 1953 a založena a osídlena roku 1955, především novými židovskými imigranty ze severní Afriky, kteří také stavěli městské domy.\n\nRoku 1958 byla obec povýšena na místní radu (malé město) a status města získala roku 1969. Znak Dimony, přijatý 2. března 1961, se objevil na poštovních známkách vydaných 24. března 1965.\n\nKdyž později v tomto desetiletí začínal izraelský jaderný program, bylo nedaleko od Dimony postaveno Izraelské atomové centrum Dimona, a to kvůli relativní izolovanosti v poušti a dostupnosti bydlení.\n\nPočátkem 80. let 20. století dominoval v Dimoně textilní průmysl – mezi nejznámější společnosti patří Dimona Textiles Ltd. Od té doby bylo mnoho továren uzavřeno. Tyto továrny nesmí být zaměňovány s Dimonským centrem nebo s Izraelským atomovým centrem Dimona, které jako „textilní továrny“ označil David Ben Gurion. Dimuna Silica Industries Ltd. vyrábí křemené a vápenné tmely.\n\nV současnosti je Dimona s populací přes 30 000 obyvatel třetím největším městem v Negevu. Přibližně třetina populace pracuje v průmyslu (chemické továrně blízko Mrtvého moře, hi-tech společnostech a textilních obchodech) a další třetina v oblasti služeb. Vzhledem k zavádění nových technologií, bylo mnoho zaměstnanců nadbytečných a po jejich propuštění se zvýšila míra nezaměstnanosti na 10%.\n\nPodle údajů z roku 2009 tvořili naprostou většinu obyvatel Židé – cca 29 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 32 200 osob).\n\nJde o středně velkou obec městského typu s dlouhodobě stagnující populací. K 31. prosinci 2017 zde žilo 33 700 lidí. Navzdory neustálému ubývání populace během 80. let se populace města začala zvětšovat během 90. let po přílivu židovských imigrantů z bývalého SSSR.\n\nDimona je domovem unikátní černé židovské komunity, takzvaní Black Hebrews, vedení jejím zakladatelem a duchovním vůdcem Ben Ammi Ben-Izraelem. Jde o komunitu židovských konvertitů, kterou nelze zaměňovat s černými Židy etiopského původu (takzvanými Falaši). Populace Black Hebrews v Dimoně čítá zhruba 2 000 obyvatel s dalšími rodinami v Aradu, Micpe Ramon a v oblasti Tiberiasu. Jejich oficiální postavení v Izraeli bylo problémem po mnoho let, ale v květnu 1990, byl problém vyřešen vízy typu B/1 a o rok později dočasným občanstvím. Status byl prodloužen do srpna 2003, kdy jim izraelský ministr vnitra udělil trvalé občanství.\n\n\"* údaje za rok 2001 a od roku 2010 zaokrouhleny na stovky\"\n\n\n\n\n"}
{"id": "282636", "url": "https://cs.wikipedia.org/wiki?curid=282636", "title": "Majdanek", "text": "Majdanek\n\nMajdanek (oficiálně ) byl německý koncentrační a vyhlazovací tábor na předměstí Lublinu v Polsku. Původně se jednalo o tábor pro válečné zajatce zřízený roku 1941, ale v únoru 1943 byl jeho status změněn na koncentrační tábor.\n\nO vzniku tábora rozhodl během své návštěvy Lublinu ve dnech 20.–21. července 1941 Reichsführer SS Heinrich Himmler. Doporučil tehdy vedoucímu policie a SS v lublinského distriktu Odilo Globocnikovi, aby ve městě založil koncentrační tábor s kapacitou 25–50 000 vězňů, kteří by byli zaměstnáni v dílnách a budovách SS a policie. Nacisté považovali Lublin za „\"staré německé město\"“ a po útoku na Sovětský svaz z něj chtěli vytvořit „\"prostředníka mezi Západem a Východem a koncový pilíř velké německé Říše\"“ Lublin se měl stát vojenskou a materiální základnou pro další projekty SS na Východě a plánovaný tábor zdrojem velkého množství levné pracovní síly pro německé podniky ve městě a pro výstavbu sídliště pro členy SS (asi pro 60 000 osob).\n\nHimmler dále sdělil Karlu O. Kochovi, v té době veliteli koncentračního tábora Buchenwald, že je pověřen organizačně zaštítit nově vznikající tábor. Koch byl v září 1941 jmenován velitelem tábora a dle dodané dokumentace začal organizovat přípravné práce. Tábor měl být původně umístěn poblíž \"Německých zbrojních závodů\" (DAW – \"Deutsche Ausrüstungswerke\") na ulici Lipowa. Dle Himmlerova rozkazu, který Koch obdržel od Ing. Heinze Kammlera 22. září 1941, měl být v Lublinu založen tábor pro 5 000 vězňů, jenž by se stal zároveň prvním úsekem koncentračního tábora plánovaného pro 50 000 osob. O pět dní později přišla zpráva, že tábor bude určen pro válečné zajatce. 1. listopadu 1941 byl předpokládaný počet vězňů zvýšen na 125 000 a 8. prosince se již počítalo se 150 000 zajatci a vězni. Majdanek měl fungovat souběžně jako tábor pro válečné zajatce pod vedením SS a koncentrační tábor podléhající Inspektorátu koncentračních táborů (IKL – \"Inspektion der Konzetrationslager\"). Tato dvojakost později vedla k častým nedorozuměním.\n\nZvýšení kapacity tábora vedlo k tomu, že se velení rozhodlo postavit tábor v jiné lokalitě. Dalším důvodem pro toto rozhodnutí byl fakt, že původně plánovaná lokalita na ulici Lipowa se nacházela přímo ve městě, což mohlo usnadnit vězňům případné útěky a kontakty s okolním obyvatelstvem. Koch a jeho spolupracovníci se nakonec rozhodli pro území na východním předměstí, asi 5 km od centra města. Tábor byl situován na jih od cesty vedoucí z Lublinu na Zamość a dále do Lvova, v otevřené, mírně svažité krajině. Tábor tak byl viditelný téměř ze všech stran. Severní okraj tvořila výše zmiňovaná cesta, západní okraj téměř přiléhal k lublinské čtvrti Kośminka. Jižní část zvolna klesala k vesnicím Dziesiąta a Abramowice, na východě až ke vsi Kalinówka. Díky blízkosti železniční trati nebylo třeba do tábora stavět vlečku.\n\nPrvní známý plán tábora pochází z 7. října 1941. Je na něm řešena pouze vězeňská část tábora, která je rozdělena na 10 vězeňských polí (něm. \"Felder\") – 5 ve tvaru pravidelných obdélníků, 5 ve tvaru nepravidelných lichoběžníků. Pole měla být ohrazena dvojitým plotem z ostnatých drátů s 25 strážními věžemi. V táboře bylo naplánováno 236 budov, z nichž připadlo na vězeňské baráky 207.\n\nV listopadu a prosinci však padlo rozhodnutí o zvýšení kapacity tábora a proto začal být vytvářen nový plán. Jeho finální verze byla potvrzena Kochem 23. 3. 1942. Tento plán předpokládal výstavbu obřího tábora o celkové rozloze 516 hektarů – tj. více než 8× větší než podle původního plánu ze 7. října 1941. Celková kapacita tábora byla asi 250 000 osob. Nový plán zahrnoval vězeňskou a esesmanskou část. Vězeňská část byla rozdělena na 3 obrovské tábory:\n\nPodél severní hrany těchto tří táborů se měla táhnout tzv. \"Lagerstrasse\", za níž měla být esesmanská část tábora – budova velitelství, kasárna, sklad stavebního materiálu, garáže a další hospodářské budovy.\n\nZ celkového plánu bylo realizováno přibližně 20 % všech staveb. 14. května 1942 bylo rozhodnuto, že budou postavena pouze vězeňská pole I–VIII a případná další výstavba bude pozastavena do ukončení války. Důvodem k tomuto kroku byla především nedostatečná kapacita železnic, na nichž musely mít přednost dodávky na východní frontu. Stavbu tak rozsáhlého komplexu neumožňoval ani rozsah inženýrských sítí ve městě, neboť po připojení tábora mohlo docházet k nedostatku el. energie, plynu, uhlí atd.\n\nPřípravné práce byly zahájeny na začátku října 1941. Vykonávali je polští váleční zajatci židovského původu, kteří na místo práce docházeli z tábora na ulici Lipowa. K těmto pracím bylo nasazeno také asi 2000 sovětských zajatců, kteří přebývali na Majdanku pod holým nebem. Tyto skupiny prováděly nivelační práce, stavěly oplocení a montovaly baráky. Další pracovní silou byli tzv. civilní pracovníci, kteří vykonávali odborné práce. Na výstavbě tábora na Majdanku pracovalo v letech 1941–1944 více než 35 soukromých firem (mj. \"Berlinische Baugesellschaft\", \"Polstephan\", \"Ludwig Rehkemmer\").\n\nVyčleněné území o rozloze 30,6 hektaru bylo rozděleno na 5 obdélníkových polí (\"Felder\") se dvěma mezipoli (\"Zwischenfelder\"). Výstavba začala od pole I. Na každém poli bylo postaveno 24 baráků, po 12 na každé straně. Prostor mezi budovami sloužil jako apelplac. V roce 1942 byla na každém poli postavena šibenice. Kolem dvojitého oplocení z ostnatého drátu byla z vnitřní strany vytvořena tzv. zóna smrti (\"Todeszone\") – tento pětimetrový pás byl vysypán bílým štěrkem, což mělo zvyšovat viditelnost postav v noci při pokusu ji překročit. Před zónu smrti byly umístěny cedule v němčině, polštině a ruštině, které informovaly, že za vkročení do ní hrozí smrt. Kolem tábora bylo postaveno 18 strážních věží o výšce 8,8 m, na nichž byly umístěny pohyblivé světlomety. Osvětlení tábora na sloupech plotu zajišťovalo 130 lamp. Vnitřní část plotu byla od hromadného útěku sovětských vězňů v roce 1942 nabita elektrickým proudem. Před vstupní bránou na každé pole stála strážní budka (\"Blockführerstube\"). V letech 1943–1944 bylo postaveno pole VI, situované přes cestu naproti poli V. V roce 1944 bylo na východní hranici tábora postaveno 8 bunkrů, které měly tábor ochránit před eventuálním útokem partyzánů.\n\nNa prvním mezipoli bylo postaveno krematorium (později zvané malé nebo staré). V červnu 1942 v něm byly instalovány dvě pece převezené ze Sachsenhausenu. Každá z nich byla samostatná a topilo se v ní ropou. Kromě pecí byla v krematoriu také márnice, plynová komora pro dezinfekci oblečení a místnosti pro velitele krematoria Ericha Muhsfeldta a pro členy Sonderkommanda. Na počátku roku 1943 byla na prvním mezipoli postavena také prádelna a sušárna na vězeňské oblečení. Druhé mezipole sloužilo jako sklad uhlí a později tam byl postaven barák pro členy Sonderkommanda.\n\nKvůli zvýšenému počtu úmrtí v táboře bylo v červenci – září 1943 jižně od vězeňského pole V postaveno nové krematorium. Byla v něm kancelář šéfa krematoria, zděná márnice, místnost s betonovým pitevním stolem (na němž byly mrtvoly prohlíženy kvůli ukrytým cennostem), sklad koksu a místnost s pěti pecemi napojenými na 12 metrů vysoký komín.\n\nNa západ od vězeňských polí bylo v roce 1942 postaveno 10 baráků určených jako sklady (\"Häftlingskammerbaracken\"). V roce 1943 muselo být kvůli nedostatečné kapacitě postaveno dalších 6. Šlo o sklady majetku zabaveného vězňům (tzv. \"Effektenkammer\" – baráky č. 43 a 44), sklady potravin (\"Verpflegungskammer\", č. 46 a 47) a sklady oděvů (\"Bekleidungskammer\", č. 48–50 a 56–61). Část baráku č. 43 sloužila zároveň pro příjem nových vězňů (\"Aufnahmebaracke\"). Vedle skladů byly také postaveny dílny – stolárna, kovárna, elektrikářská (č. 53–55), ševcovská (č. 62) a krejčovská dílna (č. 63). Severně od těchto budov na úrovní pole I byly postaveny vězeňské koupelny pro muže (č. 41) a ženy (č. 42). K baráku č. 41 byly v srpnu a říjnu 1942 přistavěny plynové komory. Šlo o celkem tři místnosti – jednu větší (o rozměrech 10 × 5,5, × 2 m) a dvě menší (4,8 × 3,6 × 2 m). Přistavěna k nim byla malá místnost pro esesmana, který měl za úkol pouštět do komor z lahví oxid uhelnatý. Do větší komory byl plyn vháněn kovovou trubkou o průměru 25 mm, která se táhla kolem podlahy u východní stěny ve výšce asi 30 cm. V západní stěně byly dva otvory pro vhánění ohřátého vzduchu z vedlejší přistavěné místnosti, který měl zabezpečit lepší působení plynu. Menší komora na jižním konci byla rovněž napojena na rozvod oxidu uhelnatého, tentokráte kovovou trubkou o průměru 40 mm, která vedla kolem všech čtyřech stěn. Navíc měla komora ve stropě otvor pro vhazování cyklonu B. Menší komora v severní části nebyla pravděpodobně k plynování nikdy použita.\n\nVe volném prostoru západně od skladů bylo vytvořeno zahradnictví (\"Gärtnerei\"), v němž se pěstovala zelenina a brambory pro potřeby tábora. Na konci roku 1942 byly vyčleněny prostory na východ od vězeňských polí pro pěstování obilí a chov zvířat (\"Lagergut\").\n\nV září 1942 byla zahájena výstavba kasáren a administrativních budov pro esesmany v severní části tábora. Dokončeny byly na jaře 1943. Do té doby sídlilo velení tábora přímo v Lublinu na ul. Ogrodowa 12, strážní bydleli v budově školy na ul. Bernardyńska 14.\n\nCelkem bylo v letech 1941–1944 na Majdanku postaveno 280 budov, což byla pouze 1/5 plánu z 23. března 1942.\n\nV čele tábora stál velitel, jmenovaný Hlavním hospodářským a správním úřadem (WVHA – \"Wirtschafts-Verwaltungshauptamt\"). Veliteli KL Lublin byli:\n\nZe správního hlediska byl tábor rozdělen na 6 oddělení:\n\nStrážní oddíly byly z organizačního hlediska samostatné a podléhaly přímo veliteli tábora. Šlo o nejpočetnější část táborové posádky, která v roce 1943 čítala průměrně 900 osob. Skládala se ze 7 rot, z nichž každá měla asi 120 členů (dvě roty tvořili litevští nacionalisté). Veliteli strážních oddílů byli: \"SS-Hauptsturmführer\" Walter Langleist (září 1942 – 20. 8. 1943) a \"SS-Hauptsturmführer\" Martin Melzer (20. 8. 1942 – 21. 8. 1944). Úkolem strážních oddílů bylo dohled na bezpečnost tábora, ostraha všech objektů a majetku a především hlídání vězňů. Nejdůležitější část tábora – vězeňská pole – byla hlídána řetězem hlídek nepřetržitě 24 hodin denně. V noci bylo obsazeno všech 18 strážních věží, vybavených pohyblivým světlometem a kulometem. V letech 1943–1944 byly rozestaveny navíc mezi každými věžemi další 2 hlídky. Během dne, kdy vězni pracovali, bylo obsazeno pouze 12 strážních věží. Tento strážní řetěz kolem vězeňských polí, zvaný malým (\"Kleine Postenkette\") byl doplněn druhým tzv. velkým strážním řetězem (\"Grosse Postenkette\"), který vedl podél hranice s městem a okolními vesnicemi. Velký řetěz stráží byl vždy obsazen ráno před odchodem vězňů do práce a stahován poté, co bylo na apelu zjištěno, že se do vězeňských polí vrátili všichni vězni. V opačném případě zůstávala hlídka až do doby než byl uprchlík chycen, nebo dokud se nerozhodlo, že další hledání nemá smysl.\n\nV Majdanku byl jako smrtící prostředek používán plyn Cyklon B (Zyklon B). Spolu s Osvětimí-Březinkou byl jediným místem, kde se tato látka k hromadnému vraždění využívala.\n\nTábor byl evakuován v dubnu 1944 a nedlouho poté osvobozen Rudou armádou. Stal se tak prvním v rukou spojenců, a tak i prvním svědectvím německých bestialit.\n\nOdhady se různí, ale táborem Majdanek prošlo více než 300 tisíc vězňů, většinou Židů a Poláků. Dle různých pramenů jich v táboře zemřelo asi 80–400 tisíc.\n"}
{"id": "282640", "url": "https://cs.wikipedia.org/wiki?curid=282640", "title": "Seznam jednotlivých typů karetních listů", "text": "Seznam jednotlivých typů karetních listů\n\nSeznam jednotlivých typů karetních listů je výčtem klasických karetních listů, se kterými se můžeme ve světě setkat. Seznam neobsahuje moderní karetní hry, kde se daný list dá použít jen pro jedinou hru.\n\n\n\n144 hracích „karet“ vyrobených ze dřeva, slonoviny pravé nebo nepravé, plastu nebo jiných materiálů, používané ke hře nebo věštbě\n\"- používané jen v některých typech hry, např. v riichi se nevyskytují, hraje se jen se 136\"\n\n\n\nNejedná se přímo o karetní hru; lze ji považovat za předchůdce hry Pexeso. Při této hře bylo úkolem účastníků vyhledávat z hromádky škeblí dvě poloviny, které patřily k sobě. Později se na vnitřní stranu malovaly obrázky.\n\nPatrně nejoblíbenější poetická karetní hra, založená na básnické sbírce Po jedné básni od sta básníků (Hjakunin iššu), kterou ve 13. století ze slavných básní tanka (specifický druh 31 slabičných básní) sestavil básník Fudžiwara no Teika. Na jedné sadě karet jsou napsány první části básní a na druhé pak zbývající verše z každé básně. Výsledek této karetní hry závisel nejen na pohotovosti, ale hlavně na dokonalé znalosti slavných veršů.\n\n\npopsané slabičnou abecedou a rozšířené obzvláště mezi dětmi. Na jedné sadě jsou známá rčení, na druhé pak jim odpovídající obrázek.\n\n\n\n\n\nJedná se v podstatě o hrací karty používané ne ke hře, ale k předpovídání budoucnosti. Nejznámější věštecké karty jsou karty Tarotové, které jsou naprosto identické s italskými tarokovými kartami piemontského typu.\n"}
{"id": "282642", "url": "https://cs.wikipedia.org/wiki?curid=282642", "title": "Mark Edmondson", "text": "Mark Edmondson\n\nMark Edmondson (* 24. června 1954 Gosford) je bývalý australský profesionální tenista, čtyřnásobný vítěz mužské čtyřhry na Australian Open a šampión ve stejné soutěži na French Open.\n\nJeho největším úspěchem v kariéře bylo překvapivé vítězství ve dvouhře na Australian Open 1976. Do turnaje nastupoval jako 212. hráč žebříčku ATP. Jedná se o posledního australského tenistu, který vyhrál dvouhru na tomto grandslamu.\n"}
{"id": "282646", "url": "https://cs.wikipedia.org/wiki?curid=282646", "title": "Pacifická astronomická společnost", "text": "Pacifická astronomická společnost\n\nPacifická astronomická společnost (v originále \"Astronomical Society of the Pacific\" – zkratka ASP) je největší astronomická společnost na světě. Byla založena v únoru 1889. Sídlí v San Franciscu a jejím současným předsedou je James B. Kaler z University of Illinois.\n\nSpolečnost sdružuje přes 15 000 amatérských i profesionálních astronomů ze 70 zemí\na vydává několik vědeckých časopisů (např. \"ASP Conference Series\" nebo \"Mercury\").\n\nPacifická astronomická společnost také uděluje 8 různých cen a ocenění. Jednu z nich, Amateur Achievement Award, získal v roce 2006 za vizuální a CCD pozorování proměnných hvězd a komet český amatér Kamil Hornoch.\n\n\nDalší cenu, tzv. Pricilla and Bart Bok Award, společnost uděluje spolu s Americkou astronomickou společností vzdělávacím projektům zahrnujícím fyziku, matematiku, výpočetní techniku a inženýrství.\n"}
{"id": "282648", "url": "https://cs.wikipedia.org/wiki?curid=282648", "title": "Pod Cigánem", "text": "Pod Cigánem\n\nPřírodní památka Pod Cigánem, ev. č. 768, zahrnuje louku ve svahu sousedící částečně s lesem, částečně s okolními loukami. Je poměrně vlhká, místy až zamokřená a silně zamechovaná. Nachází se na severním svahu kóty Cigán (744 m n. m.) v nadmořské výšce 575 až 605 m, asi 1,5 km jihovýchodně od obce Nedašov na Valašskokloboucku. Katastrální území Nedašov, CHKO Bílé Karpaty, okres Zlín\n\nPP byla vyhlášena s cílem zachovat louku s výskytem prstnatce Fuchsova Soova (Dactylorhiza fuchsii subsp. sooana) a dalších ohrožených druhů rostlin.\n\nNa území PP převládají rostliny typické pro mezofytní a vlhké louky jako např. kopretina bílá (\"Leucanthemum vulgare\"), pryskyřník prudký (\"Ranunculus acris\"), třeslice prostřední (\"Briza media\"), kyseláč luční (\"Acetosa pratensis\") a mnohé další.\n\nZ rostlin z čeledi vstavačovitých zde roste především prstnatec Fuchsův Sooův (\"Dactylorhiza fuchsii subsp. sooana\"), dále vstavač mužský (\"Orchis mascula\"), prstnatec bezový (\"Dactylorhiza sambucina\"), pětiprstka žežulník (\"Gymnadenia conopsea\"), hlavinka horská (\"Traunsteinera globosa\"), bradáček vejčitý (\"Listera ovata\"), vemeník dvoulistý (\"Platanthera bifolia\") a prstnatec májový (\"Dactylorhiza majalis\").\n\n"}
{"id": "282652", "url": "https://cs.wikipedia.org/wiki?curid=282652", "title": "Dominik Hašek", "text": "Dominik Hašek\n\nDominik Hašek, rodným příjmením Kaštánek (* 29. ledna 1965 Pardubice), známý také pod přezdívkou Dominátor, je bývalý český hokejový brankář. Jeho polorodým bratrem (mají společnou matku) je bývalý fotbalista Martin Hašek. V roce 2012 jej časopis \"The Hockey News\" vyhlásil nejlepším evropským hokejistou v historii NHL. U příležitosti 100. výročí NHL byl v lednu 2017 vybrán jako jeden ze sta nejlepších hráčů historie ligy.\n\nHokej začal hrát v šesti letech v rodných Pardubicích, v 16 letech si za tým Tesla Pardubice poprvé zachytal v nejvyšší československé lize. V sezóně 1982/1983 se Hašek v pardubickém týmu propracoval na pozici brankářské jedničky a ve svých 18 se stal nejmladším reprezentačním brankářem v historii Československa. V draftu NHL roku 1983 byl vybrán na celkově 199. pozici týmem Chicago Blackhawks.\n\nV letech 1987 a 1989 se stal s Pardubicemi mistrem republiky. Sezónu 1989/1990 odehrál kvůli vojenské službě v týmu HC Dukla Jihlava. V následující sezóně poprvé nastoupil v zámořské International Hockey League za tým Indianapolis Ice a v National Hockey League za tým Chicago Blackhawks. Po dvou letech byl vyměněn do týmu Buffalo Sabres, ve kterém se postupně stal jedničkou a kde strávil celých 9 sezón. V roce 1998 se s českým reprezentačním výběrem stal olympijským vítězem. Sezónu 2001/2002 odehrál v týmu Detroit Red Wings a poprvé vyhrál Stanley Cup. Po následující roční pauze se vrátil do NHL a odehrál další sezónu za Detroit. Po roce pak přestoupil do týmu Ottawa Senators, odehrál v něm jednu sezónu a poté se vrátil do Detroitu. Za Red Wings tentokrát odehrál dvě sezóny a v sezóně 2007/2008 s nimi vyhrál druhý Stanley Cup.\n\nNásledovala další roční pauza a po ní roční působení v české extralize, završené ziskem mistrovského titulu s týmem HC Pardubice. Sezónu 2010/2011 pak Hašek odehrál v Kontinentální hokejové lize za tým HC Spartak Moskva.\n\nHašek je šestinásobný nositel Vezina Trophy, dvojnásobný vítěz (1996–1997, 1997–1998) ceny pro nejužitečnějšího hráče NHL – Hart Memorial Trophy, dvakrát vyhrál také Lester B. Pearson Award (1997, 1998), třikrát pak William M. Jennings Trophy (1994, 2001, 2008). V Česku byl vyhlášen pětkrát vítězem ankety Zlaté hokejky (1987, 1989, 1990, 1997, 1998), v roce 1998 vítězem ankety Hokejista století a v letech 1994 a 1998 vítězem ankety Sportovec roku. V roce 2008 byl uveden do Síně slávy českého hokeje.\n\nDne 1. prosince 2013 byl v pardubické ČEZ Aréně vyvěšen Haškův dres s číslem 9.\n\nV roce 2014 byl uveden do Hokejové síně slávy v Torontu.\n\nDne 13. ledna 2015 Buffalo Sabres slavnostně vyřadilo jeho číslo 39 a jeho banner od tohoto dne visí u stropu haly KeyBank Center v Buffalu. Téhož roku byl uveden do Síně slávy IIHF.\nDominik se narodil Aloisi a Marii Kaštánkovým. Po dvou letech se rodiče rozvedli, Marie se provdala podruhé za Jana Haška, avšak Dominikovi do jeho deseti let, kdy jeho biologický otec souhlasil s přejmenováním, zůstalo příjmení Kaštánek. Právě jeho nevlastní otec jej poprvé v pěti letech vzal na zamrzlé jezero za řekou. Od té doby si doma hrál na brankáře, kde mu byly dveře brankou a děda útočníkem střílející tenisový míč. V této době začal chodit v doprovodu dědy na zimní stadión tehdejší Tesly Pardubice, kde se mu stali vzorem brankáři jako Miroslav Lacký či Jiří Crha. V šesti letech jej rodiče přihlásili do pardubické přípravky, kde se poprvé setkal s „profesionálním“ hokejem. Na konci sedmdesátých let jsou pardubičtí mladší žáci v brance s Dominikem k neporažení. Tento výběr vydrží pohromadě až do dorostu, kde roku 1977 vyhraje československý přebor. O rok později byl třináctiletý Dominik vybrán do reprezentačního týmu „šestnáctiletých“. V prosinci odehrál první zápas v této reprezentaci – přátelské utkání v Táboře a v lednu následujícího roku, se účastní turnaje v sovětském Togliatti, odkud si odváží trofej pro nejlepšího gólmana. Později získává zkušenosti i s výběrem „sedmnáctiletých“ a „osmnáctiletých“. V prosinci roku 1981 se v seniorském týmu Pardubic zranila brankářská jednička Jaroslav Radvanovský, do zápasů musel nastoupit druhý brankář Milan Kečkeš. A tak byl Zdeňkem Uhrem povolán šestnáctiletý Dominik Hašek, aby se posadil na lavici střídačky. Svoji šanci dostal ihned v prvním zápase, který hrála Tesla v Praze se Spartou. Poté co po dvou třetinách hosté prohrávali 1:3 je Dominik poslán mezi tyče. Tehdy jako šestnáctiletý ve své ligové premiéře nezabránil dalším dvěma gólům a tak se Pardubice z hlavního města vracely s prohrou 2:5. Dalším zápasem, ve kterém Dominik dostal šanci, bylo střetnutí v Gottwaldově. I přestože nastoupení tak mladého hráče v důležité pozici by pro Pardubice mohlo znamenat velké potíže, vše se vyplatilo a Tesla tentokrát slavila vítězství 5:1. Po vánoční přestávce se vrátil z marodky Radvanovský, takže Hašek plnil spíše funkci třetího brankáře, avšak i přesto celkově nastoupil ve dvanácti zápasech s průměrem obdržených branek na zápas 3,09.\n\nV sezóně 1982/1983 se stává z Haška brankářská dvojka za Radvanovským. Kečkeš byl uvolněn do Bratislavy. Postupem času se Hašek propracovává na pozici brankářské jedničky. Od šestnáctého kola vyhrály Pardubice díky Haškovi jedenáct zápasů v řadě a umístily se v čele tabulky. V té době se stal jeho nejlepším přítelem František Musil, se kterým se v týmu setkává již od dorostu. V roce 1983 dostává Hašek první pozvánku na seniorské mezistátní utkání. První vystoupení za národní tým si odbyl 15. února 1983 v přátelském utkání se Švédskem v Göteborgu. V době této premiéry mu bylo osmnáct let, díky čemuž se stal nejmladším brankářem v historii reprezentace. Tento zápas však prohraje 2:3, i přesto obdrží cenu pro nejlepšího hráče zápasu. V dalších zápasech, kde byl také nasazen, již oslavoval výhry, jako například opětovný střet se Švédskem 11:2, Kanadou 4:1 a Finskem 9:6. Po těchto zkušenostech byl nominován na svůj první světový šampionát v Německu. Jak bylo v plánu, Hašek plní funkci druhého brankáře po Jiřím Králíkovi. V celém šampionátu odehrál dva zápasy: se sovětskou sbornou, kde si odnesl pětibrankové manko a ve druhém zápase s italským výběrem si naopak připsal první shutout. V ostatních zápasech již nastupoval Králík. I přesto tento šampionát znamenal pro Dominika velkou zkušenost a stříbrnou medaili.\nV nové nastávající sezóně nastupuje Hašek již jako jednička Tesly. Při draftu 8. června 1983 byl Dominik vybrán v 11. kole na celkově 199. místě týmem Chicago Blackhawks. Poté, co se zranil Králík, byl Hašek Bukačem vybrán na prosincovou Cenu Izvestijí a později i na lednovou předolympijskou přípravu. Přestože měl Hašek sen se dostat na olympijské hry, překazil mu je zotavený Králík. To jej rozladilo a po zbytek sezóny musel třikrát nastoupit jen jako náhradník.\n\nRoku 1984 obdržel Hašek pozvánku na Kanadský pohár. Avšak pro československý tým znamenaly 4 utkání prohru, jen s Německem remíza. Československo končí celkově na šestém, posledním, místě. Po návratu z Kanady na Haška čeká nový trenér – Karel Franěk, bývalý asistent Bukače. I přestože Pardubice končí celkově na čtvrtém místě, Dominik měl tuto sezónu nejhorší průměr branek na zápas v československé lize – 3,25. I přes velkou snahu dostat se na mistrovský šampionát konající se v Praze měli zkušení gólmani Jiří Králík a Jaromír Šindel přednost před mladíkem z Pardubic.\n\nV prosinci 1985 byl opět vybrán do reprezentačního týmu pro Cenu Izvestijí v Moskvě, odkud si odvezl hlavní cenu. O čtyři měsíce později se vrací zpět do Moskvy, tentokrát na mistrovství světa, kde se však československému týmu vůbec nevedlo. Jen jedna výhra a jedna remíza stačily k celkovému pátému místu. Pardubice směřující k titulu mistrů však vypadly v semifinále playoff s Košicemi. On sám byl alespoň vyhlášen nejlepším brankářem ligy.\n\nPro Pardubice byla tato sezóna mistrovská. V domácích zápasech ztratili hokejisté Tesly pouhé tři body. V zápasech odehrávajících se na cizí půdě byli o to horší. I přesto Pardubice zakončily vítězně základní část s pětibodovým náskokem nad Spartou. Čtvrtfinále nastoupili pardubičtí proti Gottwaldovu, který byl vyřazen po dvou zápasech. Semifinále, kde se střetli se slovenskými Košicemi, dopadlo stejně jako čtvrtfinále. O mistrovský titul se nakonec střetli Pardubice a Dukla Jihlava. V prvním zápase excelovali pardubičtí hráči, kteří zvítězili 6:1. Stejný výsledek, avšak v opačném gardu, přinesl i druhý zápas, zde byl po pátém gólu vystřídán náhradníkem Michalem Kopačkou. Třetí zápas znamenal pro Pardubice těsné vítězství a pro Dominika Haška přímo čisté konto 1:0. Aby střídání výsledků bylo celkové, Pardubice ve čtvrtém finálovém zápase prohrály 2:3. A proto se muselo rozhodnout v pátém posledním zápase v Pardubicích. Přestože ze začátku pardubičtí hráči vyhrávali, po první třetině odešli do kabin s jednogólovou ztrátou. Na počátku druhé třetiny zápasu pardubičtí srovnali a do konce celého zápasu se skóre již nezměnilo, proto bylo sehráno prodloužení, které skončilo po jedenácti minutách, kdy jeden z pardubických trestal chyby jihlavské obrany. Ve svých dvaadvaceti letech si připsal svůj první mistrovský titul. Následně byl opět vyhlášen nejlepším brankářem ligy.\n\nKrátce po ligovém triumfu se přemístil do sousedního Rakouska, kde se zúčastnil mistrovství světa. S výhrou nad Finy, remízou s Kanaďany a prohrou se Sověty si zajistili postup mezi finálovou čtyřku. První zápas se Švédy skončil remízou 3:3. Následný zápas se sovětskou sbornou znamenal pro naše hokejisty mnoho. Výhra by znamenala vítězství v celém šampionátu, remíza či prohra by nás posunula na stříbrné, či bronzové umístění. Antonín Stavjaňa otevřel skóre zápasu. Do 53. minuty se skóre nezměnilo, poté však nestačil na střelu Vladimíra Krutova a později ani na Igora Stělnova. Tato prohra československý výběr odsoudila na konečné bronzové místo. Přesto byl Dominik Hašek vyhlášen nejlepším brankářem turnaje a byl zařazen do All-Star turnaje. V průběhu turnaje jej kontaktovali zástupci draftujícího Chicaga, kteří mu nabídli smlouvu, kterou však odmítl. Tento rok byl v Československu vyhlášen vítězem Zlaté hokejky, poté co obdržel 970 hlasů, což znamenalo o 208 hlasů více než druhý v pořadí Jiří Hrdina.\n\nPro rok 1987 byl na srpen naplánován Kanadský pohár. Hašek byl také do reprezentace pozván. V prvním zápase turnaje se československý výběr střetl s Kanadou, avšak zápas po velkém boji zápas skončil remízou 4:4. O tři dny později nastoupili čeští hokejisté proti Sovětům, kteří zápas proměnili spíše v exhibici, po prohře 0:4 Čechoslováky čekal stejný výsledek i se Švédy. Následující zápasy s Finy, 5:2, a Američany, 3:1, zachránil český výběr před ukončením šampionátu bez postupu. Češi postoupili ze čtvrtého místa a v semifinále se střetli s Kanadou. V první třetině vedli hosté 2:0, avšak asi v polovině zápasu jej překonal Dale Hawerchuk a po několika sekundách dvěma brankami Mario Lemieux. Třetí třetina skončila šťastněji pro kanadské hráče. V průběhu třetí třetiny ještě inkasoval jeden gól, pět minut před koncem zápasu snížil David Volek na 3:4, avšak v závěru utkání trefou do prázdné brány Kanaďan Brian Propp potvrdil výhru 3:5. Poté, co Kanadský pohár skončil, se rozjela nová sezóna československé ligy. Pardubice potvrdily pověst mistra republiky. V druhé polovině října byla naplánována přátelská utkání s Sovětským svazem. Při druhém zápase, hraném v Gottwaldově, mj. šlo o tisící zápas československé reprezentace, se poprvé ve své kariéře zranil – natrhnutý břišní sval. Pro něj to znamenalo jedno – stop do povánočních dob, kdy Pardubice bojovaly o Spenglerův pohár v Davosu. Přestože Pardubice na tomto turnaji skončily poslední, on sám byl vyhlášen nejlepším brankářem turnaje.\n\nV novém roce se zúčastnil přípravy na olympijské hry v Calgary. V prvním zápase olympijského turnaje proti NSR nastoupila brankářská dvojka Jaromír Šindel. V následujícím zápase proti Spojeným státům nastoupil již on sám. Tento zápas patřil mezi jeho nejhorší v jeho reprezentační kariéře: během tří minut třikrát inkasoval a v sedmé minutě by vystřídán Jaromírem Šindelem. Další šanci dostal až v zápase se Sověty. Šindel poté, co inkasoval čtyři branky, byl vystřídán. On sám inkasoval ještě dvakrát a československý výběr prohrál 1:6. I přesto se tým udržel na poslední postupové pozici. Avšak první zápas se pro československý tým nevyvíjel dobře. Švédský výběr nad Čechoslováky zvítězil 2:6. O dva dny později se střetli s Finskem, kde zvítězili 5:2, jednalo se o jedinou výhru v bojích o medaile. Třetí a poslední zápas s Kanadou o den později skončil pro něj šesti brankami. Poté, co se vrátil zpět do Pardubic, muselo být všechno zapomenuto. Tesla skončila v základní části na šestém místě a ve čtvrtfinále se střetla s pražskou Spartou. V brance Sparty se objevil jeho reprezentační kolega Jaromír Šindel. Sparta byla ve třech zápasech úspěšnější, a tak se radovala z postupu. Za výkony v základní lize obdržel již potřetí v řadě cenu pro nejlepšího brankáře ligy.\n\nNa novou sezónu se v pardubické Tesle vystřídali trenéři. Novým trenérem se stal bývalý asistent Vladimír Martinec. Pod jeho vedením tým neprohrál devatenáct zápasů v řadě. Na domácím kluzišti je dokázali porazit pouze Sparta a Litvínov. Na konci sezóny byli v čele tabulky s náskokem deseti bodů nad druhým Trenčínem. V celkovém hodnocení měli taktéž nejlepší republikové statistiky ve střelených a obdržených brankách: 158:95. Tesla se také objevila na mezinárodním turnaji Pohárů mistrů evropských zemí. Zde sehrála 3 zápasy: první utkání se švédským Björklövenem dopadlo patem 2:2, po následném zápase s finským týmem Tappara čeští hráči slavili výhru 5:2. Poslední utkání turnaje sehráli pardubičtí se sovětskou CSKA Moskva. Hašek v tomto zápase odchytal 61 střel, nedosáhl jen na střely Vladimira Krutova a Igora Larionova. Pardubice prohrály těsně 1:2. Po návratu do republiky započalo playoff, kde ve čtvrtfinále Tesla deklasovala třemi zápasy Litvínov. Po snadném postupu do semifinále narazila na Spartu, která podlehla 3:1. Ve finále narazili pardubičtí na slovenský Trenčín. Čtyři zápasy stačili k tomu, aby Tesla vyhrála na zápasy 3:1. Dominik Hašek byl nominován na nastávající mistrovství světa, které se konalo ve Švédsku. Se začátkem turnaje přišla smolná remíza se SRN 3:3. Následovali tři výhry nad výběry z Finska, Polska a Spojených států. Až střet se Sověty, který porazili Čechoslováky 2:4. Následovala remíza se Švédy a prohra s Kanadou. V druhém střetnutí s sovětskou sbornou padla jediná branka v neprospěch Čechoslováků. V předposledním zápase padli Švédové 2:1 a v rozhodujícím třetím zápase s Kanadou hráči z centrální Evropy podlehli 3:4. A tak si nakonec přivezli domů „jen“ bronzové medaile. V rámci mistrovství Evropy se Československo umístilo na druhém, stříbrném, místě.\n\nV červenci složil státní závěrečné zkoušky na Pedagogické fakultě v Hradci Králové. Diplomovou práci napsal na téma „Psychologická osobnost brankáře“. K psaní používal dotazníky, která nechával vyplňovat brankářům jako například Švédovi Peteru Lindmarkovi, Němci Karlu Friesenovi, nebo Jiřímu Králíkovi a Jirkovi Holečkovi. Týden po složení zkoušek jej čekal další velký krok v osobním životě – svatba s přítelkyní Alenou. Následně se odstěhovali k jejím rodičům, kde bydleli až do odchodu do zámoří.\n\nNa podzim roku 1989 dostal povolávací rozkaz na vojenskou základní službu. Pro své působiště si vybral Jihlavu, kde začal nastupovat za tamní tým. I v Dukle se z něj stala brankářská jednička, záda mu kryje Oldřich Svoboda. S Dominikem v bráně Jihlava neprohrála jednadvacet zápasů v řadě. Vše se zkomplikovalo v období těsně před koncem základní části. V té době se Jihlava měla střetnou s Pardubicemi. Hašek a dalších několik kmenových „Pardubičáků“ požádali trenéra Josefa Augustu, aby nemuseli nastoupit proti svému týmu, který se potácel na hraně sestupových příček. Trenér z počátku souhlasil, avšak později svůj názor změnil. Dominik do zápasu nastoupit musel, avšak po prvním kontaktu s pukem odjel na střídačku se „zraněním“. Trenér Josef Augusta však jej nenechal beze slova odejít, Hašek reagoval tím, že svůj dres vyhodil do nejbližšího odpadkového koše. Trenéři naštvaného gólmana okamžitě vyhodili z kabin a poslali jej do kasáren v Liberci, taktéž se přičinili k tomu, aby od svazu obdržel osmizápasový distanc. Jihlava dokončila základní část a ve čtvrtfinále se střetla s Litvínovem. Po dvou zápasech bylo vyrovnáno na zápasy 1:1. Jeho trest mu vypršel, avšak stěžoval si na zranění třísel, i přesto do zápasu nastoupil, avšak v první třetině pustil tři góly a hokejisté Jihlavy ve svých bojích o mistrovský titul skončili.\n\nPoté co se vrátil z vojenské služby, se mohl radovat z narození prvního dítěte, syna Michala, přišla pozvánka na reprezentační utkání v rámci mistrovství světa ve švýcarském Bernu. V základní části Češi oslavovali vítězství proti Norsku a SRN avšak s Kanadou, Sovětským svazem a Švédskem prohráli. V prvním zápase o medaile s Kanadou si však poranil koleno a následující zápas musel odehrát Petr Bříza. V posledním rozhodujícím zápase opět nastoupil, avšak tentokrát byli úspěšnější Sověti, kteří vyhráli 0:5. A tak v konečném pořadí se Československá federativní republika umístila na třetím místě. On sám byl zařazen do All-Stars. V republice vyhrál již potřetí v řadě Zlatou hokejku.\n\nPo Sametové revoluci nastaly velké změny, jedna z nich byla také otevření hranic na Západ. V roce 1990 scouti z Chicaga mu nabídli již několikátou smlouvu, tentokrát ji podepsal bez strachu, že by musel emigrovat. V Edmontonu se sešel s generálním manažerem Černých jestřábů Bobem Pulfordem za přítomnosti svého agenta Richa Wintera. Z jednání vzešla dvojcestná smlouva – pakliže se prosadí u Černých jestřábů, stal by se z něj šestý nejlépe placený brankář v NHL, plat 200 000 dolarů, jestliže by zůstal na farmě v Indianapolisu, jeho plat by dosáhl k 60 tisícům dolarů. V prvním týmu se střídali brankáři Jacques Cloutier, Greg Mille, Jimmy Waite a Ed Belfour. Hlavní trenéři se rozhodli pro Belfoura, který měl více zkušeností a vyšla mu lépe příprava. Musel tedy odcestovat do Indianapolisu. Zde se s ním spíše počítalo jako náhradníkem Waita. Přesto však dostal šanci hned v druhém zápase a zápas mu vyšel – zápas odehrál bez obdržené branky. Nakonec se je rozhodl kouč Indianapolis Dave McDowall pravidelně střídat. Jelikož se na farmě ukázal v dobrém světle, 6. listopadu 1990 dostal šanci i v NHL. Prvním soupeřem se stal Hartford Whalers. Zápas po základní hrací době skončil nerozhodně 1:1. I přesto však v této sezóně většinu zápasů nastoupil v IHL, v NHL poté nastoupil již jen čtyřikrát. Lepší statistiky zaznamenal v zápasech za Indianapolis – v 33 zápasech vychytal 5 shutoutů s průměrem 2,52 gólu na zápas, čím se stal nejlepším brankářem IHL. Poté co Chicago vstoupilo do bojů o Stanley Cup, v prvním kole nastoupil proti Minnesotě. V těchto bojích třikrát nastoupil do zápasů, kde vždy střídal Belfoura.\n\nNová sezóna započala novým ročníkem Kanadského poháru, kam byl on sám nominován. Československý výběr začal turnaj vítězstvím nad Sovětským svazem 5:2, avšak další zápasy se již nezdařily, nejdřív přišla první smolná prohra s Finskem, kdy padl jediný gól několik sekund před koncem do jím střežené brány. Další pak s Američany 2:4, Kanadou 2:4 a poslední zápas se Švédy 2:5. Sezóna za mořem se pro Dominika začala víc vyjasňovat. V týmu již zůstal jen Belfour, který se dlouho nemohl domluvit na nové smlouvě, Hašek a Waite. V této sezóně nastoupil za Chicago na 20 zápasů, proti Torontu vychytal dokonce svoje první čisté konto v NHL. Stejný počet zápasů odehrál za Indianapolis. Průměr gólů na zápas se zastavil na čísle 2,60. Poté co Blackhowk postoupili do playoff, nastoupil do tří zápasů. Poslední dokonce ve finále Stanley Cupu, kde vystřídal Belfoura při stavu 1:2. Dostal sice následně čtyři góly a Pittsburgh tak vyhrál 6:5 a 4:0 na zápasy, ale přesto svým výkonem zaujal a následně byl vyměněn do Buffala.\n\nPo dvou sezónách u Chicaga skončilo jeho zdejší angažmá. Bylo rozhodnuto, že bude poslán v rámci trojvýměny do Buffala. Zde byl využíván více jak v Chicagu, avšak časem přišlo menší zranění. V době kdy byl na marodce Buffalo podepsalo smlouvu s vícenásobným držitelem Stanley Cupu Grantem Fuhrem. Tím byl samozřejmě odsunut do pozice druhého náhradního brankáře. Celkově tedy nastoupil ve 28 zápasech v základní části. V playoff však nastoupí jen v jediném zápase, kdy vystřídal zraněného Fuhra. Za 45 minut hry obdržel jeden gól a dovedl Buffalo k vítězství.\n\nNová sezóna přinesla týmu spíše smůlu – týmu se nedařilo a jednička v brance, Fuhr, se zranil. Musel tedy nastoupit Dominik a měl jedinečnou možnost, jak se předvést, což se mu také povedlo. Čtyři čistá konta za měsíc mu vyneslo vyhlášení hráčem měsíce, poté co se Fuhr vrátil z marodky, trenér John Muckler se rozhodl oba brankáře vystřídat. Po skončení základní části měl odehráno 58 zápasů a s průměrem obdržených branek na zápas 1,95. V této době vznikla jeho nová přezdívka – Dominátor. V playoff měl být první zápas odehrán proti New Jersey Devils. Přednost dostal on, Fuhr se musel spokojit s rolí náhradníka. Nakonec však Jersey zvítězí na zápasy 3:4. Na konci sezóny byl odměněn první individuální trofejí v zámoří – Vezina Trophy, která je udělována nejlepšímu brankáři v základní části. Společně s Fuhrem obdrží William M. Jennings Trophy, která je určená pro dvojici brankářů s nejnižším počtem inkasovaných branek.\n\nPodepsal novou smlouvu, která mu vynesla 7 milionů $ za tři roky. Avšak nastávající sezóna přináší spory mezi majiteli klubů a hráčskou asociací NHLPA. Tímto se pozdržuje začátek sezóny, díky čemuž někteří hráči ze starého kontinentu hledají uplatnění doma. Mezi nimi byl i Hašek, který na poslední chvíli nastoupil za HC Pardubice na dvě utkání. Vedení klubu se rozhodovalo, kterému z brankářů dá přednost, nakonec se rozhodli pro středoevropana. Na konci základní části tým nasbíral 51 bodů a do playoff postupovaly ze sedmého místa. První sérii započali s hráči Philadelphia Flyers, která zakončila celou sérii jednoznačně 1:4 na zápasy. Na konci této sezóny podruhé obdržel Vezinu Trophy. V osobním životě Haškovi slaví, narodilo se jim totiž druhé dítě, dcera Dominika.\n\nNová sezóna znamenala pro Buffalo Sabres značné změny, hlavní trenér John Muckler povýšil na generálního manažera a místo sebe našel náhradu v Tedu Nolanovi. Avšak hra týmu se podstatně zhoršila, z 82 zápasů bylo vítězných pouze 33. Tím se na něj snášelo více střel, čímž si mohl vylepšovat statistiky. Obdržených branek měl avšak nejvíce za celou svoji kariéru – 161 branek s průměrem branek na zápas 2,83. Do toho všeho jej trápily zdravotní problémy. Přesto všechno byl poprvé nominován do All-Star Game.\n\nPo „prázdninách“ se situace v Buffalu uklidnila, hra se zlepšila. Na konci základní části s přehledem Sabres zvítězilo Severovýchodní divizi s náskokem osmi bodů nad druhým Pittsburghem. V prvním utkání playoff se Buffalo střetlo s Ottawou Senators, která nakonec podlehla 4:3 na zápasy. Avšak Dominik si v třetím zápase poranil koleno. Buffalský novinář Jim Kelley napsal v Buffalo News o Haškovi: „… Hašek simulant a zrádce…“, po zápase byl totiž viděn odcházet ve společnosti Františka Musila, hráče Ottawy. Poté co Hašek potkal osobně Kelleyho, zaútočil na něj a odtrhal mu několik knoflíků u košile. Hašek byl za tento výbuch vzteku potrestán distancem na tři zápasy a pokutou 10 000 $. Hašek již v bojích o Stanley Cup nenastoupil, protože mezitím Buffalo podlehlo Philadelphii 1:4. Po tomto ročníku byl Hašek za výsledky v základní části soutěže odměněn již potřetí Vezinou Trophy a nově Hart Memorial Trophy, která se uděluje nejužitečnějšímu hráči ligy a obdobnou Lester B. Pearson Award, kterou udělují samotní hráči někomu ze svého středu. V Česku ještě k ocenění přidá Zlatou hokejku.\n\nNa nastávající sezónu nastaly v týmu Buffalo Sabres velké změny – generálního manažera Johna Mucklera vystřídá ve funkci Darcy Regier, který se rozhodl, že novopečeného držitele Jack Adams Award Teda Nolana nahradí Lindy Ruff. Z počátku se týmu nedařilo, Hašek inkasoval zbytečné góly, později byl dokonce odsunut do role druhého brankáře, v brance jej zastoupil Steve Shields. Do přelomu roku se mu forma vrátila a opět obsadil post hlavního brankáře týmu. V únoru roku 1998 započal \"Turnaj století\", čímž byl označován olympijský hokejový turnaj konaný v Naganu. Tento ročník byl přelomový, protože mezinárodní olympijský výbor se dohodl s IIHF a NHL, že nejslavnější ligová soutěž bude poprvé v historii přerušena, aby na olympijském turnaji mohli startovat i hráči z NHL.\n\nStal se jedničkou brankářů českého výběru. Čeští reprezentanti byli nasazeni ve skupině C, kde po střetu s Finskem 3:0, Kazachstánem 8:2 a Ruskem 1:2, nakonec skončili na druhém místě. Ve čtvrtfinálovém zápase se střetli s hokejisty ze Spojených států, které porazili nečekaně 4:1. V tomto zápase se představil se svými nejlepšími výkony turnaje. V následujícím semifinále se střetli výběrem z Kanady, který po nerozhodných 60 minutách 1:1 a následném bezbrankovém prodloužení musel být rozhodnut nájezdy. Zde obstál s čistým štítem a díky Robertu Reichlovi, který jako jediný proměnil, čeští sportovci slavili vítězství. Finálový zápas nastoupili Češi proti ruským hokejistům, se kterými již na turnaji jednou hráli. Avšak on sám byl opět ve výtečné formě a vychytal druhý zápas bez obdržené branky. Jediný \"zlatý\" olympijský gól, který v zápase padl, pocházel z hokejky Petra Svobody Jednalo se o historicky první olympijský titul v ledním hokeji a to v době, kdy se v olympijském turnaji objevili nejlepší světoví hráči.\n\nPo návratu ke svému týmu musí dokončit základní část, kde celkově odehrál 72 zápasů s průměrným gólem obdrženým za zápas 2,09, a v jeho kariéře rekordním počtem 13 shutoutů. V prvním kole playoff Buffalo narazilo na soupeře z Philadelphie, kteří mu podlehli 4:1 na zápasy. V semifinále konference porazí bez velkých problémů Montrealské hokejisty 4:0, díky čemuž postoupilo po osmnácti letech do finálového střetnutí východní konference. Zde však Buffalo naráží. První utkání ještě vyhráli 2:0, avšak poté zkušenější Capitals zaváhali jen jednou a vyhráli sérii 4:2. Po ukončení sezóny byl opět vyznamenán počtvrté Vezina Trophy, jako jediný brankář v historii podruhé Hart Trophy, a také Lester B. Pearson Award. V Česku byl vyhlášen taktéž popáté vítězem ankety Zlatá hokejka, podruhé sportovcem roku a hokejistou století.\nPřed začátkem nové sezóny zorganizoval společně s Jaromírem Jágrem tzv. „Utkání snů“, kde se proti českému výběru z Nagana postavily největší světové hokejové hvězdy. Český výběr porazil světový výběr 10:7. Základní část vychází Buffalu podobně jako předchozí rok. S 91 body skončilo na čtvrtém místě v severovýchodní divizi. V playoff roznese Buffalo na kopytech Ottawu 4:0 na zápasy. Následně podlehne i Boston 4:2 a Toronto 4:1. Ve finálovém klání Stanley Cupu, kterého se zúčastnil poprvé, Buffalo Sabres nastoupilo proti favorizovanému Dallasu. První zápas vyhráli po prodloužení 3:2, avšak poté následovaly dvě prohry 4:2 a 2:1. Stav série srovnali po posledním vyhraném zápase 2:1. Pak již po zápasech slavil pouze Dallas, s výhrami 2:1 a 4:2 se stal v sezóně 1998/1999 držitelem Stanley Cupu. Po sezóně si Dominik připsal na konto již popáté trofej pro nejlepšího gólmana ligy.\n\nPřed sezónou oznámil, že sezóna 1999/2000 by měla být z rodinných důvodů jeho poslední. Avšak na počátku, 30. října, se obnovily jeho problémy s třísly. Kolem Vánoc oznámil, pokud by jeho zranění byla dlouhodobější, od profesionálního hokeje by prozatím neodstoupil. Na led se vrátil v únoru. Na konci sezóny měl odehráno 35 zápasů s průměrem gólu na zápas 2.21. V playoff se Buffalo Sabres střetlo s Philadelphií. Po pěti zápasech podlehli 4:1. Nakonec se tedy rozhodl ještě s hokejem pokračovat.\n\nV základní části sezóny nasbíralo Buffalo v 82 zápasech 98 bodů. Do vyřazovací části vstoupilo Sabres ze šesté příčky. První kolo bylo opět souzeno pro střet s Philadelphií Flyers, kde se začal prosazovat Roman Čechmánek. Tentokrát vyšlo ze střetu vítězněji Buffalo, které Letce porazilo 4:2 na zápasy. V druhém kole se utkalo s Pittsburghem, kde slavil svůj návrat Mario Lemieux. Sérii po šesti zápasech rozhodla výhra 3:2 po prodloužení ve prospěch Tučňáků. A tak jeho cesta za Stanley Cupem opět skončila, tentokrát již ve druhém kole bojů o trofej. Po sezóně byl pošesté oceněn Vezinou Trophy.\n\nPo dohodě se Sabres je Hašek uvolněn jako volný hráč. Pro přestup se rozhodl mezi dvěma týmy – Detroit Red Wings a St. Louis Blues. Nakonec je vybrán Detroit, který na oplátku do Buffala poslal Vjačeslava Kozlova a volbu v prvním kole draftu. Avšak jeho začaly opět trápit zdravotní problémy. Ty po čase naštěstí odezněly. Před jeho příchodem do klubu byl jedničkou v brance Chris Osgood, který po příchodu nové posily odešel do New Yorku, kde podepsal smlouvu s Islanders. Začátek nové sezóny se mu podařil a do olympijské přestávky vychytal třikrát shutout.\n\nTurnaj v Salt Lake City byl teprve druhý, který byl otevřen i pro hráče z NHL. Český výběr byl nasazen do skupiny C, kde se postupně střetl s týmy z Německa (8:2), Švédska (1:2) a Kanady (3:3). Tím Česko postupuje se třemi body ze druhé pozice. Ve čtvrtfinále se střetl s týmem z Ruska. Avšak zde ve druhé třetině po úniku a střele Maxima Afinogenova český tým prohrál 1:0. Do konce utkání již skóre zůstalo nezměněno. A tak česká účast na turnaji skončila.\n\nDo konce základní části NHL odehrál 65 zápasů, z toho 41 vítězných. Průměr obdržených branek 2,17 s celkově pěti shutouty. Detroit se 116 body postoupil do playoff z prvního místa s President's Trophy. Ve čtvrtfinále konference se tým střetl s Vancouver Canucks, který první společný zápas vyhrál. Série nakonec skončila 4:2 pro Rudá křídla. Semifinále se Detroit setkal se St. Louis Blues. Zde si Rudá Křídla dovolila jen jedno zaváhání, kdy prohrála 6:1, ale on sám vychytal dva shutouty a pro Detroit to znamenalo postup do finále konference, kde se střetli Coloradem Avalanche. V bráně protivníků se objevil jeho rival Patrick Roy. Konečný výsledek střetnutí byl 4:3 pro Rudá Křídla. Tím si zajistili postup do finále playoff, kde změřili síly s Carolinou Hurricanes. První zápas znamenal více štěstí pro Carolinu, poté co slavili vítězství 3:2. Následující zápasy byly již v režii Detroitu a 13. června se konečně dočkal. Poté co Carolina podlehla v závěrečném pátém zápase 3:1, se mu splnil dlouholetý sen.\n\nNásledovaly oslavy, po kterých oznámil, i přes neustálé přemlouvání vedením Detroitu, definitivní konec kariéry. Poté se přestěhoval i s rodinou zpět do Česka.\n\nMinulá sezóna pro něj znamenala konec s hokejem. S rodinou se přestěhoval zpět do Česka, kde se věnoval hraní in-line hokeje za extraligový tým IHC Bonfire Střída. 18. května 2003 byl však Hašek obviněn z napadení soupeře Martina Šíly, který byl následně hospitalizován po dobu tří týdnů. Celý incident byl vyhodnocen jako přestupek a byla Haškovi uložena pokuta ve výši 2 tisíc korun.\n\nPoté co se před rokem loučil s hokejem, se po roce opět rozhodl vrátit do profesionální soutěže. Smlouvu s ním podepsal opět Detroit. Návrat to ale nebyl moc úspěšný, protože se vrátily problémy s třísly, které jej vyřadily po 14 odehraných zápasech na celý zbytek sezóny. V dubnu 2004 podstoupil operaci třísel a vrátil se zpět do Pardubic. Jednoroční smlouva vypršela a on se rozhodl pokračovat ve svém angažmá pod novým týmem z Ottawy. Avšak následující sezóna byla ve znamení stávky.\n\nPři stávce v NHL se Hašek zúčastnil zápasů s výběrem Primus Worldstars, který cestoval Evropou a sehrál zápasy s tamními týmy ze sedmi zemí v deseti zápasech. Turné započalo 7. prosince a trvalo do 23. prosince. Tým Primus Worldstars navštívil Lotyšsko, Rusko, Slovensko, Švýcarsko, Švédsko, Norsko a Polsko.\n\nV nastávající sezóně do olympijské přestávky odehrál 43 zápasů, z čehož bylo 28 výher s průměrem 2,09 obdržených branek na zápas. Na nastávajícím olympijském turnaji se s ním počítalo, avšak v prvním zápase, kde se česká reprezentace střetla s celkem z Německa došlo k zranění, které pro něj znamenal konec turnaje a dokonce celé sezóny. Ottawa však s Haškem již přestala počítat. Novou smlouvu podepsal opět s Detroitem.\n\nV sezóně se opět stal prvním gólmanem týmu. Dvojkou se stal Chris Osgood. Do konce základní části odehrál 56 zápasů s průměrem obdržených branek na zápas 2,05. V playoff odehrál 18 zápasů, avšak cesta za pohárem skončila ve finále západní konference poté, co Detroit podlehl Anaheimu, budoucímu výherci Stanley Cupu.\n\nV nastávající sezóně odehrál 41 zápasů s průměrem obdržených branek na zápas 2,14. Detroit postoupil do playoff se 115 body. Avšak v playoff odehrál pouze čtyři zápasy. Jeho posledním zápasem se stalo čtvrté utkání Detroitu proti Nashvillu Predators 16. dubna, při kterém po obdržení třetího gólu opustil branku a zbytek zápasu i playoff odchytal již Chris Osgood. Detroit nakonec ve finále porazil výběr Pittsburgh Penguins a vyhrál Stanley Cup. Po oslavách 9. června oznámil „definitivní“ konec kariéry.,\n\nDne 21. dubna 2009 na tiskové konferenci oznámil, že od příští sezóny se po roční pauze vrací k profesionálnímu hokeji a bude chytat za svůj mateřský klub HC Eaton Pardubice. Pardubice po 52 zápasech v základní části postoupilo do play-off ze třetího místa. Hašek měl v té chvíli odehraných 36 zápasů s průměrem obdržených branek na zápas 2,24. V play-off odehrál 13 zápasů. Jediným prohraným zápasem, který pardubičtí zaznamenali, byl první zápas v play-off vůbec, který odehráli s HC Oceláři Třinec. Následovaly již jen výhry, které jim vynesly mistrovský titul. Z Haška se tak stal historicky nejstarší český hokejista, který se stal mistrem hokejové extraligy. 7. června 2010 oznámil, že podepsal roční kontrakt v týmu KHL HC Spartak Moskva.\n\nV základní části KHL odchytal Hašek 44 zápasů s průměrem obdržených branek na zápas 2,45. Do bojů o Gagarinův pohár Spartak Moskva nastoupil proti SKA Petrohrad, který po čtyřech vyhraných zápasech postoupil. Dominik Hašek odchytal všechny čtyři zápasy s průměrem obdržených branek 4,12.\n\nPo sezóně prohlásil, že by rád pokračoval v KHL, ale pouze v týmu, který má šanci vyhrát Gagarinův pohár. Nabídku tomu odpovídající však nedostal, proto se rozhodl v následující sezóně věnovat jiným sportům.\n\nPo ukončení své kariéry se rozhodl investovat. I když už dříve neúspěšně prodával vlastní značku sportovního oblečení, založil společnost DM Life, která nabízí energetický drink Smarty. Jeho počínání s nápojem však budí posměch díky bizarní marketingové propagaci, jejíž je tváří.\n\nHašek byl ženatý s Alenou, rozenou Dvořákovou, se kterou se znal již od gymnaziálních studií. Z manželství vzešly dvě děti, dcera Dominika a syn Michael. V roce 2012 se však partneři po třiadvacetiletém manželství rozvedli. Od léta toho roku byl Hašek ve vztahu s Libuší Šmuclerovou, ale prohlašoval, že Šmuclerová za rozpadem jeho manželství není. Během léta 2015 se však rozešli.\n\nJe také členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "282654", "url": "https://cs.wikipedia.org/wiki?curid=282654", "title": "Promlčení", "text": "Promlčení\n\nPromlčení je soukromoprávní institut, díky kterému dojde k oslabení subjektivního práva, a to v důsledku marného uplynutí času, tzv. \"promlčecí lhůty\". Oslabení spočívá v tom, že pokud je promlčení u soudu namítnuto, soud nemůže promlčenou pohledávku přiznat, tj. odsoudit dlužníka ke splnění jeho závazku (např. k zaplacení dlužné částky). Promlčení však zakládá pouze právo se ho dovolat, pokud tedy dlužník promlčení nenamítne, soud žalobě vyhoví. Navíc i promlčená pohledávka dále zůstává ve formě naturální obligace, což znamená, že právo trvá dál, ale ztratilo svůj nárok. Dlužník tak může svůj dluh splnit dobrovolně, ale nelze dlužníka donutit k plnění, ale plní-li, nejde u věřitele o bezdůvodné obohacení a dlužník se nemůže domáhat vrácení plnění.\n\nSmyslem institutu promlčení je čelit složitým sporům, které by mohly vznikat při příliš dlouhé možnosti uplatnit právo u soudu, protože čím delší doba uplyne od vzniku práva, tím složitější je dokazovaní. Právo proto v souladu se zásadou \"\" (práva patří bdělým) časově omezuje vynutitelnost práv, aniž by je úplně rušil.\n\nV českém právu je promlčení obecně upraveno v občanském zákoníku z roku 2012, do konce roku 2013 bylo upraveno jednak v občanském zákoníku z roku 1964 a zvlášť pro obchodněprávní vztahy v zákoníku obchodním. V poměrech s mezinárodním prvkem se promlčení zpravidla řídí týmž právním řádem, jako právo, které je předmětem promlčení.\n\nPromlčení je třeba odlišovat od prekluze, což je úplný zánik subjektivního práva, tj. nenásleduje naturální obligace a soud k ní musí přihlížet ze své úřední povinnosti (\"ex officio\"). Prekludují jen ta majetková práva, u kterých to zákon výslovně stanoví.\n\nKe vzniku promlčení je třeba naplnění dvou právních skutečností:\n\nVzdá-li se někdo práva uplatnit námitku promlčení dříve, než uplyne promlčecí lhůta, nepřihlíží se k tomu. Stejný princip platil i v předchozí právní úpravě, podle které práva uplatnit promlčení nebylo možno se předem vzdát pod sankcí neplatnosti. Soud nepřihlíží k promlčení z úřední povinnosti a ani je z úřední povinnosti nezkoumá, k tomu je třeba výslovné námitky dlužníka. Bez ní k promlčení nedochází. Nezáleží na tom, zda o možnosti uplatnit námitku promlčení dlužník věděl, či nikoli. Vzhledem k tomu, že soudy mají poučovací povinnost pouze k procesním právům a povinnostem, nikoli k hmotněprávním, kam promlčení spadá, tak záleží pouze na žalovaném, zda o promlčení ví a zda takovou námitku v soudním řízení uplatní.\n\nPromlčená pohledávka i nadále trvá, a to jako tzv. naturální obligace, kterou lze splnit dobrovolně a případné její splnění není bezdůvodným obohacením, protože dlužník by stále plnil na základě právního důvodu. Může tak dokonce učinit i v případě existence soudního rozhodnutí, kterým byla žaloba díky úspěšné namítnutému promlčení zamítnuta. Protože však takovou pohledávku nelze na základě námitky promlčení soudně přiznat, věřitel ji bez exekučního titulu nemůže proti vůli dlužníka exekučně vymoci.\n\nObčanský zákoník vychází z koncepce promlčení práv (oproti např. promlčení žalob či promlčení nároku), jedná se tedy o promlčení subjektivního oprávnění věřitele (subjektivní právo). Předmětem promlčení nejsou povinnosti. Ačkoliv předmětem promlčení je tedy právo, občanský zákoník v některých ustanoveních používá termínu běžnému v právní praxi „promlčení pohledávky“ (§ 615, 616, 1989, 2054 občanského zákoníku). S ohledem na skutečnost, že užší pojem „pohledávka“ lze podřadit pod širší pojem „subjektivní právo“, není výraz promlčení pohledávky terminologicky nesprávný, avšak nedostatek terminologické konzistentnosti zákona je podle některých autorů poněkud matoucí.\n\nPromlčení podléhá i právo uskutečnit právní jednání, pokud splňuje charakteristiku majetkových práv (a přitom jejich promlčitelnost není zákonem výslovně vyloučena). K promlčitelným právům uskutečnit právní jednání patří např. právo odstoupit od smlouvy, právo vznést námitku (dovolat se) relativní neplatnosti právního jednání, právo k uplatnění předkupního práva spoluvlastníka nebo právo uplatnit (zákonnou) neúčinnost právního jednání.\n\nPromlčují se všechna majetková práva, u nichž zákon nestanoví výslovně výjimku. Naopak osobní práva se nepromlčují, ledaže zákon výjimečně stanoví, že podléhají promlčení. Občanský zákoník uvádí demonstrativní výčet nejdůležitějších osobních práv, která se nepromlčují. Dále se nepromlčují osobní práva autorská (na rozdíl od majetkových práv autorských).\n\nMajetkovými právy, která podléhají promlčení, jsou majetková práva, která jsou obsahem obligace – práva na peněžité plnění (v podobě kupní ceny, ceny za dílo, odměny za provedení příkazu apod.), dále další práva, která lze ocenit, tedy vyjádřit jejich hodnotu v penězích, např. zástavní právo, právo stavby, právo odpovídající služebnosti, právo na vyplacení povinného dílu apod. Právní věda rozděluje majetková práva na práva věcná, práva závazková, práva z dědictví a majetková práva z duševního vlastnictví.\n\nZ majetkových práv se pak nepromlčují:\n\nLhůta je časový úsek stanovený k uplatnění práva u druhé strany, popř. u jiné osoby, anebo jiného příslušného orgánu.\n\nPočátek běhu promlčecí lhůty je určen buď objektivně nebo subjektivně. Objektivně je stanoven tehdy, jestliže počátek běhu lhůty je nezávislý na vědomosti věřitele o rozhodujících skutečnostech. Subjektivně je počátek běhu lhůty stanoven tehdy, je-li vázán na vědomost věřitele o rozhodujících skutečnostech. O subjektivním objektivizovaném hovoříme tehdy, jestliže počátek běhu promlčecí lhůty je závislý na okamžiku, kdy oprávněný (věřitel) mohl a měl o rozhodujících skutečnostech dozvědět - zahrnuje posouzení případné nedbalosti.\n\nObecně určeným objektivním počátkem běhu promlčecí lhůty je den, kdy právo mohlo být vykonáno poprvé (\"actio nata\").\n\nDle občanského zákoníku z roku 1964 platilo, že promlčení má zásadně objektivní povahu, tzn. počíná dnem, kdy právo mohlo být vykonáno poprvé, nezávisle na tom, zda oprávněný (věřitel) skutečně mohl své právo vykonat, či mu v tom bránila určitá překážka subjektivní povahy (dlouhotrvající nemoc, pobyt v nemocnici), nebo o existenci práva vůbec nevěděl. Občanský zákoník z roku 2012 nově mění objektivní pojetí na subjektivní, neboť výslovně stanoví, že právo může být vykonáno poprvé, pokud se oprávněná osoba dozvěděla o okolnostech rozhodných pro počátek běhu promlčecí lhůty, anebo se o nich dozvědět měla a mohla.\n\nSubjektivní promlčecí lhůta je tříletá a běží ode dne, kdy právo mohlo být uplatněno poprvé. Právo může být uplatněno poprvé, pokud se oprávněná osoba dozvěděla o okolnostech rozhodných pro počátek běhu promlčecí lhůty, anebo kdy se o nich dozvědět měla a mohla. Objektivní promlčecí lhůta se uplatní především u náhrady škody a bezdůvodného obohacení; je desetiletá, ledaže zákon zvlášť stanoví jinou promlčecí lhůtu, a běží ode dne, kdy škoda (nebo újma) vznikla nebo kdy došlo k bezdůvodnému obohacení. Nově si mohou strany ujednat kratší nebo delší promlčecí lhůtu počítanou ode dne, kdy právo mohlo být uplatněno poprvé, nejméně však v trvání jednoho roku a nejdéle v trvání patnácti let. Nelze si však ujednat jinou lhůtu v neprospěch slabší strany a kratší v případě újmy na svobodě, životě či zdraví, v případě úmyslného porušení povinnosti nebo v případě pojištění.\n\nNa běh promlčecí lhůty nemá vliv změna v osobě dlužníka nebo věřitele, někdy však může dojít k jejímu pozastavení, především v případě podání žaloby k soudu, a to až do skončení řízení, či dokonce k úplnému přerušení. V takovém případě se proběhlá doba stává irelevantní a pokud k běhu promlčecí lhůty opět dojde, běží znovu od počátku. Jde o případy, kdy je právo pravomocně přiznáno soudem nebo kdy ho dlužník písemně uzná.\n\nV některých případech občanský zákoník zvlášť stanoví délku a počátek nebo konec běhu promlčecí lhůty. Jedná se o následující případy:\n\nPřed přijetím nového občanského zákoníku se používal termín promlčecí doba. Obecná promlčecí doba byla stejně jako nyní tříletá, ale v obchodněprávních vztazích čtyřletá, ledaže zákon stanovil dobu zvláštní. Právní úprava byla kogentní, takže promlčecí dobu nebylo možno krátit, prodloužit ji bylo možné pouze v případě obchodněprávních vztahů.\n\nV některých případech zákon stanovil jinou, než obecnou tříletou (čtyřletou) promlčecí dobu:\n\n\n\n"}
{"id": "282658", "url": "https://cs.wikipedia.org/wiki?curid=282658", "title": "Stíněný kabel", "text": "Stíněný kabel\n\nStíněný kabel je elektrický kabel složený z jednoho nebo více izolovaných vodičů, který je obalený společnou vodivou vrstvou pro \"stínění\", pro ochranu před \"rušením\". Stínění může být vyrobeno ze spletených měděných (nebo jiného kovu) drátků nebo složeno z měděných pásků, případně pokovené fólie nebo z vrstvy vodivého polymeru. Obvykle bývá tato vrstva zakryta další izolační vrstvou.\n\nJsou 3 způsoby vzniku šumu:\n\nCelkově se stíněný kabel chová jako Faradayova klec a omezuje tím elektrický šum, který způsobuje rušení a zlepšuje tak kvalitu přeneseného signálu. Stínění také redukuje elektromagnetické záření, které sám vodič vyzařuje a které může nepříznivě působit na ostatní elektrická zařízení v jeho blízkosti. Stínění rovněž minimalizuje šum od jiných elektrických zdrojů.\n\nV některých signálových kabelech se stínění může chovat jako zpětný vodič pro signály vedoucí zpět ke zdroji. V kabelech s více jádry mají signálové vodiče i vodič na zpětnou smyčku - signálovou zem, stínění tedy nemusí vést signálový proud, čímž není zpětný signálový proud vystaven rušení: Zem stínění a signálů jsou galvanicky oddělené.\n\nNavíc stínění může být uzemněno pouze na straně zdroje, nepropojené s druhou stranou, a tak nevede ideálně vůbec žádný elektrický proud, což opět pomáhá eliminovat případná rušení.\n\nIndukčně vznikajícímu šumu v okruhu vyvážené zátěže se zabrání obtočením dvou elektrických vodičů do krouceného páru. Vrstva kovového stínění přes kroucenou dvojlinku poskytuje lepší potlačení šumu. Koaxiální kabel je používán pro vyšší frekvence zajišťující regulování impedance, vnější trubicový svod je také efektně využíván ke snížení elektrického šumu v obvodu.\n\nPoužití stíněných kabelů v bezpečnostních systémech chrání před silovými a radiovými frekvencemi a pomáhá tak snižovat počet falešných poplachů. \n\nMikrofon nebo „signálový“ kabel se používá v konfiguraci PA (veřejných adres). V nahrávacích studiích se stíněná kroucená dvojlinka zakončuje XLR konektory. Kroucená dvojlinka pak nese signál ve vyvážené zvukové konfiguraci. \n\nKabel vedoucí od jeviště k mixážnímu pultu bývá obvykle vícežilový a nese několik párů vodičů. \n\nStředně a vysoko-napěťové silové kabely pracující v obvodech s napětím převyšující 2000 voltů mají stíněnou vrstvu z měděné nebo hliníkové pásky anebo z vodivého polymeru.\n\nPevná izolace u kabelů vysokého napětí zajišťuje ochranu samotného kabelu a také lidí a zařízení.\n\nV případě kontaktu nestíněné izolace se zemí (nebo s uzemněným předmětem) dojde ke korónovému výboji a následnému zničení izolace. To pak v případě kontaktu s člověkem představuje riziko zasažení elektrickým proudem.\n\nI proto se stínění silových kabelů uzemňují. Ve vysokoproudových obvodech musí být stínění uzemněno pouze na jednom konci, v celé své délce právě v jediném bodě.\n\nModerní silové kabely se vyrábějí v různých provedeních přizpůsobených jejich použití. Kabely se skládají ze tří hlavních částí:\n\nKonstrukční detaily v různých kabelech jsou odlišné podle jejich použití. Složení kabelu je určováno podle následujících 3 kritérií:\n\n"}
{"id": "282659", "url": "https://cs.wikipedia.org/wiki?curid=282659", "title": "Kimmie Meissnerová", "text": "Kimmie Meissnerová\n\nKimberly Claire Meissner známá spíše jako Kimmie Meissner (* 4. října 1989, Towson, Maryland) je americká krasobruslařka. Je mistryní světa\n\n"}
{"id": "282665", "url": "https://cs.wikipedia.org/wiki?curid=282665", "title": "Rizalit", "text": "Rizalit\n\nRizalit (též \"risalit\", z italského \"risalto – výstupek\") je označení pro středovou nebo postranní část průčelí stavby, která z jeho líce vystupuje po celé výšce, a to až o hloubku jedné okenní osy.\n\nHloubka rizalitu může být zcela nepatrná, například pouze naznačená výstupkem v omítce. V takovém případě se někdy používá termín \"pseudorizalit\", který však není příliš rozšířený. Naopak pokud mají boční stěny vystupující části budovy dvě a více okenních os, jedná se již o samostatné křídlo budovy. Rizalit zpravidla zdůrazňuje střed nebo kraje budovy a bývá často bohatěji členěn ozdobnými architektonickými prvky. Často zde bývá hlavní portál, balkon, terasa. Rizalit může být také vyšší než ostatní části budovy. V baroku často přecházel do pavilonovité nástavby po způsobu belvederu. Může být též opatřen frontonem nebo samostatně tvarovanou střechou, například mansardovou. Výjimečně však může být rizalit i o něco nižší než zbytek budovy.\n\nČastá je i kombinace trojice rizalitů (např. u Národního muzea v Praze). Rizalit je většinou obdélný, může však být i polygonální nebo půlválcový či podkovovitý. Pak jej nazýváme \"cylindrický rizalit\".\n\n\n"}
{"id": "282670", "url": "https://cs.wikipedia.org/wiki?curid=282670", "title": "Dziecinów (okres Otwock)", "text": "Dziecinów (okres Otwock)\n\nDziecinów [ďžječjinuv] je vesnice v Polsku v okrese Otwock Mazovského vojvodství.\n\nVlastní vesnice Dziecinów čítá 704 obyvatel.\n\nPrvní zmínka o lokalitě pochází z 14. století.\n\n"}
{"id": "282671", "url": "https://cs.wikipedia.org/wiki?curid=282671", "title": "Andi Gutmans", "text": "Andi Gutmans\n\nAndi Gutmans (: ) je izraelský programátor se švýcarskými kořeny, PHP vývojář a spoluzakladatel Zend Technologies. Absolvent Technionu v Haifě, Izrael. Spolu se Zeevem Suraskim v roce 1997 vytvořili PHP 3. Roku 1999 pak napsali Zend Engine, jádro PHP 4 a založili Zend Technologies, která od té doby spravuje PHP. Jméno Zend je kontaminace jejich křestních jmen, Zeev a Andi.\n\nGutmans je též členem Apache Software Foundation a v roce 1999 byl nominován na cenu FSF Award for the Advancement of Free Software.\n\nV roce 2004 napsal knihu \"PHP 5 Power Programming\", spolu se Stigem Bakkenem a Derickem Rethansem.\n\n"}
{"id": "282686", "url": "https://cs.wikipedia.org/wiki?curid=282686", "title": "Důchod", "text": "Důchod\n\nSlovo důchod může znamenat:\n\n\n\n"}
{"id": "282687", "url": "https://cs.wikipedia.org/wiki?curid=282687", "title": "Teje", "text": "Teje\n\nTeje byla královna ve starověkém Egyptě 18. dynastie v době Nové říše, \"„velká královská manželka“\" panovníka Amenhotepa III. Jeho manželkou se stala ve druhém roce vlády a až do jejího konce zastávala významné postavení. Kromě několika dcer byla matkou Amenhotepa IV. (pozdějšího Achnatona), na nějž v době jeho vlády měla značný vliv. Je pravděpodobné, že jejím synem byl i Achnatonův bratr, předčasně zemřelý korunní princ Thutmose. Tejiny rodinné vztahy k ostatním králům závěru 18. dynastie jsou předmětem diskusí.\n\nJsou známa jména jejích rodičů, matky Cuji a otce Juje.\n\nMalá poničená hrobka královny Teje byla objevena v Údolí králů, v roce 1907, pod označením KV55. Byla založena zřejmě synem a králem Achnatonem. V čistě opracované hrobce byla však nalezena dřevěná pozlacená rakev s nápisy Achnatona, ale víkem královny Teje nebo Kije. V rakvi byla nalezena, jak bylo ale později zjištěno, kostra jejího syna Achnatona, která sem byla přemístěna, za vlády Tutanchamona, ze zaniklé hrobky v Achetatonu. Samotná zachovalá mumie Amenhotepa III. a královny Teje s mumií královny Kije, matky Tutanchamona, byly i s dalšími královskými mumiemi nalezeny v přístavku pohřební komory Amenhotepa II., kam byly uschovány před vykradači hrobek pozdějšími králi 21. dynastie.\n"}
{"id": "282688", "url": "https://cs.wikipedia.org/wiki?curid=282688", "title": "Roy Emerson", "text": "Roy Emerson\n\nRoy Emerson (* 3. listopadu 1936 Blackbutt) je bývalý australský tenista. V kariéře získal celkem 28 titulů na turnajích Grand Slam ve dvouhře a čtyřhře (na počátku otevřené éry vyhrál dva grandslamové turnaje ve čtyřhře společně se svým slavnějším krajanem Rodem Laverem). Osmkrát se mu povedlo získat Davisův pohár s týmem Austrálie.\n"}
{"id": "282692", "url": "https://cs.wikipedia.org/wiki?curid=282692", "title": "Mexicko-americká válka", "text": "Mexicko-americká válka\n\nMexicko-americká válka nebo Americko-mexická válka byl ozbrojený konflikt mezi Spojenými státy americkými a  Mexikem v letech 1846–1848. Válka byla vyvolána sporem mezi USA a Mexikem o vládu nad územím Texasu. Mexiko neuznávalo odštěpení Texasu v roce 1836 a po celou dobu existence Texaské republiky (1836-1846) považovalo Texas za svoji vzbouřenou provincii. Zatímco mexičtí historici označují za příčinu války anexi Texasu ze strany USA v roce 1846, Američané (kteří krátkodobou nezávislost Texasu uznali) považují anexi Texasu provedenou se souhlasem Texasanů za legitimní a za příčinu války považují napadení pevnosti Fort Texas mexickou armádou, k němuž došlo 3. května 1846.\n\nDalšími příčinami války byly podle historiků snahy o územní expanzi Spojených států směrem na jihozápad, politická nestabilita v Mexiku a neschopnost Mexika spravovat své severní provincie v období po válce za nezávislost země (1810–1821).\n\nBezprostředním důvodem k válce (casus belli) bylo napadení pevnosti Fort Texas mexickou armádou 3. května 1846. Bojové operace probíhaly rok a půl od jara 1846 do podzimu 1847. Válka skončila naprostým vítězstvím Spojených států. Výsledkem byly významné územní ztráty Mexika ve prospěch Spojených států – odtržením Texasu a postoupením dalších území po prohrané válce přišlo Mexiko o více než polovinu svého území. Na získaném území vznikly postupně americké státy Kalifornie, Nové Mexiko, Arizona, Nevada a Utah. Ačkoliv se dlouze diskutovalo o zákazu otroctví na nových územích, byl v roce 1850 přijat kompromis, na jehož základě zůstala bez otroctví jen Kalifornie. Ztráta rozsáhlých území podnítila mexickou vládu k politice osídlování severních oblastí jako prostředku k zabránění dalším ztrátám území.\n\nMírová smlouva z Guadalupe Hidalgo (oficiálně: \"Smlouva o míru, hranicích, přátelství a vypořádání mezi Spojenými státy americkými a Mexickou republikou\") potvrdila hlavní důsledky této války: nucené postoupení mexických území \"Alta California\" a \"Santa Fe de Nuevo México\" ve prospěch Spojených států za 15 miliónů dolarů. Dále Spojené státy odpustily mexické vládě dluhy vůči americkým občanům (3,25 miliónů dolarů). Mexiko také uznalo řeku Rio Grande jako svou státní hranici s USA, a tím definitivně ztratilo Texas.\n\nMexiko bylo po získání nezávislosti na Španělsku v roce 1821 plné vnitřních rozporů, které hraničily s občanskou válkou, nicméně v odmítání myšlenky odtržení Texasu bylo poměrně jednotné. Z tohoto důvodu pohrozilo Spojeným státům válkou, pokud se pokusí anektovat Texas.\n\nPo získání nezávislosti na Španělsku však klesly vojenské a diplomatické schopnosti Mexika, což se projevilo hlavně v severní polovině území, kde hrozily místní indiánské kmeny Komančů, Apačů a Navahů. Indiáni, a to hlavně Komančové, využívali této slabosti Mexika a podnikali hluboké nájezdy někdy i stovky kilometrů do vnitrozemí s cílem ukrást stáda dobytka, která pak použili pro vlastní potřebu nebo je prodali na rostoucím trhu v Texasu a Spojených státech. Mexičané věřili, že Američané jim tyto nájezdy usnadňovali, protože z nich měli užitek. Indiánské nájezdy po sobě zanechaly tisíce mrtvých lidí a zdevastované severní Mexiko. Když americké jednotky toto území v roce 1846 napadly, našly zde demoralizované obyvatelstvo. Ze strany civilního obyvatelstva se Američanům dostalo jen malého odporu.\n\nV roce 1834 se po několikáté stal prezidentem Mexika Antonio López de Santa Anna, který zrušil federální ústavu a začal vládnout jako centralistický diktátor. To vedlo k vlně protestů některých provincií, které posléze vyhlásily nezávislost. Jednáním i silou se je podařilo přivést zpět pod mexickou nadvládu až na Texas, který zůstal prakticky nezávislý.\n\nPřed vypuknutím války bylo území horní Kalifornie a Nového Mexika dobře známé americkým lovcům, průkopníkům a obchodníkům, kteří při cestě na západ používali buď cestu z Missouri do Santa Fe nebo námořní spojení s kalifornským pobřežím. Tito obchodníci většinou obchodovali s kůžemi dobytka a lojem. Když v roce 1821 vzniklo nezávislé Mexiko, dala jeho vláda najevo, že američtí obchodníci jsou v Santa Fe vítáni. Tito průkopníci však našli mnohem víc než jen obchodní cestu, ale i způsob jak překonat prérie, pouště a hory, což bylo silným impulzem pro nové přistěhovalce.\n\nV roce 1842 americký velvyslanec v Mexiku Waddy Thompson, Jr. řekl, že by Mexiko možná bylo ochotno postoupit Kalifornii výměnou za vypořádání svých dluhů. Řekl:\n\n\"„Pokud jde o Texas, považuji jej za velice málo hodnotný v porovnání s Kalifornií, nejbohatší, nejkrásnější a nejzdravější zemí na světě… získáním horní Kalifornie bychom mohli mít stejnou nadvládu v Pacifiku… Francie i Anglie k ní upírají své oči.“\n\nAdministrativa prezidenta Johna Tylera navrhla trojstrannou dohodu, která by vypořádala spor o hranice Oregonu a zajistila postoupení přístavu San Francisco, ale lord Aberdeen se odmítl zúčastnit. Řekl však, že Británie nemá žádné námitky proti rozšíření území Spojených států v této oblasti. Přesto však prosakovaly zprávy o tom, že Francie nebo Británie se chystá uchvátit Kalifornii, ačkoliv to nebyla pravda.\n\nÚzemní expanze Spojených států směrem k pobřeží Tichého oceánu byla jedním z politických cílů prezidenta Jamese K. Polka, který byl i vůdcem Demokratické strany Spojených států. V té době se těšila vysoké oblibě myšlenka tzv. „Zjevného údělu“. Roku 1845 totiž John L. O'Sullivan, novinář listu „Democratic Review“, napsal: „\"Naším zjevným údělem je zaplavit zemi, kterou nám přiřkla Prozřetelnost, aby se každým rokem znásobující se miliony mohly svobodně rozvíjet.\"“ Tento „zjevný úděl“ obsahoval přesvědčení, že Spojené státy mají morální právo rozšiřovat své území pro šíření své civilizace. Podstatou bylo, že anglicky mluvící Spojené státy s vysokými ideály protestantské křesťanské etiky měly „zcivilizovat“ území domorodých obyvatel a katolických Mexičanů. Spojené státy proto v roce 1835 a 1845 nabídly Mexiku, že jeho severní provincie odkoupí. Mexická vláda však pokaždé nabídku na odkoupení téměř poloviny svého území odmítla.\n\nPolkův volební program však byl jednoznačně zaměřen na územní expanzi. Polk hovořil o „znovuobsazení Oregonu a znovupřipojení Texasu“, a tím si zajistil podporu jak Severu (preferoval expanzi severozápadním směrem), tak Jihu (byl pro expanzi jihozápadním směrem). Svůj zájem však nejvíce upíral na Nové Mexiko a Kalifornii, protože o připojení Texasu bylo rozhodnuto ještě před jeho nástupem do funkce prezidenta Spojených států.\n\nV roce 1810 Moses Austin, bankéř z Missouri, získal od Španělska velké území v Texasu, ale zemřel dříve, než uskutečnil svůj plán přivést na toto území americké osadníky. Jeho synovi Stephen F. Austinovi se podařilo přivést do Texasu více než 300 rodin, čímž byl odstartován stálý trend migrace ze Spojených států do Texasu. Tak se od 20. let 19. století začal Texas rychle měnit na americkými osadníky obydlené území, které do Texasu zvala sama mexická vláda, protože potřebovala stabilizovat situaci v pohraničních oblastech, kde často útočili indiáni.\n\nV roce 1829 v důsledku neustávající přistěhovalecké vlny amerických osadníků, překročil počet Američanů v Texasu počet Mexičanů. Mexická vláda se rozhodla obnovit proto daň z nemovitosti, zvýšit cla na americké zboží a zakázat otroctví. Osadníci i mnoho mexických obchodníků tato opatření odmítli, což vedlo mexickou vládu k uzavření Texasu pro další přistěhovalce. Nicméně, přistěhovalci do země proudili ze Spojených států ilegálně dál. Okolo roku 1835 žilo v Texasu již asi 30 000 Američanů, což bylo téměř desetkrát víc než Mexičanů.\n\nV roce 1834 se generál Antonio López de Santa Anna opět stal prezidentem Mexika. Místo aby poskytl novým osadníkům větší zastoupení a samosprávu, rozpustil národní shromáždění, zrušil federální systém a stal se diktátorem. Rozhodl se zlikvidovat polonezávislost Texasu, tak jako se mu to povedlo v sousední provincii Coahuila a dalších částech Mexika se separatistickými tendencemi. Nakonec Stephen F. Austin povolal Texasany do zbraně. Původně chtěli Texasané bojovat za starou mexickou ústavu, ale když se Santa Anna blížil se svou armádou, vyhlásili 2. března 1836 nezávislost. Poté, co generál Santa Anna porazil Texasany v bitvě o Alamo, byl sám drtivě poražen texaskou armádou vedenou generálem Samem Houstonem v bitvě u San Jacinta. Během této bitvy byl sám zajat a podepsal smlouvu uznávající nezávislost Texasu, aby si zachránil život. Mexiko však tuto smlouvu nikdy neratifikovalo, prohlásilo, že Santa Anna neměl právo takovou smlouvu podepsat, že tuto smlouvu podepsal pod nátlakem jako americký vězeň a vyhlásilo svůj záměr tuto vzbouřenou provincii znovu dobýt.\n\nTexas upevnil svůj status nezávislé republiky a obdržel oficiální uznání od Británie, Francie i Spojených států, přičemž všechny tyto státy varovaly Mexiko, aby se nepokoušelo dobýt tento nový stát zpět. Většina obyvatel Texasu se chtěla připojit ke Spojeným státům, ale připojení Texasu naráželo na odpor Kongresu Spojených států, kde byla proti hlavně strana Whigů. Na druhou stranu se Spojené státy obávaly rostoucího britského vlivu v Texasu. Nakonec v roce 1845 Texaská republika souhlasila s nabídkou Kongresu na připojení ke Spojeným státům. Texas se stal 28. státem USA 29. prosince 1845.\n\nHranice Texasu jako nezávislého státu nebyly nikdy stanoveny. Texaská republika si dělala nárok na území až k řece Rio Grande na základě smluv z Velasca (po bitvě u San Jacinta), ale Mexiko odmítlo uznat jejich platnost a považovalo za hranici řeku Nueces. Odkaz na hranici na řece Rio Grande byl vynechán i v usnesení Kongresu o připojení Texasu pro jeho lepší průchodnost schvalovacím procesem. Prezident James K. Polk prohlásil, že hranici tvoří řeka Rio Grande, což vyvolalo okamžitě spor s Mexikem.\n\nV červnu 1845 Polk poslal generála Zachary Taylora do Texasu a od října bylo 3 500 Američanů na řece Nueces připraveno bránit Texas před případnou mexickou invazí. Polk však prahl po rozšíření území směrem k Tichému oceánu, proto vydal instrukce pacifické flotile, aby v případě, že vypukne válka s Mexikem, obsadila kalifornské přístavy a udržovala dobré vztahy s místními obyvateli. V té samé době napsal dopis americkému konzulovi v Alta California, kterým byl Thomas O. Larkin, ve kterém popřel americké ambice v Kalifornii, ale podpořil myšlenku nezávislosti Kalifornie na Mexiku nebo dobrovolné připojení ke Spojeným státům, zároveň však varoval, že Británie nebo Francie by mohly být proti.\n\nAby byla odstraněna další válečná hrozba na severu, Polk podepsal s Británií smlouvu o rozdělení Oregonu na 49. rovnoběžce, čímž si pohněval některé Demokraty ze severu, kteří dávali přednost expanzi na západ tímto směrem. Heslem některých bylo „padesát čtyři čtyřicet nebo válku“, to znamenalo požadavek na hranice na 54 stupních a 40 minutách severní šířky a tedy celý Oregon pro Spojené státy. Polk však dával přednost kompromisu. Britové nejprve odmítli jeho nabídku na hranice na 49 stupních, a proto obnovil požadavek na 54 stupňů a 40 minut. Polk měl štěstí, že Británie si cenila víc obchodu se Spojenými státy, než aby vedla válku o kousek divočiny na pomezí Spojených států a Kanady. Následně proto přišli sami Britové s nabídkou kompromisu na 49. rovnoběžce, což Polk přijal. Většina byla spokojena. Jih svůj zrak upíral k Texasu a severnímu Mexiku a Sever si cenil dobrých obchodních vztahů s Británií.\n\n10. listopadu 1845 poslal prezident Polk tajného vyslance, kterým byl John Slidell, do Mexico City, aby vyjednal uznání hranic na řece Rio Grande a odstoupení mexických provincií Alta California a Santa Fe de Nuevo México. Polk dal dále Slidellovi oprávnění prominout dluhy za škody, které vznikly americkým občanům během mexické války za nezávislost a zaplatit 25 – 30 miliónů dolarů (672 – 806 miliónů dnes) za odstoupení zmíněných dvou provincií.\n\nMexiko tomu sice nebylo nakloněno, ale nebylo ani schopno vyjednávat. Jen v roce 1846 mu vládli postupně čtyři prezidenti, šestkrát se změnil ministr války a šestnáctkrát se změnil ministr financí. Mexické veřejné mínění a všechny politické proudy byly názoru, že prodání části území Spojeným státům by znamenalo poskvrnu národní cti. Mexičané, kteří byli proti přímému střetu se Spojenými státy, a ke kterým patřil i prezident José Joaquín de Herrera, byli pokládáni za zrádce. Vojenští protivníci mexického prezidenta, podporovaní novináři, považovali přítomnost Slidella v Mexico City za urážku. Když de Herrera začal jednat se Slidellem o pokojném vyřešení texaského problému, byl obviněn z velezrady a sesazen. Poté se dostala k moci nacionalistická vláda, kterou vedl generál Mariano Paredes y Arrillaga. Tato vláda veřejně potvrdila, že Mexiko si i nadále nárokuje Texas. Slidell byl přesvědčen, že Mexiko by mělo být „potrestáno“ a vrátil se do Spojených států.\n\nPrezident James K. Polk po svém zvolení nařídil generálovi Taylorovi a jeho silám, aby postoupili na jih k Rio Grande, a tak vstoupili na sporné území. To byl nanejvýš pochybný krok, protože Mexiko neuznalo ani anexi Texasu, ani hranici na řece Rio Grande. Spojené státy se však odvolávaly na smlouvy z Velasca. Mexiko naopak argumentovalo, že zmíněná smlouva byla podepsána generálem Santa Annou v roce 1836 pod nátlakem, když byl americkým vězněm, a že je tedy neplatná. Navíc, Mexičané tvrdili, že Santa Anna neměl pravomoc vyjednávat a podepsat takovou smlouvu. Skutečně smlouva nebyla nikdy Mexikem ratifikována. Polkův záměr byl jasný – vyprovokovat válku. Ulysses S. Grant, který sloužil jako mladý důstojník u generála Taylora, později přiznal: „\"Poslali nás, abychom vyprovokovali boje, ale bylo nutné, aby je začalo Mexiko.\"“\n\nTaylor ale ignoroval mexické požadavky, aby se stáhnul za řeku Nueces a postavil provizorní pevnost Fort Texas (později známou jako Fort Brown) na severním břehu Rio Grande přímo proti mexickému městu Matamoros. Mexické síly v oblasti vedl generál Mariano Arista.\n\n25. dubna 1846 oddíl mexického jezdectva v počtu 2 000 mužů napadl americkou hlídku o počtu 70 mužů. Hlídka byla vyslána na průzkum do území mezi řekami Rio Grande a Nueces. V boji poblíž Brownsville bylo zabito 16 amerických vojáků, 5 bylo zraněno a 49 zajato. Tato událost, která je známá pod názvem „Thornton Affair“ se nakonec stala záminkou pro vyhlášení války.\n\nObléhání pevnosti Fort Texas bylo zahájeno 3. května 1846. Mexické dělostřelectvo v Matamoros zahájilo palbu na Fort Texas, která odpověděla svými děly. Bombardování pokračovalo dalších 160 hodin a postupně se zvyšovalo, jak mexické síly postupně obklopovaly pevnost. Během bombardování bylo zraněno 13 amerických vojáků a 2 vojáci zahynuli. Mezi mrtvými byl i Jacob Brown, podle kterého byla později pevnost přejmenována.\n\n8. května 1846 přispěchal Zachary Taylor s 2 400 vojáky, aby pevnost vyprostil. Avšak Arista odtáhl na sever se silou 3 400 vojáků, aby se s ním utkal v bitvě u Palo Alto. Američané zde nasadili „létající dělostřelectvo“, což byl americký výraz pro lehké mobilní jízdní dělostřelectvo tažené koňmi, přičemž i jeho obsluha se pohybovala na koních. Dělostřelectvo bylo schopno vystřelit a rychle se přesunout na jiné místo na bojišti. Mexičané odpověděli jízdním útokem a vlastním dělostřelectvem, které však bylo těžkopádné a pomalé. Americké „létající dělostřelectvo“ poněkud demoralizovalo mexickou stranu, přičemž se snažilo využít výhod, které jí poskytoval terén. Mexičané ustoupili během noci na druhou stranu vyschlého řečiště, které jim poskytlo jakési přírodní opevnění. Během tohoto ústupu však byly mexické jednotky značně rozptýleny, takže vzájemná komunikace vázla.\n\nNásledující den během bitvy u Resaca de la Palma se obě strany utkaly v boji muž proti muži. Americké kavalérii se podařilo ukořistit několik mexických děl, což zatlačilo mexickou stranu na ústup, který se změnil v debakl. Arista nebyl schopen opět shromáždit své síly, protože bojoval v neznámém terénu a ústup jeho mužů se změnil v útěk. Mexické ztráty byly těžké a navíc Mexičané opustili své dělostřelectvo a zásoby. Fort Texas způsobila další ztráty, když ustupující vojáci procházeli kolem pevnosti. Mnoho mexických vojáků se rovněž utopilo, když se snažili přeplavat řeku Rio Grande.\n\nKdyž Polk obdržel zprávu o Thorntonově incidentu, usoudil, že má v rukou dostatečné \"casus belli\" (záminku k válce). V jeho poselství ke Kongresu Spojených států ze dne 11. května 1846 stálo, že „Mexiko překročilo hranice Spojených států, napadlo naše území a prolilo americkou krev na americké půdě“. Kongres vyhlásil válku Mexiku 13. května 1846, přičemž vyhlášení války mělo silnou podporu hlavně u Demokratů z jižních států. 67 kongresmanů z řad Whigů bylo zpočátku proti, hlavně kvůli otroctví, ale nakonec jich proti válce hlasovalo jen 14 včetně bývalého prezidenta Johna Quincyho Adamse.\n\nVětšina Whigů, a to na severu i na jihu, byla proti válce; naproti tomu většina Demokratů válku podporovala. Zvláště mezi Demokraty z jižních států bylo populární „zjevné předurčení“. Jižní státy také doufaly, že rozšíření USA na jih posílí jejich slábnoucí pozici proti rychle se rozvíjejícímu severu. Někteří Demokraté ze severu však chtěli území zvětšit severozápadním směrem.\n\nWhigové všeobecně chtěli silnější ekonomiku se silným průmyslem než další území. Skupinu odpůrců války vedl Whig Joshua Giddings, který označoval válku s Mexikem za „agresivní, bezbožnou a nespravedlivou válku“ a hlasoval proti dodání zbraní a vojáků. Řekl:\n„\"Na vraždách Mexičanů na jejich vlastní půdě nebo na jejich okrádání o jejich vlastní zem, nechci mít svůj podíl ani teď, ani později. Vina za tyto zločiny musí padnout na jiné. Nebudu se jich účastnit.\"“\nDalší Whig, v té době nepříliš známý, Abraham Lincoln pochyboval o příčině války a chtěl přesně vědět, kde byl Thornton napaden a kde byla prolita americká krev. „Ukažte mi to místo,“ říkával. Naznačoval tím, že američtí vojáci mohli být v době incidentu vlastně v Mexiku. Vůdce Whigů v Georgii Robert Toombs prohlásil:\n„\"Tato válka je nepopsatelná… obviňujeme prezidenta Polka z podněcování války… aby se zmocnil země… která existovala po staletí a nyní je v držení Mexičanů… Dejte nám příležitost zastavit tuto touhu po nadvládě. Máme dostatečně velké území, nebesa to vědí.\"“\nSeverní abolicionisté napadali válku jako pokus majitelů otroků o upevnění otroctví a posílení jejich vlivu ve federální vládě. Například Henry David Thoreau jednal podle svého přesvědčení a odmítl platit daně, kterými byla placena tato válka. Byl za to nakrátko uvězněn a napsal svou slavnou esej, která byla později nazvána „Občanská neposlušnost“.\n\nBývalý prezident John Quincy Adams také vyjadřoval své přesvědčení, že válka povede v prvé řadě k šíření otroctví. V reakci na tyto obavy navrhl demokratický kongresman David Wilmot opatření, na jehož základě by bylo zakázáno otroctví na všech získaných územích. Tento plán však Kongresem neprošel a jen dále zvýšil napětí mezi frakcemi.\n\nKromě obviňování, že akce mexické armády na sever o řeky Rio Grande, která tvořila spornou hranici, je útokem na území Spojených států, měli obhájci války i další argumenty. Pokládali území Nového Mexika a Kalifornie za jenom formálně vlastněné Mexikem s velmi slabými vazbami na Mexiko. Tvrdili, že území je vlastně neobydlené, bez vlády a nechráněné, a že velkou část, ne-li většinu, nedomorodého obyvatelstva tvoří američtí osadníci, kteří se obávají, že toto území získá největší americký rival na kontinentu, kterým byla Británie.\n\nPrezident Polk zopakoval tyto argumenty ve třetí výroční zprávě adresované Kongresu ze dne 7. prosince 1847, ve které pečlivě a podrobně líčí podíl jeho administrativy na vzniku konfliktu, opatření k odvrácení války i odůvodnění vyhlášení války. Také rozpracovává řadu značných amerických finančních nároků vůči Mexiku a argumentuje, že země se nachází v platební neschopnosti, a proto je postoupení severních území reálnou kompenzací za tyto dluhy.\n\nBěhem války vynálezy jako byl telegraf, vytvořily nový způsob komunikace, který předával lidem poslední zprávy z bojiště přímo od reportérů, kteří byli v místě bojů. Po více než desetiletých zkušeností s hlášením trestné činnosti ve městech, si novináři rychle uvědomili neukojitelnou potřebu veřejnosti po zprávách z války. Bylo to poprvé v americké historii, kdy články novinářů měly větší vliv na utváření myšlení a postojů lidí k válce než názory politiků. Novinky o válce se těšily mimořádné oblibě a byly nadšeně přijímány.\n\nNa jaře 1846, zprávy o Taylorově vítězství u Palo Alto vyvolaly srocení velkého davu lidí v textilním městečku Lowell v Massachusetts. V květnu 1847 se zase v New Yorku slavila vítězství u Veracruz a Buena Vista. Byl uspořádán ohňostroj a „velké procesí“ mělo kolem 400 000 lidí. Generálové Taylor a Scott se stali v očích obyvatel hrdiny a později jim to pomohlo v prezidentské kandidatuře.\n\nPo vyhlášení války napadly americké síly mexické území na dvou hlavních frontách. Jezdectvo pod velením Stephena W. Kearnyho napadlo severozápadní oblasti Mexika z pevnosti Leavenworth. Tyto síly byly posíleny i pacifickou flotilou, kterou vedl John D. Sloat. Tato fronta byla otevřena hlavně z obav, aby se Británie nepokusila obsadit tyto oblasti. Další armády byly poslány na jih, aby okupovaly oblasti severovýchodního Mexika.\n\nObě strany vstoupily do konfliktu špatně připraveny. Spojené státy měly proti Mexiku výrazně menší armádu a neměly žádný plán. Naproti tomu poměrně velká mexická armáda byla špatně vyzbrojena a vybavena. Polk navíc sledoval politické cíle, nechtěl, aby mu v osobě úspěšného vojevůdce vyvstal politický protivník. Byl zástupcem Demokratické strany a vrchní velitel Winfield Scott byl Whig s politickými ambicemi. Proto vybral pro první část války jako velitele Zachary Taylora, což byl sice také Whig, ale kterého nepovažoval za tak silného politického soupeře. V tom se však mýlil. Skromný, prostý, drsný, otevřený a odvážný Taylor se stal pro vojáky i veřejnost takovým hrdinou, že jej to vyneslo až do funkce prezidenta Spojených států.\n\nNěkolik měsíců před vyhlášením války (v prosinci 1845) vstoupil kapitán americké armády a cestovatel John C. Frémont a 60 dobře vyzbrojených mužů do Kalifornie (se záminkou výzkumné topografické cesty do Oregonu) a poté, co slyšel, že válka s Mexikem je na spadnutí, se jen zvolna přesouval směrem k Oregonu. Mexickému guvernérovi vysvětlil, že potřebuje jen nakoupit zásoby na cestu do Oregonu. Místo toho však vstoupil do obydlených oblastí Kalifornie a navštívil Santa Cruz County a Salinas Valley. Mexická úřední místa zpozorněla a přikázala mu, aby území opustil. Frémont na to reagoval postavením opevnění na hoře Gavilan Peak a vyvěšením vlajky Spojených států. Frémont opustil Kalifornii v březnu, ale vzápětí se vrátil, aby podporoval povstání v Sonomě, kde se několik amerických přistěhovalců rozhodlo, že budou „hrát texaskou hru“.\n\n15. června 1846 asi 30 osadníků, většinou amerických občanů, zahájilo vzpouru a zmocnili se malé mexické posádky ve městě Sonoma v Kalifornii (tzv. Vzpoura medvědí vlajky). Povstalci vyhlásili republiku Kalifornie nezávislou na Mexiku. Jejich vlajka s medvědem se později stala základem pro vlajku současného státu Kalifornie. Tato „republika“, která nikdy neovládala větší území než okolí města, vydržela jen několik dní do 23. června 1846, kdy do města dorazil Frémont se svými muži a povstalci se k němu připojili jako „Kalifornský prapor“.\n\nKomodor John Drake Sloat, když viděl, že válka s Mexikem je na spadnutí (zpráva o vyhlášení války k němu ještě nedorazila) a slyšel o vzpouře v Sonomě, nařídil svým silám okupovat hlavní město Monterey a 7. července 1846 nad městem vztyčil vlajku Spojených států. San Francisco, tehdy zvané Yerba Buena, bylo obsazeno 9. července 1846. 15. července 1846 převzal velení komodor Robert F. Stockton, který byl mnohem agresivnějším velitelem, a který převzal i Frémontovy muže pod své velení. 19. července 1846 Frémontův „Kalifornský pluk“ posílený o dalších 160 mužů z řad osadníků z okolí Sacramenta vstoupil do Monterey, kde se připojil ke Stocktonovým námořníkům a námořním pěšákům. Americké síly tak snadno převzaly kontrolu nad severní Kalifornií.\n\nMexický generál José Castro a guvernér Pío Pico uprchli směrem na jih. Stocktonovy síly se plavily směrem na jih na San Diego. Po cestě se zastavily i San Pedru, kde Stockton vylodil 50 příslušníků námořní pěchoty, aby obsadili Los Angeles. To bylo bez odporu obsazeno 13. srpna 1846. Téměř nekrvavé dobytí Kalifornie se zdálo kompletní.\n\nStockton však nechal v Los Angeles příliš malé síly a „\"Californios\"“ (španělsky hovořící obyvatelé Kalifornie), které vedl José María Flores, zahájili bez podpory Mexika vlastní akci, během které se jim podařilo vytlačit z Los Angeles na konci září 1846 americkou posádku. Španělští kovbojové z rančů (\"rancho vaqueros\") byli silou, se kterou Američané vůbec nepočítali. Stockton poslal na pomoc více než 300 mužů. Mexičané, kteří byli početně několikanásobně slabší, se s nimi utkali v bitvě u Dominguez Rancho od 8. do 9. října 1846 poblíž San Pedra. V této bitvě se Mexičanům podařilo zvítězit, přičemž neutrpěli žádné ztráty. Američané, jejichž ztráty činily 14 mrtvých a 2 zraněné, byli nuceni ustoupit zpět na lodě v San Pedru.\nMezitím přispěchal generál Stephen W. Kearny s eskadronou 139 dragounů, které vedl vyčerpávajícím pochodem přes Nové Mexiko, Arizonu a Sonorskou poušť. Nakonec se dostal do Kalifornie 6. prosince 1846 a vybojoval menší bitvu s jezdci \"Californios\" u San Pasqual poblíž San Diega v Kalifornii, přičemž ztratil kolem 20 mužů, Mexičané se stáhli z bojiště z podstatně menšími ztrátami.\n\nVelení Kearnyho bylo špatné a vedlo ke krvavým ztrátám, přesto vyvinulo tlak na nepřítele, který musel přejít do defenzívy. Dragouni drželi \"Californios\" pod tlakem po čtyři dny dokud nedorazily posily od Stocktona. Posílené spojené americké síly vyrazily 29. prosince 1846 ze San Diega na sever a dostaly se do oblasti Los Angeles 8. ledna 1847, tam se spojili s Frémontovými muži. Americké síly nyní měly 607 vojáků a námořních pěšáků, kteří bojovali s asi 300 \"Californios\", které porazili v rozhodující bitvě u Rio San Gabriel. Následující den 9. ledna 1847 Američané vybojovali bitvu u La Mesa. 12. ledna 1847 se poslední významná jednotka \"Californios\" vzdala americkým silám. To znamenalo konec ozbrojeného odporu v Kalifornii.\n\nPoté, co byla zajištěna horní Kalifornie, se většina lodí v Pacifiku přesouvala směrem na jih, přičemž obsazovala všechna důležitá města provincie Baja California a zajala nebo zničila téměř všechna mexická plavidla v Kalifornském zálivu. Ostatní přístavy, mimo přístavů na poloostrově, byly rovněž obsazeny. Cílem pacifického tažení bylo dobytí města Mazatlán, což byla důležitá zásobovací základna mexických sil. Mnoho mexických lodí bylo při tomto tažení zajato nebo zničeno. Například loď USS \"Cyane\" si nárokuje zajetí osmnácti lodí a zničení mnoha dalších.\n\nPozději se námořníci a příslušníci námořní pěchoty z těchto lodí zmocnili přístavu Mazatlán. Stalo se tak 11. listopadu 1847. Mexické tažení, které vedl Manuel Pineda, mělo za cíl znovu dobýt obsazené přístavy. Výsledkem bylo několik malých střetů (bitva u Mulege, bitva u La Paz, bitva u San José del Cabo) a dvě obléhání amerických posádek (obležení La Paz, obležení San José del Cabo), během kterých americké loďstvo poskytovalo svým jednotkám dělostřeleckou podporu.\n\nAmerické posádky si udržely kontrolu nad přístavy a po příjezdu posil podplukovník Henry S. Burton vyrazil do protiútoku, vysvobodil zajaté Američany, zajal mexického velitele Pineda a 31. března porazil a rozprášil zbývající mexické síly během potyčky u Todos Santos, přičemž netušil, že v únoru 1848 již byl uzavřen mír v Guadalupe Hidalgo.\n\nPorážky u Palo Alto a Resaca de la Palma způsobily v Mexiku politické nepokoje, které využil Antonio López de Santa Anna ke vzkříšení své politické kariéry a k návratu ze svého dobrovolného exilu na Kubě uprostřed srpna 1846, kam se uchýlil po propuštění z amerického zajetí. Slíbil Polkovi, že pokud mu dovolí přejít přes americkou námořní blokádu, vyjedná v Mexiku mírové řešení konfliktu včetně prodeje území Nového Mexika a Kalifornie Spojeným státům. Do hlavního města Mexika však napsal, že již neaspiruje na úřad prezidenta Mexika, ale dychtí po tom, aby mohl využít své vojenské zkušenosti k odražení invaze, tak jako kdysi proti Španělům. Prezident Valentín Gómez Farías byl natolik zoufalý, že souhlasil a umožnil mu návrat do Mexika. Jakmile však Santa Anna přijel do Mexico City, okamžitě na své sliby Američanům zapomněl a nabídnul své služby mexické vládě. Okamžitě poté, co byl jmenován velitelem mexické armády, opět otočil a prohlásil se prezidentem Mexika. Díky Polkovi se tak do čela mexické armády postavil její nejschopnější generál.\n\n2 300 vojáků Spojených států vedených Taylorem překročilo Rio Grande po počátečních problémech s transportem přes řeku. Tito vojáci obsadili města Matamoros a Camargo, kde vojsko poprvé postihly zdravotní potíže a poté pokračovali směrem na jih, kde oblehli město Monterrey. Výsledkem těžké bitvy u Monterrey byly vážné ztráty na obou stranách. Americké lehké dělostřelectvo totiž bylo proti kamenným opevněním města neúčinné.\n\nAmeričtí vojáci, včetně mnoha absolventů akademie ve West Pointu, nikdy předtím nezažili boj ve městě. A tak vpochodovali přímo do ulic města, kde byli ničeni dobře ukrytými obránci v domech. O dva dny později proto změnili svou taktiku. Texaští vojáci, kteří již v mexických městech bojovali, doporučovali použít pro průnik městem taktiku „myších děr“. Jinými slovy, aby se vyhnuli postupu otevřenými ulicemi, bylo potřeba prorážet otvory do stěn a střech domů, uvnitř pak vybojovat boj muže proti muži a takto pokračovat dále. Tato metoda se nakonec osvědčila.\nPostup městem a soustředěná palba houfnic, nakonec donutila Mexičany vyjednávat. Taylor souhlasil, že když mexičtí vojáci opustí město, uzavře příměří na osm týdnů výměnou za kapitulaci města. Na nátlak Polka však toto příměří porušil a obsadil město Saltillo ležící na jihozápad od Monterrey. Santa Anna obvinil ze ztráty měst Monterrey a Saltillo velitele Ampudia a degradoval jej na velitele malé dělostřelecké jednotky. 22. února 1847 vyrazil Santa Anna na sever s 20 000 muži, aby se utkal s Taylorem.\n\nTaylor se 4 600 muži se opevnil v horském průsmyku Buena Vista (22. a 23. února 1847). Santa Anna, jehož armáda trpěla častými dezercemi, přitáhl s 15 000 unavenými muži. Poté navrhl Američanům možnost kapitulace, což bylo odmítnuto. Druhý den ráno proto zaútočil. Santa Anna poslal proti americkým pozicím jezdectvo a část pěchoty do svahu, který tvořil část průsmyku a hlavní část pěchoty poslal do čelního útoku přímo po silnici vedoucí do průsmyku Buena Vista.\n\nNásledoval zuřivý boj, během kterého byli Američané téměř poraženi, ale podařilo se jim nakonec pozice udržet. Mexičané způsobili Američanům značné ztráty, přesto dal Santa Anna rozkaz ke stažení, což bylo provedeno následující noc, a tím ponechal část severního Mexika v rukou Taylora. Prezident však Polk Taylorovi nedůvěřoval, podle jeho názoru dokázal svou neschopnost ochotou uzavřít příměří po bitvě o Monterrey. Také jej však považoval za soupeře v kandidatuře na prezidenta Spojených států. Polkova strategie však byla chybná, nikdy nebyl v Mexiku, a proto nechápal, proč se Taylor nechce pustit do útoku na Mexiko City přes stovky mil pouští a polopouští. Taylor přesto později využil velení v bitvě u Buena Vista v úspěšné prezidentské kampani v roce 1848.\n\n1. března 1847 Alexander William Doniphan obsadil severomexické město Chihuahua. Se svými muži v tomto městě zůstal jako ochrana zájmů amerických obchodníků. Nakonec na konci dubna 1847 Zachary Taylor nařídil jeho mužům opustit město Chihuahua a připojit se k němu v Saltillo. Američtí obchodníci je následovali nebo se vrátili do Santa Fe. Během cesty mnoho místních obyvatel poskytovalo Doniphanovi podporu kvůli útočícím indiánům, kteří jim brali děti, koně, mezky i peníze.\n\nCivilní obyvatelstvo severního Mexika projevilo jen malý odpor vůči americké invazi. Možná proto, že země již byla zpustošená nájezdy indiánských kmenů Komančů a Apačů. Josiah Gregg, který putoval s americkou armádou severním Mexikem řekl, že „celá země od Nového Mexika až po hranice Durango je téměř vylidněná. Usedlosti i ranče jsou většinou opuštěné a lidé žijí jen ve městečkách a městech.“\n\nKomodor Matthew C. Perry vedl na jih skupinu plavidel podél pobřeží mexického státu Tabasco. Perry dorazil k řece Tabasco (nyní známá pod jménem Grijalva) 22. října 1846 a zmocnil se přístavu Frontera. Ponechal zde malou posádku a pokračoval se svými muži na město San Juan Bautista (dnes Villahermosa). Perry dorazil do města San Juan Bautista 25. října 1846. Plukovník Juan Bautista Traconis, který v té době sloužil jako místní oblastní velitel, se zabarikádoval se svými muži uvnitř budov. Perry si uvědomoval, že bombardování města by bylo dobrou volbou jak vyhnat mexickou armádu ven, ale chtěl se vyhnout velkým škodám. Proto stáhnul své síly zpět a připravil je na následující den.\n\nRáno 26. října 1846 se Američané připravovali na útok na město a v té chvíli začali Mexičané pálit na americkou flotilu. Američané zahájili bombardování náměstí města a jeho okolí. Toto bombardování pokračovalo až do večera. Značné ztráty a neschopnost dobýt město vedly Perryho k rozhodnutí stáhnout se zpět do přístavu Frontera, kde zahájil námořní blokádu, aby zabránil zásobování hlavního města potravinami a vojenským materiálem.\n\n13. června 1847 obdržel Perry posily a začal se přesouvat k řece Grijalva se svojí flotou čítající 47 vlečených lodí, které přepravovaly výsadek 1 173 dobře vyzbrojených mužů. 15. června asi 19 km pod městem San Juan Bautista se loďstvo setkalo s malým odporem. V zákrutách řeky ve tvaru „S“, které jsou známy pod názvem „Ďáblovy ohyby (Devil's Bend)“, se Perry dostal pod mexickou palbu z opevnění Colmena u řeky. Těžké námořní zbraně však mexické síly rychle rozprášily.\n\n16. června se Perry dostal k městu San Juan Bautista. Dvě lodě poslal kolem pevnosti, aby jí napadly z opačné strany. David D. Porter vedl 60 námořníků, kteří se zmocnili pevnosti a vztyčili na ní americkou vlajku. Následně se vylodil Perry se svými muži a vstoupil do města, které rychle obsadil.\n\nJeště před Taylorovou bitvou v Buena Vista Polk v říjnu 1846 rozhodl o vyslání druhé armády pod velením Winfielda Scotta do Veracruzu, odkud měla pokračovat na Mexico City.\n\nTato armáda se měla vylodit u přístavu Veracruz a zahájit invazi přímo do srdce Mexika. 9. března 1847 Scott provedl první velkou obojživelnou operaci v dějinách Spojených států jako přípravu na obléhání města Veracruz. Skupina 12 000 dobrovolníků a vojáků z povolání úspěšně vylodila poblíž opevněného města zásoby, zbraně i koně, přičemž byla použita zvlášť navržená vyloďovací plavidla.\n\nMěsto bránil mexický generál Juan Morales s 3 400 muži. Moždíře a námořní kanóny byly použity k poškození hradeb a zastrašení obránců. Obránci města se pokoušeli opětovat dělostřeleckou palbu, jak nejlépe mohli, ale neustávající ostřelování města podlomilo vůli Mexičanů bojovat proti početně podstatně silnějšímu nepříteli a 27. března 1847 se město vzdalo. Američané měli ztráty 80 mužů, zatímco na mexické straně bylo asi 180 mrtvých a raněných, z čehož asi polovina byli civilisté. Během obléhání však mezi Američany propukla epidemie žluté zimnice.\n\nScott se poté vydal na západ k Mexico City spolu s 8 500 zdravými vojáky, zatímco Santa Anna zaujal obranné pozice v kaňonu kolem hlavní silnice asi v polovině této cesty poblíž osady Cerro Gordo. Santa Anna měl k dispozici 12 000 vojáků a dělostřelectvo, které bylo zastříleno na silnici, po které se měl Scott pohybovat. Avšak Scott poslal vpřed jízdní dragouny, na které začalo mexické dělostřelectvo předčasně střílet a tím prozradilo své pozice.\n\nMísto toho, aby se pohyboval po hlavní silnici, Scott přesouval své muže špatným terénem. Tak se dostal do boku mexické armády a své dělostřelectvo umístil na vyvýšené pozice. Ačkoliv Santa Anna si byl vědom pozic amerických jednotek, nebyl ani on, ani jeho jednotky připraveni na nápor, který následoval. Mexická armáda byla poražena. Ztráty Američanů tvořily něco přes 400 mužů, zatímco ztráty Mexičanů se vyšplhaly na 1 200 mrtvých a zraněných a 3 000 zajatých. V srpnu 1847 kapitán Kirby Smith ze Scottovy armády řekl o odporu mexické armády:\n„\"Nemohou dělat nic a jejich další porážky by je o tom měly přesvědčit. Prohráli šest velkých bitev, ukořistili jsme 608 jejich kanónů, kolem 100 000 zbraní, získali jsme 12 000 zajatců, zabrali jsme velkou část jejich země a rychle se přibližujeme k hlavnímu městu, které musí být naše — přesto odmítají vyjednávat!\"“\nV květnu se Scott dostal do města Puebla, což bylo druhé největší město v Mexiku. Jelikož místní obyvatelé byli k Santa Annovi nepřátelští, vydali 1. května město bez boje. Během následujících měsíců Scott shromáždil v tomto městě zásoby a posily. Poslal rovněž domů jednotky, jejichž služba již uplynula. Scott také vyvinul značné úsilí, aby zachoval disciplinovanost svých mužů, aby okupační jednotky zacházely s místním obyvatelstvem dobře. Obával se povstání proti své armádě.\n\nAmerické zásobovací linie do Veracruz začali ohrožovat místní partyzáni. Scott však nechtěl oslabit svou armádu bráněním této linie, a proto se rozhodl nechat v Puebla posádku na ochranu nemocných a raněných a se zbývající silou vyrazil 7. srpna na Mexico City. Hlavní město bylo dobyto po sérii bitev na pravém křídle obrany města, které vyvrcholily bitvou u Chapultepec. Poté následoval bezprostřední útok na městské brány a obsazení hlavního města.\n\nNa konci září 1847 učinil Santa Anna poslední pokus jak porazit Američany. Chtěl je odříznout od pobřeží a tím i od zásob a posil. Generál Joaquín Rea začal obléhat Puebla a brzy se připojil i Santa Anna. Nepodařilo se jim však město získat před příchodem pomocného sboru z Veracruz pod velením brigádního generála Josepha Lane. Santa Anna se jej pokoušel zastavit. Puebla bylo vyproštěno generálem Lanem 12. října 1847 poté, co byl Santa Anna 9. října 1847 poražen v bitvě u Huamantla. Tato bitva byla pro Santu Annu bitvou poslední. Po porážce mu nová mexická vláda, kterou vedl Manuel de la Peña y Peña přikázala, aby předal velení novému veliteli, kterým byl generál José Joaquín de Herrera.\n\nPo dobytí a zabezpečení hlavního města poslal generál Scott asi čtvrtinu svých sil, aby zabezpečily zásobovací linii do Veracruz, která byla od května terčem nájezdů partyzánů. Posílil posádku ve městě Puebla a v listopadu 1847 stanovil posádky po 750 mužích v Perote, Puente Nacional, Rio Frio a San Juan podél této důležité silnice, aby pod velením brigádního generála Laneho bojovaly proti malým vojenským a partyzánským jednotkám. Také přikázal, aby každý zásobovací konvoj doprovázelo nejméně 1 300 mužů. Navzdory několika vítězstvím útoky na tuto zásobovací tepnu pokračovaly až do uzavření míru v roce 1848.\n\nMexiko čelící vojenské přesile, které ztratilo mnoho velkých měst, a které bylo rozpolceno mnoha vnitřními rozpory, nebylo již schopno se dále bránit. Mírová smlouva z Guadalupe Hidalgo byla podepsána 2. února 1848. Tato smlouva ukončila válku, dala Spojeným státům nezpochybnitelné právo na Texas, tím že vytyčila hranici mezi oběma státy na řece Rio Grande a postoupila Spojeným státům území dnešních států Kalifornie, Nevada, Utah, Nové Mexiko, většinu států Arizona a Colorado a části dnešních států Texas, Oklahoma, Kansas a Wyoming. Jako náhradu obdrželo Mexiko od Spojených států celkem 18 250 000 dolarů (což odpovídá současné sumě asi 490 000 000 dolarů), což byla méně než polovina původní částky, kterou Spojené státy nabízely Mexiku před vypuknutím války. V této sumě byly obsaženy i dluhy mexické vlády ve výši 3,25 miliónů dolarů (87,3 miliónů dolarů dnes) vůči americkým občanům, které Spojené státy vzaly na sebe.\n\nToto nabytí území bylo zdrojem polemik zejména u amerických politiků, kteří se stavěli od počátku proti válce. Hlavní protiválečné noviny \"Whig Intelligencer\" ironicky poznamenaly: „Nic jsme nedobyli… Díky Bohu.“ Poslední američtí vojáci se nalodili ve Veracruzu v červnu 1848.\n\nNa americké straně ve válce bojovaly pluky pravidelné armády, různě velké jednotky dobrovolníků z různých částí Spojených států a Američané (a někteří Mexičané) z Kalifornie a Nového Mexika. Na počátku války měla americká armáda 8 pěších pluků (po třech praporech), 4 dělostřelecké pluky a 3 jezdecké pluky. Tyto pluky měly být doplněny 10 novými pluky (9 pěších a 1 jezdecký), které měly být vytvořeny na 1 rok.\n\nDobrovolníci z jednotlivých států tvořili různě velké jednotky na různě dlouhou dobu, většinou na jeden rok. Některým byla později služba prodloužena na celou dobu války, když bylo jasné, že válka bude trvat víc než jeden rok.\nPaměti amerických vojáků popisují případy rabování a vraždění mexických civilistů, kterých se dopouštěli hlavně tito dobrovolníci. Jeden důstojník si do svého deníku poznamenal:\n„\"Dosáhli jsme Burita asi v 17 hodin, bylo tam už mnoho dobrovolníků z Louisiany, zločinecká opilá sebranka. Vyhnali obyvatele, brali jim majetek z domů a chovali se jako zvěř.\"“\nPoslední veterán z tohoto konfliktu zemřel 3. září 1929 ve věku 98 let. Jmenoval se Owen Thomas Edgar.\n\nNa začátku války byly mexické síly rozděleny mezi stálou armádu (\"permanentes\") a aktivní milice (\"activos\"). Stálá armáda se skládala z 12 pluků pěchoty (každý po dvou praporech), 3 dělostřeleckých brigád, 8 pluků jezdectva a jedné oddělené eskadrony a brigády dragounů. Milice tvořila 9 pěších a 6 jezdeckých pluků. Rozptýlené osady v severním Mexiku chránily jednotky nazývané \"presidiales\".\n\nVýznamným faktorem, který přispěl k porážce Mexika, byly jeho zastaralé zbraně. Mexická armáda používala britské muškety (např. Brown Bess) z napoleonských válek. V kontrastu se zastaralou mexickou výzbrojí byli někteří američtí vojáci vybaveni nejnovějšími americkými zezadu nabíjenými perkusními puškami M1819 Hall a perkusními puškami M1841 Mississippi. V pozdějších fázích války bylo jezdectvo a důstojníci vybaveni revolvery Colt Walker, kterých armáda Spojených států objednala 1 000 v roce 1846. Po celou dobu války se projevovala i lepší kvalita amerického dělostřelectva.\n\nDalším faktorem důležitým pro americké vítězství byly politické spory uvnitř Mexika. Uvnitř Mexika soupeřily o moc „centralisté“ s „republikány“ a tyto spory se přenášely i do armády. Občas spolu tyto dvě frakce bojovaly víc než proti postupující americké invazi. Další skupinou byli „monarchisté“, kteří chtěli zavést v zemi monarchii (někteří chtěli dokonce zpět pod Španělské království), což jen dále komplikovalo situaci. Tato třetí frakce získala na převaze v období francouzské intervence do Mexika (1861 – 1867). Snadné americké vylodění u Veracruz bylo dáno hlavně pokračující občanskou válkou v Mexiko City, která znemožnila účinnou obranu důležitého přístavu.\n\nMíra dezerce byla hlavním problémem mexické armády, který často oslaboval její síly ještě před vypuknutím bitvy. Většinu vojáků tvořili rolníci, kteří cítili svou loajalitu k rodné vesnici nebo k rodině, ale nikoliv ke generálům, kteří je odvedli do boje. Často hladoví a nemocní, nikdy dobře placení, špatně vybavení a jen částečně vytrénovaní, byli často ponižováni dokonce vlastními důstojníky. To vše jim poskytovalo jen malé důvody bojovat proti Američanům. Často hledali příležitost, jak utéct z tábora a najít si cestu do své domovské vesnice.\n\nMíra dezerce v armádě Spojených států byla během války 8,3 % (9 200 z 111 000 vojáků). Pro srovnání během války v roce 1812 byla míra dezercí 12,7 % a v dobách míru se pohybovala kolem 14,8 % ročně. Mnoho dezertérů zběhlo proto, aby se posléze nechalo zapsat k jiné jednotce. Tak mnozí znovu získali prémii za vstup do armády. Další zběhli prostě kvůli bídným podmínkám v táborech, zatímco někteří brali vstup do armády jako příležitost, jak se zdarma dostat do Kalifornie, kde se posléze připojili ke zlaté horečce, která vypukla po skončení války.\n\nNěkolik set amerických vojáků však přeběhlo i na mexickou stranu. Většinou se jednalo o nové přistěhovalce z Evropy, kteří měli jen slabé vazby na Spojené státy. Nejznámější takovou jednotkou byl „prapor Svatého Patrika“, který se více než z poloviny skládal z katolíků z Irska, motivovaných k dezercím náboženským útlakem ze strany protestantských důstojníků. Většina jich zahynula v bitvě o Churubusco. Asi 100 z nich bylo zajato Američany a zhruba polovina jich byla oběšena jako dezertéři v srpnu 1847.\n\nMexické území, mělo před odtržením Texasu rozlohu téměř 4 400 000 km² (1 700 000 mil²), se do roku 1848 zmenšilo ve prospěch Spojených států na méně než 2 000 000 km² (800 000 mil²). Dalších 83 000 km² (32 000 mil²) prodalo Spojeným státům v roce 1853 na stavbu železnice (tzv. „Gadsdenova koupě“). Mexiko tak přišlo o více než 55 % svého území. Připojená území, srovnatelná například s velikostí západní Evropy, však byla řídce osídlena. V Alta California žilo asi 14 000 osadníků a na území Santa Fe de Nuevo México jich žilo méně než 60 000. Žilo zde však mnoho indiánských kmenů. Někteří obyvatelé odešli po válce na jih do Mexika, ale většina z nich zůstala na území Spojených států a to včetně mnoha původních mexických osadníků.\n\nTéměř v celých Spojených státech vzbudilo vítězství a získání nových území vlnu silného vlastenectví. Vítězství se zdálo naplněním víry Demokratů ve „zjevné předurčení“. I když Whig Ralph Waldo Emerson odmítal válku \"„jako prostředek k dosažení předurčení Ameriky“\", na druhou stranu však připustil, že \"„většina velkých událostí v historii byla dosažena nedůstojnými prostředky.“\" Odpor Whigů proti této válce, však této straně nebránil, aby nominovala Zachary Taylora jako kandidáta na prezidenta ve volbách v roce 1848, přičemž Whigové vyvyšovali jeho vojenské zásluhy a poněkud utlumili svou kritiku války. Podobně, avšak v tomto případě neúspěšně, kandidoval za Whigy na prezidenta v roce 1852 i Winfield Scott.\n\nNavzdory původním námitkám Whigů a abolicionistů válka sjednotila Spojené státy ve společné věci a byla vybojována převážně dobrovolníky. Zhruba 6 000 armáda se rozrostla na sílu přesahující 115 000 mužů. Z nich bylo asi 1,5 % zabito v boji a asi 10 % zemřelo na nemoci. Mnoho dalších bylo zraněno nebo propuštěno z armády z důvodu nemoci.\n\nBěhem války probíhal ve Spojených státech spor o to, co s dobytým Mexikem. Objevily se i početné hlasy požadující připojení celého Mexika ke Spojeným státům. Veteráni z mexické války, kteří viděli Mexiko na vlastní oči, tím nebyli příliš nadšeni. Protiotrokářské organizace a skupiny byly rovněž proti a bojovali i proti šíření otroctví na nově získaných územích. Bylo učiněno několik pokusů o zákaz otroctví na nových územích, ale nepodařilo se je prosadit tak, aby vstoupily v platnost.\n\nSmlouva z Guadalupe Hidalgo byla schválena senátem Spojených států 10. března 1848 a ratifikována mexickým kongresem 25. května 1848. Spojené státy americké se rozrostly a 3 100 000 km². Na druhou stranu Spojené státy vyplatily Mexiku 15 000 000 dolarů a převzaly dluhy Mexika vůči americkým občanům. Konečná hranice mezi Mexikem a Spojenými státy byla stanovena v roce 1853, kdy Spojené státy koupily od Mexika další území pro stavbu železnice (tzv. Gadsdenova koupě).\n\nAni po mnoha letech se mexicko-americká válka nestala součástí národních legend. Stále víc se na ní pohlíželo, jako na dobyvačnou válku, která byla vyprovokována prezidentem, který prahnul po rozšiřování území svého státu.\n\nVydání knihy „Republican Campaign Textbook“ z roku 1880, kterou vydal Republikánský kongresový výbor, popisuje tuto válku jako \"„hnusnou, páchnoucí korupcí“\" a jako \"„jednu z nejtmavších scén z naší (americké) historie – válku, která byla vnucena našemu (americkému) a mexickému lidu uchvatitelskou rukou prezidenta Polka ve snaze o rozšíření území otrokářské oligarchie“\".\n\nMexicko-americká válka patří k nejvýznamnějším událostem Spojených států v první polovině 19. století. Byl to významný bod, kdy začal prudký nárůst americké vojenské moci. Výsledkem byl také značný růst území Spojených států směrem na západ a následný prudký rozvoj těchto oblastí. Válka nevyřešila otázku otroctví ve Spojených státech, ale na druhou stranu na tento problém upozornila, což vedlo k prohloubení celonárodních diskusí o této instituci až do vypuknutí americké občanské války. Navíc rozšířením území od oceánu k oceánu vyvolala mexicko-americká válka masovou migraci nových přistěhovalců směrem na západ, což vedlo k válkám s indiány a postavení transkontinentální železnice.\n\nV hlavním městě Mexika v parku Chapultepec se nachází památník \"Niños Héroes\" na památku hrdinské smrti velmi mladých mexických kadetů, kteří bojovali až do smrti, než aby se vzdali americkým vojákům v bitvě o Chapultepec 13. září 1847. Tento památník patří k důležitým vlasteneckým místům v Mexiku. 5. března 1947, tedy téměř sto let po této bitvě, americký prezident Harry S. Truman položil u pomníku věnec a držel zde minutu ticha.\n\nMnoho vysokých vojenských velitelů americké občanské války bojovalo v této válce jako mladí důstojníci. Patřili mezi ně Ulysses S. Grant, George B. McClellan, Ambrose Burnside, Thomas Jonathan Jackson, James Longstreet, George Meade, Robert E. Lee i budoucí první a jediný prezident Konfederace Jefferson Davis.\n\nPrezident Spojených států Ulysses S. Grant, který jako mladý poručík sloužil v Mexiku pod generálem Taylorem, vzpomíná na válku ve svých pamětech vydaných v roce 1885 následovně:\n„\"Obecně bylo armádním důstojníkům lhostejné, jestli bylo připojení území oprávněné nebo ne, ale ne všem. Za sebe jsem byl rozhořčen opatřeními, která vedla k válce, jako jedné z nejnespravedlivějších, které kdy vedl silnější národ proti slabšímu. Byl to případ republiky, která následuje špatného příkladu evropských monarchií, které nepřemýšlejí o spravedlnosti při své touze získat další území.\"“\nGrant také vyjádřil názor, že válka proti Mexiku přinesla Spojeným státům trest v podobě americké občanské války:\n„\"Povstání Jihu byl do značné míry důsledek mexické války. Národy, stejně jako jednotlivci, jsou potrestány za své přestupky. My jsme byli potrestáni v nejkrvavější a nejdražší válce moderní doby.\"“\n\n\n\n"}
{"id": "282695", "url": "https://cs.wikipedia.org/wiki?curid=282695", "title": "Termín", "text": "Termín\n\nTermín, odborný název, technický termín, terminus technicus jsou výrazy označující jazykový výraz (slovo nebo sousloví), který má v určitém oboru, řemesle či povolání specifický, ostře vymezený význam, často odlišný od základního a obecného významu, nebo obecně odborné označení v daném oboru užívané. Věda, která se zabývá termíny, se nazývá terminologie.\n\nTermín je odborné pojmenování s přesným jednoznačným významem. \n\nČistě kvantitativně termíny tvoří nejrozsáhlejší součást celého slovníku, avšak běžný mluvčí jich převážnou většinu nepoužívá ani nezná. Například se odhaduje, že chemických sloučenin, a tedy i jejich pojmenování, existuje asi 30 milionů, což daleko přesahuje běžně uváděný počet slov v češtině nebo i jakémkoli jiném jazyce. \n\nDobře utvořený termín by měl co nejlépe splňovat následující požadavky:\n\nNěkteré termíny se postupně stávají součástí běžné mluvy. Slova jako \"afekt, amok, hysterie\" byla původně psychologickými, respektive psychiatrickými termíny, postupně se jejich význam zobecnil a stala se (vedle svého původního významu, např. amok – vražedné šílenství, zejména u Malajců) také hovorovými výrazy (tj. i netermíny).\n\nMožný je také opačný proces, kdy určitý vědní obor vytvoří pro běžně užívaný výraz přesnou definici, a slovo se tak stane termínem. Například výraz \"sen\" byl z běžného jazyka převzat do psychologie.\n\nV obou případech pak snadno dochází k tomu, že termín má ve svém oboru odlišný význam než v běžné mluvě. Například slovo \"voda\" jako chemický termín označuje určitou konkrétní sloučeninu, zatímco v původním (základním) významu označuje různé směsi na bázi této sloučeniny, které se vyskytují v reálné přírodě. Ještě markantnější je tento rozdíl u výrazu \"čistá voda\", jímž se v chemii rozumí spíše ideální sloučenina, jíž se blíží například destilovaná voda, zatímco v obecném jazyce se tím míní v první řadě voda průzračná, bez (ať už viditelných nebo ne) příměsí.\n\nNení také výjimkou, pokud k danému termínu existuje synonymní výraz z běžné mluvy, např.: \"grafém – písmeno, prvosenka – petrklíč, vodič – drát\" apod. \n\nNěkdy se ostře rozlišují termíny jako spisovné výrazy a slang jako výrazy nespisovné. Toto rozdělení lze ovšem považovat za umělé, protože termín má být jako výraz výstižný především pro oborového pracovníka bez ohledu na spisovnost. \n\n\n"}
{"id": "282699", "url": "https://cs.wikipedia.org/wiki?curid=282699", "title": "Carmella Bing", "text": "Carmella Bing\n\nCarmella Bing (* 21. říjen 1981, Salem) je americká pornoherečka známá i pod jmény Carmela Richards nebo Mellons.\n\nJejí matce bylo pouhých 15 let a otci 24, když se Carmella Bing narodila. Otec se záhy z jejího života vytratil. Když Bing dosáhla 18 let, začala pracovat v nočním klubu jako tanečnice. Později se přestěhovala do Las Vegas, kde pracovala jako eskort dívka. Svou kariéru v pornoprůmyslu zahájila ve svých 25 letech v listopadu 2005. V tomto roce se objevila na titulní stránce amerického magazínu Busty Beauties, který byl do roku 2004 vydáván Larry Flyntem.\n\nVe svých filmech preferuje Anální sex, často v kombinaci se sexem skupinovým. Kromě pornografie dodnes stále pracuje jako luxusní eskort v Las Vegas.\n"}
{"id": "282701", "url": "https://cs.wikipedia.org/wiki?curid=282701", "title": "Bark", "text": "Bark\n\nBark byl poslední typ velké obchodní plachetnice, se třemi až čtyřmi stěžni.\n\nVznikl na přelomu 19. a 20. století, kdy klipery už prohrávaly obchodní válku s parníky. Aby mohly soutěžit s parníky, musely mít barky větší nosnost a prostornost než klipery.\n\nPo II. světové válce, kterou přežilo 10 obchodních plachetnic, jen dvě z nich ještě jednou obnovily mezi sebou regaty. Byly to Pamir a Passat, hned je ukončily, čímž uzavřely bohatou a slavnou historii světové obchodní námořní dopravy plachetnicemi.\n\n\n"}
{"id": "282708", "url": "https://cs.wikipedia.org/wiki?curid=282708", "title": "Lopatka", "text": "Lopatka\n\nLopatka (lat. \"scapula\") patří mezi kosti horní končetiny obratlovců. Je to plochá kost, trojúhelníkovitého tvaru. U člověka je umístěná na zádech, mezi hrudními svaly v úrovni 2. až 7. žebra. Tvoří kloub s pažní kostí. S klíční kostí vytváří pletenec horní končetiny.\n\nLopatka má horní, vnitřní a vnější okraj. Horní okraj (\"margo superior scapulae\") je tenký. Na povrchu má zářez (\"incisura scapulae\"), který je doplněný vazem (\"ligamentum transversum scapulae superius\") na otvor. Přes tento otvor přechází nadlopatkový nerv (\"nervus suprascapularis\"). Horní okraj přechází do hákovitého výběžku (\"processus coracoideus\"). Vnitřní okraj (\"margo medialis scapulae\") je delší a hrubší, obrácený směrem k páteři a dobře hmatatelný. Vnější okraj (\"margo lateralis scapulae\") je nejhrubší, obrácený k podpaží.\n\nTyto okraje svírají tři úhly. Horní (\"angulus superior\") a dolní uhel (\"angulus inferior\"). Třetí, vnější úhel (\"angulus lateralis\") je oddělený od ostatní kosti mírným zúžením - tzv. krčkem lopatky (\"collum scapulae\"). Okraj má na svém povrchu kloubní jamku (\"cavitas glenoidalis\"), pro spojení s hlavicí ramenní kosti. V horní části krčku, nad kloubní jamkou je nadkloubní hrbolek (\"tuberculum supraglenoidale\"), na kterém začíná dlouhá hlava dvojhlavého svalu ramena (\"musculus biceps brachii\"). Pod kloubní jamkou je podkloubní hrbolek (\"tuberculum infraglenoidale\"), na kterém začíná dlouhá hlava trojhlavého svalu ramena (\"musculus triceps brachii\").\n\nLopatka má přední a zadní plochu. Přední plocha (\"facies costalis\") je mírně prohloubená a upíná se zde začátek podlopatkového svalu (\"musculus subscapularis\"). Zadní plocha (\"facies dorsalis\") je rozdělená hřebenem (\"spina scapulae\") na dvě části. Menší část nad hřebenem je nadhřebenová jáma (\"fossa supraspinata\") a větší je podhřebenová jáma (\"fossa infraspinata\"). Hřeben lopatky překlenuje zadní část od vnitřního okraje k vnějšímu úhlu.\n\nLopatka se může ve svém svalovém závěsu dobře pohybovat. Může se vytočit k páteři - retrakce, vytočit se ramenním kloubem dopředu - protrakce, klesat a zdvíhat se - deprese a elevace, a mírně se otáčet dolním uhlem ven a zpět - rotace. Do střední polohy, ze které se dají uskutečňovat všechny pohyby lopatky, je uvedená položením dlaně na zátylek.\n\nSpojení lopatky a klíční kosti je poměrně pevné. Někdy se tu nachází kloubní disk. Pohyby tohoto kloubu doplňují pohyby v kloubu klíčně - hrudním. Tyto pohyby jsou dobře hmatatelné.\n\n\n"}
{"id": "282715", "url": "https://cs.wikipedia.org/wiki?curid=282715", "title": "Admir Ljevaković", "text": "Admir Ljevaković\n\nAdmir Ljevaković (* 7. srpen 1984, Tešanj) je bosenský fotbalový záložník, který momentálně hraje za klub FK Teplice.\n\nSvoji fotbalovou kariéru začal v Tošk Tešanj, odkud se přes mládež dostal až do prvního mužstva. V létě 2005 přestoupil do NK Čelik Zenica, odkud o dva roky později zamířil za svým prvním zahraničním angažmá do FK Teplice.\n\n19. srpna 2013 se jednou vstřelenou brankou podílel na debaklu domácí Slavie Praha v poměru 7:0 pro Teplice. 28. září 2013 opět skóroval (přesnou střelou zdálky), tentokrát proti Bohemians Praha 1905, podílel se tak na další vysoké vysoké výhře Teplic v poměru 5:1.\n"}
{"id": "282717", "url": "https://cs.wikipedia.org/wiki?curid=282717", "title": "Samir Merzić", "text": "Samir Merzić\n\nSamir Merzić (*29. červen 1984, Bosna a Hercegovina) je bosenský fotbalový obránce momentálně působící v týmu FK Velež Mostar.\n\nDo české ligy přišel v zimě 2007, kdy uspěl na testech v Teplicích a tento severočeský klub ho angažoval. Zprvu moc nehrál ale po letní pauze se z něj stal základní článek teplické sestavy. Předtím působil v druholigovém FK Ústí nad Labem.\n\n"}
{"id": "282718", "url": "https://cs.wikipedia.org/wiki?curid=282718", "title": "Mahariši Maheš Jógi", "text": "Mahariši Maheš Jógi\n\nMahariši Maheš Jógi (12. ledna 1918 Džabalpur, Britská Indie jako Maheš Prasad Varma – 5. února 2008 Vlodrop, Nizozemsko) byl filosof v oblasti humanitní a védské filosofie s hlavním důrazem na oblast vědomí. Zaměřil se na obnovu a oživení védského vědění a védských technologií. Podporoval a udržoval védské tradice a navrhoval začlenění poznatků védské filosofie do moderního západního poznání. Na základě vlastního výkladu védského myšlení navrhl způsob vzdělávání založený na plném rozvoji lidského a sociálního potenciálu a použil ho v inovačním systému \"Vzdělávání pro rozvoj vědomí\". Tento systém je praktikován na některých školách v Indii, Spojených státech amerických a Číně.\n\nJe zakladatelem programu Transcendentální meditace , rozvojové měny Rám Mudra, programu na odstranění chudoby, programu na odstranění konfliktů a válek a dalších globálně prospěšných programů, o nichž informují pravidelné video-konference .\n\nPřes padesát let veřejného života (1957-2008) věnoval uskutečnění vytyčených cílů, které ohlašoval každoročně 12. ledna. V lednu 2008 oznámil naplnění a ukončení svého poslání. Uvedl, že byly položeny nezvratné základy pro trvalý mír a nepřemožitelnost a udržitelný rozvoj každé země. Inauguroval rok 2008 jako \"Rok nepřemožitelnosti\" a založil \"Brahmanand Saraswati Trust\", jenž je základem pro další růst pozitivních trendů ve světě prostřednictvím aplikace védských mírových technologií \n\nNarodil se v roce 1917 a v roce 1939 se stal žákem Guru Déva , který byl v letech 1941 až 1953 Šankaračhárja (nejvyšší duchovní) klášteru Džjotir Math v indickém Himálaji a přímým pokračovatelem tradice védských zřeců z dávné minulosti.\n\nOd Maharišiho první návštěvy západního světa v roce 1958 uplynulo již 50 let a jeho technika pro rozvoj duchovního potenciálu se mezitím rozšířila do více jak 180 zemí celého světa, mimo jiné i do České republiky. V letech 1982 až 1989 se Mahariši soustředil na výklad všech aspektů védské literatury, které jsou nyní veřejně dostupné Od roku 1990 koordinoval všechny aktivity ze svého evropského rezidenčního sídla ve Vlodropu (Nizozemsko).\n\nSvé klasické vzdělání ukončil na univerzitě v Allahábád v roce 1942, kde získal akademický titul v přírodních vědách. Od roku 1941 do roku 1953 absolvoval dvanáctileté školení u svého učitele , který ho zasvětil do vědění o seberealizaci na základě védské filosofie. Po odchodu od svého guru zůstal pár let v Himálaji o samotě v kontemplaci. Když dospěl k přesvědčení o všeobecné užitečnosti a prospěšnosti véd pro vyřešení současných problémů světa, začal cestovat. Nejprve po Indii a poté po celém světě předával vědění z védské tradice .\n\nPočátky Maharišiho veřejného působení jsou spjaty se založením hnutí Spiritual Regeneration Movement v roce 1957 v Indii. Prostředkem k uskutečnění duchovní regenerace je vzdělávací program - technika Transcendentální meditace, která kultivuje a rozvíjí vědomí. Již v prvních letech svého mezinárodního působení formuloval svoje poslání do 7 cílů: 1. rozvinutí plného potenciálu člověka, 2. realizace nejvyššího ideálu vzdělání, 3. odstranění problému zločinnosti, 4. ekologické využívání prostředí, 5. naplnění ekonomických cílů společnosti, 6. zlepšení dosažení vlád v souladu s potřebami lidu a přírodními zákony, 7. dosažení duchovních cílů lidstva.\n\nVe svém veřejném působení vstoupil i do otevřené komunikace s populárními osobnostmi, včetně členů hudební skupiny Beatles. Ti byli zpočátku nadšeni především transcendentální meditací. V roce 1968 strávila skupina Beatles u Maharišiho několik týdnů, což vedlo k určitému rozčarování. Hudebníci byli svědky nevázanosti uznávaného guru především v oblasti stravování a vztahů s mladými dívkami.\n\nKnižní publikační činnost zahájil v šedesátých letech v angličtině, kdy napsal knihu Věda o Bytí a umění žití, Transcendentální meditace a Bhagavad Gitu, nový překlad a komentář k 1.-6.kapitole. Poté následovaly desítky dalších publikací a videoprojekcí s přednáškami a kurzy. Inspiroval vědecký výzkum a ověření účinků védských technologií a védských programů na optimalizaci zdraví (stres management) a transformaci konfliktů a válek do míru. Navrhoval začlenění aspektů védské filosofie do některých vědních oborů. První vědecká práce o fyziologických účincích programu TM od R. K. Wallace byla publikována v roce 1970 Ke dnešnímu dni bylo vypracováno přes 600 vědeckých prací v 250 institutech a univerzitách ve 33 zemích. Byly publikovány ve 100 odborných časopisech a shrnuty v 7 sbornících, a dalších védských programů na zlepšování komplexního zdravotního stavu, systematické zlepšování profilu osobnosti, rozvíjení plného lidského potenciálu, posílení soudržnosti společnosti, odstranění násilí a dalších nežádoucích trendů \n\nVíce než padesát let svého života přednášel, vyučoval, cestoval a průběžně usiloval o záchranu a rekonstrukci véd, védských technologií a védských tradic. Oživil védský kalendář a pro praktické dosažení dokonalosti v jednotlivých oblastech individuálního a společenského života zrekonstruoval 40 celků véd . Vyprojektoval a zpřístupnil konkrétní programy v oblasti zdraví , vzdělání , státní správy , vědy , práva , ekonomiky , managementu , obrany , zemědělství , architektury , astrologie , kultury a hudby .\n\nNěkteré jeho veřejné projevy a globální mediální konference je možné sledovat v angličtině na Maharishi's Great Global Events, vysílané týdně od roku 2004 po satelitu a internetu a moderované jedním z jeho nejbližších spolupracovníků doktorem Johnem Hagelinem, fyzikem a zakladatelem spolku Global Union of Scientists for Peace a autorem knihy Manual for a Perfect Government.\n\nV roce 1971 Mahariši založil ve Spojených státech amerických mezinárodní universitu \"Maharishi International University\", která se dnes jmenuje \"Maharishi University of Management\" a patří mezi jeho nejznámější vzdělávací instituce. Tato universita realizuje inovační systém - Vzdělání pro rozvoj vědomí. Během 50 let svého působení ustanovil globální network universit, škol a dalších vzdělávacích středisek po celém světě.\nV roce 1998 založil otevřenou universitu s globální sítí 8 satelitů, které vysílají v několika jazycích 24 hodin denně vzdělávací a kulturně-vzdělávací programy. V roce 2000 založil \"Globální zemi světového míru\" - zemi bez hranic pro všechny mírumilovné lidi jako další strukturu pro vzdělávací a mírové aktivity.\n\nNásledníkem do čela Globální země světového míru byl jmenován prof. dr. T. Nader s titulem Maharádža Nader Rám , prezident Maharišiho mezinárodních universit, spolu s kongresem \"rádžů\" (globálních správců) a dvanácti ministry Globální země světového míru. Ti pokračují v Maharišiho práci a realizují dále transfer a aplikaci nových všeobecně prospěšných a praktických poznatků. Na sklonku života Mahariši vyjádřil svou vizi a přesvědčení o skvělé budoucnosti lidstva, popřál světu trvalý světový mír, štěstí, blahobyt a osvícení a jako vždy projevil svou vděčnost a poděkování svému mistru Guru Dévu .\n\n\n\n\n"}
{"id": "282721", "url": "https://cs.wikipedia.org/wiki?curid=282721", "title": "Kozel (přírodní památka)", "text": "Kozel (přírodní památka)\n\nKozel je přírodní památka situovaná jako izolovaný skalní útvar v přírodním parku Chřiby na katastrálním území města Koryčany v okrese Kroměříž. Skála, vysoká 22 metrů, která má u základny půdorys 20 x 6 metrů, se nachází 650 m jižně od zříceniny hradu Cimburk. Chráněné území je v péči Krajského úřadu Zlínského kraje.\n\nSkalisko, tvořené pískovcem a slepenci magurského flyše, je vyhledávaným cílem horolezců – popsáno je celkem 18 výstupových tras. V okolí přírodní památky se nacházejí další skalní bloky, menší skalky a balvany.\n\nDle pověsti čerti chtěli překazit Cyrilu a Metodějovi stavbu kostela na hoře sv. Klimenta. Každý z nich nesl jeden velký balvan (Lucifer pak ten největší) a blížili se ke kostelu. Když je Metoděj zpozoroval, vztyčil proti nim znamení svatého kříže a čerti v děsu upustili každý svůj balvan právě tam, kde kdo zrovna byl. Kozel má být balvan, který nesl sám Lucifer. Dle jiné pověsti, zaznamenané v roce 1940 Rudolfem Šrotem, je skalisko zkamenělý čert vypuzený poustevníkem, který stavěl kapli pod vrcholem Ocásku.\n\n\n"}
{"id": "282724", "url": "https://cs.wikipedia.org/wiki?curid=282724", "title": "Samir Pinjo", "text": "Samir Pinjo\n\nSamir Pinjo (* 13. leden 1969 nebo 31. prosinec 1969) je bývalý bosenský fotbalový útočník, který působil také v českém týmu SK Slavia Praha.\n\nPo růstu fotbalové kariéry v Bosně si ho v létě 1997 vyhlédlo vedení Slavie a hráče do týmu angažovalo. Ve Slavii vydržel dvě sezony, ale odehrál pouze 18 utkání a odešel zpět na Balkán. Fotbalovou kariéru ukončil v roce 2006 v bosenském týmu NK Travnik.\n\n"}
{"id": "282726", "url": "https://cs.wikipedia.org/wiki?curid=282726", "title": "Diviš", "text": "Diviš\n\nDiviš (z řeckého Διονύσιος, \"Dionysios\" a latinského \"Dionysius\") je české příjmení a zároveň vlastní jméno (používané hlavně v minulosti).\n\nPříjmení Diviš či Divišová mělo v roce 2012 v Česku 4 615 osob. Nejvíce je příjmení rozšířeno v Praze (299 osob) a na Šumpersku (172 osob). Podobné příjmení \"Divis\" nebo \"Divisová\" mají 3 osoby, \"Divíšek\" nebo \"Divíšková\" 515 osob. Jeho nositeli jsou nebo byli některé osobnosti:\n\n\n\n\nTermín diviš je používán jako lidové a krajové označení několika druhů hub:\n\n"}
{"id": "282727", "url": "https://cs.wikipedia.org/wiki?curid=282727", "title": "Paul Rivet", "text": "Paul Rivet\n\nPaul Rivet (7. května 1876 – 21. března 1958) byl francouzský etnolog, v roce 1937 zakladatel francouzského Musée de l'Homme. Byl také jedním ze zakladatelů \"Comité de vigilance des intellectuels antifascistes\", antifašistické organizace, založené po krajně pravicových nepokojích ve Francii 6. února 1934.\n\nRivet je autorem hypotézy, že Jižní Amerika byla osídlena obyvateli, kteří do ní přišli z Austrálie a Melanésie. Jelikož byl vzděláním fyzik, účastnil se druhé francouzské geodetické expedice do Ekvádoru v roce 1901. Poté v Jižní Americe zůstal dalších 6 let. Po svém návratu spolupracoval s muzeem Muséum national d'histoire naturelle. Z jeho amerického pobytu vznikla práce \"Ancient Ethnography of Ecuador\", vydaná v letech 1921–1922. V roce 1926 se Paul Rivet podílel na vzniku \"Institut d'Ethnologie\" v Paříži.\n\nRivet předpokládal, že kolébkou původního obyvatelstva Ameriky je Asie, odkud lidé přišli přes Beringovu úžinu, jak prvně publikoval Aleš Hrdlička, ale také, že migrace v menší míře probíhala i o 6000 let dříve z Austrálie a později i z Melanésie. Své závěry publikoval především v práci \"Les Origines de l'Homme Américain\", vydané v roce 1943. Ta obsahovala lingvistické a antropologické argumenty, podporující tuto teorii.\n\nV roce 1942 odcestoval do Kolumbie, kde pomáhal založit místní antropologický institut a antropologické muzeum. Do Paříže se vrátil v roce 1945 a zde působil jak jako univerzitní pedagog, tak i pokračoval ve svých výzkumech.\n\n"}
{"id": "282729", "url": "https://cs.wikipedia.org/wiki?curid=282729", "title": "Salisbury", "text": "Salisbury\n\nSalisbury [\"sólzbry\"] je město v anglickém hrabství Wiltshire. Je nejrozsáhlejší částí distriktu Salisbury. Nachází se na okraji Salisburské nížiny v jihovýchodní části hrabství Wiltshire na soutoku řek Nadder, Ebble, Wylve a Bourne s řekou Avon.\n\nÚzemí v okolí Salisbury bylo osídleno již v době železné a bylo vybráno pro dostatek vodních zdrojů. Římané tuto osadu nazývali \"Sorviodunum\". V pozemkové knize z doby Normanů je toto město označováno jako \"Salesberie\".\nPrvní katedrála byla postavena na místě původního města (také označované \"Old Sarum\") biskupem Osmundem v letech 1075 až 1092. Zhoršující se vztahy mezi církví a vojáky vedly roku 1219 biskupa Richarda Pooreho k rozhodnutí založit nové město a postavit novou katedrálu na pozemcích, které vlastnila církev, asi 3 km od původní osady v údolí řeky Avon. Výstavba nového města byla zahájena roku 1220\n\nStavba hlavní budovy katedrály byla zahájena roku 1221, byla dokončena za 38 let a je považována za mistrovský příklad raně anglické architektury. Věž katedrály, vysoká 123 m, je jednou z nejvyšších ve Velké Británii. Ve sbírkách její knihovny je uschován jeden z mála dochovaných exponátů Magny Charty. Velké mechanické hodiny, jedny z nejstarších dochovaných ve Velké Británii, byly na katedrálu instalovány roku 1386.\n\nMěsto se rychle rozvíjelo a ve 14. století bylo hlavním centrem Wiltshire. Městské hradby byly postaveny ve 14. století a obsahují čtyři brány, z nichž čtyři, \"High Street Gate\", \"St Ann's Gate\", \"Queen's Gate\" a \"St Nicholas's Gate\", jsou původní a pátá, byla vybudována v 19. století. V době velkého moru roku 1665 král Karel II. Stuart sem přestěhoval svůj dvůr.\n\nSalisbury se nachází v údolí. Geologické podloží této oblasti tvoří, podobně jako celého jižního Wiltshire a Hampshire, křída. Řeky, které protékají městem, byly často regulovány a jejich voda je využívána k zavlažování půdy. Vzhledem k nížinnému charakteru oblasti bývají řeky, především v zimním období, rozvodněné.\n\nNa sever a na východ od města se rozkládá Salisburská nížina. Většina této oblasti je využívána armádou jako vojenský výcvikový prostor. U \"Middle Wallop\" se nachází vojenská letecká základna a u \"Thruxtonu\" malé civilní letiště. Salisbury není napojeno na dálniční síť.\n\nV Salisbury jsou pravidelně každé úterý a čtvrtek, již od roku 1227, pořádány trhy. V 15. století byly na tržiště umístěny kamenné kříže, vymezující oblast prodeje jednotlivých druhů zboží. Do současné doby se dochoval pouze drůbeží kříž.\n\nSvětoznámá památka Stonehenge, nacházející se asi 13 km na severovýchod od Salisbury, má velmi pozitivní vliv na ekonomické příjmy, hlavně z turistického ruchu. Město samotné je atraktivní pro turisty hlavně svou katedrálou a oblastí původního města \"Old Sarum\".\n\nHlavními nákupními centry jsou \"Old George Mall\", \"Maltings\" a \"Winchester Street\". Nejdůležitějšími zaměstnavateli v rámci města jsou \"Salisbury District Hospital\", \"Friends Provident\" a společnost vyrábějící pyrotechniku \"Pains Wessex\".\n\n\n\n"}
{"id": "282731", "url": "https://cs.wikipedia.org/wiki?curid=282731", "title": "Svobodný stát Kongo", "text": "Svobodný stát Kongo\n\nSvobodný stát Kongo, či též Svobodný konžský stát, byla první kolonie na území dnešního Konga, existovala v letech 1885 - 1908.\n\nPrvním Evropanem, který navštívil tyto kraje byl cestovatel Henry Morton Stanley, a to v 70. letech 19. století. Ten později přijal pověření belgického krále Leopolda II. k dalším průzkumům oblasti, které uskutečnil v letech 1879 - 1884. O rok později uznala Berlínská konference nároky Leopolda II. na toto území a téhož roku byl vytvořen tzv. Svobodný stát Kongo, fakticky osobní država krále Leopolda II.\n\nRežim Leopolda II. v zemi se vyznačoval nebývalou brutalitou, jež mu nebyla nevlastní. Chod kolonie byl jednoznačně orientován na rabování bohatých přírodních zdrojů (např. kaučuku, slonoviny a minerálních zdrojů) a tomuto účelu sloužily jakékoliv prostředky, bohužel vždy velice kruté. Uplatňovala je armáda jako hlavní moc v zemi a tak neuvěřitelně terorizovala místní obyvatelstvo. Brutální zacházení s domorodým obyvatelstvem vyvrcholilo masakry a závažnost situace vedla nakonec k vyšetřování mezinárodní komisí v letech 1904 - 1905. Ta potvrdila nelidské zacházení s domorodci a pod tlakem veřejného mínění (mezi protestujícími byla řada evropských spisovatelů a také H.Morton Stanley) byl Leopold II. donucen přenechat území belgickému státu. Důležitou informací je i to, že dostal značné odstupné. Uvádí se, že v období let 1885 - 1908 bylo místní obyvatelstvo vyvražděno z poloviny, tj. na 10 milionů lidí zahynulo.\n\n\n"}
{"id": "282732", "url": "https://cs.wikipedia.org/wiki?curid=282732", "title": "Seznam ostrovů Spojeného království", "text": "Seznam ostrovů Spojeného království\n\nOstrovy Spojeného království větší než 90 km².\n\n"}
{"id": "282736", "url": "https://cs.wikipedia.org/wiki?curid=282736", "title": "John Cena", "text": "John Cena\n\nJohn Felix Anthony Cena (* 23. dubna 1977, West Newbury, USA) je americký profesionální wrestler pracující v WWE jako volný agent. Je také hercem a rapperem. Svého pravého jména užívá i jako ring name (beze jmen po křtu).\n\n\nPo svých úspěších ve wrestlingovém byznysu se John dostal také k herectví. V roce 2006 se objevil v akčním filmu \"The Marine\", ve kterém si zahrál hlavní roli. Dalším filmem byl v roce roce 2008 další \"akčňák\" s názvem \"12 rounds\", kde opět ztvárnil hlavní roli. V roce 2010 se Cena objevil ve vedlejší roli ve sportovním dramatu \"Legendary\". Ve stejném roce ještě stihl účinkovat v komediálním filmu \"Fred: The Movie\", kde ztvárnil otce hlavní postavy.\nJohn Cena se velmi často objevuje ve spoustě televizních pořadů, ať už jde o talk shows nebo předávání cen. V roce 2018 si zahrál ve filmu Bumblebee v roli Jacka Burnse.\n\nKromě herectví se John Cena věnuje i hudbě. V roce 2005 vydal úspěšné hip-hopové album s názvem \" You can't see Me\", které mělo velký úspěch a to především ve Velké Británii. Skladbu \"My Time is Now\" nyní používá při svém vstupu do ringu. V minulosti pro tento účel využíval skladbu taktéž ze své produkce s názvem Basic Thuganomics.\n\nPřed debutem ve World Wrestling Entertainment působil v UPW, pod nickem The Prototype. Poté byl v OVW pod stejným nickem The Prototype a Mr. P. Ve WWE se objevil poprvé ve SmackDown show proti Kurtu Angelovi 27. června 2002. Jeho první titul byl WWE Tag Team Champion spolu s Billym Kidmanem. Poté na WrestleManii 20 porazil Big Showa o United States titul. Tento titul obhájil nad Carlitem, který mu ho později sebral. V roce 2005 natočil svůj debutový film The Marine. Poté co vyhrál King of the Ring vyzval Johna Bradshawa Layfielda (JBL) o titul WWE Championa, který vyhrál. 6. června 2005 přešel do rosteru Raw.Měl spor s Christianem, Chrisem Jerichem a Ericem Bishoffem, ze kterého vyšel vítězně a poté poprvé přišel o titul WWE Championa na NYR(New Year Revolution)nad Edgem, kterého porazil na Royal Rumbelu 2006 a titul si vzal zpět. Na WrestleManii 22 obhájil titul nad Triplem H,který se nechal diskvalifikovat na Backlash a tím titul zůstal Cenovy. Obhájil titul i (nejen) na Unforgivenu v TLC matchi a na Cyber Sunday. Poté v roce 2007 získal World Tag Team titul spolu se Shawnem Michaelsem,Poté World Tag Team titul prohrály nad The hardys. Spor s The Great Khalim o WWE titul taktéž vyhrál, i když měl namále.V Roce 2009 měl feud s Randy Ortonem, který měl zálusk na jeho titul a který zbil jeho otce. Dnes již patří mezi nejlepší wrestlery nejen WWE, ale i celého wrestlingového světa. V roce 2009/10 vedl spor s Shaemusem, který ho na PPV TLC (Tables,Laders and Chairs)připravil o titul WWE v Tables Matchi. Tento spor se táhl až do akce Elimination Chamber kde porazil všechny své soupeře a získal WWE titul zpět, ale ne na dlouho krátce po skončení zápasu oznámil prezident WWE Vince McMahon že musí porazit ještě jednoho soupeře, kterým byl Batista. Ten ho porazil a sebral mu titul. Titul znovu získal na akci Wrestlemania 26 kdy porazil Batistu. Spor se ale táhl dál až do akce Over the Limit, ve kterém vyhrál John Cena, který měl pak spor s Nexusem.Na Elimination Chamber 2011 vyhrál Number 1 Contender Match a postavil se na Wrestlemanii 27 proti The Mizovi o WWE titul.Tento zápas ale prohrál a na Extreme Rules 2011 se tento zápas opakoval ve Steel Cage a ten zápas John Cena vyhrál a stal se WWE šampion.O tento titul ho na Money in the Bank 2011 připravil CM Punk. Na Night of Champions 2011 titul opět získal, když porazil Alberta Del Ria, který ho o tento titul na Hell in a Cell opět připravil. 4.4.2011 v show Raw byl oznámen main event pro největší show roku 2012, WrestleMania 28, kde se měl John Cena střetnout proti filmové hvězdě a bývalému wrestlerovi Dwaynu Johnsonovi, známého pod přezdívkou \"The Rock\". Tento zápas, který byl v přípravách celý rok, však John Cena prohrál.\n\nWWE CHAMPION, WH CHAMPION. Feud s Brayem Wyattem a WWEWH Champion (2013 -\n\nDalší rok měl zase spor s The Rockem na Wrestlemani 29 o WWE titul který vyhrál.Po WM 29 měl spor s Rybackem ale tento spor vyhrál na plné čáře když prohodil Rybacka sanitkou na PPV show Payback.Pak měl krátký spor s Markem Henrym na PPV show Money In The Bank který také vyhrál.Na PPV show SummerSlam měl spor s Danielem Bryanem opět spor o WWE titul ale tento spor prohrál a jelikož byl zraněný tak na cca 3 měsíce z WWE odešel.Na PPV show Hell in Cell se vrátil do zápasu s Albertem Del Riem a titul světového šampiona který vyhrál.Del Rio dostal svůj odplatný zápaso titul ale Cena to zase obhájil.Na Survivor Series 2013 vyzval John Cena Randyho Ortona k zápasu na PPV TLC 2013 o WWE World Heavyweight Championship.Tento zápas nakonec ale prohrál,když ho Randy Orton v posledním momentu svrhl ze žebříku a John prorazil stůl hlavou napřed.Nakonec ale dostal druhou šanci a rematch proti Randymu Ortonovi na PPV Royal Rumble 2014 o WWE World Heavyweight Championship, který také prohrál kvůli tomu že k ringu přišli Wyatt Family. John Cena byl i příští placenou akci v hlavním taháku, kterým byl WWE WH championship elimination chamber match. V zápase stál proti Cesarovi, Christianovi, Sheamusovi, Bryanovi a obhájci titulu Randymu Ortonovi. Do zápasu nastoupil jako předposlední a eliminoval Cesara, poté co ho donutil vzdát po STF. Když tam zůstali jako poslední Daniel Bryan, Randy Orton a právě John Cena a John chytil Randyho do STF, opět mu přerušili naději na úspěch Wyatt Family, kteří vnikli do elimination chamber klece a zmlátili Cenu, tak že byl poté hned odpočítán Randym Ortonem. Na největší placené akci roku 2014, wrestlemanii si konečně mohl vyřešit své spory s Brayem Wyattem. Tento zápas trval necelých 23 minut i přesto, že inkasoval finisher <nowiki>\"sister abigail\"</nowiki> tak zvítězil. Na Extreme Rules se bude konat odveta v železné kleci. Tento zápas John Cena prohrál po tom když chtěl odejít z klece mu dítě spřátelený s Brayem Wyattem zazpívalo <nowiki>\"</nowiki>He's got a whole world in his hands<nowiki>\"</nowiki> tak John Cena byl vyrušení a tak mu Bray Wyatt nasadil <nowiki>\"Sister abigail\"</nowiki> a John prohrál. Poslední zápas sporu mezi Wyattem a Cenou se uskutečnil na PPV Payback. Kde John vyhrál v zápase last man standing. Návrat do boje o WWEWH titul se uskuteční na PPV Money in the bank, kde se John Cena kvalifikoval, když na raw porazil Kanea. Na Money in the bank bude stát proti další šesti soupeřům o wweworldheavyweight titul, který momentálně nikdo nedrží, protože Daniel Bryan je zraněný. John Cena je velkým favoritem na zisk titulu, ale v cestě mu stojí Randy Orton, Roman Reigns, Alberto del Rio, Cesaro, Bray Wyatt a Sheamus. John Cena tento zápas vyhrál a stal WWE WORLD HEAVY WEIGHT CHAMPION. John svůj WWEWH titul obhájil na PPV Battleground v Fatal 4 way proti Kaneovi, Ortonovi a Romanu Reingsovi. Po této show Cenu vyzval Brock Lesnar k zápasu na Summerslam. Na Summerslamu Lesnar Cenu doslova zničil, nasadil mu neuvěřitelných 16 german suplexů a po druhém F5 ho odpinoval. Brock Lesnar se tak stal poprvé světovým šampionem. 29. ledna na Royal Rumble vyhrál Zápas WWE Championship a stal se 16 nasobný WWE Champion.\n\n"}
{"id": "282740", "url": "https://cs.wikipedia.org/wiki?curid=282740", "title": "Tel", "text": "Tel\n\nTel (hebrejsky תל, „mohyla“, arabsky تلّ‎, \"tall\") je typ blízkovýchodní archeologické lokality, která má tvar vyvýšeniny. Tely byly původně starověkými sídlišti. V důsledku lidské činnosti se ve městě hromadil odpad, navíc tato sídliště čas od času podlehla vojenskému tažení a budovy byly srovnány se zemí. Na ruinách pak bývalo vystavěno město nové, čímž se sídliště postupem času zvedalo a vznikl typický kopec.\nJiné teorie předpokládají úmyslné zasypání vysloužilých staveb /bez jejich destrukce/ s cílem zvýšení lokality vzhledem k okolnímu terénu. Cílem této činnosti byla ochrana proti povodním a lepší výhled do krajiny. Jedná se velmi často o multikulturní lokality, některé z nich jsou kontinuálně osídleny až do dnešních dob (např. Tel Aviv-Jaffa - Tell Qasile).\n\nTento typ sídelní lokality je charakteristický pro Blízký východ, kde jich bylo identifikováno cca 50 000. Vyskytuje se však od povodí Indu na východě až po jihovýchodní Evropu na západě.\n"}
{"id": "282746", "url": "https://cs.wikipedia.org/wiki?curid=282746", "title": "Michael Mästlin", "text": "Michael Mästlin\n\nMichael Mästlin, Maestlin, též Möstlin (30. září 1550, Göppingen – 20. října 1631, Tübingen) byl německý matematik a astronom. Je znám jako učitel Johanese Keplera.\n\nStudoval na evangelické škole v Tübingenu teologii, matematiku a astronomii/astrologii. V roce 1571 získal titul magistra a od roku 1576 byl jáhnem v Backnangu, kde si prohloubil své vědecké poznání. Od roku 1580 působil jako profesor na univerzitě v Heidelbergu a od roku 1583 na univerzitě v Tübingenu.\n\nMästlin byl zastáncem Koperníkových heliocentrických představ. Podle Koperníkova životopisu od Pierra Gassendiho (1654) znal Koperníkovo životní dílo \"De Revolutionibus Orbium Coelestium\" a stal se jedním z jeho prvních zastánců.\n\nByl Keplerovým učitelem i přítelem,). a ačkoli vyučoval především tradiční geocentrický ptolemaiovský pohled na sluneční soustavu, seznámil Keplera s Koperníkovým heliocentrickým systémem.\n\nBývá mu také připisováno, že přesvědčil Galilea Galileiho o svém učení, ačkoliv Galilea s Koperníkovým dílem dříve seznámil Christian Wursteisen z Basileje.\nJako první vypočítal hodnotu zlatého řezu – přibližně 0,6180340, o čemž napsal Keplerovi v roce 1597. Vedle Leonarda da Vinciho a Keplera bývá považován za jednoho z prvních, kteří vysvětlili popelavé světlo Měsíce (jako odraz slunečního světla Zemí). Také tvrdil, že komety (jako kometa z roku 1577) nejsou žádné sublunární ani atmosférické projevy.\n\nV roce 1961 byl po něm pojmenován kráter na Měsíci.\n"}
{"id": "282757", "url": "https://cs.wikipedia.org/wiki?curid=282757", "title": "Art Spiegelman", "text": "Art Spiegelman\n\nArt Spiegelman (* 15. února 1948, Stockholm, Švédsko) je americký komiksový kreslíř, editor a spisovatel, známý jako autor komiksu \"Maus\", za který obdržel Pulitzerovu cenu.\n\nSpiegelman se narodil ve Stockholmu židovským uprchlíkům Vladkovi a Anje Spiegelmanovým, kteří přežili koncentrační tábory Osvětim a Dachau. Měl staršího bratra Rysia, kterého rodiče za druhé světové války poslali do ghetta Sosnowiec-Środula k tetě Toshe. Když nacisté začali ghetto deportovat, Tosha otrávila sebe, svou dceru Bibi, neteř Lonia i Rysia. \n\nV roce 1960 se rodina odstěhovala do USA, kde dvanáctiletý Spiegelman objevil komiksové příběhy a sám začal kreslit, nejprve kopíroval jiné komiksy, posléze si je i sám vymýšlel. Vyrůstal v Rego Parku v Queens v New Yorku a graduoval na \"Střední škole umění a designu\" (High School of Art and Design) na Manhattanu. \n\nV zimě roku 1968 se nervově zhroutil. Po jeho propuštění z nemocnice spáchala jeho matka Anja sebevraždu, aniž by nechala dopis na rozloučenou. Spiegelman o této události napsal čtyřstránkový příběh nazvaný \"Zajatec na planetě peklo\" (\"angl. Prisoner on the Hell Planet\").\n\nSe svou pozdější ženou Françoise Mouly se seznámil roku 1975. Spolu začali v roce 1980 vydávat avantgardní magazín \"RAW\", ve kterém bylo vedle děl talentovaných kreslířů jako Charles Burns a Gary Panter také publikované první velké Spiegelmanovo dílo \"\" znám také jako \"\". Spiegelman v něm podle vzpomínek svého otce vypráví, co jeho rodiče prožili v Polsku za války. Za \"Maus\" obdržel Spiegelman roku 1992 Pulitzerovu cenu jako první kreslíř komiksů. Druhý díl \"\" následoval roku 1992. \n\nRoku 1992 byl přijatý Tinou Brown do The New Yorker, pro který pracoval deset let. Rezignoval několik měsíců po teroristickém útoku 11. září 2001. \n\nSpiegelman ostře kritizoval vládu George W. Bushe. Roku 2005 ho Time Magazine zahrnul do stovky nejvíce vlivných lidí. V současné době je na volné noze, pracuje v New Yorku. S manželkou a dvěma dětmi, Nadjou a Dashiellem, žije v centru Manhattanu. \n\n\n"}
{"id": "282761", "url": "https://cs.wikipedia.org/wiki?curid=282761", "title": "Hardcore Holly", "text": "Hardcore Holly\n\nRobert William \"Bob\" Howard (* 29. ledna 1963, Grants Pass) je americký profesionální wrestler. Je znám spíše pod svým ring name Hardcore Holly.\n\n\n"}
{"id": "282764", "url": "https://cs.wikipedia.org/wiki?curid=282764", "title": "Chris Jericho", "text": "Chris Jericho\n\nChristopher Keith Irvine (* 9. listopadu 1970 v Manhasset, New York) je americký profesionální wrestler, herec, rockový zpěvák a frontman skupiny Fozzy.\n\n\n\n\n\n"}
{"id": "282765", "url": "https://cs.wikipedia.org/wiki?curid=282765", "title": "Jericho (rozcestník)", "text": "Jericho (rozcestník)\n\nJericho má více významů:\n\n"}
{"id": "282770", "url": "https://cs.wikipedia.org/wiki?curid=282770", "title": "Jan Lopatka", "text": "Jan Lopatka\n\nJan Lopatka (7. února 1940 Zdíkov – 9. července 1993 Praha) byl významný český literární kritik, redaktor a editor, signatář Charty 77. Laureát Ceny Revolver Revue za rok 2015.\n\nOtec Jana Lopatky byl zedník, matka švadlena. Po základní škole absolvoval ve Vimperku jedenáctiletou střední školu.\nV letech 1958–1962 studoval dvojobor český jazyk – historie na Filosofické fakultě UK v Praze, zapisoval si také přednášky a semináře z estetiky. Titul PhDr. mu byl přiznán v roce 1964 po obhajobě rigorózní práce o rozhlasové adaptaci Vančurových literárních textů. \n\nV šedesátých letech byl zaměstnancem Českého rozhlasu Praha, proslul však zejména jako redaktor nekonformního časopisu \"Tvář\" (vycházel v letech 1964–66, 1968–69). Zde se zabýval kritikou prozaických textů, publikoval a se sympatiemi komentoval některá literární díla, často nevšední kvality – mj. \"Bambino di Praga\" Bohumila Hrabala, \"Cholupický den\" Ladislava Klímy, \"Sešity\" Jana Hanče, prózu Jakuba Demla. Výrazně se zasloužil o docenění próz Karla Poláčka a o adekvátnější porozumění \"Osudům dobrého vojáka Švejka\" Jaroslava Haška.\n\nPo zastavení Tváře v roce 1969 měl Lopatka, který nikdy nebyl členem KSČ a pro svůj krajně skeptický odstup od režimu se nekompromitoval ani veřejným přitakáním pražskému jaru 1968, relativně snadnou ústupovou cestu do vnitřní emigrace a společenské „šedé zóny“. Pracoval jako technik a programátor, zabýval se soukromě dílem Egona Bondyho; v první polovině sedmdesátých let nepublikoval ani v ineditních sbornících. V roce 1975 však začal spolupracovat s Václavem Havlem na vydávání samizdatové literatury a v roce 1976 podepsal Chartu 77. V letech 1977–1989 proto pracoval v nekvalifikovaných profesích, např. jako umývač nádobí. \n\nJe též znám mimo coby zakladatel a vydavatel kritického samizdatového časopisu \"Kritický sborník\" a spoluautor exilového vydání \"Slovníku českých spisovatelů\" (Toronto 1982).\n\nPozději nakrátko přišel na Filosofickou fakultu UK v Praze jako pedagog a publikoval v \"Literárních novinách\". Zhoršující se zdravotní stav, problémy s alkoholem a těžkosti v profesním působení (v roce 1993 musel opustit redakci \"Literárních novin\") ho přivedly k rozhodnutí dobrovolně odejít ze světa.\n\nOd roku 1965 byl ženatý; s manželkou Jaroslavou měl dcery Markétu (* 1966) a Veroniku (* 1968) a syna Jana (* 1975).\n\nDosah Lopatkových kritik ze šedesátých let nebyl podle některých literárních vědců dodnes doceněn. Lopatkova pozice se dnes jeví jako mimořádně důsledný a nesmlouvavý boj za autenticitu literárního textu a tenduje k obhajobě netradičních, syrových, často ineditních a de facto „antiliterárních“ textů. Lopatkovy publikované statě úmyslně nerespektují tabu ani opatrné jazykové hry komunistického režimu šedesátých let. Tvrdě účtují nejen s dobovými marxistickými frázemi, ale přílišnou literární stylizaci a myšlenkovou mělkost kritizují i u tehdy vydaných a liberálním čtenářstvem nadšeně přijímaných románů Milana Kundery, Ludvíka Vaculíka a Josefa Škvoreckého. \n\n\n"}
{"id": "282771", "url": "https://cs.wikipedia.org/wiki?curid=282771", "title": "Žytomyrsko-berdyčevská operace", "text": "Žytomyrsko-berdyčevská operace\n\nŽytomyrsko-berdyčevská operace, uváděna též jako Žitomirsko-berdičevská operace (dle ruských názvů ukrajinských měst) (24. prosince 1943 - 14. ledna 1944) byla vojenská operace 1. ukrajinského frontu za druhé světové války na přelomu let 1943 a 1944. V této bitvě a následné Korsuň-ševčenkovské operaci osvobodila Rudá armáda od německých okupantů velkou část pravobřežní Ukrajiny. V průběhu operace odrazila 1. a 4. tanková armáda německá vojska, pokoušející se v předcházejících týdnech protiofenzívou zahnat sovětské útvary zpět za Dněpr, a dobyla města Radomyšl, Novohrad-Volynskyj, Žytomyr, Berdyčiv a Bílou Cerkev.\n\nPo bitvě o Kyjev, kde se vyznamenala 1. československá samostatná brigáda pod vedením Ludvíka Svobody, došlo k dalšímu útoku na pravém břehu řeky Dněpr, do kterého se zapojili i čs. vojáci jako záloha 38. sovětské armády. Spolu se sovětskými vojáky se zapojili do bojů u Vasilkova a Čerchaňova, kde způsobili nepříteli značné ztráty. Na konci listopadu však provedli Němci protiútok a jednotka přešla do obrany. 14. listopadu byla dočasně stažena z fronty a ubytována v kasárnách v Kyjevě.Po odpočinku byla nasazena do Žytomyrsko-berdyčevské operace, kde se měla podílet na bojích na jižním křídle. Dne 30. prosince v ranních hodinách zahájily čs. jednotky útok na vesnici Rudu, kterou se předtím pokoušely dvakrát neúspěšně dobýt prapory 78. střeleckého pluku Rudé armády. Českoslovenští samopalnící v bílých maskovacích oděvech pronikli do týlu jednotek Waffen SS, jejichž jednotky tuto vesnici bránily. Z nenadálého útoku vznikla v řadách Němců panika, čímž byla otevřena cesta postupujícím rojnicím 1. praporu. Do nezáviděníhodné situace se však dostala tanková skupina, která se ocitla v léčce a byla obklíčena. Ze sevření se však vymanila za pomoci samopalníků, což odnesla ztrátou 2 tanků a 25 mužů. V 16 hodin byla ves Ruda osvobozena a čs. vojáci po krátké přestávce pokračovali k pochodu na Bílou Cerkev. Překážkou se stala řeka Ross, kde museli čs. ženisté postavit provizorní most. Útok na Bílou Cerekev byl zahájen v 31. prosince 1943 ve 14 hodin, avšak kvůli absenci vlastního dělostřelectva musel být zastaven. Tvrdé boje o přístup k městu však pokračovaly následující den a trvaly do 3. ledna 1944. O den později byla Bílá Cerekev osvobozena.\n\nPři bojích v Žytomyrsko-berdyčevské operaci ztratila československá brigáda 411 lidí (66 padlých, 270 raněných a 75 nezvěstných), 4 tanky, 3 obrněné automobily, 4 protitankové kanóny, 1 houfnici, 1 velkorážní kulomet a několik lehkých zbraní. Mnohem větší ztráty však způsobila nepříteli, který měl 1050 padlých, zničeno či ukořistěno bylo 5 samohybných děl, 17 tanků, 3 letadla, 4 baterie lehkého dělostřelectva, 150mm dělo, 1 minometná baterie, 52 lehkých a 63 těžkých kulometů, 67 aut a 95 koní.\n\n"}
{"id": "282773", "url": "https://cs.wikipedia.org/wiki?curid=282773", "title": "North American XB-28 Dragon", "text": "North American XB-28 Dragon\n\nNorth American XB-28 byl dvoumotorový celokovový středoplošník, navržený společností North American na základě specifikace XC-214 armádního letectva po středním výškovém bombardéru. Nikdy se nedostal do sériové výroby. Vznikla jen dvojice prototypů.\n\nObjednávka na vývoj výkonného výškového bombardéru byla zadána 13. února 1941 a první prototyp XB-28 vzlétl už 24. dubna 1942. Jeho projekt byl založen na konstrukci úspěšného středního bombardéru North American B-25 Mitchell, který byl ale značně přepracován a koncepcí připomínal i konkurenční typ Martin B-26 Marauder. Oproti typu B-25 měl jen jednoduché ocasní plochy.\n\nTyp XB-28 byl jedním z prvních amerických letounů vybavených přetlakovou kabinou. Letoun měl pětičlennou posádku. Poháněla ho dvojice vzduchem chlazených dvouhvězdicových motorů Pratt & Whitney R-2800-27 Double Wasp o výkonu 1491,4 kW s turbokompresory C-2, umístěnými v zádích motorových gondol. Po výstupu z turbín se výfukové plyny odváděly do sběrných ejektorových trubic. Posádka měla pro svou obranu k dispozici šest 12,7mm kulometů ve třech dálkově ovládaných věžích.\n\nZ hlediska svých výkonů byl letoun úspěchem a překonával B-25, ovšem v době jeho vývoje už se letecká taktika odklonila od výškového bombardování a po takových letounech už nebyla poptávka. Úkoly XB-28A mohl navíc převzít Douglas A-26 Invader.\n\nPřestože letectvo již nemělo zájem o výškový bombardér, objednalo ještě stavbu druhého prototypu XB-28A, aby prozkoumalo možnosti letounu pro výškový fotografický průzkum. I tato varianta ale byla vyrobena jen v jediném kusu.\n\n\n"}
{"id": "282774", "url": "https://cs.wikipedia.org/wiki?curid=282774", "title": "Lopatka (rozcestník)", "text": "Lopatka (rozcestník)\n\nSlovo lopatka může označovat:\n\n\n\n\n"}
{"id": "282775", "url": "https://cs.wikipedia.org/wiki?curid=282775", "title": "Kardung La", "text": "Kardung La\n\nKardung La je se svou výškou 5 359 m (17 582 ft) třetí nejvyšší silniční sedlo na světě. Nachází se v Indii ve státě Džammú a Kašmír na území Ladákh. Silnice vystupující do sedla byla vybudována v roce 1976 a jejím hlavním posláním bylo zásobování vojáků v údolí Nubra. Sedlo leží 15 kilometrů na sever od města Léh a klesá do údolí Nubra. K průjezdu sedlem je zapotřebí příslušné povolení (2012), vydávané za poplatek v Lehu.\n\nKardung La bývá často označován jako zcela nejvyšší sedlo pro motorová vozidla a stejně tak jej označují informační cedule přímo na vrcholu sedla. Ačkoliv je tento názor hodně rozšířen, v Tibetu se nachází dvě vyšší sedla pro motorová vozidla: Suge La (5 430 m n. m.) a Semo La (5 565 m n. m.).\n"}
{"id": "282779", "url": "https://cs.wikipedia.org/wiki?curid=282779", "title": "Staré pověsti české", "text": "Staré pověsti české\n\nStaré pověsti české je kniha pro mládež Aloise Jiráska. Popisuje události z české historie založené na lidové slovesnosti a některých historických faktech. Poprvé vyšla v roce 1894 v pražském nakladatelství J. R. Vilímek jako 11. svazek v edici Vilímkova knihovna mládeže dospívající. O rok dříve však pověsti vycházely na pokračování ve stejném nakladatelství v sešitech. Knihu Alois Jirásek věnoval Františku Bartošovi. Předlohou byly Hájkova kronika, Kosmova kronika česká a Dalimilova kronika, ale použity byly také Staré letopisy české a mnoho dalších pramenů. Do díla nebyly zapracovány některé známé české pověsti jako o Oldřichu a Boženě nebo Břetislavu a Jitce. Naopak byly zařazeny méně známé židovské, moravské a slovenské pověsti. \n\nPři psaní postupoval Jirásek zcela jinak než August Sedláček, který se ve své \"Sbírce pověstí historických lidu českého v Čechách, na Moravě a ve Slezsku\" snažil pověsti očistit od pozdějšího umělého literárního zpracování a dobrat se k jádru lidového vyprávění. Jirásek se naopak o „vypravování umělá“ svých předchůdců opírá a sám je bohatě autorsky rozvíjí po svém, a tak vzniká košaté a čtivé líčení se silným vlasteneckým nábojem. S výjimkou období protektorátu vycházely Staré pověsti české opakovaně a často. Oblíbil si ji i gottwaldovský komunistický režim, za nějž vycházely se změnami a doslovem Zdeňka Nejedlého.\n\n\n\n\n\nPrvní vydání a mnoho dalších zejména do druhé světové války ilustroval Věnceslav Černý, poválečná vydání vycházela s ilustracemi Antonína Procházky, zhruba od roku 1950 vycházela kniha v nakladatelstvích Mladá fronta a SNDK s ilustracemi Mikoláše Alše. S ilustracemi Věnceslava Černého vyšlo znovu například v Československém spisovateli roku 1981, v Albatrosu roku 2000 a 2008 , nebo v Ottově nakladatelství roku 2008. \n\nRukopis se nedochoval.\n\nZávažné je 3. vydání u Vilímka z roku 1910, protože jde o konečnou autorskou redakci. Přestože stále obsahovala gramatické i věcné chyby, po 17 dalších vydání se již sazba neměnila, jen se zaměňovaly poškozené litery. V jiných vydáních ale již text beze změny nezůstal. V nakladatelství J. Otto vyšly Staré pověsti české roku 1933 jako 47. svazek Sebraných spisů Aloise Jiráska se závažnými chybami patrně zaviněných tiskárnou včetně výpadku některých řádek i dvou celých odstavců. Tyto problémy byly převzaty i do poválečných vydání. Po druhé světové válce bylo Jiráskovo dílo uznáno za vhodný nástroj komunistické ideologie a roku 1949 vydáno v masovém měřítku v rámci tzv. jiráskovská akce. Aby tomuto účelu lépe sloužilo, bylo redigováno Zdeňkem Nejedlým, který do textu neautorizovaně zasahoval. Přizpůsobil ho plynutí času (změny jako „před \"třemi\" sty lety“ — „před \"čtyřmi\" sty lety“), změně ekonomických vztahů („\"slove\" 'popluží'“ — „\"slula\" 'popluží'“) a národnostním změnám po poválečném odsunu Němců (např. „ve vsi, \"zplna již\" německé“ — „ve vsi, \"kdysi zplna\" německé“, „U vesnice \"Šenfeldu\"“ — „U vesnice \"Žižkovo pole\"“) včetně přídavku velebícího potření Němců („WZDĚLANÝ   MDCCCXLI“ — „WZDĚLANÝ   MDCCCXLI. \"K němu r. 1945, po počeštění vsi Stadic, vtesán i nápis: VLÁDA VRÁTILA SE DO RUKOU TVÝCH, Ó LIDE ČESKÝ 1945\"“). Tyto změny byly převzaté do dalších vydání druhé poloviny 20. století, a to i do vydání kritických.\n\nDo slovenštiny Staré pověsti české přeložila Marie Rafajová; překlad vyšel roku 1951. Do polštiny je přeložila Maria Erhardtowa, vyšly pod názvem \"Stare podania czeskie\". Překlady do němčiny (\"Böhmens alte Sagen\") pořídili Hans Gaertner a Margarete Keil. V 60. letech 20. století vyšel překlad Bjambyna Rinčena do mongolštiny (\"Чехийн эртний домог\"). Maďarský překlad pořídil András Zádor (\"Régi Cseh mondák\"). Do japonštiny Staré pověsti české přeložil profesor Yasuo Urai. Ruský překlad pořídil M. A. Ljalinoj a následně F. Bogoljubovoj, ukrajinský A. Sulimenko, bulharský Penka Šivarova, čínský Wan Š'-žung, arménský V. Aramjan.\n\n\n\n"}
{"id": "282780", "url": "https://cs.wikipedia.org/wiki?curid=282780", "title": "Karosa B 932", "text": "Karosa B 932\n\nKarosa B 932 je model městského autobusu, který vyráběla společnost Karosa Vysoké Mýto v letech 1997 až 2002. Jde o nástupce typu Karosa B 732.\n\nVůz B 932 je konstrukčně i designově shodný s modelem B 931; oba typy byly vyráběny souběžně. Jedná se o dvounápravový autobus s polosamonosnou karoserií panelové konstrukce a motorem umístěným za zadní nápravou. Ta pochází od firmy Detva, zatímco přední s nezávisle zavěšenými koly vyrobil podnik LIAZ. Jedinou změnou oproti typu B 931 je použití mechanické převodovky, díky níž mohou být autobusy B 932 používány i na příměstských linkách. Zadní i přední čelo, které je na rozdíl od vozů řady 700 zaobleno, je vytvořeno z kostry ze svařených profilů a sklolaminátového panelu. Sedačky v interiéru jsou čalouněné plastové a potažené látkou. Pro cestující jsou určeny troje dvoukřídlé výklopné dveře v pravém boku karoserie (přední jsou užší než zbylé dvoje). Za středními dveřmi se nachází prostor pro kočárek.\n\nOd roku 1999 byly vyráběny autobusy v modifikaci B 932E. Změny byly stejné jako u typu B 931E, systémy ABS a ASR, odlišná přední tuhá náprava LIAZ a snížení podlahy v přední části vozu o 100 mm.\n\nPříměstské a městské autobusy B 932 začaly být v Karose vyráběny roku 1997, tedy přibližně rok po zahájení produkce městských vozů B 931. V roce 1999 byla uvedena na trh modifikovaná verze B 932E a výroba původní varianty byla ukončena. Poslední vozy verze B 932E opustily brány Karosy v roce 2002.\n\nTyp B 932 byl rozšířen po celé České i Slovenské republice především u dopravců provozujících MHD. Spolu s vozy B 931 tak B 932 úspěšně nahradily nebo doplnily starší typy B 731 a B 732. Roku 2018 byla vyřazena poslední B 932 v Ostravě, liberecká B 932 je jen služební. V říjnu 2019 pak dojezdily v Příbrami. Posledním provozovatelem autobusů B 932 v Česku, kromě soukromníků, se tak stalo Znojmo, nicméně i zde vzápětí řady vozů tohoto typu velmi rychle prořídly. K únoru 2020 zůstal v provozu již pouze jeden vůz.\n\n\n\n"}
{"id": "282794", "url": "https://cs.wikipedia.org/wiki?curid=282794", "title": "Robby Krieger", "text": "Robby Krieger\n\nRobby Krieger (* jako Robert Alan Krieger 8. ledna 1946) je americký kytarista a hudební skladatel. Jako kytarista účinkoval v The Doors a napsal několik jejich nejznámějších skladeb jako např. \"Light My Fire\", \"Love Me Two Times\", \"Touch Me\" a \"Love Her Madly\".\n\nV žebříčku \"100 greatest guitarists of all time\" časopisu \"Rolling Stone\"' se umístil na 91. místě.\n\nPo rozpuštění \"The Doors\" v roce 1973 založil s \"bubeníkem\" Densmorem skupinu \"The Butts Band\". Také hrál jako jazzový kytarista; v 70. a 80. letech se svou kapelou \"The Robby Krieger Band\" nahrál hrstku alb. V roce 2001 spolu s Rayem Manzarekem založili skupinu \"The Doors of the 21st Century\". John Densmore a Morrisonova rodina je poté obvinili z používání značky The Doors, proto kapela změnila název na \"Riders on the Storm\" a v roce 2008 opět přejmenovala na \"Ray Manzarek and Robby Krieger of the Doors\".\n\n"}
{"id": "282796", "url": "https://cs.wikipedia.org/wiki?curid=282796", "title": "Isar", "text": "Isar\n\nIsar je řeka v Rakousku (Tyrolsko) a v Německu (Bavorsko). Má délku 295 km. Povodí má rozlohu 8370 km².\n\nPramení v Karwendelu v Tyrolských Alpách a protéká převážně Bavorskem. Ústí zprava do Dunaje.\n\nPrůměrný průtok vody v ústí činí 175 m³/s. V létě dochází k povodním, zatímco v zimě hladina řeky klesá.\n\nNa řece byla vybudována kaskáda vodních elektráren. Využívá se k plavení dřeva. Leží na ní města Mnichov, Freising, Landshut, Bad Tölz, Moosburg an der Isar, Dingolfing, Landau an der Isar, Plattling.\n"}
{"id": "282797", "url": "https://cs.wikipedia.org/wiki?curid=282797", "title": "Duke Ellington", "text": "Duke Ellington\n\nEdward Kennedy \"Duke\" Ellington (29. dubna 1899, Washington, D.C. – 24. května 1974, New York) byl americký jazzový skladatel a pianista, jedna z nejdůležitějších postav jazzu 20. století. Spíše než o jazzu mluvil o své hudbě prostě jen jako o „americké hudbě”, často také zdůrazňoval nadžánrovost svého hudebního výrazu. V jeho orchestrech se proslavilo mnoho jazzových hudebníků, mnoho z nich dalo tomuto orchestru přednost před svou sólovou kariérou. I když byli sami často velmi pozoruhodní, byl to ale právě Ellington, kdo vtiskl orchestru výsledný tvar a zvuk a učinil z něj tak jeden z  nejznámějších jazzových souborů vůbec. Jako skladatel psal Ellington jednotlivé party přímo na míru muzikantům, kteří s ním v dané době hráli. Například skladbu \"Jeep's Blues\" napsal pro Johnnyho Hodgese, \"Concerto for Cootie\" pro Cootieho Williamse a \"The Mooche\" pro pozounistu Trickyho Sama Nantona. Ellington také pod svým jménem nahrál skladby, které napsali členové jeho orchestru – například slavnou skladbu \"Caravan\" napsal Juan Tizol. Od roku 1941 spolupracoval Ellington velmi často se skladatelem a aranžérem Billym Strayhornem, o kterém často mluvil jako o svém alter egu.\n\nBěhem svého života nahrával Ellington pro mnoho nahrávacích společností a objevil se také v několika filmech. Ještě před vypuknutím 2. světové války stihl se svým orchestrem projet celé Spojené státy i Evropu. Svůj orchestr vedl od roku 1923 až do své smrti v roce 1974. Po jeho smrti převzal vedení jeho syn Mercer Ellington, který zemřel v roce 1996. Od té doby vede tento orchestr Barry Lee Hall., Jr..\n\n"}
{"id": "282805", "url": "https://cs.wikipedia.org/wiki?curid=282805", "title": "Superdruh", "text": "Superdruh\n\nSuperdruh () je skupina blízce příbuzných druhů, které se v nedávné evoluční historii vyvinuly ze společného předka díky alopatrické speciaci. Označit skupinu druhů jako superdruh může být někdy kontroverzní, protože není definován přesný rozdíl mezi skupinou dobře odlišených druhů a jedním superdruhem. \n\nSuperdruhy jsou zajímavé, protože zachycují evoluci takřka v akci. Často jsou superdruhy skupiny blízce příbuzných ptáků. Příkladem superdruhů jsou dvě severoamerické potápky, potápka Clarkova (\"Aechmophorus clarkii\") a potápka západní (\"Aechmophorus occidentalis\"), společně formující superdruh. Také ptáci vlhovec západní (\"Sturnella neglecta\") a vlhovec východní (\"Sturnella magna\") jsou považováni za superdruh.\n\n"}
{"id": "282808", "url": "https://cs.wikipedia.org/wiki?curid=282808", "title": "Berdyčiv", "text": "Berdyčiv\n\nBerdyčiv (), známý též jako Berdyčev či Berdičev (; ) je historické město na střední Ukrajině. Leží na jihu Žytomyrské oblasti, zhruba 45 km jižně od Žytomyru. Je správním centrem Berdyčevského rajónu a s obyvateli je druhým největším městem oblasti.\n\nMěsto bylo založeno roku 1430 za vlády litevského knížete Vytautase. Největší rozvoj zaznamenalo v raném 19. století, kdy jakožto obchodní a bankovní centrum mohlo konkurovat i nedalekému Žytomyru a Kyjevu. V roce 1867 bylo z 52 563 obyvatel 41 617 (tedy 80 %) židovského vyznání; Berdyčiv měl v té době druhou největší židovskou komunitu v Ruském impériu. Později však mnoho z nich odešlo, převážně do Oděsy.\n\nDnes je Beryčiv sídlem strojírenského průmyslu a železničním uzlem, kde se kříží východozápadní trať Kyjev–Šepetivka–Lvov se severojižním tahem Petrohrad–Mohylev–Žytomyr–Oděsa.\n\nVe městě se zachovaly některé architektonické památky z doby baroka, např. karmelitánský klášter a kostel sv. Barbory, v němž se roku 1850 oženil spisovatel Honoré de Balzac se šlechtičnou Ewelinou Hańskou. Četné židovské památky v průběhu sovětské éry a holocaustu téměř úplně zmizely. Město má dodnes významnou polskou národnostní menšinu.\n\nVe městě pobýval také spisovatel Honoré de Balzac a polský skladatel Fryderyk Chopin.\n\n\n"}
{"id": "282824", "url": "https://cs.wikipedia.org/wiki?curid=282824", "title": "Honinbó Šúwa", "text": "Honinbó Šúwa\n\nHoninbó Šúwa (: 本因坊 秀和, \"Hon'inbó Šúwa\"; 1820 – 1873) byl profesionální japonský hráč go. Jeden z Tempo Four, skupiny hráčů první poloviny 19. století, a pravděpodobně nejsilnějším z nich, byl tak čtrnáctým představeným domu Hon'inbó (1847 - 1873).\n\nAčkoli jeho pověst je poněkud zastíněna jeho oslnivým, oddaným žákem Honinbó Šúsakem, nerozhodlo se, který z nich byl silnější. Šúsakovy hry byly krátce po jeho smrti zveřejňovány, staly se herním manuálem. Šúsaku svého učitele zbožňoval a z respektu k němu si vždy bral černé kameny, které svého hráče zvýhodňovaly.\n\nŠúwův styl nebyl nijak výjimečný, ale dokonale profesionální. To ho řadilo mezi nejsilnější hráče.\n\nK jeho nejdůležitějším hrám patří pravděpodobně dva turnaje z let 1840 až 1842 proti Inoue Gennan Insekimu. Obě tyto důležité hry vyhrál Šúwa s černými kameny. Gennan byl 8. dan, ale zklamal ve svém pokusu stát se Meidžinem, a Šúwa byl brán jako jeho vrstevník.\n\nTři jeho synové se po něm stali představenými Honinbóova domu: Honinbó Šúecu, Honinbó Šúei a Honinbó Šúgen. Konec jeho života za restaurace Meidži byl v nejhorším obdobím pro příznivce hry go. Viděl jak byla jeho rezidence v Edu (Tokio) v roce 1869 zabrána státem. Příslušníci jeho rodiny se na krátký čas přejmenovali na rod Cučija.\n\nJedním z významných činitelů obnovy organizovaného studia go byla skupina zvaná „Schůzka třetího dne“, tu Šúwa sám zřídil. Tato skupina přežila a významně přispěla skupině Hóenša.\n\n\n\n"}
{"id": "282826", "url": "https://cs.wikipedia.org/wiki?curid=282826", "title": "Přetrh příze", "text": "Přetrh příze\n\nPřetrh příze je porucha způsobená odchylkou od optimálních podmínek výroby nebo zpracování.\nRelativně nejvyšším počtem přetrhů jsou zatíženy prstencové dopřádací stroje a tkací stroje, přičemž v obou případech je odstraňování přetrhů závislé na ruční práci. Vysokou četnost přetrhů mohou vykazovat také rotorové dopřádačky a soukací stroje, zde však vysprávku přetrhů provádí z velké části roboty nebo automaty.\n\nZ ostatních úseků textilní výroby: Například na pletacích strojích se zpravidla vyskytuje méně než 1/5 přetrhů v porovnání s tkacími stroji a při splétání lan na paličkovacích strojích dochází k přetrhu příze jednou za tři hodiny.\n\nK faktorům, které podstatně ovlivňují výrobní podmínky na dopřádacím stroji patří zpracovávaná surovina, technologie, stav výrobního zařízení, vlhkost a teplota vzduchu v okolí pracovních orgánů a kvalita personálu.\n\nPřetrhy vznikají nejčastěji mezi průtahovým ústrojím /\"1\"/ a špičkou vřetene /\"4\"/ (na snímku vpravo). V případě přetrhu se konec hotové niti navine na potáč, zatímco stužka vláken vycházející z průtahového ústrojí je odváděna do trubičky odsávacího zařízení /\"2\"/.\n\nObsluha stroje zastaví vřeteno s potáčem, odvine cca půl metru příze, protáhne jej běžcem /\"5\"/ a vodičem /\"3\"/ a provede \"přísuk\", tj. zachytí koncem hotové příze stužku vláken těsně pod průtahovým ústrojím tak, aby se okamžitě začala stáčet do spirály a připojila se k hotové niti. \n\nPopsaný úkon může trvat asi 1/4 minuty (s odchylkami v závislosti na druhu příze atd.). Obsluha prstencových strojů je obvykle organizována tak, že pracovník během pochůzky na přiděleném úseku vykonává různé práce, přičemž zhruba polovinu pracovní doby zabírá odstraňování přetrhů (tedy asi 120 \"přísuků\" za hodinu).\n\nPočet přetrhů na množství vyrobené příze vykazuje v závislosti na shora uvedených podmínkách značné rozdíly (asi mezi 2 a 10 na kilogram příze). V odborné literatuře se nenajdou průměrné nebo statistické údaje, četnost přetrhů značně kolísá zejména u menších přádních partií.\n\nJestliže se na prstencových strojích vyrábí ročně 40 milionů tun příze, musí se například při průměrných 4 přetrzích na kilogram nejméně 600 000 lidí ve světě zaměstnávat výhradně jejich odstraňováním. Přetrhy způsobují také 2-5 % ztrát na výrobní kapacitě dopřádacích strojů. Tyto údaje naznačují, že přetrhy příze zapříčiňují značnou část (až 10 %) výrobních nákladů zejména v regionech s vysokou úrovní mezd.\n\nV západní Evropě bylo už v 80. letech minulého století několik prototypů pojízdných tzv. „zapřádacích“ robotů ve zkušebním provoze. V současné době (2018) nenabízí však žádný výrobce podobná zařízení k prodeji.\n\nVlastnosti (zpracovatelnost) příze jsou vedle zhruba stejných vlivů jako na dopřádacích strojích zdaleka nejdůležitější faktor. Patří k nim zejména:\n\nPevnost a tažnost zpracovávaných materiálů je z velké části dána fyzikálními vlastnostmi, které se sotva nechají ovlivnit, například:\n\nVýkonové parametry tkacích strojů se proto nechají plně využít prakticky jen s osnovami z nekonečných syntetických vláken.\n\nStejnoměrnost a čistota všech přízí je silně ovlivněna podmínkami při předení. Zatímco počet přetrhů na dopřádacím stroji je jen přibližný indikátor, elektronický test hotové příze, při kterém se zaznamenává stejnoměrnost, tenká a tlustá místa a nopky v přízi, dává přesné údaje. Na základě těchto testů se už po desetiletí ve Švýcarsku vydávají etalony, podle kterých se dá u každé přádní partie zjistit její kvalitativní zařazení oproti celosvětové konkurenci (Uster Statistics).\n\nBěhem soukání se téměř všechny příze elektronicky kontrolují a teoreticky by se zde mohly vyřadit všechny vady. V praxi by to však nebylo vždy ekonomicky výhodné (zejména u přízí s vysokým počtem vad), intenzita čištění příze se řídí požadavky odběratele (a cenovou kalkulací).\nSnímek vpravo ukazuje část tkacího stroje, ve které vzniká naprostá většina přetrhů. Osnovní niti /\"1\"/ se trhají převážně mezi nitěnkami /\"2\"/ a začátkem hotové tkaniny /3/.\nZarážky zastaví chod stroje okamžitě po vzniku přetrhu, obsluha musí najít konec niti, provléknout jej paprskem /\"5\"/ (v případě přetrhu před brdem i nitěnkou), nastavit chybějící kus niti a svázat oba konce dohromady.\n\nMenší část přetrhů nastává před vstupem do nitěnek, počet přetrhů útku /\"4\"/ je poměrně nízký a k odstraňování tohoto druhu poruch již existují strojní zařízení.\n\nPodle některých starších průzkumů jsou náklady na přetrhy při zpracování staplových přízí (v přepočtu na kilogram) u tkacích strojů 3-4 x vyšší než na dopřádacích strojích.\nVšechno vyrobené zboží prochází výstupní kontrolou, prohlížečka oděvních tkanin může například na zvláštní tabuli kontrolovat asi 800 m² za hodinu. Vady se na tkanině označují, (označená místa se na konfekci vystřihnou) a když jejich počet přesáhne určitý (sjednaný) limit, zařazuje se tkanina do nižší cenové třídy.\n\nČást vad v dražších (hlavně vlněných) tkaninách se opravuje vyšíváním nebo nopováním jako součást výstupní kontroly (výkon například: 300 m²/hod.)\n\nAutomatická fotoelektronická kontrola vad přímo na tkacích strojích se už uplatňuje v několika tkalcovnách.\n\n"}
{"id": "282828", "url": "https://cs.wikipedia.org/wiki?curid=282828", "title": "Podbabské skály", "text": "Podbabské skály\n\nPřírodní památka Podbabské skály se nalézá na území Prahy 6 nedaleko Lysolajů, mezi městskými částmi Praha - Bubeneč a Praha - Sedlec. Jedná se o strmé skalní útvary ležící nad železniční tratí. V horních partiích na sprašových půdách roste teplomilná převážně bylinná vegetace a nižší keře. Na území se vyskytují vzácné druhy bezobratlých. Nacházejí se zde jedna renovovaná boží muka a Ovčí Hrádek pána z Kozího Hrádku.\n\nK formování útvaru došlo již v proterozoiku a je součástí Barrandienu.\n\nDůvodem pro vyhlášení přírodní památky byla ochrana rostlinných společenstev skal, skalních a hlinitých stepí s výskytem chráněných a ohrožených druhů rostlin a živočichů.\nNa území přírodní památky rostou mnohé vzácné druhy rostlin -\nčesnek chlumní, rozchodník bílý, trýzel škardolistý (\"Erysimum crepidifolium\"), kostřava waliská, pryšcec sivý, kavyl Ivanův, křivatec český, tařice skalní a rozrazil ladní.\nÚzemí PP je útočištěm pro mnoho stepních druhů hmyzu, významný je například výskyt otakárka ovocného. Z obratlovců se zde vyskytuje ještěrka obecná a slepýš křehký.\n"}
