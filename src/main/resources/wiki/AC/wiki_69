{"id": "317059", "url": "https://cs.wikipedia.org/wiki?curid=317059", "title": "Třída St. Louis", "text": "Třída St. Louis\n\nTřída \"St. Louis\" byla třída lehkých křižníků amerického námořnictva v období druhé světové války. Tvořily ji dva křižníky, které byly mírně vylepšenou verzí předchozí třídy \"Brooklyn\". Ve službě byly v letech 1939–1946. Oba bojovaly ve druhé světové válce. Křižník \"Helena\" byl potopen roku 1943 v bitvě v zálivu Kula. \"St. Louis\" byl po válce prodán Brazílii, kde v letech 1951–1976 sloužil jako \"Tamandaré\" (C12).\n\nCelkem byly postaveny dva křižníky této třídy, lišící se od třídy \"Brooklyn\" zejména upraveným pohonným systémem a umístěním 127mm kanónů do dvoudělových věží. První postavila loděnice Newport News Shipbuilding v Newport News a druhý loděnice New York Navy Yard v Brooklynu.\n\nJednotky třídy \"St. Louis\":\n\nZákladní výzbroj představovalo patnáct 152mm kanónů ve třídělových věžích, dále osm 127mm kanónů a osm 12,7mm kulometů. Pohonný systém tvořilo osm kotlů Babcock & Wilcox a čtyři turbíny Westinghouse o výkonu 100 000 shp, pohánějící čtyři lodní šrouby. Nejvyšší rychlost dosahovala 32,5 uzlu. Dosah byl 10 000 námořních mil při rychlosti 15 uzlů.\n\nObě plavidla bojovala v Pacifiku. \"Helena\" byla lehce poškozena japonským náletem při útoku na Pearl Harbor. Po dalších dvou letech intenzivního nasazení v Pacifiku byla loď dne 6. července 1943 v bitvě v zálivu Kula fatálně poškozena torpédy torpédoborců \"Suzukaze\" a \"Tanikaze\".\n\n\"St. Louis\" válku přečkal i přes několik poškození a jeden případ, kdy ho zasáhl japonský pilot kamikaze. Křižník byl v roce 1951 prodán do Brazílie a přejmenován na \"Tamandaré\". Ze služby byl vyřazen až v roce 1976. Loď se potopila v roce 1980, když byla vlečena k sešrotování.\n\n"}
{"id": "317062", "url": "https://cs.wikipedia.org/wiki?curid=317062", "title": "Lot-et-Garonne", "text": "Lot-et-Garonne\n\nLot-et-Garonne (okcitánsky \"Òut e Garona\" čí \"Òlt e Garona\") je francouzský departement ležící v regionu Nová Akvitánie.\n\nMěsta nad 10 000 obyvatel v roce 2007:\n\nLot-et-Garonne je jedním z 83 departementů vytvořených během Francouzské revoluce 4. března 1790 aplikací zákona z 22. prosince 1789.\n\n\n"}
{"id": "317063", "url": "https://cs.wikipedia.org/wiki?curid=317063", "title": "Generace X", "text": "Generace X\n\nGenerace X je pojem, jímž se označuje generace, jejíž příslušníci se narodili přibližně v rozmezí let 1965 až 1985. Termín generace X se používá v demografii, sociálních vědách, marketingu a asi nejčastěji v populární kultuře. Samotný výraz „Generace X“ nesou ve svém názvu některá díla této doby, jako je např. stejnojmenný komiks. \n\nPro tuto generaci se používají také názvy baby busters, post boomers (po babyboomu) či generace lenochů (slackers). Označení této skupiny zpopularizoval Douglas Coupland svou knihou \"\". Tato kniha však paradoxně popisovala generaci, která nemá různá přízviska a nálepky ráda – „říkejte nám prostě X“.\n\nLidem narozeným uprostřed Generace X v Československu se přezdívá Husákovy děti. \n\n"}
{"id": "317066", "url": "https://cs.wikipedia.org/wiki?curid=317066", "title": "Třída Omaha", "text": "Třída Omaha\n\nTřída \"Omaha\" byla třída lehkých křižníků amerického námořnictva. Na počátku druhé světové války to byly nejstarší křižníky ve výzbroji amerického námořnictva. Konstrukcí tato třída odpovídala prvoválečným lehkým křižníkům, stavba všech plavidel však byla skončena až po skončení této války. Celkem bylo postaveno 10 jednotek této třídy. Provozovány byly v letech 1924–1949. Za druhé světové války nebyl žádný ztracen. Po válce byly všechny vyřazeny a sešrotovány.\n\nKřižníky byly projektovány především pro průzkumné úkoly, při nichž měly pomáhat v operacích svazů bitevních lodí. Tomu měla napomáhat jejich vysoká rychlost. Druhým úkolem byl doprovod torpédoborců a boj s torpédoborci nepřítele. K tomuto úkolu byly křižníky vyzbrojeny 152mm kanóny, jenž umožňovaly ničit nepřátelské torpédoborce z bezpečné vzdálenosti mimo dostřel jejich děl a torpéd.\n\nPrvoválečné koncepci odpovídal i vzhled lodí, které měly čtyři vysoké komíny a vzhledem se podobaly starým čtyřkomínovým torpédoborcům (například třídy \"Clemson\"). Její výzbroj byla ještě částečně umístěna v kasematách. Čtyři z kanónů hlavní ráže byly umístěny ve dvou dělových věžích a ostatních osm bylo ještě stále umístěno v kasematech. Následující třída \"Brooklyn\" už měla hlavní výzbroj moderně soustředěnu v pěti dělových věžích.\n\nCelkem bylo v letech 1918–1925 postaveno 10 jednotek této třídy. Postavily je loděnice Todd Dry Dock & Construction v Tacomě, společnost Bethlehem Steel Corp. v loděnici Fore River v Quincy a William Cramp & Sons ve Filadelfii.\n\nJednotky třídy \"Omaha\":\nKřižníky byly pouze lehce pancéřovány. Výzbroj tvořilo dvanáct 152mm kanónů, z nichž čtyři byly ve dvoudělových věžích a ostatní v kasematách (během služby byl jejich počet snížen na deset), dále čtyři 76mm kanóny a dva trojhlavňové 533mm torpédomety. Byly vybaveny dvěma katapulty pro dva hydroplány (Vought VE-7, Vought UO). Pohonný systém tvořilo osm kotlů (Yarrow, nebo White Forster) a čtyři turbíny (Westinghouse, Parsons, Curtis) o výkonu 90 000 shp, pohánějící čtyři lodní šrouby. Nejvyšší rychlost dosahovala 34 uzlů. Dosah byl 8460 námořních mil při rychlosti 10 uzlů ( jednotlivých plavidel se lišil).\n\nBěhem války byly výzbroj křižníků opakovaně upravována, někdy byly odstraněny torpédomety, vždy byla zesilována protiletadlová obrana a křižníky byly vybaveny radary (SC, SG, SK, Mk.3, Mk.4). Například \"Detroit\" tak roku 1946 nesl deset 152mm kanónů, šest 76mm kanónů, šest 40mm kanónů, dvanáct 20mm kanónů a šest 533mm torpédometů.\n\nKřižníky se účastnily bojů druhé světové války. \"Raleigh\" byl během japonského útoku na Pearl Harbor těžce poškozen torpédem. Oprava trvala do července 1942. \"Marblehead\" byl 5. ledna 1942 vážně poškozen v bitvě v Makassarském průlivu zásahy dvou leteckých pum a blízkým výbuchem třetí. \"Milwaukee\" byl v letech 1944–1949 zapůjčen do SSSR. Sovětské námořnictvo jej provozovalo jako \"Murmansk\". V letech 1946–1947 pak byly sešrotovány (\"Milwaukee\" až po svém vrácení v roce 1949).\n\n"}
{"id": "317067", "url": "https://cs.wikipedia.org/wiki?curid=317067", "title": "Velký Potočný", "text": "Velký Potočný\n\nPřírodní památka Velký Potočný, ev. č. 985, je přírodní památka zahrnující Velký potočný rybník s okolím nacházející se na území okresu Písek, na severozápadním okraji obce Kestřany (katastrální území Staré Kestřany) přibližně 1 kilometr od obce. Správu nad památkou zastřešuje AOPK České Budějovice. Chráněná památka se nachází na území 38,87 ha, ale celková plocha včetně ochranného pásma dosahuje až 41,87 ha. Památka je dosažitelná z asfaltové silnice Kestřany-Dobev, která vede přímo okolo ní a případně i po polní cestě, která vede v území památky.\n\nRybník a jeho příbřežní oblasti jsou významným sídlištěm celé řady vzácných rostlin a živočichů, což je důvodem jeho ochrany. Z živočichů se zde vyskytuje převážně ptáci jako chřástal vodní (\"Rallus aquaticus\"), rákosník velký (\"Acrocephalus arundinaceus\"), husa velká (\"Anser anser\"), potápka roháč (\"Podiceps cristatus\"), potápka černokrká (\"Podiceps nigricollis\"), potápka malá (\"Tachybaptus ruficollis\"), moták pochop (\"Circus aeruginosus\"), žluva hajní (\"Oriolus oriolus\"), ťuhýk obecný (\"Lanius collurio\") či výr velký (\"Bubo bubo\").\n\nNa obnažených březích rybníka je možné ze vzácných rostlinných druhů spatřit např. šáchor hnědý (\"Cyperus fuscus\"), bezosetku štětinovitou (\"Isolepis setacea\"), ostřici šáchorovitou (\"Carex bohemica\") a jiné.\n\nOblast je současně významnou migrační zastávkou ptáků. Vyjma ptáků se zde objevují také obojživelníci jako např. skokan zelený (\"Pelophylax esculentus\").\n"}
{"id": "317074", "url": "https://cs.wikipedia.org/wiki?curid=317074", "title": "Petr Vichnar", "text": "Petr Vichnar\n\nPetr Vichnar (* 31. října 1953 Praha) je český sportovní redaktor a televizní komentátor. Po absolutoriu Fakulty tělesné výchovy a sportu Univerzity Karlovy působí od roku 1978 v Československé televizi, dnes v České televizi, coby její stálý pracovník, člen Redakce sportu ČT. Jedná se o dlouholetého člena vedení této redakce, bývalého šéfa úseku sportovních komentátorů.\n\nJeho specializací je především lední hokej, alpské lyžování, krasobruslení, házená a vodní slalom. Celkem šestnáctkrát komentoval olympijské hry, z toho osmkrát letní a osmkrát zimní hry.\n\nSpolečně s moderátorkou Marcelou Augustovou a rozhlasovou redaktorkou Barborou Kroužkovou po několik let v České televizi úspěšně uváděl mezinárodní zábavní soutěžní pořad \"Hry bez hranic\".\n\nPři MS 2015 v Praze a Ostravě ukončil své působení v hokejové redakci. Komentoval 16 mistrovství světa, 5 olympijských her a 1 Světový pohár. Celkově komentoval 214 hokejových utkání v rámci olympijských her a mistrovství světa (v letech 1985–2005) a 14× uváděl Studio MS.\n\nJe podruhé ženatý. Z prvního manželství má dvě děti (dceru Veroniku a syna Ondřeje). Se svou současnou manželkou Evou mají syna Martina.\n\n\n"}
{"id": "317075", "url": "https://cs.wikipedia.org/wiki?curid=317075", "title": "Imeretie", "text": "Imeretie\n\nImeretie, též Imereti (gruzínsky: იმერეთი, \"Imereti\"), je gruzínský kraj (region, gruz. \"mchare\") rozkládající se ve východní části západní Gruzie. Osu regionu tvoří řeka Rioni a krajským městem je Kutaisi, druhé největší gruzínské město s celkem až 250 tisíci obyvateli.\n\nRozloha Imeretie je 6516 km² a představuje 9,3 % z celkové rozlohy Gruzie. Podle sčítání lidu žilo v Imeretii v roce 2002 téměř 700 tisíc obyvatel, z toho vyplývá celkem vysoká hustota obyvatel v kraji, která se pohybuje okolo 107 lidí na jeden kilometr čtvereční. Kraj Imeretie má většinou přírodní horské nebo říční hranice, díky kterým je poněkud izolován od okolí, s regiony Gurie na jihozápadě, Samegrelo-Zemo Svaneti na západě, Rača-Lečchumi a Dolní Svanetie na severu, Šida Kartli na východě a Samcche-Džavacheti na jihu.\n\nV Imeretii je členitá krajina od takřka přímořské Kolchidské nížiny do sta metrů nad mořem až po tři tisíce metrů vysoké hory Velkého a Malého Kavkazu, tvořící přírodní hranici kraje. Přístup z okolních regionů je v horách možný jen přes průsmyky nebo od moře z Gurie či Samegrela.\n\nPodobně jako v přímořských regionech na západě od Imeretie je klima v nížinách subtropické a v horách mírné až alpinské. Znatelné jsou i rozdíly v různých částech kraje. Zatímco na západě kraje vládné teplé a spíše sušší počasí takřka po celý rok s jen velmi mírnou, krátkou a deštivou zimou, na východě kraje a v horách je tomu naopak. Tam bývá logicky mrazivá a dlouhotrvající zima, zatímco léta bývají krátká a studená.\n\nImeretií protéká několik důležitých řek, které mají význam především pro místní dopravu a zemědělství. Nejvýznamnějšími řekami jsou Rioni a Cchenisckali, které se na jaře a v létě pravidelně rozvodňují díky tajícímu sněhu a srážek z okolních hor. V Imeretii se nachází i mnoho zdrojů podzemní vody.\n\nRegion Imeretie se skládá z nižších administrativních jednotek. Jsou jimi celkem 11 rajónů (okresů) a samostatné město Kutaisi.\n\n\nImeretie je jedním z ekonomicky nejvýkonnějších a nejbohatších regionů v Gruzii, zejména díky vysokému počtu obyvatel, surovinovému bohatství a místnímu průmyslu. Hlavním průmyslovým střediskem je krajské město Kutaisi. Dále v Samtredii a Čiatuře se těží a zpracovává zdejší vysoce kvalitní manganová ruda (11 až 55% manganu), v Tkibuli zase uhlí. V Zestaponi, Choni a Sačchere jsou železárny. Na dalších místech se těží ještě přírodní nerosty jako jsou vápenec, mramorový kámen, jílovitá, keramická a žáruvzdorná hlína a minerály jako glaukonit, ze kterých se získává hliník, vápník a draslík nebo se z nich vyrábí ekologicky šetrné průmyslové hnojivo.\n\nI přes průmyslovou vyspělost se Imeretie považuje za zemědělskou oblast. Orná půda v kraji zabírá přes 85 tisíc hektarů. Zemědělství se nejvíce daří v Kolchidské nížině, kde není tak členitý terén. V Imeretii se díky různému geologickému původu hornin vyskytuje na různých místech mnohopůdních druhů, díky čemuž lze v regionu pěstovat širokou škálu zemědělských plodin. Nejvíce se pěstuje čaj, moruše, jablka, třešně, meruňky, broskve a vinná réva. Víno vypěstované v Imeretii, kterého je na sto druhů, představuje až 25 % veškeré gruzínské produkce, ovoce 22 %. Ve vyšších nadmořských výškách se zemědělci živí především pastevectvím. Až 43 % rozlohy Imeretie je pokryto lesy. Zemědělství však v Imeretii v 90. letech utrpělo těžkou ránu, protože o subtropické ovoce a víno vyrobené v Gruzii, které se za sovětské vlády vyváželo do Ruska, nebyl z politických a bezpečnostních důvodů (občanská válka 1992-1993) zájem, ale v poslední době se vzpamatovává.\n\nImeretie je také vyhledávaným cílem turistů.\n\n\n\n"}
{"id": "317076", "url": "https://cs.wikipedia.org/wiki?curid=317076", "title": "Seznam osobností třicetileté války", "text": "Seznam osobností třicetileté války\n\nBěhem třiceti let trvání třicetileté války se vystřídalo mnoho osobností na panovnických, politických a vojevůdcovských pozicích na obou stranách tohoto konfliktu. Tento seznam shrnuje ty nejvýznamnější. Poměrně specifickou úlohu v tomto konfliktu hráli papežové, kteří podporovali katolíky, tedy především císaře. Během třicetileté války se vystřídali tito papežové: Pavel V. (1605–1621), Řehoř XV. (1621–1623), Urban VIII. (1623–1644), Inocenc X. (1644–1655). Ale na druhé straně například v období bojů o mantovské dědictví – a to nejenom tiše – podporoval Urban VIII. francouzského kandidáta. Další osobností, která není příliš zmiňovaná, která však má určitý podíl na válce, je v době vypuknutí stárnoucí římský císař Matyáš († 1619), jeho největší zásluha je nepochybně získání španělského krále Filipa III. na svoji stranu.\n\nOsobnosti jsou začleněny chronologicky podle vstupu jejich státu do války.\n\n"}
{"id": "317081", "url": "https://cs.wikipedia.org/wiki?curid=317081", "title": "Lubě (potok)", "text": "Lubě (potok)\n\nLubě je potok v okresech Blansko a Brno-venkov, levostranný přítok Svratky. Délka potoku Lubě je asi 23 km, plocha povodí přes 82 km².\n\nPotok pramení u obce Rašov, odkud směřuje k jihovýchodu, protéká obec Lubě (okres Blansko) a pokračuje na jih do Skaličky. Cestou přibírá několik bezejmenných přítoků z obou stran. Ve Skaličce se do Lubě vlévá zleva potok Lažánka. Lubě pak pokračuje na Malhostovice, kde se točí na západ směrem na Drásov, odkud pokračuje k Tišnovu. Na okraji Tišnova se otáčí na jihozápad a kolem Hradčan, kde přijímá Čebínský potok, teče směrem na Březinu, u níž se zleva vlévá do Svratky.\n\nZejména horní tok Lubě prochází údolími. Přes jedno z nich má procházet plánovaná dálnice D43 z Brna do Moravské Třebové.\n"}
{"id": "317083", "url": "https://cs.wikipedia.org/wiki?curid=317083", "title": "Seznam obcí v departementu Eure", "text": "Seznam obcí v departementu Eure\n\nToto je seznam obcí v departementu Eure ve Francii:\n"}
{"id": "317084", "url": "https://cs.wikipedia.org/wiki?curid=317084", "title": "Matyáš František Chorinský z Ledské", "text": "Matyáš František Chorinský z Ledské\n\nMatyáš František hrabě Chorinský svobodný pán z Ledské ( \"Mathias Franciscus Comes de Chorinsky Liber Baron de Ledske\", \"Mathias Franz Graf Chorinsky Freiherr von Ledske\", 4. října 1720 Pačlavice – 30. října 1786 Kuřim) byl první biskup brněnský a zakladatel brněnské diecéze. Pocházel ze šlechtického rodu Chorinských z Ledské.\n\nNa kněze byl vysvěcen v roce 1743 a v roce 1771 byl konsekrován jako titulární biskup samařský. Byl určen k pomoci nemocnému, svému příbuznému královéhradeckému biskupovi Heřmanu Hanibalovi, hraběti z Blümegenu. Z jeho pověření vysvětil 5. září 1773 po opravě kostel sv. Jana Křtitele ve Dvoře Králové nad Labem. Po smrti biskupa Heřmana Hannibala se stal pomocným biskupem olomouckého biskupa Maxmiliána Hamiltona, ten však zemřel 17. října 1776. Chorinský byl roku 1775 jmenován rektorem C. k. univerzity v Olomouci.\n\nByl i proboštem brněnské kapituly, což snad také přispělo k tomu, že byl císařovnou nominován 18. května 1777 prvním biskupem nově vytvořené diecéze brněnské. Tomuto přání panovnice vyhověl papež Pius VI. a jmenování potvrdil dne 15. prosince 1777. Slavnostní intronizace se uskutečnila 22. února 1778. Nově zřízenou diecézi tvořilo 18 děkanátů a 151 farností. Rozšíření své diecéze se dočkal v roce 1783, kdy bylo celkem 36 děkanátů a 397 farností.\n\nZemřel při vizitaci v Kuřimi a generálním dědicem učinil brněnskou katedrálu, jejíž přestavbu zahájil.\n\n\n"}
{"id": "317085", "url": "https://cs.wikipedia.org/wiki?curid=317085", "title": "Oreděž", "text": "Oreděž\n\nOreděž ( ) nebo Koněvka ( ) je řeka v Leningradské oblasti v Rusku. Je dlouhá 192 km. Plocha povodí měří 3220 km².\n\nÚstí zprava do Lugy.\n\nZdroj vody je smíšený, přičemž na horním toku je významná role krasových vod. Průměrný průtok vody ve vzdálenosti 36 km od ústí činí 20 m³/s. Zamrzá ve druhé polovině listopadu až v první polovině ledna a rozmrzá v dubnu.\n\nNa dolním toku je možná vodní doprava. Řeka je regulována malými vodními elektrárnami.\n"}
{"id": "317087", "url": "https://cs.wikipedia.org/wiki?curid=317087", "title": "Administrativní dělení Kuby", "text": "Administrativní dělení Kuby\n\nKuba je unitární stát, který se skládá ze 15 provincií a jedné \"municipio especial - Isla de la Juvenad\". Těchto 16 státotvorných celků se dále dělí na 169 \"municipios\".\n\nKuba byla rozdělena na provincie španělskou koloniální vládou v roce 1878. Od roku 1878 do 1976 byla rozdělena na 6 provincií. Během své existence prošly původní provincie menšími změnami, měnily se většinou jména nebo hlavní města provincíi, došlo také k malým změnám v hranicích provincií.\n\nPůvodní provincie (ze západu na východ)ː\n\nV roce 1976 byla Kuba rozdělena na 14 provincií a zvláštní jednotku \"Isla de Pinos\". V roce 1978 se \"Isla de Pinos\" přejmenovala na \"Isla de la Juventud\" (Ostrov Mládeže). K 1. lednu 2011 byla zrušena provincie La Habana a vytvořeny dvě nové provincie Artemisa a Mayabeque. Artemisa vznila z části provincie La Habana a části provincie Pinar del Río. Provincie Mayabeque vznikla ze vbývající části původní provincie La Habana. Provincie Ciudad de La Habana dostala jméno staré provincie La Habana, nemá tedy nic společného z původní provincií existující do roku 2011.\n"}
{"id": "317092", "url": "https://cs.wikipedia.org/wiki?curid=317092", "title": "Marcela Augustová", "text": "Marcela Augustová\n\nMarcela Augustová (* 19. srpna 1965 Hořice) je česká televizní novinářka, učitelka, hlasatelka a moderátorka. \n\nNarodila se v Hořicích v Podkrkonoší, kde žila jen krátce. Poté dlouho bydlela v severočeském Liberci. Po roce 2004 se přestěhovala nedaleko do Záskalí u Hodkovic nad Mohelkou, kde žije společně se svojí rodinou.\nV Československé televizi začínala v 80. letech jako moderátorka propagandistického pořadu \"Pionýrská vlaštovka\", po roce 1989 pak po několik let uváděla mj. zábavnou televizní sportovní soutěž \"Hry bez hranic\" (spolu se sportovním komentátorem Petrem Vichnarem) a byla regionální zpravodajkou České televize pro oblast severovýchodních Čech.\n\nV České televizi působí jako moderátorka hlavní zpravodajské relace \"Události\". V posledních letech pravidelně moderuje aktuální výsledky voleb ve virtuálním studiu České televize a spolu s hercem Tomášem Hanákem také již několik let moderuje televizní charitativní sbírku \"Pomozte dětem\", jejíž výnos je následně rozdělován neziskovým organizacím soustřeďujícím činnost na život dětí.\n\nRoku 2007 se stala patronkou Orloje v Kryštofově Údolí, konkrétně sošky Slepice.\n\n"}
{"id": "317097", "url": "https://cs.wikipedia.org/wiki?curid=317097", "title": "Božena Slabejová", "text": "Božena Slabejová\n\nBožena Slabejová, rozená Božena Mrázková (5. června 1930, Slavičín, okres Zlín – 13. prosince 2004, Nitra) byla slovenská herečka.\n\nV letech 1938 – 1941 studovala herectví na Státní konzervatoři v Bratislavě. V letech 1941 – 1945 byla členkou Slovenského lidového divadla v Nitře, v letech 1945 – 1946 činohry Slovenského národního divadla v Bratislavě a v letech 1946 – 1952 činohry Nové scény v Bratislavě. Ve své herecké kariéře pokračovala v letech 1953 – 1960 v Dedinském divadle, v letech 1960 – 1965 v Krajském divadle v Trnavě, v letech 1965 – 1967 v bratislavské Tatrarevue a od roku 1967 byla členkou Divadla Andreje Bagara v Nitře.\n\nV divadle ztvárňovala zpočátku komediální postavy plné vitality, optimismu a lidovosti. Vyspělé charakterové role jí poskytl klasický ruský divadelní repertoár. Ve filmech ztvárnila epizodní postavy převážně dobrých žen, matek a babiček.\n\n\n"}
{"id": "317098", "url": "https://cs.wikipedia.org/wiki?curid=317098", "title": "Rodinná pouta", "text": "Rodinná pouta\n\nRodinná pouta je český televizní seriál televize Prima, vysílaný v letech 2004–2006. Jedná se o vůbec první český „nekonečný“ seriál spadající do žánru mýdlové opery, ačkoliv první řadu lze díky uzavřenému narativu označit za telenovelu. Hlavním tématem jsou mezilidské vztahy, seriál se dotýká i každodenních problémů obyčejných lidí, proto si seriál získal obrovskou oblibu nejen mezi ženami. Ve své největší slávě seriál sledovalo každý týden pravidelně kolem dvou miliónů diváků.\n\nSeriál se natáčel až do konce roku 2006, od roku 2007 se v natáčení pokračovalo dále, avšak již pod názvem \"Velmi křehké vztahy\". Používání názvu \"Rodinná pouta\" bylo totiž soudně zakázáno. Spor o \"Rodinná pouta\" byl sporem dvou produkčních firem. První dvě řady seriálu vyrobila společnost Pro TV, třetí však Prima zadala firmě Etamp. To se Pro TV nelíbilo, a tak požádala soud o předběžné opatření, kterým by výrobu zakázal. Seriál pod novým názvem pokračoval i nadále na obrazovkách TV Prima, sledovanost byla ovšem mnohem nižší.\n\n\"Rodinná pouta\" vyšla i knižně a byla vysílána i na slovenské televizní stanici TV JOJ pod názvem \"Rodinné putá\".\n\nSeriál začíná, když se Adam Rubeš (Tomáš Krejčíř) vrátil ze studií v Anglii do České republiky. Začal pracovat v rodinné firmě \"Premier Glass\", kde byl ředitelem jeho otec František (Jan Kačer) a zástupkyní Adamova sestra Andrea (Dana Morávková). Adam měl ještě dva sourozence – baletku Ivanu (Zdeňka Žádníková-Volencová), která byla již dvakrát rozvedena a z každého manželství měla jedno dítě. Pro syna a dceru se snažila najít nového otce, avšak marně. Posledním sourozencem Adama byl malíř Filip. Žil bohémským životem a své starosti utápěl v alkoholu. To se nelíbilo jeho ženě Marcele, se kterou čekal dítě. Celá rodina žila pohromadě v luxusní vile, o kterou se starala manželka Františka Jiřina (Lenka Termerová). Příběh symbolické dvojice Adama a Evy se začal rozvíjet v den, kdy Adam jel do malé vesnice nedaleko Prahy přesvědčit svého dědu, uznávaného veterináře Steinera, aby přijel na otcovu oslavu narozenin. Zde se v obchodě s potravinami setkal se studentkou Evou, do které se zamiloval. Eva jeho lásku opětovala, idylický pár narušovala pouze Adamova bývalá přítelkyně Simona (Alice Bendová), která se snažila získat Adama zpět. Simona ovšem nedokázala překazit lásku Adama a Evy, ta se navíc po čase přestěhovala k Rubešovým do vily, což mrzelo hlavně její matku, která žila sama. Eva se později dozvěděla, že byla adoptována. Začala proto hledat své pravé rodiče, v tom ji pomáhal bratr její kamarádky Markéty Ondřej, který pracoval u policie. Mezitím se ve firmě Premier Glass objevili Jan a Hynek Skálovi, přátelé Rubešových. Hynek (Miloslav Mejzlík) kdysi s Františkem zakládal firmu, je tedy jejím akcionářem, Jan (Saša Rašilov) byl jeho syn. Eva nakonec zjistila, že právě Hynek je její pravý otec a tudíž Jan její bratr. Ani to ale nezměnilo kladný vztah Evy ke své adoptivní matce, která se obávala, že jí Eva s nalezením vlastní rodiny opustí. Adam se s Evou na konci první série oženil a společně začali nový život ve Švýcarsku.\n\nDruhá série se věnovala lásce Jana Skály a Marie Boháčkové. Marie (Renata Prokopová-Visnerová) žila se svými rodiči, bratrem a babičkou v Kostelci nedaleko Prahy. Jejím velkým snem bylo vlastnit módní butik. Nenacházela ovšem pochopení u svého otce Iva Boháčka (Oldřich Navrátil), který by si přál, aby se jeho dcera věnovala pořádnému zaměstnání. Marie nakonec přijala zaměstnání uklizečky v módním salónu, který vlastnila Andrea Rubešová společně se Simonou Wágnerovou. Zde se také seznámila s Janem Skálou. Andrea si po čase všimla Mariina talentu a snažila se jí pomoci rozjet kariéru módní návrhářky. To se ale nelíbilo jejímu příteli Janovi. Andrea se totiž rozvedla se svým prvním manželem, se kterým zplodila dceru Kristýnu a vdala se za Hynka Skálu, spoluakcionáře firmy Premier Glass. Stala se tedy Honzovou náhradní matkou, on ovšem tušil, že Andrea plánuje převést celý majetek rodinné firmy Premier Glass pouze pro sebe. K tomu jí měl dopomoci právě Hynek Skála. Nakonec se tak stalo, Andrea se stála ředitelkou Premier Glass podvodem, se Skálou se rozvedla a její rodina jí za to odsoudila. Andrea měla za sebou ovšem ještě horší minulost, té si byla vědoma její bývalá sekretářka Regina, která ji postřelila v restauraci. Andrea skončila s vážným zraněním v nemocnici. Nevydržel ani vztah Jana a Marie, ta se s ním na konci druhé série rozešla.\n\nTřetí série začala hledáním dědice majetku po zesnulé sestře Františka Rubeše Kateřiny. Rozjelo se pátrání po potomkovi Jiřího, který byl bratrem Kateřiny a Františka. Jemu měla připadnout půlka dědictví, druhá půlka Rubešovým. V případě, že by se dědic nenašel, připadnul by celý majetek Andree. Ta se úspěšně vyléčila a začala si románek se svým doktorem Lukášem Kratochvílem. Rubešovým pomáhal hledat dědice právník Petr Černý (Daniel Bambas), který se zamiloval do nemocniční sestry Anny Peškové. Ti tvoří hlavní mileneckou dvojici třetí série. Příběh pokračoval v seriálu Velmi křehké vztahy.\n\n"}
{"id": "317099", "url": "https://cs.wikipedia.org/wiki?curid=317099", "title": "Neisseria gonorrhoeae", "text": "Neisseria gonorrhoeae\n\nNeisseria gonorrhoeae je gramnegativní bakterie z kmene proteobakterií, která vyvolává pohlavně přenosnou chorobu kapavku. Jsou to velmi choulostivé a kultivačně náročné diplokoky. Jednotlivé koky mají tvar kávového zrna. Kapavka u muže probíhá obvykle jako hnisavá uretritida a u ženy jako cervicitida.\n\nPři podezření na kapavku prokazujeme \"N. gonorrhoeae\" ve výtěru z pochvy, děložního hrdla a močové trubice, obvykle také z rekta; u muže pak z močové trubice a rekta.\n"}
{"id": "317100", "url": "https://cs.wikipedia.org/wiki?curid=317100", "title": "Pojišťovnictví", "text": "Pojišťovnictví\n\nPojišťovnictví je specializovaná oblast finančnictví, jež pomáhá zajišťovat veškeré hodnoty včetně zdraví a života, které jsou ohrožovány řadou rizik. Majetek může být ukraden, zničen, poškozen. Předmětem pojištění není jen majetek, ale také veškeré hodnoty včetně zdraví a života. Tady je velký prostor pro specializované instituce, které nazýváme pojišťovnami.\n\nPojišťovnictví můžeme charakterizovat jako specifický ekonomický obor řešící minimalizaci rizik ekonomických i neekonomických činností člověka.\n\nPojištění nebylo zprvu prováděno na komerční bázi, ale hlavně na bázi \"vzájemnostního pojištění\" pro uzavřenou skupinu osob. Vznikaly různé vzájemné pojišťovací spolky, které sdružovaly finanční prostředky. Ty kryly z části následky vzniklých nahodilých událostí jednotlivých členů skupin a to podle stanov těchto spolků. Později nabývala ochrana proti riziku stále častěji komerčního charakteru. Další vývoj pojišťovnictví souvisel nejen s nástupem nových rizik a rozvojem ekonomiky, ale také s lidským poznání na poli několika dalších oborů (medicína, matematika, statistika).\n\nPrvní případy mající základní znaky pojišťovnictví jsou doložené z archeologických nálezů pocházejících už ze starého Egypta z období kolem roku 2500 před naším letopočtem. Z této doby jsou známy dohody kameníků, kteří společně hradili náklady na pohřeb svého druha (dohody kameníků při stavbě pyramid). V Aténách kolem roku 400 př. n. l. vznikla obdoba sociálního pojištění, kdy při zmrzačení ve válce dostali vojáci odškodné. Později ve starověkém Řecku sjednávali majitelé lodí s kupci dohody, že při ztroskotání lodí a ztrátě nákladu ponesou vzniklé ztráty společně. Tato jednání měla již první znaky solidárnosti jako základního kamene budoucího pojišťovnictví.\n\nHistoricky první datovaná pojišťovací smlouva byla uzavřena dne 13. února 1343 mezi Amiguetem Pinellem a Tomasem Grillem, za účasti notáře v Pise, Itálii. Do té doby byly substituovány veškeré oficiální pojišťovací dohody pouze námořními smlouvami.\n\nS rozvojem průmyslové revoluce a vytvářením městských aglomerací přestala původní forma vzájemné solidarity vyhovovat a začaly se budovat první zárodky moderního pojišťovnictví připomínající formu, jakou známe dnes. Mezi průkopníky počátků moderního pojišťovnictví patřily především přímořské státy. Postupem času si mezi nimi vedoucí postavení vybudovala Anglie, která měla dostatek kapitálu a zájem potenciálních klientů. \n\nPodle profesorky Evy Ducháčkové je vhodnější považovat za datum počátku působení až rok 1827, kdy byla založena první pojišťovna. Uvádím podle osobního sdělení ze dne 21. 11. 2017. Datum 1827 je považováno za samozřejmý počátek pojišťovnictví v Českých zemích i ve třetím díle Miroslava Marvana. Uvádí zde například plaketu vydanou Českou státní pojišťovnou k výročí 150 let českého pojišťovnictví (1977), ale i vydané poštovní známky. Přikláním se k datu (počátku pojišťovnictví) vydání císařského patentu, nikoliv k navázání vzniku pojišťovnictví až na vznik soukromé firmy.\n\nZa datum oficiálního vzniku pojišťovnictví na území Českých zemí můžeme považovat datum vydání císařského patentu, tedy 4. září 1819, nikoliv až následný vznik soukromé pojišťovny. Na našem území již totiž minimálně tři cizozemské pojišťovny působily, ovšem bez oficiálního povolení.\n\nPojištění můžeme členit z mnoha věcných i formálních hledisek.\n\nZákonem je uložena firmám a osobám povinnost účastnit se vymezeného druhu pojištění. Povinná účast na pojištění sleduje především zajištění sociálních jistot lidí a zabezpečení proti škodám způsobených jinými osobami při provozu motorových vozidel.\n\nZařadíme sem:\n\n\nTato pojištění jsou koncipována tak, aby zajistila v případě pojistné události plnění na nejnižší sociální únosné hranici. Pokud má klient zájem pojistit se na vyšší plnění může si vybrat z nabídky komerčních pojišťoven.\n\nToto pojištění není povinné, v Česku je pestrá nabídka komerčních pojišťoven.\n\nV roce 1991 byly zaregistrovány celkem tři pojišťovny. Od roku 2001 je již 31 společností sdruženo v České asociaci pojišťoven.\n\nVšechny kategorie zprostředkovatelů musí splňovat zákonné podmínky, to je zejména povinná registrace u České národní banky, složení odborné zkoušky a čistý trestní rejstřík. Zákon o pojišťovacích zprostředkovatelích rozeznává pět kategorií pojišťovacích zprostředkovatelů:\nVykonává svoji pojišťovací činnost jménem jedné nebo více smluvních pojišťoven, nesmí inkasovat pojistné ani vyplácet pojistné plnění. Klientovi nesmí nabízet stejný produkt od více pojišťoven, různé produkty od různých pojišťoven ale ano. Nabízené produkty nesmějí být vzájemně konkurenční.\nSpolupracuje na základě smlouvy s řídícím a za něj zodpovědným výhradním pojišťovacím agentem, pojišťovacím agentem nebo pojišťovacím makléřem. Ve své činnosti se řídí pokyny svého řídícího pojišťovacího zprostředkovatele, jehož jménem jedná. Nesmí inkasovat pojistné ani vyplácet pojistné plnění.\nVykonává svoji činnost výhradně jménem jedné pojišťovny na základě uzavřené písemné smlouvy. Pojišťovna, jejíž jménem výhradní agent jedná a jejíž produkty nabízí, odpovídá za škody, které při své činnosti způsobí. Je-li tím pojišťovnou zmocněn, je oprávněn vybírat pojistné, nebo zprostředkovávat pojistné plnění.\nPojišťovací agent vykonává svoji činnost na základě smlouvy s jednou nebo více pojišťovnami. V případě nabídky pojistných produktů více pojišťoven mohou být tyto produkty vzájemně konkurenční. Pojišťovací agent odpovídá za škody způsobené svojí činností a je povinen se pro tyto případy pojistit na částku nejméně 1 200 000 eur. Je- li pojišťovnou zmocněn smí za zákonem určených podmínek inkasovat pojistné a zprostředkovat pojistné plnění.\nJe ve své činnosti vázán obsahem smlouvy uzavřené se zájemcem o pojištění. V závislosti na obsahu smlouvy a přání klienta může zpracovávat analýzu pojistných rizik, navrhovat pojistný program, provádět konzultační a poradenskou činnost a správu uzavřených pojistných smluv. Je-li tím pojišťovnou zmocněn, může stejně jako agent za stejných zákonných podmínek inkasovat pojistné a zprostředkovávat pojistné plnění. Také makléř odpovídá za škody způsobené svojí činností a je povinen mít sjednáno pojištění na částku nejméně 1 700 000 eur\n\nJe sjednáváno vždy pro fyzické osoby, chrání osoby a jejich rodiny proti rizikům těžkých úrazů, jejich trvalých následků, vážných nemocí, úmrtí.\nVýznam pro růst hypotečních úvěrů - banky požadují nutnou podmínku pro uzavření smlouvy i životní pojistku klienta. Rozmach od r. 2001, kdy parlament schválil daňové zvýhodnění.\n\nŽivotní pojištění lze rozdělit:\n\nJedná se především o pojištění movitostí a nemovitostí, u nás má tento typ pojištění vzrůstající tendenci. Tento vzrůst však vede i k nárůstu kriminality.\n\nSem patří především:\n\n\nJe specifickým pojištěním, protože při splnění podmínek daných zákonem o penzijním připojištění se na něj vztahují výhody státního příspěvku a daňové úlevy jak pro účastníka penzijního připojištění, tak pro jeho zaměstnavatele, pokud mu na toto připojištění přispívá určitou měsíční částkou. Správcem jsou penzijní fondy.\n\n\n\nToto pojištění zahrnuje kupříkladu pojištění elektroniky, pojištění strojů, pojištění stavební a montážní, pojištění letadel, pojištění autodopravce, pojištění odpovědnosti z výkonu povolání, pojištění záruky pro případ úpadku cestovní kanceláře\n\nNe všechny pojišťovny poskytují celé spektrum služeb. Specializace na určitý druh – např. pojišťovna pro export.\n\nV arabských zemích, které jsou pod vlivem islámu (ať faktickým nebo jen pod vlivem formálním) se koncept pojištění zakládá na společném, podílném nesení rizik, tzv. takáful. Na podobném principu vzájemného podílnictví funguje princip P2P, ,peer too peer\". Princip takáfulu je odlišný od principů pojišťovnictví, nicméně během bankovní krize 2008- 2010 se v zásadě velice osvědčil. Principy takáfulu rovněž nestaví před pojišťovny otazníky, které před ně kladou záporné úrokové míry. Např. kam investovat získané peníze, když klientům slíbili zisk- ale státní dluhopisy nesou záporný výnos.\n\nJsou specifické instituce, která pojišťuje rizika pojišťoven (pojišťovna pro pojišťovny) musí být kapitálově velmi silné, proto jsou na našem trhu především zahraniční zajišťovny.\n\nTato pojištění jsou dobrovolná. Každý občan si může vybrat ze široké nabídky různých pojištění.\nExistuje novela penzijního připojištění, která byla přijatá v roce 1999. U životního pojištění to bylo v roce 2000. Oba druhy pojištění mohou být se státním příspěvkem. V budoucnu se toto pojištění plánuje jako doplněk důchodu – sníží se stávající nevyhovující poměr mezi průměrnou mzdou a průměrným důchodem\n\nOd 1. 1. 2001 jsou platná významná zákonná ustanovení o daňových výhodách pro fyzické osoby i zaměstnavatele, kteří jim přispívají.\n\nDaňové výhody se týkají:\n\nDaňové výhody jsou podmíněny tím, že výplata pojistného plnění nastane nejdříve po 60 kalendářních měsících trvání pojištění a současně nejdříve v kalendářním roce dožití věku 60 let.\n\nOd 1. 1. 2000 platí zákonná ustanovení o daňových výhodách, které se vztahují na všechny smlouvy o penzijním připojištění bez ohledu na datum jejich uzavření.\n\n\n\nZaměstnanec je zároveň občan, proto může uplatnit obě daňové výhody u životního pojištění a obě daňové výhody u penzijního připojištění (odečet pojistného jím samotným a osvobození pojistného zaplaceného jeho zaměstnavatelem)\n\n\nVeškeré příspěvky od zaměstnavatele na životní a penzijní připojištění jeho zaměstnanců jsou osvobozeny od placení pojistného na sociální a zdravotní pojištění jak na straně zaměstnanců, tak na straně zaměstnavatele.\n\n"}
{"id": "317102", "url": "https://cs.wikipedia.org/wiki?curid=317102", "title": "Hotel California", "text": "Hotel California\n\nHotel California je studiové album, které koncem roku 1976 vydala americká rocková skupina Eagles. Toto album je prvním, které bylo nahráno bez jednoho ze zakladatelů skupiny, hráče na strunné nástroje Bernie Leadona, a prvním, na jehož nahrávaní se podílel Joe Walsh. Zároveň je to poslední album, které nahrával jejich původní baskytarista a zpěvák Randy Meisner.\n\n\"Hotel California\" byl pátým albem skupiny, na kterém skupina Eagles nahrála originální materiál. Toto album se stalo z komerční stránky a i vzhledem na reakce kritiky jedním z nejúspěšnějších v historii skupiny. Od jeho vydání se jen v USA prodalo víc než 16 miliónů nosičů, v žebříčku nejprodávanějších alb se začátkem roku 1977 osmkrát dostalo na první pozici a je v žebříčku patnácti nejprodávanějších alb všech dob. Zároveň jsou na tomto albu dvě skladby, které se jako singly umístily v žebříčku Billboard Hot 100 na prvním místě. Jsou to písně „New Kid in Town“ (26. února 1977) a „Hotel California“ (7. května 1977).\n\nV roce 2001 televize VH1 umístila album \"Hotel California\" na 38. místo seznamu 100 nejlepších alb všech dob. Ve stejném hodnocení dal britský televizní kanál Channel 4 toto album na 13. místo. Časopis \"Rolling Stone\" umístil album \"Hotel California\" na 37. pozici v seznamu 500 nejlepších alb všech dob.\n\n\n\n"}
{"id": "317106", "url": "https://cs.wikipedia.org/wiki?curid=317106", "title": "Svět literatury", "text": "Svět literatury\n\nSvět literatury je odborný časopis se zaměřením na novodobou literaturu a literární teorii. Vydává jej Filosofická fakulta Univerzity Karlovy v Praze. \n\nČasopis vychází od roku 1991, periodicita je 2× ročně. \n\nObsahuje odborné studie a recenze odborné literatury, zaměřuje se na současnou světovou (tj. nikoli českou) literaturu a na literární teorii. Některé obsažené studie vycházejí v cizích jazycích; stati mají anglická résumé. Vedle českých předních vědců byly mezi autory významné osobnosti světové literární vědy, např. Carlos Fuentes (Mexiko), Xavier Galmiche (Francie), Stephen Greenblatt (Velká Británie), Aage Hansen-Löeve (Rakousko), Urs Heftrich (Německo), Miguel León-Portilla (Mexiko), Oleg Malevič (Rusko), Graciela Maturo (Argentina), Marc Quaghebeur (Belgie), Fernando Savater (Španělsko), Wasilij Ščukin (Polsko), Gertraude Zand (Rakousko).\n\nŠéfredaktorem je Prof. Vladimír Svatoň, zástupkyní šéfredaktora prof. Anna Housková, výkonným redaktorem Pavel Šidák.\n\nJako všechny časopisy z produkce Vydavatelství Filozofické fakulty Univerzity Karlovy vychází i časopis Svět literatury od roku 2015 zcela v režimu Open Access a jeho digitální podoba je tedy čtenářům volně dostupná z webových stránek.\n\n"}
{"id": "317107", "url": "https://cs.wikipedia.org/wiki?curid=317107", "title": "Vilma Jamnická", "text": "Vilma Jamnická\n\nVilma Jamnická, rozená Vilma Březinová (13. listopad 1906, Barchov, Rakousko-Uhersko – 12. srpen 2008, Bratislava, Slovensko) byla slovenská herečka, astroložka a spisovatelka. Manželka herce a divadelního režiséra Jána Jamnického.\n\nV letech 1925–1926 studovala na Lékařské fakultě UK. V roce 1929 absolvovala studium herectví na Hudební a dramatické akademii v Bratislavě. V letech 1929–1969 byla členkou činohry SND, od roku 1969 v důchodu. Autorka knihy vzpomínek \"Letá a zimy s Jánom Jamnickým\" (1985).\n\n\n\n"}
{"id": "317108", "url": "https://cs.wikipedia.org/wiki?curid=317108", "title": "Dodávkový automobil", "text": "Dodávkový automobil\n\nDodávkový automobil (hovorově dodávka) je druh automobilu určený k dopravě zboží nebo lidí. Nejčastěji má krabicový tvar a čtyři kola. Obvykle má větší výšku, délku a vzdálenost podlahy od země než běžné osobní automobily. Na předních místech bývají dvě nebo tři místa, záleží na typu dodávky. Zadních sedadel je u každého modelu jiný počet, pokud je dodávka určena k dopravě zboží, nejsou vůbec žádná. Na základě dodávkových automobilů jsou stavěny i mikrobusy a minibusy, v těchto případech může počet sedadel pro cestující přesáhnout i 15 míst.\n\nZ hlediska legislativy bývá dodávkový automobil zpravidla malým nákladním automobilem (kategorie N1) nebo může být osobním automobilem, záleží na legislativě dané země v době vydání technického průkazu, na velikosti, provedení a způsobu oddělení osobního a nákladního prostoru atd.\n\n\n"}
{"id": "317111", "url": "https://cs.wikipedia.org/wiki?curid=317111", "title": "Římskokatolická farnost Blansko", "text": "Římskokatolická farnost Blansko\n\nŘímskokatolická farnost Blansko je jedno z územních společenství římských katolíků s farním kostelem sv. Martina v děkanátu Blansko.\n\nBlanenská farnost s kostelem sv. Martina patří mezi nejstarší na Moravě. Její původ dle legendy zasahuje až do roku 882. První historicky zaručená zpráva pochází z roku 1131, kdy se Blansko a Rájec nad Svitavou uvádí jako bohaté statky olomouckého biskupství. Proto se také roku 1136 rozhodl olomoucký biskup Jindřich Zdík a držitel Blanska postavit zde kostel. Ale jeho spory s moravským knížetem Vratislavem zahájení stavby oddálily o dva roky. Roku 1138 bylo započato se stavbou, která byla dokončena v roce 1140. Kostel byl posvěcen téhož roku samotným biskupem Zdíkem.\n\nKostel byl vystaven ve slohu prvních tvrzí. Pravděpodobně měl obdélníkový půdorys, neměl věž a byl prost všech stavebních okras. Byl obehnán vysokou zdí, která sloužila k obranným účelům. Zdá se být pravděpodobné, že v době tatarských nájezdů roku 1241 a v době husitských válek byl kostel vážně poškozen. O jeho obnovu se s největší pravděpodobností zasloužil nový olomoucký biskup a od roku 1436 také nový majitel statku Blansko Pavel z Miličína. O tom, že kostel v 15. století doznal určitých oprav či úprav, může svědčit popis kostela pocházející z konce 17. století, kde se praví, že kostel jakož i věž byl zbudován ve spodní části z kamene, měl tři zvony a věžičku zvanou Sanctus.\n\nTento malý a zchátralý kostelík byl výrazně obnoven roku 1707 nákladem rodiny Gellhornů. Byla postavena nová věž, oratorium a kůr. Další významnou úpravou bylo prodloužení kostelní lodi k východu a přestavba kněžiště, která proběhla roku 1793 nákladem blanenského mlynáře Václava Matušky. V této době se prakticky zastavil stavební vývoj kostela a jeho tehdejší podoba se dochovala až dodnes. Další vývoj zaznamenal pouze interiér kostela.\nPrvním známým farářem byl Jan z roku 1350.\nZa třicetileté války byla řada farností v okolí opuštěných, proto blanenský farář spravoval mj. Jedovnice (do roku 1668), Lipovec či Ostrov u Macochy. V letech 1887 až 1906 byl blanenským farářem bývalý poslanec František Srbecký.\nNa přelomu 70. a 80. let 20. století zde jako farář působil bývalý generální vikář brněnské diecéze Jiří Mikulášek. Farářem je od 1. srpna 2000 R. D. Mgr. Jiří Kaňa.\n\nVe farnosti je aktivní schola i ministranti. Čtyřikrát do roka vychází farní časopis Plášť svatého Martina. \n\nKaždoročně se koná tříkrálová sbírka, při které se vybere více než 100 tisíc korun, (v roce 2017 šlo jen v samotném Blansku o 154 325 korun). O rok později činil výtěžek sbírky v Blansku 178 823 korun.\n\nDnem vzájemných modliteb farností za bohoslovce a bohoslovců za farnosti brněnské diecéze je 6. leden. Adorační den připadá na 3. září.\n\nFarnost se zapojuje do projektu Noc kostelů.\n\nO jarních prázdninách pořádá farnost tábor pro děti týdenní tábor už pro třetí generaci účastníků.\n\n"}
{"id": "317112", "url": "https://cs.wikipedia.org/wiki?curid=317112", "title": "Renault Fuego", "text": "Renault Fuego\n\nRenault Fuego byl sportovněji laděným vozem francouzské automobilky Renault. V evropě se vyráběl pouhých 5 let, jeho výroba pokračovala v Argentině. V současné době se plánuje představení jeho nástupce. Automobil nezískal nikdy značnou popularitu, přestože šlo o první automobil vybavený centrálním zamykáním.\n\nObjevil se v únoru 1980, výroba byla ukončena v roce 1985, v argentině až v roce 1992 pod názvem Fuego GTA Max. Nahradil dosavadní sportovní modely Renault 15 a Renault 17. Celkem bylo vyrobeno 265 367 kusů. Design vozu měl na svědomí Robert Opron (Citroën SM). Automobil charakterizovalo prosklené zadní okno a černé pruhy na bocích karoserie. Po skončení krátké výroby vzrostla cena ojetých exemplářů. V roce 1983 se vozidlo začalo dodávat s centrálním zamykáním jako první automobil vůbec. Automobil si zahrál ve filmu Absolutně Scary.\n\nAutomobil dlouhý 4.4 m vycházel z vozu Renault 18. Motor byl uložen podélně a poháněl přední nápravu. Zpočátku byly nabízeny zážehové čtyřválce 1397 cm³ (46 kW), 1647 cm³ (69 kW) a 1995 cm³ (80 kW). V září 1982 prošlo Fuego faceliftem. V rámci modernizace se objevil přeplňovaný turbo diesel 2068 cm³ (66 kW). Pro americké trhy se objevil motor 1565 cm³ (97 kW, 200 km/h). ten se na evropském trhu objevil až v roce 1983. Pro změnu byl z nabídky stažen dvoulitrový agregát. V roce 1984 byla ukončena varianta s dieselovým motorem. Podvozek většinou výkonným motorům nestačil. Karoserie automobilu je velmi náchylná ke korozi.\n\n\n"}
{"id": "317114", "url": "https://cs.wikipedia.org/wiki?curid=317114", "title": "Saljut 7", "text": "Saljut 7\n\nSaljut 7 byla orbitální stanice SSSR, poslední toho typu v programu Saljut, fungující na oběžné dráze Země v letech 1982 až 1991, tedy devět roků. Konstrukčně byla podobná předchozí stanici Saljut 6.\n\nStanice byla vypuštěna z kosmodromu Bajkonur 19. dubna 1982 s pomocí rakety Proton K. Byla podobná předchozí stanici Saljut 6. Byla dlouhá 15 metrů, měla průměr 4,15 metru, byla opatřena dvěma spojovacími uzly, její hmotnost dosahovala téměř 19 tun. Vystřídalo se zde 21 kosmonautů, někteří i vícekrát. Označení v katalogu letů COSPAR bylo 1982-033A.\n\n\nVětšinou návštěvy ponechaly u stanice loď, se kterou přiletěly a vracely se k Zemi v lodi, která byla u stanice zaparkovaná v době před jejich příletem.\n\nCelkem zde přistálo 14 bezpilotních lodí Progress a Kosmos. Mimo zásobování byly využity jejich motory k úpravě oběžné dráhy stanice, která by se bez těchto korekcí snižovala a předčasně v atmosféře shořela.\n\nPo 3 217 dnech na oběžné dráze Země stanice sestoupila díky zemské gravitaci do atmosféry a zde shořela dne 8. února 1991. Její zbytky dopadly na území Argentiny.\n\nStanice Saljut 7 byla nahrazena na oběžné dráze větší vesmírnou stanicí Mir.\n\n\n"}
{"id": "317118", "url": "https://cs.wikipedia.org/wiki?curid=317118", "title": "Iğdır (provincie)", "text": "Iğdır (provincie)\n\nIğdırská provincie je tureckou provincií, nachází se ve východní části Malé Asie a regionu Východní Anatolie. Rozloha provincie činí 3 588 km, v roce 2007 zde žilo 181 866 obyvatel. Hlavním městem provincie je Iğdır.\n\nProvincie sousedí s Arménií, Nachičevanem a Íránem.\n\nProvincie se administrativně člení na 4 distrikty:\n"}
{"id": "317120", "url": "https://cs.wikipedia.org/wiki?curid=317120", "title": "Don Corleone", "text": "Don Corleone\n\n\"Don\" Vito Corleone je fiktivní postava z románu Kmotr od Maria Puza. Ve filmu jej hrál Marlon Brando.\n\n\"Don\" Vito Corleone se narodil ve vesnici Corleone na Sicílii, jeho původní jméno bylo Vito Andolini. Vzhledem k tomu, že jeho otec ve sporu zabil člena mafie, byl nucen dvanáctiletý Vito emigrovat do USA, kde žil v New Yorku u rodiny Abbandandových. Pracoval spolu se synem rodiny, Gencem v obchodu pana Abbandanda. Později je vyhozen. Dává se dohromady se zlodějíčky Clemenzou a Tessiem, nejprve spolu vykradou několik nákladních automobilů vezoucích hedvábné šaty. O peníze tímto vydělané však projeví zájem člen Černé ruky \"Fanucci\". Vito mu zaplatí, poté jej však zabije. Jeho vliv ve čtvrti tímto roste, začíná vydělávat slušné peníze, získává si přátele. Poté se přestěhuje na Long Beach. Je postřelen jedním z irských gangsterů. Po zotavení buduje ilegální organizaci založenou na hazardních hrách a v době prohibice na pašování alkoholu. Jeho famillia se stává nejmocnější v New Yorku. Podruhé je postřelen \"Sollozem\", který věří, že se poté dohodne s jeho synem Santinem na obchodu s drogami. Opět se zotavuje a předává vedení familie svému synovi Michaelovi. Umírá při hraní si s vnukem na zahradě, když dostal infarkt.\n\n\n"}
{"id": "317122", "url": "https://cs.wikipedia.org/wiki?curid=317122", "title": "Iğdır", "text": "Iğdır\n\nIğdır je město ve východním Turecku v nadmořské výšce 850 m. Má 420 tisíc obyvatel (odhad 2007) a je hlavním městem stejnojmenné provincie\n\n\n"}
{"id": "317123", "url": "https://cs.wikipedia.org/wiki?curid=317123", "title": "Biskupské gymnázium Bohuslava Balbína", "text": "Biskupské gymnázium Bohuslava Balbína\n\nBiskupské gymnázium (dříve Bohuslava Balbína) je královéhradecké gymnázium, které navazuje na přerušenou tradici jezuitského gymnázia.\n\nJedná se o církevní gymnázium, jež poskytuje všeobecné vzdělání v osmiletém (2 třídy) a čtyřletém (obvykle 1 třída) studiu.\n\nGymnázium bylo založeno v roce 1992 a od počátku sídlí v budově bývalého Borromaea na břehu řeky Orlice.\n\nK 1. 7. 2009 byla škola právně sloučena se Základní školou a mateřskou školou Jana Pavla II., kterou rovněž zřizuje královéhradecké biskupství. Od začátku školního roku 2009/2010 existovalo instituce jako Biskupské gymnázium Bohuslava Balbína a Základní a Mateřská škola Jana Pavla II. v Hradci Králové. V roce 2017 byla k souškolí připojena i nově vzniklá základní umělecká škola, proto je současný název svazku církevních škol v Hradci Králové „Biskupské gymnázium, církevní základní škola, mateřská škola a základní umělecká škola Hradec Králové“.\n\nV září 2019 bylo oznámeno, že se gymnázium zmodernizuje. Do konce roku 2020 je v plánu přidat odborné učebny a laboratoře pro výuku přírodovědných předmětů a matematiky, a to spojením původní budovy s tzv. kostkou, budovou ze 70. let 20. století, která stojí na školním pozemku.\n\n"}
{"id": "317124", "url": "https://cs.wikipedia.org/wiki?curid=317124", "title": "Bučovice (zámek)", "text": "Bučovice (zámek)\n\nZámek Bučovice je renesanční stavba, která patří k stavitelským památkám města Bučovice a dominuje zdejšímu centru města. Je přístupný veřejnosti.\n\nZámek byl postaven v letech 1575–1585 na zakázku Jana Šembery z Boskovic, ve své době jednoho z nejbohatších moravských šlechticů. Stavitelem zámku s jeho renesančními arkádami byl severoitalský mistr Pietro Gabri. Stavbu realizoval s využitím plánů Jacopa Strady (nikoliv – jak se často mylně uvádí – Pietro Ferrabosco di Lagno).\n\nZámek má prostorný dvůr vroubený ze tří stran arkádami. Štíhlých sloupů a arkád s hlavicemi (jónskými, římskými i korintskými) je celkem 96. Sokly sloupů jsou ozdobeny emblémy, kamenné veřeje dveří pak nesou znaky zakladatele zámku a jeho manželek.\nNa barokních úpravách zámku probíhajících od roku 1633 participoval Giovanni Giacomo Tencalla. Ten pro Maximiliána z Lichtenštejna, jenž zámek i panství vyženil s dcerou Jana Šembery Kateřinou, vytvořil i manýristickou kašnu (1635/1637) uprostřed dvora. Vodotrysk je vysoký 8,5 metru; představuje kalichovitou vázu s lupenkovitě zprohýbanou hlavicí, která přechází ve čtyři vyhloubené dračí hlavy opírající se o bedra dřepících mořských panen. Nahoře je zakončen sochou Dionýza. V téže době byly přistavěny i čtyři rohové věže s kovovými lucernami, které však pro velkou tíhu musely být s věží postupně sejmuty.\n\nNa rozdíl od vnější až strohé fasády zámku, jeho západní křídlo v sobě skrývá několik bohatě zdobených reprezentačních sálů, které se jmenují podle jejich pozdně renesanční výzdoby. Sál pěti smyslů má na klenbě alegorie smyslů malované podle kreseb Martena de Vos. V lunetách jsou technikou chiaroscura-šerosvit namalovány antické výjevy. Další pokoj zvaný „ptačí“ má na stropě malovanou síť, v jejímž vrcholu je Amor s ptáky. Rozlohou největší je Císařský pokoj, jehož výzdobu velmi pravděpodobně provedl dvorní sochař a štukatér císaře Rudolfa II. – Hans Mont. Na čtyřech lunetách, které Mont vyzdobil vysokým štukem, se nacházejí postavy císaře Karla V., mytické Európy, boha Marta a Venuše. Do lunet nad okny Mont umístil římské císaře – Augusta, Nera, Antonia a Marca Aurelia. Tzv. zaječí pokoj je vyzdoben freskami, kde zajíci vystupují v lidských situacích a s lidmi dokonce válčí. Uprostřed stropu je freska zobrazující hostinu zaječího páru. Venušin pokoj zdobí fresky z okruhu malířů benátské školy. Pokoje v prvním patře byly určeny především pro služebnictvo, ale nachází se zde také kaple datovaná 1637.\n\nOd roku 1681 přestal zámek sloužit jako panské sídlo a stal se administrativním centrem panství, od roku 1722 pak sídlem centrální lichtensteinské účtárny. Od té doby žádné závažnější stavební úpravy nenarušily jeho italský renesanční charakter.\n\nK straně zámku byla připojena plochá geometrická zahrada o velikosti 17,5 ha obklopená zdí. Plocha byla rozčleněna pravoúhle se soustavou os s kašnami, ornamenty ze zimostrázů a habrů, trávníky, ovocné výsadby. Celá plocha byla později upravena jako ovocný sad a do současné podoby, která reflektuje původní úpravy, rekonstruována v letech 1960-1965 (D. Menclová, B. Wágner). Zahrada je považována za významný objekt v rámci vývoje sadovnické architektury v ČR.\n\nV zahradě se v roce 1985 nacházelo 7 jehličnanů a 42 listnáčů. Z jehličnanů je jmenován cypřišek nutkajský a zerav obrovský (\"Thuja plicata\" 'Variegata'), oba u zámecké zdi. Z listnáčů je uváděna višeň chloupkatá \"Pendula Rosea\" (\"Prunus subhirtella\" 'Pendula'), líska turecká, jeřáb prostřední (\"Sorbus intermedia\") a hlošina úzkolistá (\"Eleagnus angustifolia\") (0,79 m, 8 m, 9,4 m).\n\nZámek byl vyhlášen kulturní nemovitou památkou a v roce 2001 národní kulturní památkou.\n\nDlouhou dobu nefunkční kašna byla v 10. letech 21. století kompletně opravena. Město Bučovice pořádalo od roku 2007 veřejnou sbírku, prostředky se sbíraly i z benefičních koncertů a nemalý podíl věnovaly podnikatelské subjekty z Bučovicka. Obnova parku, včetně jeho vodního zavlažovacího systému, byla završena, když 10. dubna 2014 byla opravená kašna veřejně uvedena do provozu.\n\n\n"}
{"id": "317128", "url": "https://cs.wikipedia.org/wiki?curid=317128", "title": "Seznam milánských vládců", "text": "Seznam milánských vládců\n\nSeznam milánských vládců zahrnuje vládce v dnešní Itálii od časů prvních pánů, přes vévody až po vicekrále, kteří zemi spravovali za vlády rakouských císařů. Vévodství založil roku 1395 pán Milána Gian Galeazzo Visconti. Viscontiové však vládli pouhého půl století, po nich se na necelé století v Miláně usadili Sforzové. Po Napoleonově porážce rozhodl 9. června 1815 Vídeňský kongres, že Milánské vévodství již nebude obnoveno, a jeho území se stane součástí Království lombardsko-benátského.\n\n"}
{"id": "317129", "url": "https://cs.wikipedia.org/wiki?curid=317129", "title": "Opatovice (Zbýšov)", "text": "Opatovice (Zbýšov)\n\nOpatovice () jsou místní částí obce Zbýšov v okrese Kutná Hora ve Středočeském kraji. Nacházejí se asi 1 km severně od Zbýšova. Opatovicemi protéká Jánský potok.\n\nOpatovice leží v katastrálním území Opatovice u Zbýšova o rozloze 3,5 km.\n"}
{"id": "317132", "url": "https://cs.wikipedia.org/wiki?curid=317132", "title": "Globus (obchodní řetězec)", "text": "Globus (obchodní řetězec)\n\nGlobus (\"Globus SB-Warenhaus Holding GmbH & Co. KG\") je německý maloobchodní řetězec provozující hypermarkety, hobby markety a elektro obchody patřící do skupiny Globus.\n\nV účetním roce 2009 – 2010 měla firma přibližně 31 tisíc zaměstnanců a obrat 5,9 miliardy Eur. V České republice měla firma za stejné období zisk 286 milionů korun při obratu 23,3 miliardy korun.\n\nFirmu momentálně vede Thomas Bruch.\n\nFirmu v roce 1828 založil Franz Bruch, podnikatel ze sárského St. Wendelu. V roce 2016 má Globus prodejny v Německu, České republice, Rusku a Lucembursku.\n\nNa český trh expandoval Globus v roce 1996 historicky prvním hypermarketem na území České republiky v Brně-Ivanovicích. Do roku 2016 uzavřel Globus jen jeden obchod a to v roce 2006 Baumarkt Plzeň, protože ho nahradil hypermarket s integrovaným Baumarktem.\n\nFirmu v České republice vede statutární orgán-komplemenář Globus Management s.r.o., IČ: 630 73 871 \n\nV roce 2016 provozuje tyto hypermarkety:\nGlobus o plánech své expanze obvykle nechce informovat. V tisku se objevily zprávy o zájmu společnosti o stavbu v Hradci Králové a spekuluje se také o možném čtvrtém hypermarketu v Praze .\n\nKromě samotného hypermarketu prodejny obvykle zahrnují samoobslužnou restauraci, prodejnu značkového oblečení – jean shop a dětský koutek. Menší prodejny v pasáži obchodů pronajímá samostatným obchodníkům.\nHypermarkety České Budějovice, Pardubice, Opava, Ostrava, Olomouc, Brno, Praha CČM, Praha Čakovice, Praha Zličín, Liberec, Trmice u Ústí nad Labem, Jenišov u Karlových Varů a Chotíkov u Plzně zahrnují také vlastní čerpací stanici s mycí linkou, hypermarket Chomutov pouze čerpací stanici.\n\nHypermarkety Globus zahrnují také své vlastní Řeznictví a uzenářství Globus a vlastní pekárnu, takže si pečivo vyrábí přímo na místě. Vepřové a hovězí maso v Řeznictví a uzenářství Globus pochází od českých chovatelů.\n\nGlobus v Česku jako první zavedl pro zákazníky technologii Scan&Go,<ref name=\"zpravy.aktualne.cz/finance/nakupovani/vas-nakup-prozkoumaji-chytre-senzory-do-ceskych-obchodu-miri/r~46a2328413b911e7b5e5002590604f2e\"></ref> kdy zákazník před vložením do košíku každého zboží naskenuje jeho čárový kód a po ukončení nákupu zboží zaplatí u samoobslužné pokladny bez jeho vyndávání z košíku.\n\nOd roku 2005 do roku 2012 Globus každoročně provozoval největší českou soutěž v grilování, provozuje pro rodiče s malými dětmi Globus MimiKlub.(od 8/2015 sloučen s Globus Bonus) Od června 2008 do roku 2013 Globus provozoval také svou internetovou televizi. V roce 2008 spustil jako druhý hypermarketový řetězec službu cashback.\n\nProstřednictvím distribuční firmy TNT Post dodává potenciálním zákazníkům z širokého okolí prodejny svůj reklamní časopis \"Naše noviny Globus\" (cca 24 stran) bezplatně a bez objednání. Reklamní kampaň v televizi a prostřednictvím billboardů provádí Globus zpravidla každý podzim.\n\nOd října 2002 spolupracuje Globus také s projektem Konto Bariéry, kterému předává 1 Kč za každou prodanou igelitovou tašku. Během 10 let tak Globus předal více než 10 mil. Kč. V roce 2011 k příležitosti 15. výročí otevření prvního hypermarketu v Česku Globus s Kontem Bariéry organizoval akci Cesty k lidem, jejíž cílem bylo předání 15+1 speciálních aut pro tělesně postižené.\n\n"}
{"id": "317136", "url": "https://cs.wikipedia.org/wiki?curid=317136", "title": "Kouření", "text": "Kouření\n\nKouření je činnost, při které je skrze spalování nějaké látky, nejčastěji tabáku nebo marihuany, uvolňován a následně vdechován či ochutnáván její kouř obsahující pevné částice. Tabák může být kouřen v cigaretách, existují ale i jiné způsoby, mezi které patří např. kouření dýmky, doutníku či vodní dýmky.\n\nKouření má jistý společenský význam; zatímco v 19. století a na počátku století dvacátého bylo považováno za symbol určité společenské úrovně, na začátku století dvacátého prvního byla prokázána jeho škodlivost spojená se vznikem karcinomu plic a dalších onemocnění, a je proto proti němu vedena rozsáhlá kampaň.\n\nK nejčastějším rizikům spojených s inhalací tabákového kouře patří poškození plicních dýchacích cest, což může vést k smrti. Při spalování tabáku vzniká karcinogenní benzo[a]pyren, dehet, kadmium a zhruba dalších 5000 škodlivých látek. Uvolňuje se také nikotin, který vyvolává na kouření silnou závislost. V místnosti, kde se kouří, vzniká riziko pasivního kuřáctví, při kterém vdechují nekuřáci kouř kuřáků. S tímto souvisí i zákaz kouření, který je v některých zemích různě stanoven.\n\nVe většině zemí je prodej tabákových výrobků (a potažmo tedy i kouření) omezen zákonem, v mnoha zemích včetně České republiky jsou postihovány či omezovány i některé formy kouření jako takového (zejména na některých veřejných místech, v České republice např. ve společných prostorách domů či v restauracích). Přísné protikuřácké zákony má například Dánsko. Dne 9. prosince 2016 schválila Poslanecká sněmovna Parlamentu České republiky zákon o ochraně zdraví před škodlivými účinky návykových látek, který od 31. května 2017 přikazuje úplný zákaz kouření v restauracích, hospodách a dále v řadě městech pak platí zákaz kouření na zastávkách MHD po celé ČR.\n\nV České republice podle vládních odhadů z roku 2019 kouří denně asi dva miliony lidí.\n\n\n\n"}
{"id": "317138", "url": "https://cs.wikipedia.org/wiki?curid=317138", "title": "Ninh Binh (provincie)", "text": "Ninh Binh (provincie)\n\nNinh Binh (čti: Niň Biň; ) je provincie ležící v severní části Vietnamu, mezi řekou Ma a Rudou řekou. Hlavním městem provincie je stejnojmenné město Ninh Binh. Většinu obyvatel této nížinné provincie tvoří Vietové. Díky velkému množství vápencových skalisek vyčnívajících z jinak rovinaté krajiny, která jsou v řadě lokalit obklopena vodními plochami, je tato provincie vděčným cílem turistů. Přítomnost vápencových skal však zároveň vedla i ke zřízení značného počtu cementáren v této oblasti. Nedaleko od hlavního města provincie se nachází Hoa Lu (v. Hoa Lư), místo, které v letech 968-1010 sloužilo jako sídlo vietnamských králů.\n\nNinh Binh je rozdělení na dvě velká města (Ninh Binh a Tam Điệp) a 6 krajů:\n"}
{"id": "317139", "url": "https://cs.wikipedia.org/wiki?curid=317139", "title": "Albert Neri", "text": "Albert Neri\n\nAlbert Neri je fiktivní postava z knihy Kmotr.\n\nAlbert Neri pocházel ze Sicílie, odkud emigroval. V New Yorku se stal policistou. Jeho devizou byla fyzická síla, kdy chuligány brutálně zmlátil, poté je hodil do auta. Projednávání jejich případů však bylo odloženo po dobu jejich hospitalizace. V New Yorku měl sestru, vdovu, mající jednoho syna. Neri již na policii intervenoval, aby jeho synovec nebyl obviněn z jistého deliktu. Když zjistil, jak synovec vulgárně jedná se svou matkou, synovce zbije. Žena ho poté opustí, prý z důvodů strachu z jeho vznětlivosti, ačkoliv se na svou ženu nikdy nerozčílil. Jako policista nepoužíval svou služební zbraň, obvykle používal velkou svítilnu. Touto zabil pasáka, který se předtím pokusil o vraždu - pořezal ženu a desetiletou dívku. První úder policisty byl v sebeobraně proti noži, druhý však byl již neomluvitelný. Poté byl odsouzen za zabití. Ale jeho tchán zaintervenoval u \"famiglie\" Corleonových a Neri byl propuštěn. U Corleonových působil nejprve jako pěšák v Clemenzově regimu, nakonec se stal osobním strážcem Michaela Corleona. Jeho důležitá role byla, když zavraždil Dona \"Barziniho\", v převlečení za policistu.\n"}
{"id": "317140", "url": "https://cs.wikipedia.org/wiki?curid=317140", "title": "Blood Red Shoes", "text": "Blood Red Shoes\n\nBlood Red Shoes je dvoučlenná anglická indie rocková hudební skupina z předměstí Brighton.\n\n\n"}
{"id": "317142", "url": "https://cs.wikipedia.org/wiki?curid=317142", "title": "Ludwig Tieck", "text": "Ludwig Tieck\n\nJohann Ludwig Tieck (31. května 1773, Berlín – 28. dubna 1853\ntamtéž) byl německý romantický básník, prozaik,\ndramatik a překladatel, po Novalisově smrti nejvýznamnější představitel staršího proudu německého\nromantismu (Frühromantik), tzv. jenské skupiny romantiků.\n\nNarodil se roku 1773 v Berlíně jako nejstarší syn zámožného a vzdělaného provaznického mistra. V letech 1782-1792 navštěvoval berlínské humanistické gymnázium a byl vášnivým čtenářem jak soudobé triviální literatury, tak i děl Goethových a Schillerových. Chtěl se stát hercem, ale na otcovo přání studoval teologii a filozofii na universitě v Halle a později historii a literaturu v Göttingenu a Erlangenu. Se svým přítelem Wilhelmem Heinrichem Wackenroderem podnikl několik studentských cest po Německu. Po ukončení studií zahájil svou existenci jako svobodný spisovatel a překladatel, psal i triviální literaturu. Žil v Berlíně a v Hamburku, kde se roku 1798 oženil, a v letech 1799-1800 pobýval v Jeně, kde se stýkal s kroužkem staršího proudu německé romantiky (bratři Karl Wilhelm Friedrich a August Wilhelm Schlegel a Novalis). Seznámil se zde také s Goethem, Schillerem a Clemensem Brentanem. Později žil na dvorci u Ziebingenu (dnes Cybinka v Polsku), odkud podnikal větší i menší cesty, mezi jinými do Mnichova, Vídně, Prahy (roku 1813), Paříže a Londýna. Roku 1819 se Tieck usadil s rodinou v Drážďanech, kde byl jmenován královským dvorním radou a roku 1825 dramaturgem drážďanského divadla. Roku 1841 pak přesídlil do Berlína, když jej král Fridrich Vilém IV. povolal ke dvoru a jmenoval ho uměleckým poradcem královského divadla. V Berlíně také roku 1853 zemřel.\n\nJedná se o autora romantických románů, básnických i dramatických parafrází knížek lidových čtení a také zakladatelem německé umělecké pohádky. Ve své tvorbě dával přednost především své fantazii a nezachovával žádná společenská ani dramatická pravidla. Německé čtenáře seznamoval také s díly alžbětinského divadla (zejména s díly Shakespeara), k jehož zásadám se hlásil, ze španělštiny přeložil Cervantesova Dona Quijota a vydal sebrané spisy Novalisovy a Kleistovy.\n\n\n\n"}
{"id": "317144", "url": "https://cs.wikipedia.org/wiki?curid=317144", "title": "Doom (2016)", "text": "Doom (2016)\n\nDoom (stylizován jako DOOM původně Doom 4) je počítačová hra od firmy ID Software. Jedná se o reboot celé herní série. Hlavním rysem rebootu má být návrat ke kořenům původní série oproti původnímu dílu Doom 3, který byl pojat více do hororového žánru. Doom vyšel v pátek 13. května 2016 na platformy Microsoft Windows, Xbox One a Playstation 4, 10. listopadu 2017 také na Nintendo Switch.\n\nDoom vývojáři hry oznámili 7. května 2008. Vydání hry bylo plánováno na rok 2015, což bylo později přesunuto. Stejně jako Doom II: Hell on Earth se měla odehrávat na Zemi a měla obsahovat hru více podobnou původní hře Doom. Doom měl využívat herní engine id Tech 5, který využívá hra Rage. Engine hry běžně umožňuje 60 FPS, vývojáři však plánovali v singleplayer hře o polovinu méně (30 FPS) z důvodu většího počtu nepřátel.\n\nV roce 2014 na veletrhu E3 byl v červnu zveřejněn teaser na hru DOOM. Tehdy se potvrdilo že se jedná o reboot hry a pracuje se na novém enginu s názvem id Tech 6 (666). Lidé, kteří si předobjednali hru , mohli získat přístup k BETA verzi DOOM. 17. 7. 2014 byla na každoroční akci QUAKECON v Texaském Dallasu zveřejněna, pouze pro návštěvníky Quakeconu, 15minutová ukázka hry.\n\nDOOM využívá herní engine id Tech 6 a zároveň je 1. hrou běžící na tomto enginu. Engine hry podporuje 60 FPS na 1080p.\n\nDoom začíná ve výzkumném zařízení Union Aerospace Corporation (UAC) na Marsu. Šéf výzkumu UAC Samuel Hayden převedl své vědomí do androidového těla poté, co u něho byla diagnostikována neoperovatelná rakovina mozku. Pod jeho vedením byla UAC schopna směrovat energii z pekla do obnovitelného zdroje energie zvané Argent, čímž se vyřešila energetická krize na Zemi. Toho bylo dosaženo díky výstavbě věže Argent, která nejen využívá energii, ale také slouží jako portál přímo do pekla. Hayden také používá portál k expedicím do pekla, kde chytá a provádí výzkum na démonech.\n\nPříběh sleduje silného a neúnavného vojáka, označovaného jako Doom Marine, vstávajícího ze sarkofágu, kde byl uvězněn po době známé jako \"Doom Slayer\", kdy téměř zničil celé peklo. Ocitne se ve středu démonické invaze na zařízení UAC, kde se snaží najít zdroj invaze a zastavit ho, a to s neochotnou pomocí Samuela Haydena. Voják zjistí, že jedna z hlavních výzkumníků, Olivia Pierce, provádí kult na poštvání ďábelské armády z portálu a následuje ji na vrchol věže Argent. Poté co je Piercová dostižena, teleportuje Doom Marina do pekla. Ten pak musí najít portál na návrat zpět na Mars za použití značek zanechaných předchozími Haydenovými expedicemi.\n\nDo konce května 2016 se prodalo 500 000 kopií hry Doom na PC, 1 milión prodaných kopií překonala v srpnu 2016. V USA to byla v květnu 2016 druhá nejprodávanější hra, za Uncharted 4. Koncem června 2016 to byla nejprodávanější hra ve Velké Británii.\n\n\nNa udílení videoherních cen \"The Game Awards\" pro rok 2016 získal Doom první cenu v kategoriích Nejlepší akční hra a Nejlepší hudba. V udílení cen Giant Bomb's hra roku, byl oceněn jako \"překvapení roku\".\n"}
{"id": "317145", "url": "https://cs.wikipedia.org/wiki?curid=317145", "title": "Kopí osudu", "text": "Kopí osudu\n\nKopí osudu či svaté kopí je podle legendy kopí, jímž měl římský voják tradičně nazývaný Longinus probodnout bok ukřižovaného Ježíše Krista. Kopí bývá též označováno jako Longinovo kopí. Provází ho řada legend, které líčí jeho bohatý osud. Dnes existuje šest exemplářů údajného svatého kopí.\n\nJméno římského legionáře, který tímto kopím probodl Ježíšovi bok, aby se ujistil, že ukřižovaný muž je skutečně po smrti, je podle křesťanské tradice Longinus. Podle Evangelia to byl římský setník jménem Login či Longinus. Tento muž byl setník, velel tedy stovce vojáků. Ovšem řecké slovo \"λόγχη\" (lóngché) označuje dlouhé kopí používané legionáři. Je tedy možné, že se zde propojily dva údaje. V jiné legendě, která vznikla na základě apokryfního tzv. Nikodémova evangelia ze 6.století, známého také pod názvem Akta Pilátova, se uvádí totoː setník jménem Gaius Cassius pomalu ztrácel zrak, trpěl oční chorobou. Když probodl Ježíšův bok, stříkla mu do nemocných očí z těla ukřižovaného krev a voda. Jeho oči se rázem uzdravily. Na základě tohoto zázraku setník okamžitě uvěřil v jednoho boha, přidal se k Ježíšovým stoupencům a po několikaměsíčním studiu se vydal šířit nové náboženství. Protože cestou ničil pohanské modly, byl v Cesareji zatčen. Odmítl zříci se nového náboženství, byl mučen a nakonec sťat. Legenda dále uvádí, že krev popraveného stříkla správci Cesareje do očí, a i jemu se vrátil zrak. Po tomto zázraku se také on obrátil na křesťanskou víru.\n\nPo smrti Gaia Cassia údajně získal kopí další římský důstojník a tajný křesťan Mořic či Mauritius. Údajně velel legii, kterou tvořili vojáci naverbovaní v Egyptě v oblasti kolem Théb. Proto se této legii říkalo Thébská. Tento Mořic se odmítl účastnit se svou legií bojů u dnešního Ženevského jezera. Měl totiž nařízeno bojovat proti Galům, kteří přijali křesťanskou víru. On sám byl za trest římským císařem Maximiánem v roce 286 u římského města Agauna (dnešní Saint-Maurice ve Švýcarsku) popraven. Jeho legie byla decimována - každý desátý, losem vybraný muž, byl popraven. Celkem 600 vojáků bylo popraveno a jejichž t̟ěla byla naházena do řeky Rhôny. Ani tak exemplární trest nepřinutil zbylé legionáře odstoupit od křesťanské víry. Byl tedy údajně zlikvidován i zbytek legie. Někteří historikové této verzi nejsou nakloněni, podle nich není příliš pravděpodobné, že by císař rozkázal zlikvidovat celou legii. Nicméně se po tomto masakru se v oblasti řeky Rhôny začalo mluvit o podivných událostech. Z řeky prý vídali lidé vycházet na břeh thébské legionáře, kteří okamžitě poklekali a modlili se. V roce 350 dal biskup Theodor z Octoduru (dnešní Martigny ve Švýcarsku) nad místem popravy vybudovat kostel a v roce 1158 byl zde postaven klášter pro augustiniánský řád. Verze o likvidaci celé legie je některými historiky zpochybňována, nevěří, že nějaký římský císař by nechal popravit celou legii. Stejně jako existují pochyby o likvidaci Thébské legie, je pochybováno i o existenci svatého Mořice. Ovšem o ně archeologické vykopávky z roku 1944 až 1949 zde potvrdily větší počet popravených římských vojáků.\n\nMezi úmrtím Gaia Cassia někdy v 1. století a setníkem Mauriciem je mezera asi 250 let. Co se s kopím dělo během této doby o tom není žádných hodnověrných zpráv. Jediné spojení mezi oběma muži je jejich příslušnost k římským legiím. Naopak je z historie známo, že kopí sv. Mořice jako relikvie existovalo souběžně s kopím sv. Longina. V roce 1000 daroval císař Ota III. repliku kopí sv. Mauritia - Mořice polskému knížeti Boleslavu Chrabrému, když se účastnil pohřbu sv. Vojtěcha ve Hnězdně. Tato replika je dodnes uložena v Krakově a mnohými historiky je pokládána za skutečný originál kopí sv. Longina. V roce 1080 v bitvě u Flarchheimu v Durynsku ukořistil toto kopí český kníže a později první český král Vratislav II. daroval kopí - tentokrát prý originál - vévodovi Rudolfu Švábskému. Další stopa kopí se v historii ztrácí. Ve 14. století v augustiniánském klášteře v rakouském Melku uchovávali údajné svatomořické kopí. Ve skutečnosti to ovšem bylo kopí sv. Václava, o které přišel český král Přemysl Otakar II. v prohrané bitvě na Moravském poli.\n\nJestliže Josef z Arimatie, strýc Ježíše, kopí získal a odvezl je do Británie, mohl ho zde získat římský císař Constantius I., který zde potlačoval protiřímské povstání. Po něm ho zdědil jeho syn Konstantin Veliký. Ten byl ještě v Británii legiemi provolán císařem. Aby se jím skutečně stal, musel si své postavení vybojovat v Římě. Konstantin už v té době inklinoval ke křesťanství. Jeho matka Helena byla hluboce věřící, posmrtně svatořečená křesťanka. V Jeruzalémě dala na Golgotě vykopat kříž, na kterém byl údajně Ježíš ukřižován. V rozhodující bitvě 28. října 312 se Konstantin střetl se svým sokem, císařem Maxentiem před branami Říma na Milvijském mostě přes řeku Tiberu. Konstantin prý měl v noci před bitvou sen, ve kterém spatřil zářící kříž, na kterém byl nápisː \"V tomto znamení zvítězíš\". Konstantin poslechl boží příkaz, nechal na svou korouhev a snad i na štíty svých vojáků namalovat kříž a zvítězil. Jiná verze legendy tvrdí, že Konstantin v bitvě před sebou držel Svaté kopí, aby své muže povzbudil. Právě toto kopí sv. Longina mělo způsobit, že se Maxentiovo vojsko obrátilo na útěk a Maxentius sám se v Tibeře utopil. Vděčný Konstantinus v následujícím roce vydal Edikt milánský, který zaručoval křesťanům svobodu vyznání a křesťanství bylo zrovnoprávněno s ostatními náboženstvími. V roce 325 pak svolal do Nikaje (dnes turecký Iznik) první církevní koncil. Dal také postavit baziliku v Betlémě nad jeskyní, kde se údajně Ježíš narodil, druhou nad možným Ježíšovým hrobem, třetí pak nad hrobem svatého apoštola Petra na Vatikánském pahorku v Římě. Pokud jde o Longinovo kopí, to zůstalo i nadále ve vlastnictví římských císařů.\n\nTheodosius panoval v letech 379 až 395 a s pomocí Longinova kopí porážel pohany. V roce 394 se proti Theodosiovi vzbouřili Římané v západní části říše. Theodosius se se vzbouřenci střetl 6. září 394 v bitvě u řeky Frigidu. Prý tehdy zvedl vysoko nad hlavu Svaté kopí a vykřiklː \"„Kde je bůh Theodosiův?“\" A stal se zázrak. Zvedl se vítr, který uvedl vzbouřence ve zmatek a Theodosius zvítězil. Ovšem rok nato zemřel a po jeho smrti získal kopí jeho někdejší spojenec, král germánských Vizigótů Alarich.\n\nAlarich vyplenil Řím v roce 410. Byzantský dějepisec Prokopios z Cesareje napsal ve svých Dějináchː \"„Plenění ještě neskončilo, když si Alarich oblékl překrásná roucha a usadil se na císařském trůně. Na hlavu si posadil zlatou korunu a do ruky uchopil Svaté kopí, jímž byl probodnut Kristus. Zatímco tam seděl, musely k němu přicházet tisíce Římanů, pokleknout před ním na zem a provolat mu slávu jako dobyvateli a císaři. Po šesti dnech plenění a zábavy Alarich vypochodoval i s armádou z bran Říma a římské poklady si odnesl s sebou.“\" Zda mezi poklady bylo i Svaté kopí, není známo. Je ale jisté, že když se Vizigóti pokusili přeplavit na Sicílii, vypukla bouře a většina lodí se potopila. Krátce poté Alarich na jihu Itálie zemřel.\n\nKopí se objevilo o čtvrt století později v majetku římského vojevůdce Aetia. Ten v roce 432 potlačil vzpouru africké armády pod vedením Bonifatia a jeho samotného Aetius zabil oštěpem. Někteří historikové překládají slovo \"oštěp\" jako kopí a domnívají se, že Aetius zabil Bonifatia posvátným kopím. Nejdůležitější Aetiovo vítězství se odehrálo 20. září 451, kdy s pomocí Vizigótů zastavil na Katalaunských polích v jižní Francii tažení Hunů. Podle legend se řítil do boje v čele vojska a nad hlavou mával Svatým kopím. Ovšem císař Valentinianus III. podezíral úspěšného vojevůdce ze snahy o jeho sesazení a vlastní rukou ho zabil.\n\nJak vůdce Hunů Attila, poražený na Katalaunských polích získal Svaté kopí není známo. Přitáhl s kopím k branám Říma, kde mu vyšel vstříc odvážný papež Lev I. Díky své výmluvnosti a za cenu vysokého výkupného zachránil Věčné město před zkázou. Attila se s výkupným spokojil, také vzhledem k tomu, že jeho vojsko bylo vyčerpané a sužované nemocemi. Legenda říká, že než obrátil Attila své vojsko na sever, vyrazil na svém koni tryskem k jedné z římských bran a mrštil jakýsi podlouhlý předmět k nohám římských důstojníků. Poté údajně zvolalː \"„Vezměte si hoǃ Vracím vám to vaše Svaté kopí - není mi k užitku, protože neznám toho, kdo kopí učinil svatýmǃ“\" Shromáždění důstojníci s údivem spatřili Longinovo kopí.\n\nJustinián byl poslední z císařů, kdo vlastnil Svaté kopí. Panoval v letech 527 až 565. Svaté kopí mu mnoho štěstí nepřineslo. V Africe se znovudobytá území stala kořistí Arabů, z Itálie ho vyhnali germánští Langobardi a i doma v Konstantinopoli čelil vzpouře. Svaté kopí mu prý posloužilo pouze jednou. To když v Aténách rušil Akademii, založenou filosofem Platónem. Byzantský dějepisec Prokopios z Cesareje k tomu poznamenalː \"„přísahal na Svaté kopí, že je jeho posláním vypořádat se s helénismem i se všemi formami pohanství.“\"\n\nNa dlouhý čas se Svaté kopí ztratilo z historie. Objevuje se až ve vlastnictví franského krále Karla Velikého, jenž byl synem Pipina Krátkého z rodu Karlovců. V Římě byl v té době papežem Lev III., duchovní nevalné pověsti. Při procesí roku 799 byl papež napaden a zbit rozzuřeným davem. Podařilo se mu uprchnout ke Karlovi Velikému. Ten vytáhl do Říma, znovu ustanovil Lva III. papežem a ten ho na oplátku korunoval císařem Říše římské a z boží milosti králem Franků a Langobardů. Kronikář Einhard o něm v Annales regni Francorum napsalː \"„založil dynastii na vlastnictví Svatého kopí a jeho moci ovládat osud.“\" Podle tohoto kronikáře bral s sebou Karel kopí sv. Longina na všech svých sedmačtyřicet tažení. \"„Po celý život měl císař svůj zamilovaný talisman na dosah ruky, a to ať už bděl či spal.“\" Letopisec dále uvádíː \"„Když se Karel Veliký vracel ze svého posledního vítězného tažení a kopí mu náhodně vypadlo z ruky, jeho poddaní v tom oprávněně vytušili předzvěst tragédie a blížící se smrti.“\" Při návratu ze Saska oblohou prolétla kometa, Karlův kůň se splašil a svého jezdce shodil. Císař se ještě stihl vrátit do Cách a 28. ledna 814 zemřel.\n\nOta I. údajně dostal kopí sv. Longina jako součást věna Edgity, nevlastní sestry anglického krále Ethelstana, se kterou se oženil roku 929. Pravděpodobnější ale je, že mu kopí předal v 936 mohučský arcibiskup Hildebert při příležitosti jeho korunovace v Cáchách římským králem. Od časů Karla Velikého se Svaté kopí zřejmě stalo nedílnou součástí říšských korunovačních klenotů. Předání v Cáchách má svou logiku. Zde v mariánské bazilice založené Karlem Velikým mohla být tato relikvie uložena. Longinovo kopí mělo prý rozhodnout bitvu z roku 955 s maďarskými nájezdníky na řece Lechu. Proti 30 tisícům Maďarů se postavilo pouhých 8 tisíc křesťanských bojovníků včetně oddílu jednoho tisíce mužů českého knížete Boleslava I. Ota I. třímal v ruce Svaté kopí a za ním vlála korouhev svatého Michala. Maďaři byli poraženi a jejich vůdce Bulcsu zajat a v Řezně oběšen. Sedm let nato byl Ota I. korunován na císaře a papež Jan XII. mu při obřadu poklepal na rameno Svatým kopím. Relikvie pak byla uložena v chrámu sv. Mořice v Magdeburku. Zde je také Ota I. pochován i se svou chotí Edgitou.\n\nPo konfliktu s papežem Řehořem VII. musel Jindřich IV. podstoupit pokání v Canosse, kdy byl donucen se v lednu 1077 v rouše kajícníka a bos pokořit před Řehořem VII. Odplata se Jindřichovi podařila až v roce 1084. S vydatnou pomocí českých bojovníků se zmocnil Říma a dosadil zde nového papeže, který přijal jméno Klement III., a nechal se od něho korunovat na císaře. Při této příležitosti přivezl do Říma i Svaté kopí a nechal do něho vsadit hřeb, kterým byl údajně Kristus přibit ke kříži. Před svou smrtí předal Jindřich IV. Svaté kopí své dceři Anežce.\n\nCísař Fridrich I. dostal kopí od své babičky Anežky, dceři Jindřicha IV. Pro své rezavé vousy je znám také jako Rudovous či Barbarossa. Fridrich I. nedal na zázračnou zbraň dopustit a vzal ji s sebou i na křížovou výpravu k Jeruzalému. Stačil ještě udělit českému knížeti Vladislavovi II. královský titul a také nový erb - stříbrného lva na červeném poli. Při koupání v řece Salefu v Malé Asii však pravděpodobně dostal infarkt a tak se 10. června 1190 utopil. Legenda praví, že důvodem jeho skonu bylo odloučení císaře od Svatého kopí, neboť to zůstalo na břehu. Jako součást korunovačních říšských klenotů získal Svaté kopí český král a římský císař Karel IV.\n\nKarel IV. je známý svým sběratelstvím ostatků svatých a dalších vzácných relikvií. Karel získal dokonce dva údajné ostatky svatého Longina. Římský setník Gaius Cassius byl pro svou mučednickou smrt církví svatořečen a pro křesťanskou tradici se stal svatým Longinem. V Praze je svatému Longinovi zasvěcena románská kaple na Novém Městě v Praze. Kaple bývala farním kostelem osady Rybníček, popisovaná už v roce 993 n.l. Původně měla být kaple zasvěcena svatému Štěpánovi, ale když Karel IV. zakládal Nové Město, nechal zbudovat nový farní kostel a zasvětil ho svatému Longinovi. Důvodem bylo zřejmě to, že se Karlovi podařilo získat dva údajné ostatky tohoto mučedníka. Jeden z ostatků byl uložen v chrámu sv. Víta na Pražském hradě a druhý na hradě Karlštejn, který byl zbudován právě jako pokladnice ostatků svatých společně s říšskými korunovačními klenoty. Karlštejn se odlišoval od ostatních hradů své doby. Kronikář Beneš Krabice z Weitmile napsalː \"„Na celém širém světě není hradu ani kaple tak drahocenného provedení.“\" 12. března 1350 vydal v Mnichově Ludvík Braniborský Karlovým zástupcům říšské korunovační klenoty, jejichž součástí bylo i Longinovo kopí. Zde korunovační klenoty byly uloženy až do roku 1422, kdy hrad oblehli husité. Karlštejn se jim sice dobýt nepodařilo, ale po této zkušenosti dal syn Karla IV. římský, uherský a český král Zikmund Lucemburský tajně převézt klenoty do Norimberku. Tady byly uloženy až do napoleonských válek.\n\nNorimberští radní svěřili říšské korunovační klenoty Habsburkům, aby je ochránili před postupujícími vojsky císaře Napoleona. Císař František II. je přijal velmi rád a v roce 1806 je uložil do vídeňské Dvorní klenotnice. Tam se také kopí vrátilo po ukončení druhé světové války, neboť pověrčivý Hitler nechal Svaté kopí odvézt zpět do Norimberka, kde z něj mínil udělat posvátnou relikvii nacistů. Traduje se dokonce, že Hitler nechal svými vojáky hlídat kopí ještě před zabráním Rakouska z obavy před jeho zmizením. Považoval Svaté kopí za talisman, který mu zajistí vládu nad celým světem. Tuto svou poslední cestu kopí pro spojenecké bombardování málem nepřežilo. Američtí vojáci objevili v Norimberku vchod do podzemního úkrytu, kde kromě dalších vzácných uměleckých děl objevili i kopí sv. Longina, které bylo v pořádku vráceno do Vídně a kde je vystaveno dodnes \nSvaté kopí sehrálo významnou roli při první křížové výpravě. Po téměř osmiměsíčním boji o Antiochii bylo hlavní křižácké vojsko již značně vysíleno a proti němu stálo v přesile početné vojsko mosulského atabega Kerbogy. Novou sílu vyčerpaným křižákům dodalo zázračné nalezení svatého kopí pod oltářem chrámu sv. Petra. Na nálezu se svými vizemi významně podílel provensálský mnich Petr Bartoloměj. Za opatrovníka vzácné relikvie se prohlásil Raimond z Toulouse. Křižáci pak podnikli překvapivý pěší výpad a v rozhodující bitvě 28. června 1098 u Antiochie zcela zvítězili. V dalším průběhu první křížové výpravy však byla pravost svatého kopí zpochybněna. Aby tyto pochybnosti vyvrátil, Petr Bartoloměj podstoupil ordál ohněm, kdy měl s kopím a vírou v srdci projít ohněm, a pokud by bylo kopí pravé, ochránilo by ho. Petr ohněm skutečně prošel, ale dvanáct dnů poté 20. dubna 1099 následkem popálenin zemřel a jeho smrt v očích křižáků potvrdila, že nalezení svatého kopí byl podvod.\n\nToto kopí prodal jeruzalémský král Balduin II. kvůli finančním nesnázím roku 1239 Benátkám. Později se dostalo do vlastnictví francouzského krále Ludvíka IX. Svatého, který je uložil v Sainte Chapelle v Paříži. Koncem 18. století bylo za Francouzské revoluce přemístěno do Národního muzea, odkud beze stop zmizelo.\n\nJedno z tzv. Longinových kopí získal do dočasného držení společně s klenoty Svaté říše římské císař Karel IV. Dnes je společně s dalšími předměty z říšského pokladu uloženo v Klenotnici vídeňského hradu. V tomto případě se zřejmě jedná o karolinskou práci z 8. století, o které se poprvé zmiňuje historik Liutprand z Cremony. Zlatý obal byl zhotoven později. Za pravé bylo toto kopí uznáno ve 14. století. Karel IV. je uložil na Karlštejně a roku 1354 zavedl církevní svátek sv. Kopí. Za vlády císaře Zikmunda Lucemburského byl říšský poklad převezen do Norimberka a koncem 18. století do Vídně, kde se stal po zrušení Svaté říše římské soukromým majetkem Habsburků.\n\nDnes už to není celé kopí, jde pouze o železnou čepel v déle asi 50 cm a šířce asi 8 cm. V minulosti se čepel zlomila a obě její části byly spojeny stříbrnými drátky. Spoj byl zakryt zlatým plechem. Navíc byl do čepele vsazen železný hřeb, kterým byl údajně Ježíš přibit na kříž.\n\nV roce 2003 bylo kopí zkoumáno pomocí nejmodernějších metod. Bylo zjištěno, že kopí bylo vyrobeno někdy v 8. století, zlatá pochva spojující čepel dokonce ve 14. století. Stáří odpovídá pouze údajný hřeb z ukřižování. Tvarem i délkou skutečně odpovídá hřebům, které Římané v 1. století používali k popravě ukřižováním. Zdá se tedy, že kopí je záměrně vyrobenou relikvií a nikdy nesloužilo svému účelu. Je ovšem pravděpodobné, že se jedná o kopí, které při slavnostních příležitostech používal Karel Veliký.\n\nVýše zmíněné kopí nalezené v Antiochii pod podlahou jeskynního kostela údajně získali templáři. Podle jiné verze je uloženo v jednom z arménských klášterů. Má být dodnes uloženo v Ečmiadzinu, původní starobylé metropoli Arménie, asi 50 km od Jerevanu. Problém je v tom, že arménští církevní představitelé nepovolují odborné prozkoumání relikvie. Z vědeckého hlediska je to totéž, jako by ani relikvie neexistovala.\n"}
{"id": "317148", "url": "https://cs.wikipedia.org/wiki?curid=317148", "title": "Ligue Magnus", "text": "Ligue Magnus\n\nLigue Magnus je nejvyšší plně profesionální ligou ledního hokeje ve Francii.\n\nLigy se účastní 14 týmů, které hrají v základní části dvoukolově každý s každým. Nejlepší čtyři celky postupují přímo do čtvrtfinále playoff. Týmy na pátém až dvanáctém místě hrají předkolo playoff. Playoff se hraje na tři vítězné duely s výjimkou finále, které se hraje na čtyři vítězná utkání. Celky, které skončí na 13. a 14. pozici, hrají na tři vítězné zápasy play-out. Poražený z play-out sestupuje do Divize 1 (Francie).\n"}
{"id": "317151", "url": "https://cs.wikipedia.org/wiki?curid=317151", "title": "Tubular Bells II", "text": "Tubular Bells II\n\nTubular Bells II je čtrnácté studiové album britského multiinstrumentalisty Mika Oldfielda. Bylo vydáno v létě 1992 (viz 1992 v hudbě) a v britském žebříčku prodejnosti hudebních alb se vyšplhalo až na první příčku. Zároveň je to první Oldfieldovo album, které bylo vydáno společností Warner Music Group.\n\nDruhé „Trubicové zvony“ zcela vychází z Oldfieldova debutového alba \"Tubular Bells\" z roku 1973. Deska \"Tubular Bells II\" má stejnou strukturu jako \"Tubular Bells\", rozdíl je pouze v tom, že „dvojka“ je rozdělená do 14 na sebe navazujících stop. Témata z původních Zvonů Oldfield zcela překomponoval a nahrál je pomocí jiných nástrojů. Výsledkem je téměř úplně instrumentální album, které sice navazuje na původní desku, ale zároveň obsahuje zcela nový hudební materiál. Velmi podobný je například úvod obou alb, vyvrcholení první části (s představováním jednotlivých hudebních nástrojů) nebo konec desek s krátkými rozvernými melodiemi. Nicméně se nejedná o pouhé znovunahrání původního alba, jako se to stalo v případě \"Tubular Bells 2003\".\n\nSvětová premiéra „Tubular Bells II“ se odehrála na hradě v Edinburghu v září 1992. Z toho koncertu později vyšel videozáznam (viz \"Tubular Bells II (video)\")\n\n\n\n"}
{"id": "317152", "url": "https://cs.wikipedia.org/wiki?curid=317152", "title": "Latinská rčení P", "text": "Latinská rčení P\n\n\n\n"}
{"id": "317154", "url": "https://cs.wikipedia.org/wiki?curid=317154", "title": "Kuňka žlutobřichá", "text": "Kuňka žlutobřichá\n\nKuňka žlutobřichá (\"Bombina variegata\" (Linné, 1758)) je obojživelník z čeledi kuňkovití. V Česku se jedná o ohrožený druh žab.\n\n\nDosahuje velikosti 5 cm. Svrchu má hnědavou až šedozelenou barvu. Kůže je typicky bradavičnatá, přičemž bradavičky jsou hrubé na pohled i na dotek. Na hřbetě těla jsou kožní bradavičky zakončeny výrazným černým trnem na vrcholu. Hlavu má plochou, širokou a okrouhlou. Není viditelný ušní bubínek. Oční zornice jsou většinou srdcovitého či trojúhelníkovitého tvaru.\n\nZbarvení svrchní strany těla se liší podle místa výskytu; nejčastěji je šedé, olivově zelené nebo hnědé, může být i více do zelena. Celkově bývá kuňka žlutobřichá spíše světlejší než kuňka ohnivá. Břicho je strakaté, žluté a černé (někdy žluté a šedé nebo tmavošedé). Základní a převažující je žlutá barva (často výrazně více než 50% pokrytí břicha). Tmavé skvrny na břiše jsou posety drobnými bílými tečkami, ovšem jen řídce (na rozdíl od kuňky ohnivé).\n\nSamec kuňky žlutobřiché je menší než samice, má však silnější končetiny. V období páření se samcům objevují mozoly na vnitřní straně předloktí a na třech vnitřních prstech. Samci kuňky mají na rozdíl od samic tzv. rezonátor, který používají v době páření.\n\nHlas tohoto obojživelníka zní velmi příjemně. Jedná se o poměrně tiché „ung“ nebo „uh“. Můžeme pozorovat zajímavě vypadající srdcovitou zornici oka.\nTypickém místem výskytu a rozmnožování jsou malé dočasné vodní plochy. Může se jednat i o vyjeté koleje na nezpevněných lesních cestách. Ve větší oblibě má raději vyšší polohy – od 250 do více než 1 200 m n. m. Pro kladení svých vajíček upřednostňuje prosluněná nezastíněná místa. Tato žabka je aktivní ve dne i v noci. Pokud ji zpozorujeme ve dne, často leží ve vodě nebo odpočívají na mělčině u břehu. Plave krátkými tempy. Velmi často se potápí. Pokud je vyrušena, ukryje se v bahně. Právě zde ji poslouží její svrchní zbarvení jako maskování. V případě nebezpečí na souši zaujme výstražný postoj (zvedne přední a zadní nohy, prohne hřbet) a odhalí odstrašující zbarvení břicha. Jedná se o varovný signál, který upozorňuje, že je tento živočich nejedlý. Vylučovaný kožní sekret je žíravý a může způsobit alergickou reakci. Dráždí ústní sliznici a působí odporně.\n\nZimu přečkává v bahně ve vodě nebo na souši zahrabaná v zemi.\n\nJedná se výhradně o evropský druh. Vyskytuje se na západ od Francie až po karpatský masiv a od středního Německa a jižního Polska, dále Itálie a Balkán. Žije tedy také v České republice.\n\nJejí populace je široce roztroušená v sekundárních biotopech – např. kamenolomy, pískovny, štěrkovny a těžiště jílu, které jsou zaplavené mělkou, příliš nezarostlou vodou. Na Moravě jsou její populace výrazně rozšířenější a méně ohrožené než česká populace. Kuňka žlutobřichá byla také zaznamenána v Blovicích u Plzně, kde kvůli její přítomnosti bylo zastaveno bourání staré cihelny a v současné době se zde nesmí cokoliv stavět ani upravovat terén.\n\nBěhem posledních třiceti let došlo ve Středních Čechách k úbytku o 90 %. Tato kuňka dokáže snést i silné organické znečištění vody. Hlavní příčinou mizení celých populací je devastace prostředí – velkoplošná aplikace biocidů, mizení a intoxikace vhodných stanovišť. V lesích je na vině používání těžké mechanizace a úpravy cest štěrkováním a asfaltováním. Dalším faktorem je zřizování skládek v místě bývalých lomů.\n\nV České republice se jedná o silně ohrožený druh dle vyhlášky č. 395/1992 Sb.\n\nNa jaře samci vydávají charakteristické volání. Přitom si udržují přibližně 50cm odstup. V případě přiblížení jiného samečka se jej „majitel území“ pokouší odstrčit zadníma nohama. Podle sborového volání samečků samičky snadno najdou místo rozmnožování. Samičku připravenou k rozmnožování sameček pomocí hrbolků na prstech a předloktích pevně obejme v oblasti beder (tzv. \"amplexus inguinalis\"). Sameček poté oplodní asi 150 vajíček, které samička klade jednotlivě či v malých shlucích na vodní rostlinstvo, kousky větví nebo kameny. Samice se mohou během léta rozmnožovat i několikrát. Naděje vajíček a pulců na přežití v malých nestálých vodních nádržích se tak velmi zvyšuje. Pulci se líhnou přibližně po dvou týdnech. Po dvou měsících se promění v malé žabky. Ve druhém až třetím roce života dochází k pohlavní dospělosti.\n\nMůže docházet ke křížení s kuňkou obecnou.\n\nŽiví se červy, larvami komárů a jinými drobnými živočichy.\n\n"}
{"id": "317155", "url": "https://cs.wikipedia.org/wiki?curid=317155", "title": "Engawa", "text": "Engawa\n\nEngawa (: 縁側 nebo 掾側) označuje v japonské architektuře úzkou verandu nebo terasu přiléhající k domu z jedné či více stran. Existují čtyři typy: \"nure-en\" (濡れ縁), \"kure-en\" (榑縁), \"kirime-en\" (切目縁) a \"takesunoko-en\" (竹簀の子縁).\n\n"}
{"id": "317156", "url": "https://cs.wikipedia.org/wiki?curid=317156", "title": "Susannah Melvoin", "text": "Susannah Melvoin\n\nSusannah Melvoin (* 26. ledna 1964 Los Angeles) je americká zpěvačka, skladatelka a herečka. Svou profesionální kariéru začala jako vokalistka Prince v polovině 80. let. Byla také členkou krátce působící kapely The Family, která byla Princovým vedlejším projektem. Následně spolupracovala s dalšími hudebníky, jako jsou např. Roger Waters, Eric Clapton nebo Mike Oldfield.\n\nJako skladatelka se podílela na mnoha písních, které hráli Madonna, Eric Clapton, Prince nebo její manžel Doyle Bramhall II. Melvoinová hrála rovněž malé role v několika krátkých filmech.\n\nSusannah Melvoinová pochází z hudební rodiny a také její sourozenci jsou muzikanti. Bratr Jonathan Melvoin (zemřel v roce 1996) byl klávesistou, účastnil se např. několika turné kapely The Smashing Pumpkins. Sestra Melvoinové, její dvojče Wendy, je kytaristka (spolupracovala např. také s Princem). Jejich otcem byl jazzový pianista Mike Melvoin.\n\nSusannah Melvoinová je provdaná za kytaristu Doyla Bramhalla II.\n"}
{"id": "317162", "url": "https://cs.wikipedia.org/wiki?curid=317162", "title": "Jamie Muhoberac", "text": "Jamie Muhoberac\n\nJamie Muhoberac je studiový klávesista, který spolupracoval s mnoha významnými hudebníky, včetně Fleetwood Mac, The Rolling Stones, Backstreet Boys, Aly & AJ, Boba Dylana, The Goo Goo Dolls, Chrise Cornella, My Chemical Romance, Paradise Lost, Carmena Rizze a Pet Shop Boys. Často též pracoval s producentem Trevorem Hornem (např. na albech Seala, Art of Noise nebo Roda Stewarta).\n\nV současnosti spolupracuje s Avenged Sevenfold, Sum 41, Philem Collinsem, Johnem Mayerem, Michelle Branchovou a Bonnie McKeeovou.\n\nJamie Muhoberac je synem klávesisty Larryho Muhoberaca.\n"}
{"id": "317163", "url": "https://cs.wikipedia.org/wiki?curid=317163", "title": "Joint (marihuana)", "text": "Joint (marihuana)\n\nJoint či také slangově špek, mrkev, peříčko nebo brko, je marihuanová cigareta. Skládá se většinou ze tří hlavních částí, a to jsou cigaretový papírek, filtr a samotná nadrcená marihuana. Joint může být balen ručně, či s pomocí cigaretové baličky. Jeho kouření patří k nejčastějším formám užívání marihuany. \n\nJoint se dá ubalit dvěma způsoby: z celého papírku, nebo tak, že se zbylá část papírku odtrhne, tzv. back roll. K přípravě se používají speciální tenké rýžové papírky, jsou delší a nejsou tak chuťově výrazné jako papírky, ze kterých se vyrábí cigarety. Filtr se vyrábí většinou z vrchní části krabičky od cigaret nebo z proužku tvrdého papíru cca 1,2 cm širokého a zhruba 3–5 cm dlouhého. V Česku se většinou do jointu přidává i tabák.\n"}
{"id": "317167", "url": "https://cs.wikipedia.org/wiki?curid=317167", "title": "Trevor Horn", "text": "Trevor Horn\n\nTrevor Charles Horn (* 15. července 1949 Durham) je britský hudební producent, skladatel a hudebník.\n\nHorn produkoval mnoho komerčně úspěšných písní a alb pro hudebníky britské i z jiných států. Získal cenu Grammy za spoluautorství písničky „Kiss from a Rose“ od Seala. Jako hudebník je podílel na albech skupin Buggles, Art of Noise a Yes (na jejich albu \"Drama\" dokonce nahradil zpěváka Jona Andersona).\n\n"}
{"id": "317177", "url": "https://cs.wikipedia.org/wiki?curid=317177", "title": "Mistrovství světa v ledním hokeji 1989", "text": "Mistrovství světa v ledním hokeji 1989\n\n53. Mistrovství světa a 64. mistrovství Evropy se konalo ve Švédsku v Södertälje a Stockholmu ve dnech 15. dubna – 1. května 1989. Osm týmů hrálo systémem každý s každým. Čtyři nejlepší výběry hrály poté ještě jednou každý s každým. Mistrovství vyhrál po 21. v historii výběr SSSR. Hokejisté SSSR se stali zároveň po 26. mistry Evropy. Do tabulky mistrovství Evropy se započítávaly pouze souboje mezi evropskými hokejovými výběry po základní části..\n\nK = utkání Kanada – USA 8:2 a Československo – USA 5:4 byla pro doping hráče Corey Millena (USA) kontumována ve prospěch Kanady a ČSSR 8:0 resp 5:0.\n\n15. dubna 1989 (12:30) – Stockholm (Globen)\nBranky Československa: 32:48 Vladimír Růžička, 43:33 Jerguš Bača, 51:20 Bedřich Ščerban\nBranky SRN: 11:58 Dieter Hegen, 36:35 Axel Kammerer, 37:33 Gerd Truntschka\nRozhodčí: Vögtlin (SUI) – Lärking, Enestedt (SWE)\nVyloučení: 3:3 (2:0) + Georg Holzmann na 5 min.\nDiváků: 8 948\n\nČSSR: Dominik Hašek – Antonín Stavjaňa, Bedřich Ščerban, František Procházka, Jerguš Bača, Leo Gudas, Drahomír Kadlec – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – Tomáš Jelínek, Oto Haščák, Jiří Doležal.\n\nSRN: Karl Friesen – Udo Kiessling, Andreas Niederberger, Harold Kreis, Ulrich Hiemer, Bernd Wagner, Michael Schmidt – Helmut Steiger, Gerd Truntschka, Dieter Hegen – Peter Obresa, Georg Holzmann, Georg Franz – Roy Roetger, Ron Fischer, Peter Draisaitl – Manfred Ahne, Markus Berwagner, Axel Kammerer.\n\n15. dubna 1989 (16:00) – Stockholm (Globen)\nBranky SSSR: 2:19 Sergej Fjodorov, 10:29 Sergej Fjodorov, 48:09 Sergej Makarov, 58:14 Dmitrij Kvartalnov\nBranky USA: 8:58 Thomas O'Regan, 13:46 Thomas Chorske\nRozhodčí: Lind – Lundström (SWE), Gorski (POL)\nVyloučení: 5:7 (0:1) + Vjačeslav Fetisov na 5 min.\nDiváků: 9 000\n\n15. dubna 1989 (16:00) – Södertälje (Scaniarinken)\nBranky Kanady: 16:37 Dave Ellett, 17:36 Brent Ashton, 38:51 John MacLean, 47:36 Brian Bellows, 51. Dave Ellett, 55. Dale Hawerchuk\nBranky Finska: 5:03 Jukka Vilander, 31:44 Kari Jalonen, 42:16 Reijo Mikkolainen, 51:45 Jukka Vilander\nRozhodčí: Lípa – Tatíček (TCH), Ekhagen (SWE)\nVyloučení: 6:6 (1:2)\nDiváků: 6 300\n\n15. dubna 1989 (19:30) – Stockholm (Globen)\nBranky Švédska: 17:33 Tomas Sandström, 36:55 Thomas Steen, 39:35 Tomas Sandström, 40:47 Fredrik Olausson, 47:23 Ulf Dahlén\nBranky Polska: 26:48 Marion Drasyk\nRozhodčí: Morozov (URS) – Schütz (GER), Järvelä (FIN)\nVyloučení: 5:4 (2:0)\nDiváků: 10 000\n\n16. dubna 1989 (16:00) – Södertälje (Scaniarinken)\nBranky Československa: 10:14 Bedřich Ščerban, 38:50 Robert Kron, 57:41 Vladimír Svitek\nBranky Finska: 30:41 Jukka Seppo\nRozhodčí: Morley (CAN) – Gorski (POL), Lundström (SWE)\nVyloučení: 3:4 (1:0)\nDiváků: 5 668\n\nČSSR: Dominik Hašek – Antonín Stavjaňa, Bedřich Ščerban, František Kučera, Jerguš Bača, Leo Gudas, Drahomír Kadlec – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – František Procházka, Oto Haščák, Jiří Doležal.\n\nFinsko: Jukka Tammi – Kari Eloranta, Jarmo Kuusisto, Hannu Virta, Simo Saarinen, Reijo Ruotsalainen, Timo Blomqvist – Pauli Järvinen, Ari Vuori, Esa Keskinen – Reijo Mikkolainen, Jukka Seppo, Iiro Järvi – Hannu Järvenpää, Kari Jalonen, Jukka Vilander.\n\n16. dubna 1989 (16:00) – Stockhom (Globen)\nBranky Švédska: 41:26 Anders Carlsson, 54:26 Tomas Sandström, 57:45 Bo Berglund, 58:04 Kent Nilsson\nBranky USA: 11:42 Phil Housley, 50:03 Kelly Miller\nRozhodčí: Vogt (GER) – Kunz (SUI), Galinovskij (URS)\nVyloučení: 6:8\nDiváků: 13 800\n\n16. dubna 1989 (19:30) – Stockhom (Globen)\nBranky Kanady: 8:09 Brian Bellows, 12:03 Kevin Dineen, 20:38 Brian Bellows, 21:16 Andy McBain, 22.21 Kirk Muller, 29:37 Dale Hawerchuk, 30:23 Andy McBain, 32:59 Andy McBain, 37:05 Brent Ashton, 47:15 Andy McBain, 49:59 Dale Hawerchuk\nBranky Polska: nikdo\nRozhodčí: Hearn (USA) – Järvelä (FIN), Lärking (SWE)\nVyloučení: 4:5 (2:0)\nDiváků: 6 500\n\n16. dubna 1989 (19:30) – Södertälje (Scaniarinken)\nBranky SSSR: 12:07 Sergej Makarov, 27:34 Valerij Širjajev, 39:25 Vjačeslav Fetisov, 51:54 Valerij Kamenskij, 54:32 Valerij Kamenskij\nBranky SRN: 46:41 Ulrich Hiemer\nRozhodčí: Mäkelä (FIN) – Ekhagen, Enestedt (SWE)\nVyloučení: 5:5 (1:1, 2:0) + Igor Larionov na 5 min, Vladimir Krutov na 10 min.\nDiváků: 5 000\n\n18. dubna 1989 (12:30) – Stockholm (Globen)\nBranky Kanady: 3:34 Steve Yzerman, 12:58 Kirk Muller, 20:38 Brian Bellows, 21:07 John MacLean, 28:22 James Patrick, 50:16 Steve Yzerman, 55:26 Brian Bellows, 57:39 Steve Yzerman\nBranky USA: 10:18 Corey Millen, 11:10 Brian Mullen\nRozhodčí: Vögtlin (SUI) – Ekhagen, Lundström (SWE)\nVyloučení: 3:1 (0:1)\nDiváků: 9 800\n\n18. dubna 1989 (16:00) – Stockholm (Globen)\nBranky Československa: 7:05 Antonín Stavjaňa, 8:54 Robert Kron, 12:23 Vladimír Svitek, 14:31 Jiří Doležal, 22:00 Oldřich Válek, 30:41 Oldřich Válek, 31:28 František Procházka, 32:04 Vladimír Růžička, 34:49 Oldřich Válek, 38:00 Otakar Janecký, 38:26 Oldřich Válek, 39:17 Jiří Kučera, 40:29 Vladimír Růžička, 46:37 Bedřich Ščerban, 54:16 Oto Haščák\nBranky Polska: nikdo\nRozhodčí: Lind – Lärking, Enested (SWE)\nVyloučení: 3:5 (4:0, 2:0)\nDiváků: 1 500\n\nČSSR: Dominik Hašek – Antonín Stavjaňa, Bedřich Ščerban, František Kučera, Jerguš Bača, Drahomír Kadlec, Leo Gudas – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – František Procházka, Oto Haščák, Jiří Doležal.\n\nPolsko: Gabriel Samolej (41. Andrzej Hanisz) – Jerzy Potz, Henryk Gruth, Robert Szopinski, Andrzej Kadziolka, Janusz Syposz, Zbigniew Bryjak – Piotr Kwasigroch, Janusz Adamiec, Jan Stopczyk – Roman Steblecki, Jerzy Christ, Marek Stebnicki – Piotr Zdunek, Marion Drasyk, Krzysztof Podsiadlo – Ludwig Czapka, Miroslaw Copija, Krzysztof Bujar.\n\n18. dubna 1989 (16:00) – Södertälje (Scaniarinken)\nBranky SSSR: 9:50 Vjačeslav Bykov, 40:47 Vjačeslav Bykov, 50:16 Vladimir Konstantinov, 58:39 Vladimir Konstantinov\nBranky Finska: 18:46 Esa Tikkanen\nRozhodčí: Vogt – Schütz (GER), Kunz (SUI)\nVyloučení: 2:4 (1:1)\nDiváků: 5 000\n\n18. dubna 1989 (19:30) – Stockholm (Globen)\nBranky Švédska: 14:05 Kent Nilsson, 30:59 Strömwall, 32:37 Bo Berglund\nBranky SRN: 18:01 Georg Franz, 45:26 Georg Holzmann, 59:23 Ulrich Hiemer\nRozhodčí: Morley (CAN) – Tatíček (TCH), Galinovskij (URS)\nVyloučení: 7:6\nDiváků: 13 850\n\n19. dubna 1989 (12:30) – Stockholm (Globen)\nBranky SSSR: 0:30 Vladimir Krutov, 8:08 Sergej Fjodorov, 10:28 Igor Larionov, 17:07 Alexej Kasatonov, 18:11 Jurij Chmyljov, 22:29 Alexej Gusarov, 23:22 Sergej Fjodorov, 24:17 Dmitrij Kvartalnov, 25:59 Vjačeslav Bykov, 36:27 Valerij Kamenskij, 50:08 Sergej Němčinov, 57:29 Vladimir Krutov\nBranky Polska: 38:37 Roman Steblecki\nRozhodčí: Lípa (TCH) – Lärking, Enestedt (SWE)\nVyloučení: 3:5\nDiváků: 4 000\n\n19. dubna 1989 (16:00) – Södertälje (Scaniarinken)\nBranky Československa: 15:20 Oto Haščák, 16:11 Vladimír Růžička, 24:31 Vladimír Svitek, 53:02 Vladimír Růžička, 56:28 Otakar Janecký\nBranky USA: 29:37 Brian Leetch, 40:14 David Snuggerud, 55:04 Corey Millen, 57:29 Paul Fenton\nRozhodčí: Mäkelä – Järvelä (FIN), Gorski (POL)\nVyloučení: 10:7 (0:2, 1:0)\nDiváků: 5 053\n\nČSSR: Dominik Hašek – Antonín Stavjaňa, Bedřich Ščerban, František Kučera, Jerguš Bača, Drahomír Kadlec, Leo Gudas – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – František Procházka, Oto Haščák, Jiří Doležal.\n\nUSA: Robert Stauber – Scott Young, Brian Leetch, John O'Callahan, Thomas Kurvers, Greg Brown, Phil Housley – Brian Mullen, Patrick LaFontaine, Kelly Miller – Corey Millen, Edward Olczyk, David Snuggerud – Doug Brown, Thomas O'Regan, Paul Fenton – Thomas Chorske, Thomas Fitzgerald, Randolph Wood.\n\n19. dubna 1989 (16:00) – Stockholm (Globen)\nBranky SRN: 8:32 Ron Fischer, 24:36 Gerd Truntschka\nBranky Kanady: 18:23 Dave Ellett, 19:11 Kirk Muller, 21:32 Randy Carlyle, 32:08 Ray Ferraro, 32:37 Gerard Gallant, 48:56 Brent Ashton, 54:33 Kirk Muller, 57:13 Brian Bellows\nRozhodčí: Morozov (URS) – Lundström, Ekhagen (SWE)\nVyloučení: 3:7\nDiváků: 12 500\n\n19. dubna 1989 (19:30) – Stockholm (Globen)\nBranky Švédska: 3:27 Anders Eldebrink, 17:14 Ulf Dahlén, 20:31 Börje Salming, 24:19 Kent Nilsson, 34:07 Anders Eldebrink, 43:17 Jonas Bergqvist\nBranky Finska: 42:15 Jukka Vilander, 52:45 Kari Jalonen, 56:20 Kari Jalonen\nRozhodčí: Hearn (USA) – Schütz (GER), Kunz (SUI)\nVyloučení: 8:8 (2:1)\nDiváků: 13 850\n\n21. dubna 1989 (12:30) – Stockholm (Globen)\nBranky Finska: 15:51 Pauli Järvinen, 17:00 Hannu Virta, 29:54 Jukka Seppo, 37:18 Jari Kurri, 52:53 Hannu Järvenpää, 53:08 Esa Tikkanen, 58:03 Kari Eloranta\nBranky Polska: 19:35 Jan Stopczyk, 27:46 Jerzy Christ\nRozhodčí: Morozov (URS) – Schütz (GER), Lundström (SWE)\nVyloučení: 1:1 (0:1)\nDiváků: 5 300\n\n21. dubna 1989 (16:00) – Södertälje (Scaniarinken)\nBranky SRN: 26:48 Markus Berwagner, 31:33 Georg Franz, 39:35 Udo Kiessling, 54:46 Dieter Hegen\nBranky USA: 20:50 Patrick LaFontaine, 23:41 Brian Mullen, 24:36 David Snuggerud, 33:36 Brian Leetch, 51:09 Dave Christian, 52:27 Patrick LaFontaine, 59:21 Thomas O'Regan\nRozhodčí: Lípa – Tatíček (TCH), Gorski (POL)\nVyloučení: 7:9 (0:1)\nDiváků: 4 800\n\n21. dubna 1989 (16:00) – Stockholm (Globen)\nBranky Československa: 7:41 Otakar Janecký, 46:56 František Procházka\nBranky SSSR: 5:58 Vjačeslav Fetisov, 38:03 Vjačeslav Bykov, 45:40 Andrej Chomutov, 53:47 Valerij Kamenskij.\nRozhodčí: Hearn (USA) – Lärkin, Enestedt (SWE)\nVyloučení: 7:5 (0:1, 1:0)\nDiváků: 13 388\n\nČSSR: Dominik Hašek – Antonín Stavjaňa, Bedřich Ščerban, František Kučera, Jerguš Bača, Drahomír Kadlec, Leo Gudas – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – František Procházka, Oto Haščák, Jiří Doležal.\n\nSSSR: Sergej Mylnikov – Vjačeslav Fetisov, Valerij Širjajev, Alexej Kasatonov, Vladimir Konstantinov, Alexej Gusarov, Ilja Bjakin – Sergej Makarov, Igor Larionov, Vladimir Krutov – Andrej Chomutov, Vjačeslav Bykov, Valerij Kamenskij – Alexandr Mogilnyj, Sergej Jašin, Sergej Fjodorov – Dmitrij Kvartalnov, Alexandr Černych, Jurij Chmyljov.\n\n21. dubna 1989 (19:30) – Stockholm (Globen)\nBranky Švédska: 5:10 Anders Eldebrink, 10:02 Thomas Eriksson, 30:01 Jonas Bergqvist, 38:04 Jonas Bergqvist, 52:24 Thomas Steen, 55:55 Johan Strömvall\nBranky Kanady: 2:18 Steve Yzerman, 2:59 Andy McBain, 15:33 Brian Bellows, 20:26 Kirk Muller, 48:42 Glenn Anderson\nRozhodčí: Vögtlin (SUI) – Kunz (SUI), Järvelä (FIN)\nVyloučení: 7:10 (1:1, 0:1)\nDiváků: 13 800\n\n22. dubna 1989 (16:00) – Stockholm (Globen)\nBranky Československa: 40:40 Zdeno Cíger, 41:30 Otakar Janecký, 58:56 Vladimír Růžička\nBranky Švédska: 44:36 Håkan Södergren, 55:49 Fredrik Olausson, 56:47 Tomas Sandström\nRozhodčí: Morley (CAN) – Kunz (SUI), Jäärvelä (FIN)\nVyloučení: 6:4 (0:1)\nDiváků: 13 850\n\nČSSR: Dominik Hašek – Antonín Stavjaňa, Bedřich Ščerban, Jiří Látal, Jerguš Bača, František Kučera, František Procházka – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – Tomáš Jelínek, Oto Haščák, Jiří Doležal.\n\nŠvédsko: Peter Lindmark – Peter Andersson, Börje Salming, Tommy Albelin, Fredrik Olausson, Thomas Eriksson, Mats Kihlström – Jonas Bergqvist, Thomas Rundqvist, Tommy Samuelsson – Håkan Södergren, Thomas Steen, Kent Nilsson – Tomas Sandström, Anders Carlsson, Ulf Dahlén – Peter Eriksson, Johan Strömvall, Jens Öhling.\n\n22. dubna 1989 (19:30) – Stockholm (Globen)\nBranky Kanady: 7:49 James Patrick, 35:24 John MacLean, 49:23 Glenn Anderson\nBranky SSSR: 1:05 Andrej Chomutov, 16:14 Vladimir Krutov, 36:39 Sergej Makarov, 42:30 Valerij Kamenskij\nRozhodčí: Mäkelä (FIN) – Ekhagen, Lundström (SWE)\nVyloučení: 9:9 (1:1)\nDiváků: 13 850\n\n23. dubna 1989 (16:00) – Stockholm (Globen)\nBranky USA: 02:44 Jeffrey Norton, 11:55 Doug Brown, 15:22 Thomas Kurvers\nBranky Finska: 26:13 Jukka Vilander, 51:20 Esa Keskinen, 56:16 Timo Susi\nRozhodčí: Morley (CAN) – Enested, Lärking (SWE)\nVyloučení: 5:4 (0:0, 0:1)\nDiváků: 13 850\n\n23. dubna 1989 (19:30) – Stockholm (Globen)\nBranky Polska: 6:10 Roman Steblecki, 16:57 Krzysztof Bujar, 27:32 Roman Steblecki, 29:31 Krzysztof Bujar, 38:25 Andrzej Kadziolka\nBranky SRN: 10:11 Gerd Truntschka, 15:41 Harald Birk, 17:34 Harald Birk\nRozhodčí: Lind (SWE)- Tatíček (TCH), Galinovskij (URS)\nVyloučení: 7:8 (2:1)\nDiváků: 4 532\n\n24. dubna 1989 (16:00) – Stockholm (Globen)\nBranky Československa: 35:36 Jiří Kučera, 49:32 Jiří Doležal\nBranky Kanady: 17:21 Dave Ellett, 38:47 Dave Babych, 46:59 Dale Hawerchuk, 50:08 Gerard Gallant\nRozhodčí: Lind – Lundström, Ekhagen (SWE)\nVyloučení: 8:7 (1:2)\nDiváků: 13 142 diváků\n\nČSSR: Dominik Hašek – Antonín Stavjaňa, Bedřich Ščerban, František Kučera, Jerguš Bača, Drahomír Kadlec, Leo Gudas – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – František Procházka, Oto Haščák, Jiří Doležal.\n\nKanada: Grant Fuhr – Mario Marois, Dave Ellett, James Patrick, Randy Carlyle, Dave Babych, Ken Daneyko – Glenn Anderson, Dale Hawerchuk, Mark Messier – Brian Bellows, Steve Yzerman, Gerard Gallant – Brent Ashton, Kevin Dineen, Ray Ferraro – John MacLean, Pat Verbeek, Andy McBain.\n\n24. dubna 1989 (19:30) – Stockholm (Globen)\nBranky Švédska: 32:30 Fredrik Olausson, 39:50 Anders Eldebrink\nBranky SSSR: 27:30 Andrej Chomutov, 36:49 Sergej Makarov, 47:04 Valerij Širjajev\nRozhodčí: Hearn (USA) – Kunz (SUI), Tatíček (TCH)\nVyloučení: 9:9 (2:0)\nDiváků: 13 850\n\n25. dubna 1989 (16:00) – Stockholm (Globen)\nBranky USA: 11:22 Patrick LaFontaine, 36:08 David Snuggerud, 40:40 Edward Olczyk, 49:02 Thomas Chorske, 55:55 Kelly Miller, 56:22 Dave Christian\nBranky Polska: 10:23 Robert Szopinski\nRozhodčí: Vogt (GER) – Järvelä (FIN), Schütz (GER)\nVyloučení: 6:5 (1:1)\nDiváků: 4 300\n\n25. dubna 1989 (19:30) – Stockholm (Globen)\nBranky Finska: 0:44 Jari Kurri, 10:32 Jouko Narvanmaa, 39:47 Esa Tikkanen\nBranky SRN: 6:03 Manfred Ahne\nRozhodčí: Morozov – Galinovskij (URS), Gorski (POL)\nVyloučení: 4:3 (1:0)\nDiváků: 10 212\n\n Československo – SSSR 0:1 (0:0, 0:0, 0:1)\n\n27. dubna 1989 (16:00) – Stockholm (Globen)\nBranky Československa: nikdo\nBranky SSSR: 53:36 Vjačeslav Bykov\nRozhodčí: Hearn (USA) – Enestedt, Lärking (SWE)\nVyloučení: 5:4\nDiváků: 13 128\n\nČSSR: Dominik Hašek – Antonín Stavjaňa, Bedřich Ščerban, František Procházka, Jerguš Bača, Drahomír Kadlec, Leo Gudas – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – Tomáš Jelínek, Oto Haščák, Jiří Doležal.\n\nSSSR: Sergej Mylnikov – Vjačeslav Fetisov, Valerij Širjajev, Alexej Kasatonov, Vladimir Konstantinov, Alexej Gusarov, Ilja Bjakin – Sergej Makarov, Igor Larionov, Vladimir Krutov – Andrej Chomutov, Vjačeslav Bykov, Valerij Kamenskij – Alexandr Mogilnyj, Sergej Jašin, Sergej Fjodorov – Dmitrij Kvartalnov, Sergej Němčinov, Jurij Chmyljov.\n\n27. dubna 1989 (19:30) – Stockholm (Globen)\nBranky Švédska: 9:41 Bo Berglund, 26:22 Anders Eldebrink, 37:43 Bo Berglund\nBranky Kanady: 9:16 Mark Messier, 10:53 Scott Stevens, 36:44 Kevin Dineen, 39:07 Kevin Dineen, 54:43 James Patrick\nRozhodčí: Mäkelä – Järvelä (FIN), Kunz (SUI)\nVyloučení: 2:3\nDiváků: 13 850\n\n29. dubna 1989 (16:00) – Stockholm (Globen)\nBranky Československa: 13:37 Tomáš Jelínek, 14:00 Vladimír Svitek\nBranky Švédska: 48:53 Thomas Rundqvist\nRozhodčí: Vögtlin – Kunz (SUI), Galinovskij (URS)\nVyloučení: 4:1\nDiváků: 13 856\n\nČSSR: Dominik Hašek – Antonín Stavjaňa, Bedřich Ščerban, František Procházka, Jerguš Bača, Drahomír Kadlec, Leo Gudas – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – Tomáš Jelínek, Oto Haščák, Jiří Doležal.\n\nŠvédsko: Peter Lindmark – Peter Andersson, Börje Salming, Tommy Albelin, Anders Eldebrink, Fredrik Olausson, Tommy Samuelsson – Jonas Bergqvist, Thomas Rundqvist, Håkan Södergren – Bo Berglund – Thomas Steen, Kent Nilsson – Strömwall, Tomas Sandström, Anders Carlsson – Ulf Dahlén.\n\n29. dubna 1989 (19:30) – Stockholm (Globen)\nBranky SSSR: 7:13 Igor Larionov, 11:26 Vladimir Krutov, 18:15 Igor Larionov, 23:32 Dmitrij Kvartalnov, 59:24 Sergej Fjodorov\nBranky Kanady: 16:38 Mark Messier, 21:52 Brian Bellows, 37:35 Kirk Muller\nRozhodčí: Hearn (USA) – Lundström, Ekhagen (SWE)\nVyloučení: 2:2 (1:1)\nDiváků: 13 700\n\n1. května 1989 (14:00) – Stockholm (Globen)\nBranky Československa: 23:53 Zdeno Cíger, 25:31 Jiří Doležal, 34:40 Vladimír Růžička\nBranky Kanady: 13:23 Dave Babych, 16:37 Mark Messier, 24:42 Steve Yzerman, 37:22 Scott Stevens\nRozhodčí: Lind – Lärking, Enestedt (SWE)\nVyloučení: 5:7 (2:2)\nDiváků: 13 127\n\nČSSR: Dominik Hašek – Antonín Stavjaňa, Bedřich Ščerban, František Procházka, Jerguš Bača, Drahomír Kadlec, Leo Gudas – Vladimír Svitek, Vladimír Růžička, Zdeno Cíger – Otakar Janecký, Robert Kron, Jiří Šejba – Oldřich Válek, Jiří Kučera, Rostislav Vlach – Tomáš Jelínek, Oto Haščák, Jiří Doležal.\n\nKanada: Grant Fuhr – Mario Marois, Dave Ellett, James Patrick, Randy Carlyle, Dave Babych, Scott Stevens – Glenn Anderson, Dale Hawerchuk, Mark Messier – Kevin Dineen, Kirk Muller, Brent Ashton – Brian Bellows, Steve Yzerman, Gerard Gallant – McLean, Ray Ferraro, Andy McBain.\n\n1. května 1989 (18:00) – Stockholm (Globen)\nBranky SSSR: 10:08 Sergej Fjodorov, 15:22 Dmitrij Kvartalnov, 24:55 Alexej Kasatonov, 40:45 Sergej Makarov, 51:10 Alexej Gusarov\nBranky Švédska: 33:05 Anders Carlsson\nRozhodčí: Mäkelä – Järvelä (FIN), Tatíček (TCH)\nVyloučení: 2:4 (1:0)\nDiváků: 13 500\n\n Finsko – SRN 3:0 (2:0, 1:0, 0:0)\n\n26. dubna 1989 (16:00) – Stockholm (Globen)\nBranky Finska: 3:25 Hannu Virta, 9:58 Jari Kurri, 30:30 Reijo Ruotsalainen\nBranky SRN: nikdo\nRozhodčí: Lípa – Tatíček (TCH), Galinovskij (URS)\nVyloučení: 8:6 (1:0)\nDiváků: 4 800\n\n26. dubna 1989 (19:30) – Stockholm (Globen)\nBranky USA: 1:19 Brian Mullen, 10:53 David Snuggerud, 14:28 Brian Leetch, 16:29 Paul Fenton, 26:06 David Snuggerud, 27:39 Edward Olczyk, 28:37 Phil Housley, 30:43 Randolph Wood, 39:35 Edward Olczyk, 54:16 Dave Christian, 58:44 Thomas Kurvers\nBranky Polska: 12:18 Piotr Kwasigroch, 41:55 Ludwig Czapka\nRozhodčí: Vögtlin (SUI) – Ekhagen, Enestedt (SWE)\nVyloučení: 5:5 (1:0, 2:0)\nDiváků: 4 700\n\n28. dubna 1989 (16:00) – Stockholm (Globen)\nBranky USA: 4:49 Dave Christian, 8:31 Patrick LaFontaine, 26:37 Phil Housley, 59:49 Patrick LaFontaine\nBranky SRN: 10:27 Andreas Niederberger, 11:50 Axel Kammerer, 49:53 Udo Kiessling\nRozhodčí: Lind (SWE) – Tatíček (TCH), Galinovskij (URS)\nVyloučení: 5:5 (2:2)\nDiváků: 3 500\n\n28. dubna 1989 (19:30) – Stockholm (Globen)\nBranky Finska: 15:23 Hannu Järvenpää, 24:16 Kari Jalonen, 26:19 Hannu Virta, 29:54 Jari Kurri\nBranky Polska: nikdo\nRozhodčí: Morley (CAN) – Ekhagen, Lundström (SWE)\nVyloučení: 0:0\nDiváků: 6 990\n\n30. dubna 1989 (13:00) – Stockholm (Globen)\nBranky SRN: 20:59 Ron Fischer, 43:54 Georg Franz\nBranky Polska: nikdo\nRozhodčí: Morozov (URS) – Ekhagen, Lundström (SWE)\nVyloučení: 5:4\nDiváků: 9 214\n\n30. dubna 1989 (17:00) – Stockholm (Globen)\nBranky Finska: 26:05 Esa Tikkanen, 26:48 Jukka Vilander, 37:41 Jukka Vilander, 45:24 Reijo Ruotsalainen, 54:13 Jari Kurri, 56:39 Kari Jalonen\nBranky USA: 10:40 Edward Olczyk, 11:43 Brian Leetch\nRozhodčí: Lípa (TCH) – Gorski (POL), Schütz (GER)\nVyloučení: 8:8\nDiváků: 12 900\n\n1. SSSR\nBrankáři: Sergej Mylnikov, Artūrs Irbe, Vladimir Myškin.\nObránci: Vjačeslav Fetisov, Alexej Kasatonov, Vladimir Konstantinov, Svjatoslav Chalizov, Ilja Bjakin, Valerij Širjajev,Alexej Gusarov.\nÚtočníci: Sergej Makarov, Igor Larionov, Vladimir Krutov, Vjačeslav Bykov, Valerij Kamenskij, Andrej Chomutov, Alexandr Mogilnyj, Sergej Fjodorov, Sergej Němčinov, Jurij Chmyljov, Sergej Jašin, Dmitrij Kvartalnov, Alexandr Černych.\nTrenéři: Viktor Tichonov, Igor Dmitrijev.\n\n2. Kanada\nBrankáři: Sean Burke, Grant Fuhr, Peter Sidorkiewicz.\nObránci: Dave Ellett, Randy Carlyle, Ken Daneyko, Mario Marois, Scott Stevens, Dave Babych, James Patrick.\nÚtočníci: Brent Ashton, Andy McBain, Dale Hawerchuk, Kevin Dineen, John MacLean, Pat Verbeek, Kirk Muller, Ray Ferraro, Brian Bellows, Steve Yzerman, Gerard Gallant, Mark Messier, Glenn Anderson.\nTrenér: Dave King.\n\n3. Československo\nBrankáři: Dominik Hašek, Jaromír Šindel, Petr Bříza.\nObránci: Jerguš Bača, Leo Gudas, Drahomír Kadlec, František Kučera, Bedřich Ščerban, Jiří Látal, František Procházka, Antonín Stavjaňa.\nÚtočníci: Otakar Janecký, Jiří Šejba, Jiří Doležal, Tomáš Jelínek, Zdeno Cíger, Oto Haščák, – Vladimír Růžička, Jiří Kučera, Vladimír Svitek, Oldřich Válek, Rostislav Vlach, Robert Kron\nTrenéři: Pavel Wohl, Stanislav Neveselý.\n\n4. Švédsko\nBrankáři: Peter Lindmark, Rolf Riderwall, Peter Äslin.\nObránci: Börje Salming, Anders Eldebrink, Mats Kihlström, Tommy Albelin, Peter Andersson, Thomas Eriksson, Fredrik Olausson.\nÚtočníci: Thomas Rundqvist, Tomas Sandström, Kent Nilsson, Håkan Södergren, Jens Öhling, Jonas Bergqvist, Bo Berglund, Anders Carlsson, Thomas Steen, Peter Sundström, Ulf Dahlén, Johan Strömvall, Peter Eriksson, Tommy Samuelsson.\nTrenér: Tommy Sandlin.\n\n5. Finsko\nBrankáři: Jukka Tammi, Sakari Lindfors, Markus Ketterer.\nObránci: Timo Blomqvist, Kari Eloranta, Reijo Ruotsalainen, Simo Saarinen, Pertti Lehtonen, Hannu Virta, Jouko Narvanmaa, Jarmo Kuusisto.\nÚtočníci: Esa Keskinen, Ari Vuori, Kari Jalonen, Jukka Seppo, Pauli Järvinen, Timo Susi, Reijo Mikkolainen, Esa Tikkanen, Jari Kurri, Hannu Järvenpää, Iiro Järvi, Jukka Vilander.\nTrenér: Pentti Matikainen.\n\n6. USA\nBrankáři: John Vanbiesbrouck, Robert Stauber, Cleon Daskalakis.\nObránci: Greg Brown, Jeffrey Norton, Thomas Kurvers, John O'Callahan, Phil Housley, Brian Leetch.\nÚtočníci: Thomas O'Regan, Edward Olczyk, Corey Millen, Randolph Wood, Thomas Fitzgerald, Patrick LaFontaine, Thomas Chorske, David Snuggerud, Brian Mullen, Scott Young, Doug Brown, Kelly Miller, Dave Christian, Paul Fenton.\nTrenér: Tim Taylor.\n\n7. SRN\nBrankáři: Karl Friesen, Josef Schlickenrieder, Matthias Hoppe.\nObránci: Udo Kiessling, Andreas Pokorny, Andreas Niederberger, Ulrich Hiemer, Michael Schmidt, Harold Kreis, Bernd Wagner.\nÚtočníci: Helmut Steiger, Gerd Truntschka, Dieter Hegen, Peter Obresa, Peter Draisaitl, Georg Franz, Manfred Ahne, Markus Berwagner, Harald Birk, Georg Holzmann, Axel Kammerer, Roy Roetger, Ron Fischer.\nTrenér: Xaver Unsinn, Erich Kühnhackl.\n\n8. Polsko\nBrankáři: Andrzej Hanisz, Gabriel Samolej, Dariusz Wieczorek.\nObránci: Jerzy Potz, Henryk Gruth, Andrzej Kadziolka, Robert Szopinski, Zbigniew Bryjak, Janusz Syposz, Marek Teodorczak.\nÚtočníci: Piotr Kwasigroch, Janusz Adamiec, Ludwig Czapka, Jan Stopczyk, Jerzy Christ, Roman Steblecki, Krzysztof Bujar, Krzysztof Podsiadlo, Marion Drasyk, Miroslaw Copija, Piotr Zdunek, Jacek Szopinski, Marek Stebnicki.\nTrenér: Leszek Lejczyk\n\n Francie – NDR 3:5 (1:2, 1:1, 1:2)\n\n30. března 1989 – Oslo\n\n30. března 1989 – Lillehammer\n\n30. března 1989 – Oslo\n\n30. března 1989 – Lillehammer\n\n31. března 1989 – Oslo\n\n31. března 1989 – Lillehammer\n\n1. dubna 1989 – Lillehammer\n\n1. dubna 1989 – Lillehammer\n\n2. dubna 1989 – Lillehammer\n\n2. dubna 1989 – Oslo\n\n2. dubna 1989 – Lillehammer\n\n3. dubna 1989 – Lillehammer\n\n4. dubna 1989 – Oslo\n\n4. dubna 1989 – Lillehammer\n\n4. dubna 1989 – Oslo\n\n4. dubna 1989 – Lillehammer\n\n5. dubna 1989 – Oslo\n\n6. dubna 1989 – Oslo\n\n6. dubna 1989 – Oslo\n\n6. dubna 1989 – Oslo\n\n7. dubna 1989 – Oslo\n\n7. dubna 1989 – Oslo\n\n8. dubna 1989 – Oslo\n\n8. dubna 1989 – Oslo\n\n9. dubna 1989 – Oslo\n\n9. dubna 1989 – Oslo\n\n9. dubna 1989 – Oslo\n\n9. dubna 1989 – Oslo\n\n Jugoslávie – Bulharsko 8:1 (3:0, 2:1, 3:0)\n\n18. března 1989 – Sydney\n\n18. března 1989 – Sydney\n\n18. března 1989 – Sydney\n\n18. března 1989 – Sydney\n\n19. března 1989 – Sydney\n\n19. března 1989 – Sydney\n\n20. března 1989 – Sydney\n\n20. března 1989 – Sydney\n\n21. března 1989 – Sydney\n\n21. března 1989 – Sydney\n\n21. března 1989 – Sydney\n\n21. března 1989 – Sydney\n\n22. března 1989 – Sydney\n\n22. března 1989 – Sydney\n\n23. března 1989 – Sydney\n\n23. března 1989 – Sydney\n\n24. března 1989 – Sydney\n\n24. března 1989 – Sydney\n\n24. března 1989 – Sydney\n\n24. března 1989 – Sydney\n\n26. března 1989 – Sydney\n\n26. března 1989 – Sydney\n\n26. března 1989 – Sydney\n\n26. března 1989 – Sydney\n\n27. března 1989 – Sydney\n\n27. března 1989 – Sydney\n\n27. března 1989 – Sydney\n\n27. března 1989 – Sydney\n\nA = v utkáních Rumunsko – Belgie 8:3 a V. Británie – Nový Zéland 26:0 byl zjištěn doping u všech čtyřech účastníků. Výsledky byly anulovány, stanoveno skóre 0:0 a žádné body se nezapočítavaly.\n\n16. března 1989 – Geel\n\n16. března 1989 – Geel\n\n17. března 1989 – Geel\n\n17. března 1989 – Heist-op-den-Berg\n\n18. března 1989 – Geel\n\n19. března 1989 – Geel\n\n19. března 1989 – Heist-op-den-Berg\n\n20. března 1989 – Heist-op-den-Berg\n\n21. března 1989 – Geel\n\n21. března 1989 – Geel\n\n\n"}
{"id": "317178", "url": "https://cs.wikipedia.org/wiki?curid=317178", "title": "Opavsko", "text": "Opavsko\n\nJméno Opavsko může označovat různá území:\n"}
{"id": "317179", "url": "https://cs.wikipedia.org/wiki?curid=317179", "title": "Mistrovství světa v ledním hokeji 1986", "text": "Mistrovství světa v ledním hokeji 1986\n\n51. Mistrovství světa a 62. mistrovství Evropy se konalo v Sovětském svazu v Moskvě ve dnech 12. dubna – 28. dubna 1986. Osm týmů hrálo systémem každý s každým. Čtyři nejlepší výběry hrály poté ještě jednou každý s každým. Mistrovství vyhrál podvacáté v historii výběr SSSR. Hokejisté SSSR se stali zároveň po čtyřiadvacáté mistry Evropy. Do tabulky mistrovství Evropy se započítávaly pouze souboje mezi evropskými hokejovými výběry. Byl to na dlouhých 27 let poslední šampionát, kde zlato získala pořadatelská země. To se znovu podařilo až Švédům na Mistrovství světa v ledním hokeji 2013.\n\n USA - Finsko 4:5 (1:2, 3:1, 0:2)\n\n12. dubna 1986 (15:00) – Moskva (Dvorec sporta Lužniki) \nBranky USA: 6:47 Aaron Broten, 20:17 Scitt Sandell, 21:48 Brett Hull, 24:09 Mark Johnson\nBranky Finska: 5:28 Kari Makkonen, 11:25 Hannu Järvenpää, 38:01 Kari Makkonen, 49:31 Timo Susi, 55:38 Hannu Järvenpää\nRozhodčí: Banfield (CAN) - Jegorov, Prusov (URS)\nVyloučení: 8:5 (1:2)\nDiváků: 6 000\n\n12. dubna 1986 (15:00) – Moskva (Malaja arena Lužniki)\nBranky Kanady: 13:31 Craig Redmond, 17:04 Dave Andreychuk, 22:15 Greg Adams, 22:31 Dave Taylor, 28:51 Dave Andreychuk, 43:41 Marcel Dionne, 51:05 Kirk Muller, 59:17 Kirk Muller\nBranky SRN: 08:13 Uwe Krupp, 47:36 Udo Kiessling, 59:05 Ernst Höfner\nRozhodčí: Šubrt (TCH) - Lundström (SWE), Vanhanen (FIN)\nVyloučení: 8:5 (1:1)\nDiváků: 8 600\n\n12. dubna 1986 (19:00) – Moskva (Dvorec sporta Lužniki)\nBranky SSSR: 7:30 Alexej Gusarov, 26:11 Vjačeslav Bykov, 45:47 Alexej Kasatonov, 57:41 Igor Larionov\nBranky Švédska: 33:07 Fredrik Olausson, 53:13 Anders Carlsson\nRozhodčí: Larue (USA) - Lipina (TCH), von de Fenn (GER)\nVyloučení: 6:9 (1:0)\nDiváků: 12 500\n\n12. dubna 1986 (19:00) – Moskva (Malaja arena Lužniki)\nBranky Československa: 49:50 Petr Rosol\nBranky Polska: 37:29 Jerzy Christ, 43:48 Jerzy Christ\nRozhodčí: Kompalla (GER) – Galinovskij, Gerasimov (URS)\nVyloučení: 2:2 (0:0)\nDiváků: 5 000\n\nČSSR: Jaromír Šindel – Mojmír Božík, Jaroslav Benák, Peter Slanina, Arnold Kadlec, Antonín Stavjaňa, František Musil – Jiří Lála, Dárius Rusnák, František Procházka – Petr Rosol, Vladimír Růžička, Jiří Hrdina – Michal Pivoňka, Ján Vodila, Milan Staš – Vladimír Caldr, Dušan Pašek, Jiří Šejba.\n\nPolsko: Franciszek Kukla – Henryk Gruth, Ludwig Synowiec, Robert Szopinski, Andrzej Kadziolka, Andrzej Swiatek, Marek Cholewa – Henryk Pytel, Jaroslaw Morawiecki, Andrzej Zabawa – Marek Stebnicki, Jerzy Christ, Krystian Sikorski – Piotr Kwasigroch, Leszek Jachna, Jan Stopczyk – Krystof Podsiadlo, Roman Steblecki, Bogdan Pawlik.\n\n13. dubna 1986 (15:00) – Moskva (Dvorec sporta Lužniki)\nBranky Švédska: 3:33 Tommy Albelin, 5:19 Tommy Samuelsson, 28:54 Mats Kihlström, 33:18 Jonas Bergkvist\nBranky Kanady: 30:24 Kirk Muller\nRozhodčí: Karandin - Galinovskij, Pavlovskij (URS)\nVyloučení: 11:12 (1:0)\nDiváků: 9 000\n\n13. dubna 1986 (15:00) – Moskva (Malaja arena Lužniki)\nBranky Polska: 33:18 Andrzej Kadziolka, 47:35 Henryk Gruth\nBranky USA: 7:45 Bryan Erickson, 32:45 Mark Johnson, 37:06 Bryan Erickson, 46:22 Aaron Broten, 51:01 Brett Hull, 54:24 Clark Donatelli, 59:50 Bryan Erickson\nRozhodčí: Eriksson (SWE) - Lipina (TCH), von de Fenn (GER)\nVyloučení: 9:11 (1:5)\nDiváků: 8 600\n\n13. dubna 1986 (19:00) – Moskva (Dvorec sporta Lužniki)\nBranky Finska: 32:30 Pekka Arbelius\nBranky SSSR: 1:24 Vladimir Krutov, 10:00 Sergej Makarov, 27:52 Sergej Agejkin, 53:41 Alexej Kasatonov\nRozhodčí: Tyszkiewicz (POL) - Lundström (SWE), Gerasimov (URS)\nVyloučení: 9:6 (0:3)\nDiváků: 12 500\n\n13. dubna 1986 (19:00) – Moskva (Malaja arena Lužniki)\nBranky Československa: 5:08 Vladimír Růžička, 36:04 Dušan Pašek, 39:06 Jiří Lála\nBranky SRN: 33:34 Dieter Hegen, 39:59 Helmut Steiger, 44:33 Gerd Truntschka, 53:36 Udo Kiessling\nRozhodčí: Jaralvo (FIN) - Prusov, Jegorov (URS)\nVyloučení: 9:8 (2:0, 0:1) + Horst Kretschmer na 10 min.\nDiváků: 5 000\n\nČSSR: Dominik Hašek – Peter Slanina, František Procházka, Mojmír Božík, Jaroslav Benák, Antonín Stavjaňa, František Musil – Petr Rosol, Vladimír Růžička, Jiří Hrdina – Jiří Lála, Dárius Rusnák, Igor Liba - Vladimír Caldr, Dušan Pašek, Jiří Šejba – Michal Pivoňka, Ján Vodila.\n\nSRN: Erich Weisshaupt – Udo Kiessling, Uwe Krupp, Reiner Blum, Peter Scharf, Horst Kretschmer, Andreas Niederberger – Helmut Steiger, Gerd Truntschka, Peter Schiller – Franz Reindl, Ernst Höfner, Georg Franz – Manfred Ahne, Dieter Hegen, Axel Kammerer – Roy Roedger, Georg Fritz, Ralph Krueger.\n\n15. dubna 1986 (15:00) – Moskva (Dvorec sporta Lužniki)\nBranky Československa: 16:54 Vladimír Růžička, 46:53 Petr Rosol\nBranky Švédska: 24:08 Thomas Steen, 36:56 Anders Carlsson, 38:08 Tommy Albelin\nRozhodčí: Banfield (CAN) – Jegorov, Prusov (URS)\nVyloučení: 8:10 (0:1, 1:0)\nDiváků: 11 000\n\nČSSR: Dominik Hašek – František Procházka, Mojmír Božík, Jaroslav Benák, Arnold Kadlec, Antonín Stavjaňa, František Musil – Petr Rosol, Vladimír Růžička, Jiří Hrdina – Jiří Lála, Dárius Rusnák, Igor Liba - Michal Pivoňka, Dušan Pašek, Jiří Šejba – Vladimír Svitek, Ján Vodila, Vladimír Caldr.\n\nŠvédsko: Peter Lindmark – Fredrik Olausson, Tommy Samuelsson, Tommy Albelin, Anders Eldebrink, Tomas Jonsson, Mats Kihlström – Thom Eklund, Thomas Rundqvist, Stefan Lundh – Mikael Hjälm, Matti Pauna, Dan Labraaten – Jonas Bergkvist, Anders Carlsson, Håkan Södergren – Kenneth Andesson, Thomas Steen.\n\n15. dubna 1986 (15:00) – Moskva (Malaja arena Lužniki)\nBranky USA: 1:31 Brett Hull, 2:27 Bryan Erickson, 9:27 Brett Hull, 10:34 Bryan Erickson, 11:54 John Carter, 30:32 David H. Jensen, 46:33 Brett Hull, 57:00 Phil Housley, 58:38 Jim Sprenger\nBranky SRN: 34:52 Georg Fritz, 39:26 Uwe Krupp\nRozhodčí: Karandin - Galinovskij, Pavlovskij (URS)\nVyloučení: 8:7 (1:0, 1:0)\nDiváků: 7 300\n\n15. dubna 1986 (19:00) – Moskva (Dvorec sporta Lužniki)\nBranky SSSR: 9:45 Vjačeslav Bykov, 19:41 Sergej Světlov, 21:37 Michail Varnakov, 26:17 Sergej Jašin, 27:25 Igor Larionov, 41:17 Michail Varnakov, 51:54 Vjačeslav Fetisov\nBranky Polska: 57:29 Leszek Jachna, 59:47 Andrzej Zabawa\nRozhodčí: Kompalla (GER) - Lundström (SWE), Vanhanen (FIN)\nVyloučení: 1:1\nDiváků: 12 100\n\n15. dubna 1986 (19:00) – Moskva (Malaja arena Lužniki)\nBranky Kanady: 7:19 Dave Taylor, 50:59 Mark Hardy\nBranky Finska: 5:57 Kari Makkonen, 22:30 Pekka Arbelius, 55:23 Erkki Lehtonen\nRozhodčí: Šubrt - Lipina (TCH), von de Fenn (GER)\nVyloučení: 8:9\nDiváků: 8 600\n\n16. dubna 1986 (15:00) – Moskva (Dvorec sporta Lužniki) \nBranky Československa: 50:11 Petr Rosol\nBranky Finska: 7:51 Kari Makkonen\nRozhodčí: Eriksson – Lundström (SWE), Pavlovskij (URS)\nVyloučení: 9:7 (1:0)\nDiváků: 10 000\n\nČSSR: Dominik Hašek – Mojmír Božík, Jaroslav Benák, Arnold Kadlec, František Procházka, Antonín Stavjaňa, František Musil – Jiří Lála, Dárius Rusnák (Michal Pivoňka), Igor Liba – Petr Rosol, Vladimír Růžička, Jiří Hrdina – Vladimír Svitek (Vladimír Caldr), Dušan Pašek, Jiří Šejba – Milan Staš, Michal Pivoňka, Vladimír Caldr.\n\nFinsko: Jukka Tammi – Arto Ruotanen, Jouko Narvanmaa, Kari Eloranta, Jukka Virtanen, Harri Nikander, Jari Grönstrand – Hannu Järvenpää, Kari Jalonen, Kari Makkonen – Jukka Vilander, Christian Ruuttu, Ari Vuori – Pekka Arbelius, Erkki Lehtonen, Tommy Pohja – Kai Suikkanen.\n\n16. dubna 1986 (15:00) – Moskva (Malaja arena Lužniki)\nBranky Polska: 12:35 Henryk Pytel, 40:39 Henryk Pytel, 56:09 Janusz Wielgus\nBranky Kanady: 16:10 Tony Tanti, 17:28 Kirk Muller, 26:54 Craig Redmond, 27:17 Mark Hardy, 27:30 Tony Tanti, 30:56 Brent Sutter, 33:24 Dave Taylor, 39:56 Mike Bullard\nRozhodčí: Jalarvo (FIN) - Jegorov, Prusov (URS)\nVyloučení: 8:7 (0:4)\nDiváků: 6 000\n\n16. dubna 1986 (16:00) – Moskva (Dvorec sporta Lužniki)\nBranky SRN: 56:11 Roy Roedger\nBranky SSSR: 9:23 Michail Varnakov, 27:45 Vladimir Krutov, 49:04 Vjačeslav Fetisov, 54:59 Sergej Světlov\nRozhodčí: Banfield (CAN) - Lipina (TCH), Gerasimov (URS)\nVyloučení: 10:7 (1:2)\nDiváků: 12 150\n\n16. dubna 1986 (16:00) – Moskva (Malaja arena Lužniki)\nBranky Švédska: 5:19 Kenneth Andesson, 13:59 Anders Eldebrink, 26:30 Thomas Steen, 38:19 Mats Kihlström, 59:23 Håkan Södergren\nBranky USA: 35:51 Brett Hull, 37:45 Phil Housley\nRozhodčí: Tyszkiewicz (POL) - von de Fenn (GER), Vanhanen (FIN)\nVyloučení: 8:8 (3:0, 0:1)\nDiváků: 8 600\n\n18. dubna 1986 (15:00) – Moskva (Dvorec sporta Lužniki) \nBranky Československa: 9:56 Dušan Pašek, 11:21 Jiří Hrdina, 16:12 František Procházka, 18:17 František Procházka, 41:08 Igor Liba\nBranky USA: 42:19 Clark Donatelli, 59:58 Doug Brown\nRozhodčí: Karandin – Prusov, Jegorov (URS)\nVyloučení: 6:6 (2:1)\nDiváků: 9 000\n\nČSSR: Dominik Hašek – Arnold Kadlec, František Procházka, Mojmír Božík, Jaroslav Benák, Antonín Stavjaňa, František Musil – Petr Rosol, Vladimír Růžička, Jiří Hrdina – Jiří Lála, Dárius Rusnák, Igor Liba – Vladimír Caldr, Dušan Pašek, Jiří Šejba – Vladimír Svitek, Michal Pivoňka, Milan Staš.\n\nUSA: Tom Barrasso (21. Chris Terreri) – Phil Housley, Richie Dunn, Jim Johnson, Jim Sprenger, Scitt Sandell, David H. Jensen – Brian Williams, Mark Johnson, Ed Olczyk – Bryan Erickson, Peter McNab, Aaron Broten – Tony Granato, Clark Donatelli, Brett Hull – Doug Brown, Alfie Turcote, John Carter.\n\n18. dubna 1986 (15:00) – Moskva (Malaja arena Lužniki)\nBranky Finska: 1:47 Erkki Lehtonen, 9:19 Hannu Järvenpää, 34:54 Hannu Järvenpää, 57:58 Arto Ruotanen\nBranky Polska: 11:34 Andrzej Zabawa, 22:30 Andrzej Ujwary\nRozhodčí: Eriksson (SWE) - Galinovskij, Pavlovskij (URS)\nVyloučení: 4:4 (0:2)\nDiváků: 5 600\n\n18. dubna 1986 (18:30) – Moskva (Dvorec sporta Lužniki)\nBranky Kanady: nikdo\nBranky SSSR: 5:16 Vjačeslav Bykov, 46:10 Igor Larionov, 51:40 Vjačeslav Bykov, 54:55 Valerij Kamenskij.\nRozhodčí: Latue (USA) - Lipina (TCH), Lundström (SWE)\nVyloučení: 10:8 (0:1, 0:1)\nDiváků: 12 500\n\n18. dubna 1986 (18:30) – Moskva (Malaja arena Lužniki)\nBranky Švédska: 12:35 Thomas Rundqvist, 18:00 Thomas Steen, 48:30 Thom Eklund, 48:53 Håkan Södergren\nBranky SRN: 7:13 Udo Kiessling, 37:57 Ernst Höfner\nRozhodčí: Jalarvo - Vanhanen (FIN), Gerasimov (URS)\nVyloučení: 5:8 (1:0)\nDiváků: 8 600\n\n19. dubna 1986 (15:00) – Moskva (Dvorec sporta Lužniki)\nBranky Polska: 2:44 Marek Cholewa, 38:43 Jan Stopczyk, 58. Jan Stopczyk\nBranky Švédska: 3:58 Tommy Albelin, 4:45 Robert Nordmark, 11:38 Thomas Rundqvist, 12:18 Thomas Steen, 24:36 Anders Carlsson, 30:42 Robert Nordmark, 41:08 Lars-Gunnar Pettersson, 42:54 Thomas Steen, 46:10 Matti Pauna, 52:37 Thomas Steen, 57:42 Thomas Steen, 58:38 Lars-Gunnar Pettersson.\nRozhodčí: Larue (USA) - Galinovskij, Pavlovskij (URS)\nVyloučení: 4:7 (2:1)\nDiváků: 7 500\n\n19. dubna 1986 (18:30) – Moskva (Dvorec sporta Lužniki)\nBranky SRN: 25:10 Georg Fritz\nBranky Finska: 9:33 Jukka Virtanen, 12:38 Christian Ruuttu, 16:48 Kari Jalonen, 29:02 Kari Eloranta, 34:24 Kari Eloranta, 35:26 Pekka Arbelius, 47:56 Jukka Vilander, 55:38 Timo Susi, 56:46 Kari Jalonen, 57:07 Pekka Arbelius\nRozhodčí: Karandin - Jegorov, Prusov (URS)\nVyloučení: 7:7 (0:2)\nDiváků: 9 600\n\n20. dubna 1986 (15:00) – Moskva (Dvorec sporta Lužniki)\nBranky USA: 28:23 Scitt Sandell, 48:50 Ed Olczyk\nBranky Kanady: 23:03 Jim Fox, 27:50 Dale Hawerchuk, 36:26 Brent Sutter, 44:04 Brent Sutter\nRozhodčí: Karandin (URS) - Lipina (TCH), Lundström (SWE)\nVyloučení: 5:5 (1:1)\nDiváků: 12 000\n\n20. dubna 1986 (18:30) – Moskva (Dvorec sporta Lužniki) \nBranky Československa: 43:17 Vladimír Svitek, 45:47 Petr Rosol\nBranky SSSR: 7:01 Vladimir Konstantinov, 27:17 Vladimir Krutov, 31:09 Vjačeslav Fetisov, 52:39 Igor Larionov\nRozhodčí: Kompalla (GER) – Gerasimov (URS), Vanhanen (FIN)\nVyloučení: 7:7 (0:0)\nDiváků: 12 500\n\nČSSR: Dominik Hašek - Arnold Kadlec, František Procházka, Mojmír Božík, Jaroslav Benák, Antonín Stavjaňa, František Musil – Petr Rosol, Vladimír Růžička, Jiří Hrdina – Vladimír Caldr, Dušan Pašek, Jiří Šejba – Jiří Lála, Dárius Rusnák, Igor Liba – Vladimír Svitek, Michal Pivoňka, Milan Staš.\n\nSSSR: Jevgenij Bělošejkin – Alexej Kasatonov, Vjačeslav Fetisov, Sergej Starikov, Igor Stělnov, Alexej Gusarov, Vasilij Pěrvuchin – Sergej Makarov, Igor Larionov, Vladimir Krutov – Andrej Chomutov, Vjačeslav Bykov, Michail Varnakov – Sergej Světlov, Viktor Ťumeněv, Sergej Jašin – Jurij Chmylev, Vladimir Konstantinov, Valerij Kamenskij.\n\n21. dubna 1986 (15:00) – Moskva (Dvorec sporta Lužniki)\nBranky SRN: 22:57 Roy Roedger, 28:50 Peter Schiller, 37:50 Gerd Truntschka, 41:49 Franz Reindl\nBranky Polska: 31:40 Andrzej Zabawa\nRozhodčí: Banfield (CAN) - Jegorov, Prusov (URS)\nVyloučení: 14:10 (2:1)\nDiváků: 5800\n\n21. dubna 1986 (18:30) – Moskva (Dvorec sporta Lužniki)\nBranky Švédska: 12:10 Mats Kihlström, 22:52 Robert Nordmark, 44:36 Mats Kihlström, 55:27 Jonas Bergkvist\nBranky Finska: 1:25 Christian Ruuttu, 28:35 Pekka Arbelius, 41:13 Jukka Vilander, 50:13 Kari Jalonen\nRozhodčí: Šubrt (TCH) - Galinovskij (URS), Gerasimov (URS)\nVyloučení: 6:6 (3:1)\nDiváků: 12 000\n\n22. dubna 1986 (15:00) – Moskva (Dvorec sporta Lužniki) \nBranky Československa: 10:41 Petr Rosol, 25:44 Vladimír Růžička, 59:50 Jiří Hrdina\nBranky Kanady: 39:48 Marcel Dionne\nRozhodčí: Jalarvo – Vanhanen (FIN), Lundström (SWE)\nVyloučení: 6:7 (0:1) + Tony Tanti na 10 min a do konce utkání.\n\nČSSR: Dominik Hašek – Peter Slanina, Arnold Kadlec, Antonín Stavjaňa, František Musil, Mojmír Božík, František Procházka – Petr Rosol, Vladimír Růžička, Jiří Hrdina – Jiří Lála, Dárius Rusnák, Igor Liba – Vladimír Svitek, Michal Pivoňka, Milan Staš – Ján Vodila, Dušan Pašek, Jiří Šejba.\n\nKanada: Jacques Cloutier – Craig Redmond, Denis Potvin, Mark Hardy, Jay Wells, Grant Ledyard, Phil Russel – Tony Tanti, Brent Sutter, Phil Sykes – Dave Taylor, Dale Hawerchuk, Kirk Muller – Mike Foligno, Marcel Dionne, Dave Andreychuk – Jim Fox, Mike Bullard.\n\n22. dubna 1986 (18:30) – Moskva (Dvorec sporta Lužniki)\nBranky SSSR: 21:31 Alexej Kasatonov, 35:17 Jurij Chmylev, 35:59 Vasilij Pěrvuchin, 40:57 Vjačeslav Fetisov, 46:37 Jurij Chmylev\nBranky USA: 13:50 Ed Olczyk\nRozhodčí: Eriksson (SWE) - Lipina (TCH), von de Fenn (GER)\nVyloučení: 11:14 (1:1)\nDiváků: 12 150\n\n Švédsko - Finsko 4:4 (2:1, 0:1, 2:2)\n\n24. dubna 1986 (15:00) – Moskva (Dvorec sporta Lužniki)\nBranky Švédska: 1:33 Per Erik Eklund, 4:04 Mats Kihlström, 59:20 Anders Carlsson, 59:29 Anders Carlsson\nBranky Finska: 3:51 Ari Vuori, 34:22 Erkki Lehtonen, 45:03 Pekka Arbelius, 48:53 Kari Eloranta\nRozhodčí: Karandin - Prusov (URS), Lipina (TCH)\nVyloučení: 9:6 (2:1, 0:1)\nDiváků: 9 000\n\n24. dubna 1986 (18:30) – Moskva (Dvorec sporta Lužniki)\nBranky SSSR: 2:52 Sergej Makarov, 3:43 Valerij Kamenskij, 6:35 Igor Larionov, 15:48 Sergej Makarov, 21:39 Vladimir Krutov, 34:02 Vladimir Krutov, 41. Sergej Makarov\nBranky Kanady: 11:48 Brent Sutter, 18:08 Denis Potvin, 38:57 Marcel Dionne, 56:25 Tony Tanti\nRozhodčí: Eriksson - Lundström (SWE), Vanhanen (FIN)\nVyloučení: 7:9 (2:2)\nDiváků: 12 000\n\n26. dubna 1986 (15:00) – Moskva (Dvorec sporta Lužniki)\nBranky Švédska: 0:52 Mikael Hjälm, 9:21 Anders Carlsson, 17:00 Lars-Gunnar Pettersson, 22:23 Jonas Bergkvist, 31:37 Thomas Steen, 43:02 Lars-Gunnar Pettersson\nBranky Kanady: 1:44 Mike Bullard, 12:44 Dave Andreychuk, 25:14 Dale Hawerchuk, 48:58 Mark Hardy, 57:00 Marcel Dionne\nRozhodčí: Karandin - Prusov (URS), Vanhanen (FIN)\nVyloučení: 8:8 (0:1, 1:1)\nDiváků: 12 000\n\n26. dubna 1986 (18:30) – Moskva (Dvorec sporta Lužniki)\nBranky SSSR: 1:36 Vjačeslav Bykov, 4:20 Vladimir Krutov, 12:03 Vjačeslav Fetisov, 29:18 Igor Larionov, 30:24 Michail Varnakov, 33:21 Igor Larionov, 42:30 Vladimir Krutov, 49:20 Sergej Světlov\nBranky Finska: nikdo\nRozhodčí: Šubrt (TCH) - Gerasimov (URS), von de Fenn (GER)\nVyloučení: 6:4 (1:0)\nDiváků: 11 500\n\n28. dubna 1986 (14:30) – Moskva (Dvorec sporta Lužniki)\nBranky Kanady: 5:19 Brent Sutter, 20:54 Jim Fox, 24:48 Craig Redmond, 57:26 Tony Tanti\nBranky Finska: 3:59 Hannu Järvenpää, 33:22 Kari Jalonen, 36:29 Jukka Virtanen\nRozhodčí: Karandin - Galinovskij (URS), Lundström (SWE)\nVyloučení: 7:3 (1:2, 1:0)\nDiváků: 11 200\n\n28. dubna 1986 (18:00) – Moskva (Dvorec sporta Lužniki)\nBranky SSSR: 24:00 Sergej Jašin, 26:06 Vjačeslav Fetisov, 55:16 Vjačeslav Bykov\nBranky Švédska: 35:50 Thom Eklund, 36:53 Jonas Bergkvist\nRozhodčí: Tyszkiewicz (POL) - Lipina (TCH), von de Fenn (GER)\nVyloučení: 2:5\nDiváků: 12 500\n\n Československo - Polsko 8:1 (1:0, 4:1, 3:0)\n\n23. dubna 1986 (15:00) – Moskva (Dvorec sporta Lužniki) \nBranky Československa: 18:57 Vladimír Růžička, 20:27 Jiří Hrdina, 29:18 Jiří Šejba, 33:56 Jiří Šejba, 37:25 František Procházka, 44:58 Petr Rosol, 47:01 Dárius Rusnák, 54:09 Antonín Stavjaňa\nBranky Polska: 22:43 Roman Steblecki\nRozhodčí: Banfield (CAN) – Galinovskij, Pavlovskij (URS)\nVyloučení: 14:10 (2:0, 2:0)\nDiváků: 4 000\n\nČSSR: Dominik Hašek – Peter Slanina, Arnold Kadlec, Antonín Stavjaňa, František Musil, Mojmír Božík, František Procházka – Petr Rosol, Vladimír Růžička, Jiří Hrdina – Vladimír Svitek, Ján Vodila, Igor Liba – Michal Pivoňka, Dušan Pašek, Jiří Šejba – Jiří Lála, Dárius Rusnák, Milan Staš.\n\nPolsko:Franciszek Kukla (41. Andrzej Hanisz) – Andrzej Ujwary, Henryk Gruth, Robert Szopinski, Andrzej Kadziolka, Marek Cholewa, Andrzej Swiatek – Janusz Wielgus, Jaroslaw Morawiecki, Andrzej Zabawa – Marek Stebnicki, Jerzy Christ, Krystian Sikorski – Jan Stopczyk, Leszek Jachna, Piotr Kwasigroch – Roman Steblecki, Bogdan Pawlik, Krystof Podsiadlo.\n\n23. dubna 1986 (18:30) – Moskva (Dvorec sporta Lužniki)\nBranky USA: 22:56 Clark Donatelli, 26:17 Tony Granato, 45:35 Mark Johnson, 48:52 Richie Dunn, 49:31 Brett Hull.\nBranky SRN: nikdo\nRozhodčí: Eriksson - Lundström (SWE), Vanhanen (FIN)\nVyloučení: 11:9 (0:0)\nDiváků: 5 500\n\n25. dubna 1986 (15:00) – Moskva (Dvorec sporta Lužniki)\nBranky USA: 5:30 Bryan Erickson, 32:39 Bryan Erickson, 38:51 Ed Olczyk, 39:02 Doug Brown, 43:24 Bryan Erickson, 53:19 Doug Brown, 59:19 Mark Johnson\nBranky Polska: 7:06 Marek Stebnicki, 8:38 Jaroslaw Morawiecki, 24:11 Jerzy Christ, 33:13 Piotr Kwasigroch, 54:15 Jerzy Christ\nRozhodčí: Šubrt - Lipina (TCH), von de Fenn (GER)\nVyloučení: 4:3 (2:0)\nDiváků: 4 500\n\n25. dubna 1986 (18:30) – Moskva (Dvorec sporta Lužniki) \nBranky Československa: 28:30 Jiří Hrdina, 57:17 Dušan Pašek, 59:03 Dušan Pašek\nBranky SRN: 37:20 Gerd Truntschka.\nRozhodčí: Jaralvo (FIN) – Galinovskij, Pavlovskij (URS)\nVyloučení: 5:7 (1:1) + František Procházka na 10 min.\nDiváků: 6 000\n\nČSSR: Dominik Hašek – Peter Slanina, František Procházka, Antonín Stavjaňa, František Musil, Mojmír Božík – Petr Rosol, Vladimír Růžička, Jiří Hrdina – Michal Pivoňka, Dušan Pašek, Jiří Šejba – Vladimír Svitek, Ján Vodila, Igor Liba – Jiří Lála, Dárius Rusnák, Milan Staš.\n\nNěmecko: Erich Weisshaupt – Udo Kiessling, Andreas Niederberger, Reiner Blum, Peter Scharf, Horst Kretschmer, Manfred Schuster – Helmut Steiger, Gerd Truntschka, Peter Schiller – Franz Reindl, Ernst Höfner, Georg Franz – Roy Roedger, Georg Fritz, Ralph Krueger – Manfred Ahne, Georg Holzmann, Axel Kammerer.\n\n27. dubna 1986 (15:00) – Moskva (Dvorec sporta Lužniki) \nBranky Československa: 4:04 Vladimír Svitek, 6:21 Mojmír Božík, 8:32 Igor Liba, 13:26 Jiří Hrdina, 14:36 Michal Pivoňka, 25:42 Michal Pivoňka, 27:05 Vladimír Svitek, 39:37 Jiří Hrdina, 42:40 Antonín Stavjaňa, 57:38 Vladimír Růžička\nBranky USA: 4:52 Ed Olczyk, 22:00 Mark Johnson\nRozhodčí: Jaralvo (FIN) – Galinovskij, Pavlovskij (URS)\nVyloučení: 12:11 (4:0, 2:0)\nDiváků: 10 000\n\nČSSR: Dominik Hašek – Peter Slanina, Arnold Kadlec, Mojmír Božík, František Procházka, Antonín Stavjaňa, František Musil – Petr Rosol, Vladimír Růžička, Jiří Hrdina – Vladimír Svitek, Ján Vodila, Igor Liba – Dušan Pašek, Dárius Rusnák, Michal Pivoňka – Jiří Lála.\n\nUSA: Chris Terreri (21. Mike Richter) – Phil Housley, Richie Dunn, Jim Sprenger, David H. Jensen, Scitt Sandell, Guy Gosselin – Bryan Erickson, Peter McNab, Aaron Broten – Brian Williams, Mark Johnson, Ed Olczyk – Doug Brown, Alfie Turcote, John Carter – Brett Hull, Clark Donatelli, Tony Granato.\n\n27. dubna 1986 (18:30) – Moskva (Dvorec sporta Lužniki)\nBranky SRN: 3:16 Horst Kretschmer, 7:44 Gerd Truntschka, 12:14 Helmut Steiger, 14:44 Udo Kiessling, 49:21 Roy Roedger\nBranky Polska: 13:28 Jerzy Christ, 32:28 Marek Stebnicki, 33:30 Krystian Sikorski, 44:06 Marek Stebnicki, 54:21 Andrzej Zabawa\nRozhodčí: Banfield (CAN) - Gerasimov (URS), Vanhanen (FIN)\nVyloučení: 8:6 (1:1, 1:0)\nDiváků: 5 500\n\n1. SSSR\nBrankáři: Sergej Mylnikov, Jevgenij Bělošejkin.\nObránci: Alexej Kasatonov, Vjačeslav Fetisov, Vasilij Pěrvuchin, Sergej Starikov,Igor Stělnov, Alexej Gusarov, Zinetula Biljaletdinov.\nÚtočníci: Sergej Makarov, Igor Larionov, Vladimir Krutov, Sergej Světlov, Sergej Jašin, Vjačeslav Bykov, Andrej Chomutov, Michail Varnakov, Valerij Kamenskij, Vladimir Konstantinov, Sergej Agejkin, Viktor Ťumeněv, Jurij Chmylev.\nTrenéři: Viktor Tichonov, Vladimir Jurzinov.\n\n2. Švédsko\nBrankáři: Peter Lindmark, Ake Lilljebjörn.\nObránci: Anders Eldebrink, Tommy Samuelsson, Mats Kihlström, Tommy Albelin, Fredrik Olausson, Robert Nordmark, Tomas Jonsson.\nÚtočníci: Thom Eklund, Thomas Rundqvist, Mikael Hjälm, Jonas Bergkvist, Matti Pauna, Lars-Gunnar Pettersson, Dan Labraaten, Håkan Södergren, Anders Carlsson, Kenneth Andesson, Stefan Lundh, Thomas Steen, Per Erik Eklund.\nTrenér: Curt Lindström.\n\n3. Kanada\nBrankáři: Kelly Hrudey, Corrado Micalef, Jacques Cloutier.\nObránci: Craig Redmond, Mark Hardy, Grant Ledyard, Jay Wells, Phil Russel, Denis Potvin, Ken Daneyko.\nÚtočníci: Marcel Dionne, Dave Taylor, Jim Fox, Phil Sykes, Mike Bullard, Kirk Muller, Greg Adams, Dale Hawerchuk, Tony Tanti, Brent Sutter, Mike Foligno, Dave Andreychuk, Denis Cyr.\nTrenér: Pat Quinn, Mike Murphy.\n\n4. Finsko\nBrankáři: Hannu Kampuri, Jukka Tammi.\nObránci: Jouko Narvanmaa, Harri Nikander, Arto Ruotanen, Kari Suoraniemi, Kari Eloranta, Jukka Virtanen, Pekka Laksola, Jari Grönstrand.\nÚtočníci: Timo Susi, Kari Jalonen, Kai Suikkanen, Hannu Järvenpää, Tommy Pohja, Christian Ruuttu, Erkki Lehtonen, Kari Makkonen, Hannu Oksanen, Jukka Vilander, Pekka Arbelius, Ari Vuori.\nTrenér: Rauno Korpi, Olli Hietanen.\n\n5. Československo\nBrankáři: Dominik Hašek, Jaromír Šindel.\nObránci: František Musil, Arnold Kadlec, Jaroslav Benák, Antonín Stavjaňa, Mojmír Božík, Peter Slanina, František Procházka.\nÚtočníci: Petr Rosol, Vladimír Růžička, Jiří Hrdina, Jiří Lála, – Dárius Rusnák, Igor Liba, Vladimír Caldr, Dušan Pašek, Jiří Šejba, Vladimír Svitek, Ján Vodila, Milan Staš, Michal Pivoňka.\nTrenéři: Ján Starší, František Pospíšil.\n\n6. USA\nBrankáři: Chris Terreri, Tom Barrasso, Mike Richter.\nObránci: Guy Gosselin, Richie Dunn, Scitt Sandell, Phil Housley, Jim Johnson, David H. Jensen, Jim Sprenger.\nÚtočníci: Peter McNab, Mark Johnson, Tony Granato, Brian Williams, Brett Hull, Aaron Broten, Clark Donatelli, Bryan Erickson, John Carter, Doug Brown, Alfie Turcote, Randy Wood, Ed Olczyk.\nTrenér: Dave Peterson, Jeff Sauer.\n\n7. SRN\nBrankáři: Erich Weisshaupt, Helmut de Raaf.\nObránci: Udo Kiessling, Uwe Krupp, Horst Kretschmer, Andreas Niederberger, Reiner Blum, Peter Scharf, Manfred Schuster.\nÚtočníci: Dieter Hegen, Gerd Truntschka, Helmut Steiger, Georg Franz, Ernst Höfner, Franz Reindl, Roy Roedger, Axel Kammerer, Manfred Ahne, Georg Fritz, Peter Schiller, Ralph Krueger, Georg Holzmann.\nTrenér: Xaver Unsinn.\n\n8. Polsko\nBrankáři: Franciszek Kukla, Andrzej Hanisz.\nObránci: Henryk Gruth, Ludwig Synowiec, Robert Szopinski, Andrzej Kadziolka, Andrzej Swiatek, Marek Cholewa, Andrzej Ujwary.\nÚtočníci: Henryk Pytel, Jaroslaw Morawiecki, Andrzej Zabawa, Marek Stebnicki, Jerzy Christ, Krystian Sikorski, Piotr Kwasigroch, Leszek Jachna, Jan Stopczyk, Krystof Podsiadlo, Roman Steblecki, Bogdan Pawlik, Janusz Wielgus.\nTrenér: Leszek Lejczyk.\n\n NDR - Rakousko 4:6 (2:1, 0:2, 2:3)\n\n20. března 1986 – Eindhoven\n\n20. března 1986 – Eindhoven\n\n20. března 1986 – Eindhoven\n\n20. března 1986 – Eindhoven\n\n21. března 1986 – Eindhoven\n\n21. března 1986 – Eindhoven\n\n22. března 1986 – Eindhoven\n\n22. března 1986 – Eindhoven\n\n23. března 1986 – Eindhoven\n\n23. března 1986 – Eindhoven\n\n23. března 1986 – Eindhoven\n\n23. března 1986 – Eindhoven\n\n24. března 1986 – Eindhoven\n\n24. března 1986 – Eindhoven\n\n25. března 1986 – Eindhoven\n\n25. března 1986 – Eindhoven\n\n26. března 1986 – Eindhoven\n\n26. března 1986 – Eindhoven\n\n26. března 1986 – Eindhoven\n\n26. března 1986 – Eindhoven\n\n28. března 1986 – Eindhoven\n\n28. března 1986 – Eindhoven\n\n28. března 1986 – Eindhoven\n\n28. března 1986 – Eindhoven\n\n29. března 1986 – Eindhoven\n\n29. března 1986 – Eindhoven\n\n29. března 1986 – Eindhoven\n\n29. března 1986 – Eindhoven\n\n Rumunsko - Jižní Korea 13:0 (6:0, 7:0, 0:0)\n\n23. března 1986 – Puigcerdà\n\n23. března 1986 – Puigcerdà\n\n24. března 1986 – Puigcerdà\n\n24. března 1986 – Puigcerdà\n\n26. března 1986 – Puigcerdà\n\n26. března 1986 – Puigcerdà\n\n27. března 1986 – Puigcerdà\n\n27. března 1986 – Puigcerdà\n\n29. března 1986 – Puigcerdà\n\n29. března 1986 – Puigcerdà\n\n Čína - Austrálie 15:0 (6:0, 5:0, 4:0)\n\n23. března 1986 - Puigcerdà\n\n23. března 1986 - Puigcerdà\n\n24. března 1986 – Puigcerdà\n\n24. března 1986 – Puigcerdà\n\n26. března 1986 – Puigcerdà\n\n26. března 1986 – Puigcerdà\n\n27. března 1986 – Puigcerdà\n\n27. března 1986 – Puigcerdà\n\n29. března 1986 – Puigcerdà\n\n29. března 1986 – Puigcerdà\n\ns hvězdičkou = utkání započítáná ze základní části.\n\n30. března 1986 – Puigcerdà\n\n30. března 1986 – Puigcerdà\n\n1. dubna 1986 – Puigcerdà\n\n1. dubna 1986 – Puigcerdà\n\ns hvězdičkou = utkání započítáná ze základní části.\n\n30. března 1986 – Puigcerdà\n\n30. března 1986 – Puigcerdà\n\n1. dubna 1986 – Puigcerdà\n\n1. dubna 1986 – Puigcerdà\n Jižní Korea - Austrálie 9:7 (3:1, 5:3, 1:3)\n\n\n"}
{"id": "317182", "url": "https://cs.wikipedia.org/wiki?curid=317182", "title": "Mistrovství světa v ledním hokeji 1981", "text": "Mistrovství světa v ledním hokeji 1981\n\n47. mistrovství světa a 58. mistrovství Evropy v ledním hokeji probíhalo ve dnech 12. - 26. dubna 1981 v Stockholmu a Göteborgu ve Švédsku. Titul mistra světa získal tehdejší Sovětský svaz.\n\n8 účastníků bylo rozděleno do dvou skupin po čtyřech, kde se utkali jednokolově každý s každým. Mužstva umístěná na prvních dvou místech ve skupinách postupovala do finálové skupiny, která se hrála dvoukolově systémem každý s každým, výsledky ze základních skupin se započítávaly (v praxi to znamenalo, že mužstva postoupivší z jedné základní skupiny hrála ve finálové skupině jen druhý vzájemný zápas). Mužstva ze třetích a čtvrtých míst ve skupinách hrála o 5. - 8. místo, výsledky ze základních skupin se započítávaly. Mužstvo na 8. místě sestoupilo do skupiny B.\n\n SSSR - Nizozemsko 10:1 (1:0, 4:1, 5:0)\n\n12. dubna 1981 (13:00) – Stockholm (Johanneshovs Isstadion)\nBranky SSSR: 1:02 Viktor Šalimov, 27:28 Alexandr Malcev, 31:28 Nikolaj Drozděckij, 32:44 Andrej Chomutov, 35:44 Alexandr Malcev, 40:29 Vladimir Krutov, 43:19 Alexandr Skvorcov, 45:18 Alexandr Malcev, 48:00 Vladimir Petrov, 57:38 Viktor Žluktov\nBranky Nizozemska: 37:21 Larry Van Wieren\nRozhodčí: Dave Fischer (USA) – Eiler Cramwik, Tomas Moström (SWE)\nDiváků: 6832\n\n12. dubna 1981 (17:00) – Stockholm (Johanneshovs Isstadion)\nBranky Kanady: 7:28 Mike Gartner, 13:37 Larry McDonald, 52:00 John Ogrodnick, 54:42 Mike Gartner\nBranky Finska: 51:14 Markku Kiimalainen, 55:34 Jorma Sevon, 59:59 Tapio Levo\nRozhodčí: Vladimír Šubrt (TCH) – Dick Wallström, Jan Wiking (SWE)\nVyloučení: 6:3 (1:0)\nDiváků: 6 612\n\n13. dubna 1981 (16:00) – Stockholm (Johanneshovs Isstadion)\nBranky Kanady: 8:39 John Ogrodnick, 12:48 Larry McDonald, 26:13 Morris Lukowich, 39:39 Dennis Maruk, 45:08 Dale McCourt, 47:28 Mike Gartner, 52:30 Lucien Deblois, 56:04 Rick Green\nBranky Nizozemska: 56:15 Tjakko De Vos\nRozhodčí: Josef Kompalla (GER) – Eiler Cramwik, Tomas Moström (SWE)\nVyloučení: 3:3 (1:0)\nDiváků: 2 167\n\n13. dubna 1981 (20:00) – Stockholm (Johanneshovs Isstadion)\nBranky SSSR: 12:15 Nikolaj Drozděckij, 15:14 Vladimir Golikov, 30:18 Nikolaj Drozděckij, 36:26 Nikolaj Drozděckij, 35:57 Vladimir Krutov, 46:29 Sergej Kapustin, 53:54 Sergej Makarov\nBranky Finska: 41:53 Timo Nummelin\nRozhodčí: Dag Olsson – Jan Wiking, Dick Wallström (SWE)\nVyloučení: 7:7 (2:1)\nDiváků: 3 482\n\n15. dubna 1981 (16:00) – Stockholm (Johanneshovs Isstadion)\nBranky SSSR: 14:45 Vladimir Golikov, 22:20 Vasilij Pěrvuchin, 29:19 Sergej Šepelev, 33:27 Vladimir Golikov, 36:35 Alexej Kasatonov, 37:37 Sergej Šepelev, 44:41 Viktor Žluktov, 59:58 Andrej Chomutov\nBranky Kanady: 26:44 Dennis Maruk, 49:04 Guy Lafleur\nRozhodčí: Dag Olsson – Eiler Cramwik, Tomas Moström (SWE)\nVyloučení: 3:4 (2:1)\nDiváků: 4 732\n\n15. dubna 1981 (20:00) – Stockholm (Johanneshovs Isstadion)\nBranky Finska: 19:28 Reijo Ruotsalainen, 22:04 Lasse Litma, 23:23 Juhani Tamminen, 24:02 Mikko Leinonen, 29:43 Reijo Ruotsalainen, 30:04 Jukka Porvari, 30:33 Karl Jalonen, 34:00 Reijo Ruotsalainen, 35:33 Lasse Litma, 48:43 Jukka Porvari, 54:35 Mikko Leinonen, 58:06 Timo Nummelin\nBranky Nizozemska: 1:16 Leo Koopmans, 37:25 Jack De Heer, 58:38 Leo Koopmans\nRozhodčí: Dave Fischer (USA) – Dick Wallström, Jan Wiking (SWE)\nVyloučení: 4:7 (3:0)\nDiváků: 1 301\n\n Československo - USA 11:2 (4:1, 3:0, 4:1)\n\n12. dubna 1981 (15:00) – Göteborg (Scandinavium)\nBranky Československa: 1:24 Jiří Lála, 6:06 František Černík, 9:01 Jiří Lála, 16:01 Jaroslav Pouzar, 24:46 Jiří Lála, 25:59 Arnold Kadlec, 27:10 Miroslav Fryčer, 41:43 Jiří Lála, 44:18 Milan Nový, 54:50 Arnold Kadlec, 59:57 Milan Nový\nBranky USA: 7:13 Bob Sheehan, 51:01 Dave Debol\nRozhodčí: Karl-Gustav Kaisla (FIN) – Mats Rapp (SWE), Harry Westreicher (AUT)\nVyloučení: 3:7 (4:1)\nDiváků: 4 026\n\nČSSR: Karel Lang - Jan Neliba, Miloslav Hořava, Milan Chalupa, Miroslav Dvořák, Arnold Kadlec, Petr Míšek - Norbert Král, Milan Nový, Jaroslav Pouzar - Jiří Lála, Jindřich Kokrment, Pavel Richter - Miroslav Fryčer, Ivan Hlinka, František Černík - Vladimír Martinec, Dárius Rusnák, Bohuslav Ebermann.\n\nUSA: Gregg Moffett - Craig Norwich, Bill Baker, Ron Wilson, Jim Korn, Reed Larson, Al Hangsleben, Wally Olds - John Harrington, Mark Pavelich, Phil Verchota - Warren Miller, Bob Sheehan, Steve Ulseth - Dave Debol, Dave Christian, Bobby Miller - Bob Suter, Aaron Broten.\n\n12. dubna 1981 (20:00) – Göteborg (Scandinavium)\nBranky Švédska: 4:22 Inge Hammarström, 27:03 Bengt-Ake Gustavsson, 37:02 Lars Mohlin, 38:50 Bengt-Ake Gustavsson\nBranky SRN: 19:14 Holger Meitinger, 58:29 Ernst Höfner\nRozhodčí: Bernie Haley (CAN) – Marty Demmers (USA), Nico Toemen (NED)\nVyloučení: 8:7 (1:0)\nDiváků: 9 208\n\n14. dubna 1981 (16:00) – Göteborg (Scandinavium)\nBranky Československa: 13:13 Jaroslav Korbela, 26:20 Milan Nový, 37:13 Miroslav Dvořák, 42:46 Petr Míšek, 46:30 Pavel Richter, 57:55 Milan Nový\nBranky SRN: 17:38 Marcus Kuhl, 48:59 Marcus Kuhl.\nRozhodčí: Viktor Dombrovskij (URS) – Mats Rapp (SWE), Marty Demmers (USA)\nVyloučení: 5:7 (2:1)\nDiváků: 3 188\n\nČSSR: Karel Lang - Jan Neliba, Miloslav Hořava, Milan Chalupa, Miroslav Dvořák, Arnold Kadlec, Petr Míšek - Jaroslav Korbela, Milan Nový, Jaroslav Pouzar - Jiří Lála, Jindřich Kokrment, Pavel Richter - Miroslav Fryčer, Ivan Hlinka, František Černík - Vladimír Martinec, Dárius Rusnák, Bohuslav Ebermann.\n\nNěmecko: Bernhard Engelbrecht - Horst-Peter Kretschmer, Joachim Reil, Robert Murray, Peter Gailer, Harold Kreis, Peter Scharf - Reiner Philipp, Erich Kühnhackl, Marcus Kuhl - Peter Schiller, Ernst Höfner, Holger Meitinger - Ralph Krueger, Manfred Wolf, Vladimir Vacatko - Jorg Heimer, Uli Egen, Johannes Mörz.\n\n14. dubna 1981 (20:00) – Göteborg (Scandinavium)\nBranky Švédska: 16:02 Roland Stoltz, 33:41 Stig Östling, 40:23 Bengt-Ake Gustavsson, 50:32 Anders Hakanson\nBranky USA: 13:45 Dave Debol, 38:17 Warren Miller\nRozhodčí: Bernie Haley (CAN) – Harry Westreicher (AUT), Nico Toemen (NED)\nVyloučení: 8:11 (1:0)\nDiváků: 6 386\n\n15. dubna 1981 (16:00) – Göteborg (Scandinavium)\nBranky SRN: 3:29 Reiner Philipp, 15:25 Horst-Peter Kretschmer, 18:01 Manfred Wolf, 24:26 Uli Egen, 35:13 Holger Meitinger, 39:05 Vladimir Vacatko\nBranky USA: 2:23 Ron Wilson, 8:34 Al Hangsleben, 30:57 Aaron Broten, 35:48 Dave Debol, 40:50 Dave Christian, 42:48 Reed Larson, 44:37 Dave Debol, 51:21 Ron Wilson, 56:49 Dave Christian, 57:46 Bobby Miller\nRozhodčí: Viktor Dombrovskij (URS) – Mats Rapp (SWE), Nico Toemen (NED)\nDiváků: 5 639\n\n15. dubna 1981 (20:00) – Göteborg (Scandinavium)\nBranky Československa: 6:56 Dárius Rusnák, 28:03 Arnold Kadlec, 53:55 Jiří Lála\nBranky Švédska: 42:05 Patrik Sundström, 45:55 Anders Hakanson, 49:57 Lennart Norberg\nRozhodčí: Karl-Gustav Kaisla (FIN) – Harry Westreicher (AUT), Marty Demmers (USA)\nVyloučení: 4:3 (1:1)\nDiváků: 10 405\n\nČSSR: Jaromír Šindel - Jan Neliba, Miloslav Hořava, Arnold Kadlec, Stanislav Hajdušek, Petr Míšek, Miroslav Dvořák - Jaroslav Korbela, Milan Nový, Jaroslav Pouzar - Miroslav Fryčer, Ivan Hlinka, František Černík - Vladimír Martinec, Dárius Rusnák, Bohuslav Ebermann - Jiří Lála, Jindřich Kokrment, Pavel Richter.\n\nŠvédsko: Peter Lindmark - Stig Östling, Tommy Samuelsson, Mats Waltin, Anders Eldebrink, Peter Helander, Göran Lindblom - Bengt-Ake Gustavsson, Tomas Steen, Mats Näslund - Dan Söderström, Roland Eriksson, Anders Hakanson - Roland Stoltz, Lars Mohlin, Patrik Sundström - Lennart Norberg, Harald Luckner, Inge Hammarström.\n\n Kanada - Československo 4:7 (1:4, 2:1, 1:2)\n\n18. dubna 1981 (13:00) – Göteborg (Scandinavium)\nBranky Kanady: 6:22 Morris Lukowich, 25:02 Larry McDonald, 27:04 Dennis Maruk, 57:53 Lucien Deblois\nBranky Československa: 3:12 Milan Nový, 6:00 Dárius Rusnák, 10:17 Pavel Richter, 19:58 Arnold Kadlec, 37:29 Bohuslav Ebermann, 48:00 Pavel Richter, 50:40 Vladimír Martinec\nRozhodčí: Dave Fischer (USA) – Jan Wiking, Dick Wallström (SWE)\nVyloučení: 3:2 (0:2)\nDiváků: 3 798\n\nKanada: John Garret (Phil Myre) - Bob Ramage, Larry Robinson, Dave Babych, Rick Green, Norm Barnes, Barry Long - Guy Lafleur, Mike Rodgers, Lucien Deblois - Mike Foligno, Morris Lukowich, John Ogrodnick - Larry McDonald, Steve Tambellini, Pat Boutette - Mike Gartner, Dennis Maruk, Ryan Walter.\n\nČSSR: Karel Lang - Milan Chalupa, Miloslav Hořava, Arnold Kadlec, Stanislav Hajdušek, Miroslav Dvořák, Petr Míšek - Miroslav Fryčer, Milan Nový, Jaroslav Pouzar - Jaroslav Korbela, Ivan Hlinka, František Černík - Jiří Lála, Jindřich Kokrment, Pavel Richter - Vladimír Martinec, Dárius Rusnák, Bohuslav Ebermann.\n\n18. dubna 1981 (17:00) – Göteborg (Scandinavium)\nBranky SSSR: 28:47 Sergej Kapustin, 34:52 Vladimir Petrov, 45:27 Sergej Šepelev, 54. Sergej Šepelev\nBranky Švédska: 50:21 Lennart Norberg\nRozhodčí: Josef Kompalla (GER) – Nico Toemen (NED), Marty Demmers (USA)\nVyloučení: 5:5\nDiváků: 6 724\n\n20. dubna 1981 (16:00) – Göteborg (Scandinavium)\nBranky Kanady: 6:57 Mike Foligno\nBranky Švédska: 24:37 Patrik Sundström, 38:16 Peter Helander, 57:33 Lennart Norberg\nRozhodčí: Vladimír Šubrt (TCH) – Nico Toemen (NED), Marty Demmers (USA)\nVyloučení: 6:4 (1:0)\nDiváků: 7 064\n\n20. dubna 1981 (20:00) – Göteborg (Scandinavium)\nBranky SSSR: 0:22 Sergej Makarov, 6:43 Alexandr Skvorcov, 9:29 Sergej Kapustin, 10:25 Sergej Makarov, 17:29 Alexandr Malcev, 40:09 Vladimir Krutov, 43:01 Sergej Šepelev, 44:22 Vladimir Petrov\nBranky Československa: 8:34 Pavel Richter, 25:42 Jiří Lála, 46:29 Arnold Kadlec\nRozhodčí: Karl-Gustav Kaisla (FIN) – Jan Wiking, Dick Wallström (SWE)\nVyloučení: 6:4 (2:1)\nDiváků: 4 551\n\nSSSR: Vladislav Treťjak - Alexej Kasatonov, Vjačeslav Fetisov, Valerij Vasiljev, Sergej Babinov, Zinetula Biljaletdinov, Vasilij Pěrvuchin - Sergej Makarov, Vladimir Petrov, Vladimir Krutov - Viktor Šalimov, Sergej Šepelev, Sergej Kapustin - Alexandr Malcev, Vladimir Golikov, Nikolaj Drozděckij - Alexandr Skvorcov, Viktor Žluktov, Andrej Chomutov.\nČSSR: Jaromír Šindel (Karel Lang) - Milan Chalupa, Miloslav Hořava, Miroslav Dvořák, Petr Míšek, Arnold Kadlec, Stanislav Hajdušek - Miroslav Fryčer, Milan Nový, Jaroslav Pouzar - Jiří Lála, Jindřich Kokrment, Pavel Richter - Jaroslav Korbela, Ivan Hlinka, František Černík - Vladimír Martinec, Dárius Rusnák, Bohuslav Ebermann.\n\n22. dubna 1981 (16:00) – Göteborg (Scandinavium)\nBranky Švédska: 4:45 Roland Eriksson, 9:41 Anders Hakanson, 37:28 Anders Hakanson, 40:30 Lennart Norberg\nBranky Československa: 0:49 Vladimír Martinec, 57:29 Vladimír Martinec\nRozhodčí: Dave Fischer – Marty Demmers (USA), Nico Toemen (NED)\nVyloučení: 6:7 (2:0)\nDiváků: 7 342\n\nŠvédsko: Peter Lindmark - Stig Östling, Tommy Samuelsson, Mats Waltin, Anders Eldebrink, Peter Helander, Göran Lindblom - Gustafsson, Lennart Norberg, Mats Näslund - Dan Söderström, Roland Eriksson, Håkansson - Patrik Sundström, Molin, Tomas Steen.\n\nČSSR: Karel Lang - Jan Neliba, Miloslav Hořava, Arnold Kadlec, Petr Míšek, Milan Chalupa, Miroslav Dvořák, Stanislav Hajdušek - Vladimír Martinec, Milan Nový, Bohuslav Ebermann - Jiří Lála, Ivan Hlinka, Jaroslav Pouzar – Jindřich Kokrment, Dárius Rusnák, Pavel Richter - Miroslav Fryčer, František Černík.\n\n22. dubna 1981 (20:00) – Göteborg (Scandinavium)\nBranky Kanady: 6:08 Dennis Maruk, 7:24 John Ogrodnick, 35:37 Larry Robinson, 49:49 Mike Gartner\nBranky SSSR: 0:55 Vjačeslav Fetisov, 23:54 Vladimir Krutov, 26:14 Vladimir Golikov, 29:07 Vladimir Petrov.\nRozhodčí: Dag Olsson – Dick Wallström, Jan Wiking (SWE)\nVyloučení: 7:4 (1:1)\nDiváků: 5 336\n\n24. dubna 1981 (16:00) – Göteborg (Scandinavium)\nBranky Československa: 24:03 Jiří Lála, 25:55 Dárius Rusnák, 40:26 František Černík, 50:04 Milan Nový\nBranky Kanady: 0:31 Pat Boutette, 33:22 Lucien Deblois\nRozhodčí: Karl-Gustav Kaisla (FIN) – Dick Wallström, Jan Wiking (SWE)\nVyloučení: 3:6\nDiváků: 6 442\n\nČSSR: Karel Lang - Jan Neliba, Miloslav Hořava, Arnold Kadlec, Stanislav Hajdušek, Miroslav Dvořák, Petr Míšek – Miroslav Fryčer, Milan Nový, Jaroslav Pouzar - Jaroslav Korbela, Ivan Hlinka, František Černík - Jiří Lála, Jindřich Kokrment, Pavel Richter - Vladimír Martinec, Dárius Rusnák, Bohuslav Ebermann.\n\nKanada: Phil Myre - Willie Huber, Rick Green, Bob Ramage, Larry Robinson, Dave Babych, Barry Long – Larry McDonald, Steve Tambellini, Pat Boutette - Mike Gartner, Dennis Maruk, Ryan Walter – Mike Foligno, Guy Lafleur, John Ogrodnick - Morris Lukowich, Mike Rodgers, Lucien Deblois.\n\n24. dubna 1981 (20:00) – Göteborg (Scandinavium)\nBranky Švédska: 53:32 Tomas Steen\nBranky SSSR: 21:44 Viktor Šalimov, 23:24 Vladimir Krutov, 26:11 Alexandr Skvorcov, 29:56 Alexandr Malcev, 31:45 Sergej Šepelev, 35:47 Vladimir Golikov, 40:31 Vladimir Krutov, 42:08 Nikolaj Drozděckij, 46:05 Alexandr Malcev, 48:31 Zinetula Biljaletdinov, 50:26 Alexandr Malcev, 53:56 Alexandr Skvorcov, 56:43 Sergej Kapustin.\nRozhodčí: Vladimír Šubrt (TCH) – Marty Demmers (USA), Nico Toemen (NED)\nVyloučení: 1:1 (1:0)\nDiváků: 11 009\n\n26. dubna 1981 (13:00) – Göteborg (Scandinavium)\nBranky Švédska: 1:56 Lars Mohlin, 5:41 Roland Eriksson, 10:18 Patrik Sundström, 21:49 Lars Mohlin\nBranky Kanady: 9:03 Barry Long, 23:50 Mike Foligno, 37:13 Dennis Maruk\nRozhodčí: Dave Fischer (USA) – Harry Westreicher (AUT), Nico Toemen (NED)\nVyloučení: 6:10 (4:0) + Pat Boutette (CAN) 10 min.\nDiváků: 10 314\n\n26. dubna 1981 (17:00) – Göteborg (Scandinavium)\nBranky Československa: 25:17 Jindřich Kokrment\nBranky SSSR: 9:32 Viktor Šalimov\nRozhodčí: Dag Olsson – Jan Wiking (SWE), Marty Demmers (USA)\nVyloučení: 3:2 (0:0, 0:1)\nDiváků: 9 188\n\nČSSR: Karel Lang - Arnold Kadlec, Stanislav Hajdušek, Jan Neliba, Miloslav Hořava, Miroslav Dvořák, Petr Míšek – Jaroslav Korbela, Ivan Hlinka, František Černík – Miroslav Fryčer, Milan Nový, Jaroslav Pouzar - Jiří Lála, Jindřich Kokrment, Pavel Richter – Vladimír Martinec, Dárius Rusnák, Bohuslav Ebermann.\n\nSSSR: Vladimir Myškin - Alexej Kasatonov, Vjačeslav Fetisov, Valerij Vasiljev, Nikolaj Makarov, Zinetula Biljaletdinov, Vasilij Pěrvuchin - Sergej Makarov, Vladimir Petrov, Vladimir Krutov – Viktor Šalimov, Sergej Šepelev, Sergej Kapustin – Alexandr Malcev, Vladimir Golikov, Nikolaj Drozděckij - Alexandr Skvorcov, Viktor Žluktov, Andrej Chomutov.\n\n Nizozemsko - USA 6:7 (3:2, 1:4, 2:1)\n\n17. dubna 1981 (16:00) – Göteborg (Scandinavium)\nBranky Nizozemska: 7:31 Jack De Heer, 18:26 Jack De Heer, 19:34 Jack De Heer, 21:44 Ron Berteling, 45:04 Larry Van Wieren, 46:15 Brian De Bruyn\nBranky USA: 17:59 Dave Christian, 19:45 Craig Norwich, 21:10 Wally Olds, 24:31 Dave Debol, 32:19 Mark Pavelich, 37:21 Dave Christian, 59:49 Dave Christian.\nRozhodčí: Vladimír Šubrt (TCH) – Eiler Cramwik, Tomas Moström (SWE)\nVyloučení: 3:5 (0:1)\nDiváků: 2 491\n\n17. dubna 1981 (20:00) – Göteborg (Scandinavium)\nBranky Finska: 2:25 Timo Nummelin, 6:15 Tapio Levo, 14:48 Karl Jalonen, 32:36 Jukka Porvari, 41:48 Seppo Ahokainen, 57:28 Tapio Levo\nBranky SRN: 4:46 Holger Meitinger, 31:38 Holger Meitinger, 44:48 Ernst Höfner.\nRozhodčí: Bernie Haley (CAN) – Harry Westreicher (AUT), Mats Rapp (SWE)\nVyloučení: 6:8 (1:1) + Manfred Wolf (GER) na 10min.\nDiváků: 3 109\n\n19. dubna 1981 (13:00) – Göteborg (Scandinavium)\nBranky Nizozemska: 7:32 Ron Berteling, 44:10 Brian De Bruyn\nBranky SRN: 7:03 Holger Meitinger, 7:55 Uli Hiemer, 13:59 Marcus Kuhl, 15:00 Vladimir Vacatko, 22:40 Uli Hiemer, 24:15 Ernst Höfner, 32:27 Manfred Wolf, 36:16 Ernst Höfner, 55:17 Peter Gailer\nRozhodčí: Viktor Dombrovskij (URS) – Harry Westreicher (AUT), Marty Demmers (USA)\nVyloučení: 9:8 (0:3)\nDiváků: 1 744\n\n19. dubna 1981 (17:00) – Göteborg (Scandinavium)\nBranky Finska: 15:28 Markku Kiimalainen, 21:14 Seppo Ahokainen, 30:50 Markku Kiimalainen, 45:59 Pekka Arbelius\nBranky USA: 11:42 Dave Christian, 24:29 Reed Larson, 27:08 Bobby Miller, 50:56 Mark Pavelich, 52:02 Steve Ulseth, 53:28 Aaron Broten\nRozhodčí: Vladimír Šubrt (TCH) – Jan Wiking, Dick Wallström (SWE)\nVyloučení: 3:2\nDiváků: 5 788\n\n21. dubna 1981 (16:00) – Göteborg (Scandinavium)\nBranky USA: 27:58 Dave Christian, 43:42 Reed Larson\nBranky SRN: 0:15 Erich Kühnhackl, 2:03 Holger Meitinger, 14:44 Ernst Höfner, 45:08 Holger Meitinger, 46:38 Erich Kühnhackl, 55:36 Uli Egen\nRozhodčí: Dag Olsson (SWE) – Harry Westreicher (AUT), Nico Toemen (NED)\nVyloučení: 5:7 (0:1)\nDiváků: 3 016\n\n21. dubna 1981 (20:00) – Göteborg (Scandinavium)\nBranky Finska: 0:32 Markku Kiimalainen, 11:40 Timo Nummelin, 22:02 Pekka Arbelius, 47:32 Jorma Sevon\nBranky Nizozemska: 8:47 Larry Van Wieren, 36:03 Mari Saris\nRozhodčí: Dave Fischer (USA) – Tomas Moström, Eiler Cramwik (SWE)\nVyloučení: 4:5 (1:1)\nDiváků: 2 305\n\n23. dubna 1981 (16:00) – Göteborg (Scandinavium)\nBranky USA: 4:52 Reed Larson, 19:42 Bobby Miller, 22:49 Ron Wilson, 27:40 Warren Miller, 31:28 Dave Christian, 45:40 Bobby Miller, 47:23 Steve Ulseth\nBranky Nizozemska: 19:15 Harry Van Heumen, 28:59 Tonny Collard, 57:15 Leo Koopmans\nRozhodčí: Josef Kompalla (GER) – Tomas Moström, Eiler Cramwik (SWE)\nVyloučení: 3:3 (1:0)\nDiváků: 2 326\n\n23. dubna 1981 (20:00) – Göteborg (Scandinavium)\nBranky SRN: 22:04 Peter Gailer, 29:43 Uli Egen, 43:41 Reiner Philipp, 48:38 Ernst Höfner\nBranky Finska: 3:03 Karl Jalonen, 3:16 Mikko Leinonen, 15:48 Tapio Levo, 25:43 Karl Jalonen\nRozhodčí: Viktor Dombrovskij (URS) – Harry Westreicher (AUT), Marty Demmers (USA)\nVyloučení: 12:11 (0:3)\nDiváků: 3 955\n\n25. dubna 1981 (13:00) – Göteborg (Scandinavium)\nBranky SRN: 5:43 Ernst Höfner, 12:55 Ernst Höfner, 30:00 Manfred Wolf, 31:52 Holger Meitinger, 38:20 Erich Kühnhackl, 45:08 Vladimir Vacatko, 52:50 Ernst Höfner, 53:09 Vladimir Vacatko, 56:01 Peter Scharf, 56:23 Marcus Kuhl, 56:40 Horst-Peter Kretschmer, 57:43 Uli Egen\nBranky Nizozemska: 3:13 Tonny Collard, 16:13 Tjakko De Vos, 32:30 Mari Saris, 41:08 Leo Koopmans, 41:53 Jan Janssen, 59:52 Tonny Collard\nRozhodčí: Bernie Haley (CAN) – Tomas Moström, Mats Rapp (SWE)\nVyloučení: 6:7 (2:1)\nDiváků: 2 941\n\n25. dubna 1981 (17:00) – Göteborg (Scandinavium)\nBranky USA: 11:09 Bobby Miller, 30:31 Warren Miller, 48:58 Reed Larson\nBranky Finska: 27:27 Mikko Leinonen, 44:26 Mikko Leinonen, 56:34 Jorma Sevon\nRozhodčí: Vladimír Šubrt (TCH) – Harry Westreicher, Dick Wallström (SWE)\nVyloučení: 5:6 (0:1) + Bob Suter (USA) 10 min.\nDiváků: 8 264\n\n\n1. SSSR\nBrankáři: Vladislav Treťjak, Vladimir Myškin.\nObránci: Vjačeslav Fetisov, Sergej Babinov, Vasilij Pěrvuchin, Valerij Vasiljev, Alexej Kasatonov,Zinetula Biljaletdinov, Nikolaj Makarov.\nÚtočníci: Sergej Kapustin, Vladimir Krutov, Alexandr Malcev, Jurij Lebeděv, Andrej Chomutov, Nikolaj Drozděckij, Vladimir Petrov, Viktor Šalimov, Viktor Žluktov, Sergej Šepelev, Sergej Makarov, Vladimir Golikov, Alexandr Skvorcov.\nTrenéři: Viktor Tichonov, Vladimir Jurzinov.\n\n2. Švédsko\nBrankáři: Peter Lindmark, Reino Sundberg.\nObránci: Tomas Jonsson, Peter Helander, Stig Östling, Anders Eldebrink, Tommy Samuelsson, Mats Waltin, Göran Lindblom.\nÚtočníci: Göran Nilsson, Ulf Isaksson, Patrik Sundström, Roland Eriksson, Roland Stoltz, Mats Näslund, Lennart Norberg, Anders Hakanson, Bengt-Ake Gustavsson, Inge Hammarström, Tomas Steen, Dan Söderström, Harald Luckner, Lars Mohlin.\nTrenér: Bengt Olsson.\n\n3. Československo\nBrankáři: Karel Lang, Jaromír Šindel.\nObránci: Jan Neliba, Miloslav Hořava, Milan Chalupa, Arnold Kadlec, Stanislav Hajdušek, Miroslav Dvořák, Petr Míšek,\nÚtočníci: – Milan Nový, Vladimír Martinec, Pavel Richter, František Černík, Miroslav Fryčer, Dárius Rusnák, Norbert Král, Jiří Lála, Ivan Hlinka, Jindřich Kokrment, Jaroslav Pouzar, Bohuslav Ebermann, Jaroslav Korbela.\nTrenéři: Luděk Bukač, Stanislav Neveselý.\n\n4. Kanada\nBrankáři: John Garret, Phil Myre.\nObránci: Barry Long, Bob Ramage, Dave Babych, Norm Barnes, Rick Green, Larry Robinson, Willie Huber.\nÚtočníci: Pat Boutette, Mike Rodgers, John Ogrodnick, Dale McCourt, Mike Foligno, Morris Lukowich, Dennis Maruk, Guy Lafleur, Mike Gartner, Ryan Walter, Steve Tambellini, Larry McDonald, Lucien Deblois.\nTrenér: Don Cherry\n5. USA\nBrankáři: Gregg Moffett, Ed Walsch.\nObránci: Wally Olds, Jim Korn, Bill Baker, Ron Wilson, Bob Suter, Reed Larson, Craig Norwich.\nÚtočníci: Al Hangsleben, Aaron Broten, Mark Johnson, Phil Verchota, Bob Sheehan, Dave Christian, Bobby Miller, Dave Debol, Mark Pavelich, Bruce Aikens, Steve Ulseth, Craig Homola, John Harrington, Warren Miller.\nTrenér: Robert Johnson\n\n6. Finsko\nBrankáři: Hannus Kamppuri, Hannu Lassila.\nObránci: Juha Tuohimaa, Timo Nummelin, Pertti Lehtonen, Reijo Ruotsalainen, Seppo Suoraniemi, Tapio Levo, Kari Eloranta.\nÚtočníci: Lasse Litma, Karl Jalonen, Pekka Arbelius, Juhani Tamminen, Mikko Leinonen, Markku Kiimalainen, Jorma Sevon, Ilkka Sinisalo, Hannu Koskinen, Antero Lehtonen, Jukka Porvari, Pertti Koivulahti, Seppo Ahokainen.\nTrenér: Kalevi Numminen.\n\n7. SRN\nBrankáři: Bernhard Engelbrecht, Sigmund Suttner.\nObránci: Robert Murray, Uli Hiemer, Peter Gailer, Peter Scharf, Horst-Peter Kretschmer, Dieter Medicus, Harold Kreis.\nÚtočníci: Jorg Heimer, Manfred Wolf, Johannes Mörz, Joachim Reil, Uli Egen, Reiner Philipp, Ralph Krueger, Marcus Kuhl, Peter Schiller, Erich Kühnhackl, Holger Meitinger, Ernst Höfner, Vladimir Vacatko.\nTrenér: Hans Rampf\n\n8. Nizozemsko\nBrankáři: Ted Lensen, John De Bruyn.\nObránci: Fred Homburg, George Peternousek, Allan Pluymers, Rik Van Gog, Tjakko De Vos, Leo Koopmans, Tonny Collard.\nÚtočníci: Henk Krikke, Chuck Huizinga, William Klooster, Harry Van Heumen, Larry Van Wieren, Ron Berteling, Brian De Bruyn, Hans Smolders, Jack De Heer, Jan Janssen, Henk Hille, Corky De Grauw, Mike Kouwenhoven, Mari Saris.\nTrenér: Augustin Bubník (TCH).\n\n NDR - Japonsko 4:3 (0:2, 0:0, 4:1)\n\n20. března 1981 - Ortisei\n\n20. března 1981 - Ortisei\n\n20. března 1981 - Ortisei\n\n20. března 1981 - Ortisei\n\n21. března 1981 - Ortisei\n\n21. března 1981 - Ortisei\n\n21. března 1981 - Ortisei\n\n21. března 1981 - Ortisei\n\n23. března 1981 - Ortisei\n\n23. března 1981 - Ortisei\n\n23. března 1981 - Ortisei\n\n23. března 1981 - Ortisei\n\n24. března 1981 - Ortisei\n\n24. března 1981 - Ortisei\n\n24. března 1981 - Ortisei\n\n24. března 1981 - Ortisei\n\n26. března 1981 - Ortisei\n\n26. března 1981 - Ortisei\n\n26. března 1981 - Ortisei\n\n26. března 1981 - Ortisei\n\n28. března 1981 - Ortisei\n\n28. března 1981 - Ortisei\n\n28. března 1981 - Ortisei\n\n28. března 1981 - Ortisei\n\n29. března 1981 - Ortisei\n\n29. března 1981 - Ortisei\n\n29. března 1981 - Ortisei\n\n29. března 1981 - Ortisei\n\n Rakousko - KLDR 10:0 (4:0, 2:0, 4:0)\n\n7. března 1981 – Peking\n\n7. března 1981 – Peking\n\n7. března 1981 – Peking\n\n7. března 1981 – Peking\n\n8. března 1981 – Peking\n\n8. března 1981 – Peking\n\n8. března 1981 – Peking\n\n8. března 1981 – Peking\n\n10. března 1981 – Peking\n\n10. března 1981 – Peking\n\n10. března 1981 – Peking\n\n10. března 1981 – Peking\n\n11. března 1981 – Peking\n\n11. března 1981 – Peking\n\n11. března 1981 – Peking\n\n11. března 1981 – Peking\n\n13. března 1981 – Peking\n\n13. března 1981 – Peking\n\n13. března 1981 – Peking\n\n13. března 1981 – Peking\n\n14. března 1981 – Peking\n\n14. března 1981 – Peking\n\n14. března 1981 – Peking\n\n14. března 1981 – Peking\n\n16. března 1981 – Peking\n\n16. března 1981 – Peking\n\n16. března 1981 – Peking\n\n16. března 1981 – Peking\n\n\n"}
{"id": "317184", "url": "https://cs.wikipedia.org/wiki?curid=317184", "title": "Sentinel (skladba)", "text": "Sentinel (skladba)\n\n„Sentinel“ je instrumentální skladba britského multiinstrumentalisty Mika Oldfielda. Vydána byla jako jeho třicátý druhý singl v září 1992 a v britské hudební hitparádě se umístila nejlépe na 10. příčce.\n\nSkladba „Sentinel“ pochází z Oldfieldova alba \"Tubular Bells II\", které vyšlo v srpnu 1992. Na singlu se nachází zkrácená a upravená verze této skladby. B strana singlu potom obsahuje instrumentálku „Early Stages“, což je jinak zmixovaná varianta „Sentinelu“.\n\nSingl „Sentinel“ vyšel rovněž na CD. Tato verze se od sedmipalcové gramofonové desky liší přidaným remixem skladby „Sentinel“ od skupiny The Orb.\n\nO několik dní později vyšel na CD rovněž i čistě remixový singl Oldfield vs. The Orb: „Sentinel (Total Overhaul)“.\n\n\n\n\n"}
{"id": "317185", "url": "https://cs.wikipedia.org/wiki?curid=317185", "title": "Vietnamská literatura", "text": "Vietnamská literatura\n\nVietnamská literatura označuje veškerou literaturu vzniklou na území dnešního Vietnamu, respektive na území říší, jež mu dějinně předcházely. Jako literární jazyk byla využívána klasická čínština a později také samotná vietnamština, která čínštinu ve 20. století zcela nahradila a má dnes v literatuře Vietnamu výsadní postavení.\n\nSeverní část Vietnamu, odkud etničtí Vietové teprve později expandovali na jih, zažila zhruba tisíciletou čínskou nadvládu (mezi obvykle uváděnými daty 111 př.n.l. a 939 n.l.). Tato skutečnost mnohostranně ovlivnila i povahu vietnamské kultury v dalších staletích. Klasická čínština se užívala ve Vietnamu coby literární jazyk dokonce až do počátku 20. století. Čínská filosofie a literatura ovlivnily styl i žánry vietnamské literatury především v jejích počátcích. Podobně silný vliv zaznamenaly myšlenkové proudy konfucianismus a buddhismus, rovněž převzaté z Číny ještě v době čínského područí. Za vlády dynastie Ly (1010-1225) byl po čínském vzoru povýšen kult Konfucia na oficiální a v hlavním městě byl postaven Chrám literatury (1070). Záhy poté (1076) vznikla Královská akademie a byly zavedeny úřednické zkoušky jako v Číně - jimi následně procházela značná část vzdělanců a literátů. Paralelně vznikala i literatura buddhistická, rovněž psaná v čínštině. Právě básně buddhistických mnichů (jako Van Hanh, v. Vạn Hạnh; Vien Chieu, v. Viên Chiếu) z přelomu 10. a 11. století představují nejstarší dochované literární texty. Také mezi konfuciánskými vzdělanci se objevili schopní literáti – z nejznámějších učenců před 15. stoletím stojí za zmínku alespoň velký učenec Chu Van An (v. Chu Văn An, ? – 1370) nebo historikové Le Van Huu (v. Lê Văn Hưu, 1230-1275) a Ly Te Xuyen (v. Lý Tế Xuyên, 14. stol.).\n\nVietnamština zřejmě dlouho zůstávala pouze hovorovým jazykem. Nejpozději od 13. století se však začal používat i její zápis ve znakovém písmu, odvozeném ze znaků čínských – tzv. \"jižní znaky\" (v. \"chữ Nôm\"). Velkým propagátorem jižních znaků byl na přelomu 15. a 16. století král Ho Quy Ly (v. Hồ Quý Ly), a to už před tím, než fakticky usedl na trůn (formálně vládl v l. 1400-1401). Na literárním významu začalo toto písmo nabývat ve století patnáctém, zásluhu na tom měl především učenec a humanista Nguyen Trai (v. Nguyễn Trãi, 1380-1442), proslulý také jaké vynikající válečný stratég, jenž významně přispěl k odchodu čínských okupantů ze země: mingská vojska ovládala zemi jen v letech 1414-1427, avšak mj. zničila obrovské množství starších vietnamských literárních památek. Nguyen Trai napsal množství básnických i prozaických textů ve vietnamštině i čínštině.\n\nZnačná část důležitých literárních děl vznikala i nadále v čínštině, neboť tento jazyk měl tradičně velkou prestiž. Čínsky psal například Nguyen Binh Khiem (v. Nguyễn Bỉnh Khiêm, 1491-1585), autor poesie a textů věštecké povahy, či Le Quy Don (v. Lê Quý Đôn, 1726-1783) historik, filosof a encyklopedista.\n\nVietnamština zapisovaná v jižních znacích se dočkala rozkvětu zejména na přelomu 18. a 19. století, kdy vznikla řada dnes již klasických děl vietnamské literatury, především v žánru tzv. \"truyen\" (v. \"truyện\"), románů ve verších. Ty byly psány v básnické formě \"luc-bat\" (v. \"lục bát\", v níž tradičně vznikala i vietnamská lidová poesie. Teprve v této době lze tedy hovořit o osobitém přínosu vietnamské literatury. Nejslavnějším dílem vietnamského písemnictví se stal právě jeden z veršovaných románů, \"Kieu\" (v. \"Kiều\", zvaný též \"Kim Vân Kiều\"), dílo, z nějž i někteří dnešní Vietnamci znají celé pasáže nazpaměť. Epos \"Kieu\" byl přeložen do mnoha jazyků, včetně češtiny, a jeho autor Nguyen Zu (v. Nguyễn Du, 1765-1820) je dosud ve Vietnamu považován za nedostižný vzor.\n\nDalší klasický román ve verších, nazvaný \"Luc Van Tien\" (v. \"Lục Vân Tiên\"), napsal konfuciánský učenec Nguyen Dinh Chieu (v. Nguyễn Đình Chiểu, 1822-1888). Řada z těchto nesmírně oblíbených eposů však zůstala anonymní (\"Příběh o Thach Sanhovi\", \"Příběh Phanů a Tranů\" aj.). Kromě epické poesie vzniklo na přelomu 18. a 19. století také nemálo děl lyrických, rovněž psaných v jižních znacích, tedy ve vietnamštině. Mezi nimi vynikly dvě básnířky: Doan Thi Diem (v. Đoàn Thị Điểm, 1705-1748) originálně přebásnila \"Nářek bojovníkovy ženy\" podle původní čínské předlohy, Ho Xuan Huong (v. Hồ Xuân Hương, konec 18.- zač. 19. stol.) pak svou poesií plnou intelektuální hravosti a erotických narážek vyniká jako ojedinělý úkaz nejen ve vietnamské, ale i světové literatuře.\n\nPrvní pokusy o zápis vietnamštiny latinkou provedli evropští misionáři v 17. století. Snahy prosadit jej v literatuře se však objevily až na přelomu 19. a 20. století, v době francouzské nadvlády – průkopníky v tomto směru byli hlavně křesťanští úředníci koloniální správy jako Truong Vinh Ky (v. Trương Vĩnh Ký), Huynh Tinh Cua (v. Huỳnh Tịnh Của). Zápis byl dlouho nejednotný, a až průnik hovorovějšího jazyka do psané literatury otevřel latinisované vietnamštině (tzv. \"národní písmo\", \"chữ quốc ngữ\") cestu k širšímu využití. Ve 20. a 30. letech se pak tento zápis stal v podstatě jediným živým literárním jazykem Vietnamu. Vzhledem k tomu, že tehdejší autoři byli namnoze ovlivnění především francouzskou literaturou, znamenalo toto období počátek zcela nové etapy vietnamské literatury. Poprvé se do popředí zájmu dostala próza a s ní nové žánry, román a povídka, nová inspirace však ovlivnila i poesii (mj. volný verš) a také divadlo (objevila se do té doby neznámá činohra). Literatura však hlavně už nebyla jen záležitostí elity. Nástup národního písma také výrazně rozšířil množství čtenářů a dal předpoklady pro pozdější masovou alfabetisaci národa na přelomu čtyřicátých a padesátých let.\nZáklady moderní vietnamské literatury pokládala řada známých prozaiků: Ngo Tat To (v. Ngô Tất Tố, 1894-1959), Nguyen Cong Hoan (v. Nguyễn Công Hoan, 1903-1977), Vu Trong Phung (v. Vũ Trọng Phụng, 1912-1939), Nam Cao (1917-1951), Nguyen Hong (v. Nguyên Hồng, 1918-1982) či To Hoai (v. Tô Hoài, nar. 1920); ale také básníků: The Luu (v. Thế Lữ, 1907-1989), Nguyen Binh (v. Nguyễn Bính, 1918-1966), Han Mac Tu (v. Hàn Mặc Tử, 1912-1940), Xuan Zieu (v. Xuân Diệu, 1917-1985). Někteří z těchto autorů působili i ve druhé polovině 20. století, kdy byla vzhledem k složité politické situaci (boj za nezávislost a sjednocení Vietnamu) literární činnost utlumena a často ideologisována. Mezi úspěšnými vietnamskými autory první půle 20. století figuruje také Ho Či Min (v. Hồ Chí Minh, snad 1890-1969), který mj. ještě ve čtyřicátých letech napsal kuriosní sbírku veršů \"Deník z vězení\" v klasické čínštině.\n\nDalší nový impuls přišel do vietnamské literatury s hnutím Doi moi (v. Đổi mới), jakési vietnamské perestrojky, započatým v r. 1986. Postupné uvolňování ve sféře ekonomické a částečně i politické vedlo v literatuře k otevírání nových témat i neobvyklých a kritičtějších pohledů na nedávnou vietnamskou minulost. Mezi nejoriginálnější autory konce 20. století patří zejména povídkář Nguyen Huy Thiep (v. Nguyễn Huy Thiệp, nar. 1950) a prozaička Pham Thi Hoai (v. Phạm Thị Hoài, 1960). Hlavním a nejoblíbenějším žánrem se stala povídka, přesto vzniklo i několik zdařilých románů od autorů jako Nguyen Khac Truong (v. Nguyễn Khắc Trường, nar. 1950), Bao Ninh (v. Bảo Ninh, nar. 1952) či Le Luu (v. Lê Lựu, nar. 1942). Velmi kritický pohled na vietnamskou společnost představuje prozaička Zuong Thu Huong (v. Dương Thu Hương, nar. 1947), která ovšem nesmí publikovat ve své rodné zemi.\n\nKromě literatury umělecké se Vietnam může pochlubit nesmírně bohatou lidovou slovesností (poesie, písně, veršovaná přísloví aj.), která je dosud velmi živá a především v minulosti výrazně ovlivnila tvář vietnamské literatury.\n\n\n"}
{"id": "317186", "url": "https://cs.wikipedia.org/wiki?curid=317186", "title": "Tattoo (skladba)", "text": "Tattoo (skladba)\n\n„Tattoo“ je instrumentální skladba britského multiinstrumentalisty Mika Oldfielda. Vydána byla jako jeho třicátý třetí singl na konci roku 1992 a v britské hudební hitparádě se umístila nejlépe na 33. příčce.\n\nSkladba „Tattoo“ pochází z Oldfieldova alba \"Tubular Bells II\", které vyšlo v létě 1992. Na singlu se vyskytuje její upravená a zkrácená verze. B stranu singlu zabírá instrumentálka „Silent Night“, přepracovaná verze písně „Tichá noc“.\n\nSingl vyšel kromě sedmipalcové gramofonové desky i na CD. To navíc obsahuje skladbu „Sentinel“ v živém podání z koncertní premiéry \"Tubular Bells II\" na edinburském hradě ze září 1992.\n\nV prosinci 1992 vyšla také samostatná druhá část singlu „Tattoo“ s názvem „Live at Edinburgh Castle EP“. Toto minialbum vyšlo pouze na CD a obsahuje čtyři skladby nahrané na koncertě \"Tubular Bells II\" na edinburském hradě v září 1992.\n\n\n\n\n"}
{"id": "317188", "url": "https://cs.wikipedia.org/wiki?curid=317188", "title": "SPAR", "text": "SPAR\n\nSpar je maloobchodní řetězec založený ve třicátých letech Adriaanem van Wellem v Holandském Zoetermeeru.\n\nFirma poměrně brzy expandovala do zahraničí, již v roce 1947 zahájila provoz v Belgii, roku 1963 otevřela první obchod mimo evropský kontinent v JAR a v devadesátých letech dvacátého století vstoupila na maloobchodní trh i v tehdejší ČSFR.\nPodle prodejní plochy a země, v které se nachází, se můžeme setkat s následujícími modifikacemi obchodní značky Spar: \"SPAR\", \"SPAR Express\" (malé prodejny), \"SPAR Gourmet\", \"EUROSPAR\", \"SUPERSPAR\", \"DESPAR\" (supermarkety) , a \"INTERSPAR\" (hypermarkety).\nNěkteré malé prodejny jsou přidruženy k benzinové pumpě ve vlastnictví petrolejářské společnosti.\n\nV Maďarsku již v devadesátých letech Spar odkoupil prodejny diskontního řetězce Plus a změnil je na supermarkety Spar.\n\nDo České republiky vstoupila společnost Spar v podstatě dvěma svými odnožemi, nejdříve pod značkou Spar Šumava již v roce 1991 zahájila provoz malých prodejen v jižních a západních Čechách, pravděpodobně na principu franšízy.\n\nPočínaje rokem 1996 založil rakouský Spar svou dceřinou společnost SPAR Česká obchodní společnost s.r.o., která počíná budovat síť hypermarketů Interspar a posléze i supermarketů Spar. Strategií Sparu byla orientace na střední vrstvy zákazníků. Společnost distribuovala zdarma mezi veřejnost reklamní časopisy \"Interspar\" a \"Spar\" s modifikacemi na určitá města.\n\nV roce 2012 provozoval Spar v ČR 42 hypermarketů INTERSPAR a 9 supermarketů SPAR.\n\nSpolečnost Spar provozuje řetězec prodejen sportovního vybavení Hervis, působícího i v České republice.\n\nSpolečnost Ahold v roce 2014 oznámila, že koupí prodejny Sparu v Česku. Jde o 35 hypermarketů a 14 supermarketů. Za koupi zaplatí 5,2 miliardy korun. 1. ledna 2015 přešla většina majetku SPAR Česká obchodní společnost s.r.o. odštěpením na společnost AHOLD Czech Republic, a.s. a původní společnost je v likvidaci.\n\n\n"}
{"id": "317190", "url": "https://cs.wikipedia.org/wiki?curid=317190", "title": "Jan z Jenštejna", "text": "Jan z Jenštejna\n\nJan z Jenštejna (27. prosince 1347–1350 nejpravděpodobněji 1350 – 17. června 1400, Řím, Itálie) byl český šlechtic, duchovní, politik a umělec, který byl v letech 1373–1384 kancléřem českého krále Václava IV. a v letech 1379–1396 zastával funkci třetího pražského arcibiskupa.\n\nPocházel ze šlechtického rodu pánů z Vlašimi a z Jenštejna, kteří patřili ke vzdělané šlechtě sloužící ve státní službě. Jeho otec, Pavel z Vlašimi a Jenštejna, působil jako královský notář a jeho strýc Jan Očko z Vlašimi byl druhý pražský arcibiskup. Protože se státní služba očekávala i od něj, získal velmi kvalitní vzdělání. Nejprve studoval u Jana ze Středy, poté v Praze, poté vystudoval teologii v Bologni a Padově. Po těchto studiích byl krátce na universitě v Montpellieru, odkud brzy přešel do Paříže, kde se připravoval na kariéru profesora na Sorboně. Při této přípravě byl pozván k návratu do Prahy, což přijal.\n\nDo Prahy se vrátil v roce 1373, jako uznávaný odborník na kanonické právo. V této době byl Karlem IV. jako přítel Václava IV. jmenován jeho královským kancléřem. Jeho skutečná politická kariéra započala roku 1375, kdy byl jmenován míšeňským biskupem. 19. března 1379 se stal pražským arcibiskupem a v tomtéž roce byl králem Václavem IV. jmenován nejvyšším zemským kancléřem. V této době patřil k nejbližším královým spolupracovníkům.\n\nV roce 1380 přežil podle dobové literatury mor. V Čechách se sice v tomto období skutečně nákaza vyskytovala, ale není jisté, že on sám onemocněl touto chorobou , neboť slovo \"mor\" v tehdejší době označovalo i řadu jiných vážných onemocnění. Podle některých zdrojů je možné, že se u Jenštejna projevila nějaká forma epilepsie způsobená zánětem mozku, která mu způsobovala různá náboženská vidění. Onemocnění u něj způsobilo obrovskou proměnu osobnosti, která se odrazila v jeho náboženských postojích. Z původního relativně světského zaměření se stal nositelem asketických myšlenek.\n\nPo roce 1380 postavil asketický život jako program a vzor, kterým by se měla česká společnost řídit. Tento program se dostal do konfliktu s královskou mocí. Konflikt se navíc nedařilo řešit, protože on sám odmítal jakoukoli dohodu. Věřil totiž, že spor bude vyřešen Božím zásahem. Neochota řešit problém vedla k tomu, že ho proti králi začala podporovat vyšší šlechta, která sledovala vlastní mocenské zájmy. Spor se nadále rozrůstal díky tomu, že arcibiskupství začalo zastávat samostatnou zahraniční politiku. On sám totiž podporoval papeže v Římě proti avignonskému vzdoropapeži. Tento jeho postoj se negativně odrážel na vztazích s Francií. Silná církev mu umožnila vyhrotit svůj postoj až k tomu, že dvojpapežství začal prohlašovat za ďáblovo dílo, což dále vyostřilo spor s králem, který si zatím nepřál být ve sporech angažován.\n\nKrize mezi králem a arcibiskupem začala vrcholit v roce 1384, kdy se dostal do sporů s Janem Čúchem ze Zásady, který na Labi vybudoval jez na hranici s arcibiskupskými pozemky. Po neúspěšných protestech se rozhodl jez zničit. Jan Čúch na něj podal žalobu, kterou král využil k jeho několikadennímu zatčení na Karlštejně, během něhož Václav povolil Janu Čúchovi nahradit si škodu vypleněním arcibiskupského majetku. Dále odvolal Jana z Jenštejna z funkce nejvyššího zemského kancléře. Cílem tohoto kroku bylo oslabit jeho pozici, což se povedlo jen částečně.\n\nPoté se král Václav IV. rozhodl narušovat legitimní pravomoce pražského arcibiskupství, což vyvolávalo další napětí. Cílem těchto akcí bylo donutit Jenštejna k abdikaci, protože jejich vzájemná spolupráce byla nemožná a tato situace vyvolávala v zemi velké napětí.\n\nDalším důležitým sporem, který vyvolal, byl spor s litomyšlským biskupem Janem, ve kterém docílil vzetí Jana do klatby.\n\nRoku 1392 se spor dostal do fáze, v níž se jednalo o postavení církevní správy v Čechách, začal se dostávat do izolace, která nutně musela vést k jeho porážce. V březnu roku 1393 byl umučen generální vikář Jan z Pomuku, takové násilí vůči představiteli církve bylo zcela mimo tehdejší normy, proto podal papežské kurii žalobu na Václava IV. V Římě však převážila realistická politika, kdy si papež Bonifác IX. uvědomil, že na boj proti vzdoropapeži potřebuje pomoc českého království a že na spor s ním nemá sílu a ve věci nepodnikl žádné kroky. Tím se Jan stal zcela izolovaným bez jakékoli podpory (v této době ho odmítla podpořit i jeho vlastní kapitula) a po několika dalších prohraných sporech byl 2. dubna 1396 nucen abdikovat a 2. července t.r. pak vysvětil arcibiskupem svého synovce Olbrama ze Škvorce.\n\nPo své abdikaci byl v roce 1397 v Římě jmenován titulárním latinským patriarchou alexandrijským, což prakticky znamenalo ztrátu jakéhokoli vlivu. Prakticky lze říci, že po roce 1398 byl jeho návrat do českých zemí nemožný i proto, že mu v nich byl zabaven majetek. Zemřel 17. června 1400 v klášteře svaté Praxedy v Římě jako chudý a zlomený člověk, podle jedné legendy zemřel s hrůzou v očích, jakoby s někým zápasil.\n\nJeho hodnocení ve funkci arcibiskupa je problematické a evidentně bylo problematické již v jeho době. Na počátku jeho kariéry mělo arcibiskupství velkou část svých zájmů shodných se státem. Svojí politikou dokázal z arcibiskupství udělat nástroj boje proti králi. S touto politikou později nesouhlasila ani sama kapitula, proto se v rozhodující chvíli postavila na stranu krále.\n\nV rámci arcibiskupského majetku zrušil tzv. odúmrtní právo, což byl podle něj pozůstatek pohanských zvyků. Dalším výrazným úspěchem bylo zavedení svátku Navštívení Panny Marie, který se stal velmi populární a od roku 1389 je slaven v rámci celé církve; původně byl slaven 2. července, po úpravách kalendáře z roku 1969 je slaven 31. května. Do doby jeho arcibiskupství spadá založení Betlémské kaple a jako arcibiskup se staral o stavbu chrámu svatého Víta.\n\nPod jeho vedením došlo i k poměrně razantnímu potření nejen celé řady sekt a alchymistů, ale i příznivců avignonského papeže.\n\nSpory, které vedl s králem a jeho okolím, však vnitřně oslabovaly nejen státní, ale i církevní jednotu a svým způsobem předjímaly husitství, či alespoň pomohly vytvořit živnou půdu pro myšlenky, které se v něm šířily. Spor s králem nakonec vedl k tomu, že kladrubské opatství nebylo povýšeno na biskupství. Tento spor skončil umučením Jana z Pomuku, což vyvolalo jeho tři cesty do Říma, z nichž ani jedna pro něho nebyla úspěšná.\n\nU Jenštejnovy osobnosti je zřetelný výrazný názorový posun, kterým v roce 1380 prošel. Před tímto rokem patřil mezi církevní představitele, kteří se nebránili světskému životu, je známo, že se rád účastnil honů, turnajů, zajímal se o antickou vzdělanost, skládal hudbu a byl také dobrým tanečníkem. Poté, co přežil svoji chorobu, se jeho osobnost změnila a stal se z něj velmi netolerantní asketa, který spal na kamenné podlaze, nosil řetězy a praktikoval sebemrskačství, za což byl svým zpovědníkem několikrát napomínán.\n\nV této době zpřetrhal i vztahy s Francií a orientoval se čistě na římského papeže.\n\nLze říci, že jeho umělecké působení je stejně obsáhlé jako jeho politická a náboženská činnost. Organizoval finančně nákladnou přestavbu několika hradů, především Jenštejna.\n\nDále je zajímavé, že nechával malovat svoje náboženské vize, které podle badatelů odpovídají pozdějším vizím Jany z Arku a částečně vypovídají nejen o jeho osobnosti, ale i o jeho duševním rozpoložení.\n\nVlastní tvorbou zasáhl do literatury a hudby. Jeho hudební činnost nebyla nijak systematická, ale spíše náhodná. Před rokem 1380 se často jednalo o hudbu k tanci, poté o náboženskou hudbu. Jeho hudební dílo bylo zpracováno v knize \"Die Hymnen Johanns von Jenstein, Erzbischofs von Prag\" Q. M. Drevese (kniha byla vydána v jediném vydání v němčině v roce 1886).\n\nJeho literární činnost je velmi bohatá a obsahuje nejen náboženská a filosofická díla, traktáty, ale i básně.\n\n\n\n"}
{"id": "317191", "url": "https://cs.wikipedia.org/wiki?curid=317191", "title": "Sdružení přátel Jaroslava Foglara", "text": "Sdružení přátel Jaroslava Foglara\n\nSPJF, celým názvem Sdružení přátel Jaroslava Foglara, z. s., je spolek, sdružující děti i dospělé příznivce Jaroslava Foglara. V současnosti se jako jediná dětská organizace zaměřuje na práci s dětmi formou mikrokolektivů bez dospělého vedoucího, takzvaných klubů.\n\nSdružení přátel Jaroslava Foglara (SPJF) vyvíjí činnost na více rovinách. V prvé řadě pracuje s dětmi a mládeží a jako jediná organizace v České republice se zaměřuje zejména práci dětských mikrokolektivů - tzv. klubů bez dospělého vedoucího. Dále sdružuje děti i dospělé příznivce Jaroslava Foglara, známého českého spisovatele, skauta a pedagoga, podporuje bádání a archivářské aktivity v rámci jeho literárního a pedagogického odkazu, mimo jiné vydává knihy v Braillově písmu zdarma distribuované do ústavů a knihoven pro nevidomé. V neposlední řadě pak vedlo projekt Hledáme lék na dětskou kriminalitu, v jehož rámci organizuje odborné semináře a konference a vydává sborníky referátů a přednášek nebo krátké filmy.\n\nJaroslav Foglar, skautskou přezdívkou Jestřáb, byl známý český spisovatel, skaut a pedagog, který žil v letech 1907–1999. Kromě bohaté činnosti v oddíle Hoši od Bobří řeky navrhl i zcela nový a originální směr výchovy dětí a mládeže v dětských mikrokolektivech, tzv. klubech, bez přímé práce dospělého vedoucího. Nejznámějším příkladem těchto čtenářských klubů mohou být literární Rychlé šípy – v době největšího rozmachu ovšem těchto klubů reálně existovalo na 30000. Foglar se stal jednou z hlavních tváří českého skautského hnutí a inspiroval několik generací kluků a holek, kteří po jeho vzoru pátrali po Stínadlech, zakládali kluby či vedli své vlastní oddíly.\n\nV roce 1966 vznikl Klub přátel Jaroslava Foglara (KPJF), na který v roce 1990 volně navázalo SPJF. Již na začátku roku 1990 oslovil Karel Janský - Delfín Františka Strmisku a Miloše Vraspíra - Bobra s myšlenkou na založení občanského sdružení, jehož hlavní aktivitou by bylo propagace a šíření myšlenek života a díla Jaroslava Foglara. Souhlas Jaroslava Foglara získal Janský 28. dubna 1990. Oficiálně bylo SPJF registrováno 28. prosince 1990 na ministrestvu vnitra České republiky. Na zakládací listině však místo Františka Strmisky figurovalo jméno Jiřího Punčocháře. Prvním předsedou se stal Karel Janský. V roce 1993 byl vystřídán Jiřím Punčochářem, který se shodou okolností v den smrti Jaroslava Foglara, tj. 23. ledna 1999 na zasedání vedení SPJF své funkce vzdal a byl nahrazen Milošem Vraspírem, v roce 2014 pak Milanem Lebedou a v roce 2016 Vojtěchem Hanušem, který SPJF předsedá dodnes.\n\nCílem sdružení bylo původně vytvořit zázemí pro Foglarovy příznivce napříč různými organizacemi, na základě velkého zájmu nových členů však vznikla svébytná organizace. Ta od roku 1992 začala vyvíjet i svůj vlastní program pro děti v rámci hnutí Bobří stopou, jehož součástí byly i dlouhodobé hry pořádané ve spolupráci s Českou televizí a uváděné v programu Oáza. Na základě ohlasu na soutěž v televizním studiu začalo SPJF pořádat tábory a další akce pro děti, vydávat časopis Bobří stopou a tzv. Zpravodaj SPJF a obnovilo myšlenku dříve zakázaného klubovního hnutí. O to se sice po roce 1989 pokusilo více uskupení (například ABC, Hlasatel aj.), jediné SPJF však vytrvalo až do dnešních dnů.\n\nNejméně jednou za dva roky se schází Valná hromada SPJF, která volí na příští dvouleté období orgány SPJF; Vedení SPJF a Revizní komisi. Vedení SPJF si pak ze svého středu volí předsedu a dva místopředsedy.\n\nZákladní články SPJF tvoří pobočky, oddíly a kluby. Pobočky jsou volným sdružením členů SPJF z některých regionů a slouží k lepší koordinaci aktivit přímo v místě, kde pobočka sídlí. Minimálně jednou za dva roky se schází na Výroční schůzi, kde si volí tříčlenné vedení: předsedu a dva zástupce. Oddíly fungují podobně, jako v jiných organizacích: v každém musí být jeden vedoucí starší 18 let a všichni členové současně jsou členy SPJF. Sdružování klubů se SPJF věnuje prakticky jako jediná organizace v České republice. V nich na rozdíl od oddílů nesmí být nikdo starší 18 let a členové nemusejí současně být členy SPJF. Běžně proto dochází k proměně klubů v oddíly v době, kdy jejich členové dorostou a rozšiřují svoji činnost.\n\nSPJF je členem střešní organizace Česká rada dětí a mládeže, některé její základní články jsou pak (ať už samotné, nebo v zastoupení centrály, nemají-li vlastní právní subjektivitu) členy regionálních krajských rad dětí a mládeže.\n\nSPJF zakládá pro operativnější řízení své lokální či úzce zaměřené aktivity pobočky a oblastní organizace (které na rozdíl od běžných poboček jsou právnickými osobami s vlastní právní subjektivitou). V současné době vyvíjí činnost pět poboček.\n\nPražská pobočka SPJF je nejstarší pobočkou SPJF, svou činnost vyvíjí již od roku 1993 a se statusem oblastní organizace disponuje vlastní právní subjektivitou. Hlavní náplní činnosti je badatelství a sběratelství, zaměřené zejména na dospělé příznivce Jaroslava Foglara. K tomuto cíli slouží ediční aktivity, pořádání výstav a podobě. Pražská pobočka tak stála například za výstavou \"Marko Čermák: Poslední romantik\" v Muzeu Karlova Mostu. Pražská pobočka též provozuje internetový server s foglarovskou tematikou bohousek.cz.\n\nJihomoravská pobočka SPJF Perpetuum s centrem v Brně byla založena v roce 2003, v roce 2010 pak získala status oblastní organizace a vlastní právní subjektivitu. Její činnost se zaměřuje na děti a mládež a snaží se organizovat tyto oblastní aktivity lépe, než by dokázalo ústředí SPJF (která má také sídlo v Brně). V létech 2005 a 2006 tak stálo za Volnočasovým centrem Bedna, pořádá pravidelný závod městskou dopravou Šalinění či za závodem v Moravském krasu s názvem KRAZ. V létech 2010 a 2011 také provozovalo jiné volnočasové centrum Holubník v samém centru Brna na České ulici.\n\nTřebíčskou pobočku SPJF Halahoj tvoří Studentský klub Katolického gymnázia v Třebíči, který se zaměřuje na práci s dospívajícími prostřednictvím metod zážitkové pedagogiky. Metodika činnosti zahrnuje také další typy aktivit: taneční a divadelní víkendy, RPG, kurzy tvůrčího psaní, tematické čajovny, pořádání koncertů apod. Centrum činnosti je v dřevěném „\"Domečku\"“ v areálu gymnázia, Halahoj navíc vlastní turistickou základnu Mrákotín u stejnojmenné obce.\n\nVýchodočeská pobočka SPJF pracuje s dětmi a mládeží a slouží ke koordinaci činnosti v regionu s centrem v Hradci Králové.\nSeveromoravská pobočka SPJF vznikla v roce 2005 a pořádá široké aktivity pro veřejnost. K těm tradičním patří Kuličkiáda v prostorách Hornického muzea Landek, závodu Uctívači ginga a jiné.\nV rámci SPJF v minulosti vyvíjela aktivity brněnská pobočka SPJF, určená zejména zájemcům o badatelskou a sběratelskou část činnosti. Pobočka zanikla v druhé polovině 90. let. V roce 2003 vznikla Jihomoravská pobočka SPJF, jež měla již vlastní cíle aktivit.\n\nDruhou zaniklou pobočkou SPJF byla pobočka ostravská. Ta aktivitu utlumila začátkem nového tisíciletí a postupně ji převedla pod později vzniklou pobočku severomoravskou, která se snažila o větší rozsah své činnosti.\n\nMezi dalšími pobočkami, které již nevyvíjí žádnou činnost byly: Přeloučská, Pardubická, Šumperská a Bratislavská pobočka SPJF.\n\nSPJF je v současnosti jedinou organizací v České republice zabývající se výchovnou činností na základě kontaktu s mikrokolektivy - kluby, kterých sdružuje několik desítek z celého území republiky. S kluby udržuje kontakt prostřednictvím časopisu, osobní korespondence klubů se stovkaři a webových stránek. Sdružení poskytuje klubům náměty pro činnost, sleduje jejich aktivity a pokouší se je směrovat výchovným směrem, umožňuje klubům setkávání na akcích a táborech a podněcuje je k aktivnímu trávení volného času také prostřednictvím dlouhodobých dopisovatelských her.\n\nKromě toho ale sdružuje oddíly s klasickou činností a organizuje různé aktivity i pro starší děti a mládež. Jsou to například zimní tábory, závody v městské dopravě Šalinění, hry a srazy se stínadelskou i jinou tematikou (Stínadla tudy, Stínadelské Šestnáctero), zážitkové akce a kurzy nebo školení vlastních vedoucích. Tradiční akcí SPJF je také pátrací hra pro širokou veřejnost Hledáme Rychlé šípy, kterou Pražská pobočka pořádá nepřetržitě od roku 2000 (i se záštitou primátora Prahy) a v letech 2012-18 se hra rozšířila také do Kutné Hory, Brna, Ostravy, Olomouce, Třebíče, Hodonína, Ústí nad Labem, Plzně, Českých Budějovic a Tábora.\n\nSPJF kromě dětí sdružuje i dospělé a vyvíjí pro ně bohatou činnost. Jedná se o sběratelské burzy, besedy či výstavy. Další velkou akcí bývají setkání ve Sluneční zátoce, kam se každoročně sjíždí na 300 příznivců Jaroslava Foglara a jeho díla. SPJF pořádá také adrelinové výpravy do podzemí Stínadel v Praze nebo v Brně.\n\nDo roku 2009 SPJF vedlo program Hledáme lék na dětskou kriminalitu, v jehož rámci se uskutečnilo deset seminářů a konferencí odborníků z oblasti pedagogiky, psychologie, justice i praktikujících vychovatelů či učitelů. V minulosti byla probírána témata jako domácí násilí, šikana či rizika internetu. Výstupem ze seminářů jsou sborníky referátů a odborných článků, kromě toho byly vydány krátké tematické filmy určené školám jako učební pomůcka.\n\nSPJF vydává časopis Bobří stopa, dříve Bobří stopou. V předchozích letech k tomuto periodiku patřil i Klubovní hlasatel nebo Zpravodaj SPJF. Mimo Zpravodaje, který byl spíše sběratelsky zaměřen, jsou časopisy určené především dětem a mládeži a přinášející náměty pro činnost mikrokolektivů - klubů. Dále SPJF vydává příležitostné knižní publikace k výstavám či výročím a také mapuje sběratelské aktivity prostřednictvím drobných materiálů, několika sad sběratelských kartiček.\n\n\n"}
{"id": "317194", "url": "https://cs.wikipedia.org/wiki?curid=317194", "title": "Kuňka obecná", "text": "Kuňka obecná\n\nKuňka obecná (\"Bombina bombina\" (Linné, 1761)) je obojživelník z čeledi kuňkovití. Je ohroženým druhem žab ČR. Je nazývána také kuňka ohnivá (dříve ropucha ohnivá, žába ohnivá).\n\n\nOd východní části Německa po jižní část Uralu. Na severu je rozšířena až do jižního Švédska, na jihu do severozápadního Řecka; zasahuje do asijské části Turecka.\n\nÚzemí České republiky leží u západního okraje areálu druhu. V České republice je prokázána ve 48,7 % kvadrátech síťové mapy, přičemž v mnoha oblastech není výskyt souvislý, ale pouze ostrůvkovitý a mnohé populace již nejsou vzájemně migračně propojeny. Téměř úplně chybí v západních Čechách, v Libereckém kraji, v centrálních partiích Českomoravské vrchoviny, v karpatských pohořích a kromě okolí Ostravy na severní Moravě a ve Slezsku. V oblasti Českomoravské vrchoviny, Čech a severovýchodní Moravy v povodí Odry je výskyt poměrně souvislý.\n\nDorůstá délky 4,5–5 cm. Tělo je zploštělé a končetiny relativně krátké. Poměr těla a hlavy je větší než 3 : 1, čenich je výrazně zaoblený. Ušní bubínek není viditelný. Dobře viditelné jsou obloukově zahnuté parotidní žlázy za okem. Oči jsou vystouplé, oční zornice srdcovitého či trojúhelníkovitého tvaru.<br>\nKůže je charakteristicky bradavičnatá. Kožní bradavičky jsou zaoblenější a celkově spíše jemnější na pohled i na dotek oproti kuňce žlutobřiché. Na hřbetě jsou zakončeny tupě, na vrcholu s malou černou špičkou.\n\nZbarvení svrchní strany těla bývá proměnlivé, tmavě šedé s drobnými černými skvrnami nebo s tmavohnědými skvrnami, tmavozelené se zelenými skvrnami, někdy i trávozelené s drobnými tmavými skvrnami. Celkově bývá kuňka obecná tmavší než kuňka žlutobřichá.\n\nBřicho je tmavé – černé až šedočerné – s typickým oranžovým, oranžovočerveným až oranžovožlutým skvrněním. Oranžová barva nepřesahuje 50 % pokrytí břicha, tmavá barva převažuje. Tmavé skvrny na břiše bývají hustě posety drobnými bílými tečkami. Kresba na břiše je u každého jedince specifická. Prsty na předních i zadních končetinách jsou zespodu tmavé.\n\nSamci jsou menší než samice, mají mírně větší hlavu a vyvinutý párový podhrdelní rezonanční měchýřek. V době páření se jim vytvářejí černé zrohovatělé plošky na vnitřní straně předních končetin (zpravidla zasahují na první a druhý prst), tzv. svatební polštářky. Slouží samcům při páření k přichycení na těle samice v oblasti beder (amplexus inguinalis).<br>\n\nPulci obou druhů kuněk mají dýchací otvor (spiraculum) na břiše. Tím se liší od pulců ostatních druhů našich žab.\n\nSamci kuňky obecné se ozývají ve dne i v noci pomalým, pravidelným a silným houkavým kuňkáním, nosově znějícím „unk-unk-unk\" (přepisováno také jako „uuh-uuh-uuh“). Hlas působí melancholicky. Volání má frekvenci nižší než 40× za minutu (na rozdíl od kuňky žlutobřiché, jejíž volání je rychlejší).\n\nObývá nížiny až pahorkatiny do 400 m n. m., výše se vyskytuje vzácně (výškové optimum: oblasti položené do 300 m n. m.) Nejvýše položená lokalita výskytu byla pozorována v nadmořské výšce 732 m. Preferuje otevřená slunná stanoviště, a to zejména v období rozmnožování. Mimo období rozmnožování se vyskytuje na mokřadech, loukách, pastvinách a jiné zemědělské půdě, často v mělkých kalužích na loukách, polích, okrajích lesů, loužích na cestách a v zaplavovaných místech. Vyžaduje dostatek vhodných vodních ploch, jak větších nádrží k rozmnožování, tak drobných tůní a kaluží. Může se rozmnožovat i v dočasných vodách, ale dává přednost trvalejším vodním plochám. K rozmnožování využívá spíše větší vodní plochy s rozsáhlou vodní vegetací. Zásadní je pro ni dostatečný rozsah mělčin s hloubkou vody do 40 cm, dostatek oslunění vodní hladiny, dostatek kvalitních litorálních porostů, dostatek potravy a menší rybí obsádka. Rozmnožuje se nejčastěji v mělčinách rybníků a jezer a v různých typech tůní. Ve vodních tocích ani ve výrazně průtočných nádržích se nerozmnožuje.\n\nŽiví se bezobratlými, zejména hmyzem a jeho larvami: 56 % potravy tvoří komáři a jejich larvy, 18 % brouci, 18 % pavouci a 3 % stonožky. Ostatní bezobratlí tvoří méně než 1 % potravy. Pulci konzumují zejména řasy a vyšší rostliny, často také drobné bezobratlé živočichy. Čerstvě metamorfované žabky se živí převážně hmyzem (brouci, blanokřídlí, dvoukřídlí). Potravu uchvacuje čelistmi, neloví ji jazykem jako např. skokani a ropuchy.\n\nRozmnožování probíhá v mělké vodě s hustou vegetací. Místa ke kladení vajíček jsou oddělena od ostatní vodní plochy. Převážně v květnu a červnu klade samička na vodní rostliny a kameny až stovky vajíček ve shlucích. Během léta se může rozmnožovat i vícekrát. Kuňka se často zdržuje ve velkých společenstvích.\n\nPulci se líhnou asi po týdnu. Vývoj pulců trvá přibližně dva a půl měsíce. Žabky velké 2 cm opouštějí vodu a přezimují na souši (v dutinách, pod listím atp.). Zbarvení bříška je již zcela vyvinuté. Probouzejí se v dubnu. Ve třetím roce života jsou kuňky obecné pohlavně dospělé. Dožívají se průměrně patnácti let.\n\nPři ohrožení na souši (zejména v chladném počasí) zaujímá obrannou pozici: celá se miskovitě prohne a dlaně zadních i předních končetin výhružně vystaví proti predátorovi. (Někdy si předníma nohama zakryje oči.) Odkryté kontrastní zbarvení na nohou, hrdle a po stranách těla může predátora odradit. Kuňka v této pozici setrvá několik sekund a poté se snaží rychle uniknout. Pokud predátor neustoupí, začne kuňka vylučovat z kožních žláz bělavý a intenzivně páchnoucí sekret. Při pokusu o útěk může vydávat i obranné volání. Při útěku ve vodě se zaryje do jemného bláta ve dně.\n\nV minulosti tato žabka patřila k běžně rozšířeným druhům. Dnes je legislativně řazena mezi druhy ohrožené. Současný stupeň ohrožení je však výrazně vyšší. Během posledních 15 let se její výskyt v některých regionech snížil o 80 %. Výrazné ohrožení představují krajinotvorné změny – scelování zemědělské půdy, úprava rybníků pro zemědělské a rekreační účely, přeměna luk na pole apod. Často také dochází ke kontaminaci vhodných lokalit pesticidy. Postupně se tak kuňky kvůli člověku staly jedním z nejohroženějších druhů obojživelníků v ČR. Tento druh obojživelníka je zařazen v seznamu ohrožených druhů Bernské konvence a v seznamu ohrožených obojživelníků v projektu ochrany přírody v Evropské unii Natura 2000.\n\nV Česku je silně ohroženým druhem dle vyhlášky č. 395/1992 Sb.\n\n\n\n"}
{"id": "317195", "url": "https://cs.wikipedia.org/wiki?curid=317195", "title": "Rolex", "text": "Rolex\n\nFirma Rolex je švýcarská firma zabývající se výrobou luxusních náramkových hodinek. Firma Rolex není mezi odborníky řazena do „svaté trojice“ Patek Philippe, Vacheron Constantin a Audemars Piguet.\n\nRolex vyrábí výhradně mechanické hodinky. Nespecializuje se na výrobu hodinek s komplikacemi, tj. ukazatele měsíční fáze, věčné kalendáře apod., i to je jeden z důvodů, proč není řazen do „svaté trojice“.\n\nV roce 1881 se v německém městě Kulmbach narodil zakladatel firmy Hans Wilsdorf. V roce 1905 založil se svým švagrem firmu Wilsdorf & Davis se sídlem v Londýně se zaměřením na dovoz švýcarských hodinek. V roce 1908 byl zaregistrován název Rolex pravděpodobně z francouzských slov ho\"rol\"ogerie \"ex\"quise. V roce 1912 se odstěhovala z Londýna do Ženevy, kde firma sídlí dodnes.\n\nZnačka zaznamenala mnoho prvenství v oblasti hodinek, její hodinky byly jako první v hloubce 11 000 m v Marianském příkopu nebo na Mount Everestu. Jako první dostala osvědčení kvality a představila první vodotěsné hodinky, první hodinky se samonátahem a třeba také první hodinky se dvěma časovými pásmy.\n\n1953 - Rolex Oyster Professional Submariner - První vodotěsné hodinky až do hloubky 100m.\n\n1955 - Rolex Oyster Perpetual GMT Master - první hodinky s více časovými pásmy.\n\n1956 - Rolex Oyster Perpetual Day-Date - ikonické luxusní hodinky ve zlatém nebo platinovém provedení.\n\n1963 - Rolex Oyster Cosmograph Daytona - hodinky s chronografem a tachymetrickou stupnicí pro měření průměrné rychlosti.\n\n"}
{"id": "317198", "url": "https://cs.wikipedia.org/wiki?curid=317198", "title": "Vladislav Treťjak", "text": "Vladislav Treťjak\n\nVladislav Alexandrovič Treťjak (rus.: Владисла́в Алекса́ндрович Третья́к (* 25. duben 1952 Dmitrov) je bývalý sovětský reprezentant v ledním hokeji. V letech 1969 až 1984 hájil branku týmu CSKA a sborné Sovětského svazu. Odehrál celkem 482 zápasů v sovětské nejvyšší lize, na mistrovství světa a olympijských hrách 117 zápasů. Ve své kariéře dosáhl mnoho úspěchů. Je trojnásobným olympijským vítězem, desetkrát byl mistrem světa, devětkrát mistrem Evropy, třináctkrát mistrem Sovětského svazu a jednou vítězem Kanadského poháru. Odchytal všechny zápasy Série století. Je prvním evropským hokejistou, který byl uveden do síně slávy v Torontu. Mezinárodní hokejovou federací byl vyhlášen jako nejlepší hráč 20. století. Je držitelem titulu zasloužilý mistr sportu SSSR. Тreťjak byl pětkrát zvolen nejlepším hokejistou SSSR, třikrát nejlepším hokejistou Evropy, dvakrát nejlepším brankářem na mistrovství světa. Vladislav Treťjak je držitelem celé řady státních a sportovních vyznamenání Sovětského svazu.\n\nVladislav Treťjak začínal s hokejem v jedenácti letech ve sportovní škole v Moskvě.\n\n\"Min = minuty; Br. = obdržené branky; Br.z. = průměr obdržených branek na zápas.\"\n\n\n\n\n"}
{"id": "317199", "url": "https://cs.wikipedia.org/wiki?curid=317199", "title": "Bobří stopa", "text": "Bobří stopa\n\nBobří stopa (do 31. 12. 2009 pod názvem Bobří stopou) je časopis pro děti a mládež vydávaný Sdružením přátel Jaroslava Foglara od roku 1992. Během této doby se několikrát pozměnil jeho obsah a periodicita, od ledna 2009 vychází pravidelně jednou měsíčně. Na šestnácti barevných stranách přináší informace o dění ve foglarovském světě a v oblasti mikrokolektivů – klubů, návody pro jejich činnost, hry, soutěže a uveřejňuje též pravidla a úkoly dopisovatelské dlouhodobé hry pro kluby.\n\n"}
{"id": "317200", "url": "https://cs.wikipedia.org/wiki?curid=317200", "title": "Karcinom", "text": "Karcinom\n\nKarcinom (z řeckého \"karkinôma\") je nádorové onemocnění, vycházející z epitelu, tedy např. z vrstev kůže či sliznic, jde tedy o nádory z tkání ektodermálního či entodermálního původu. Označení rakovina se původně vztahovalo pouze na karcinomy, dnes se však v běžném jazyce rozdíl stírá. Většina karcinomů pochází z krycího epitelu, nebo žlázového epitelu. Karcinomy tvoří cca 80 % maligních nádorů.\n\nV terapii karcinomů lze použít několik léčebných modalit. Jedná se zejména o následující postupy:\n\n\n\n"}
{"id": "317201", "url": "https://cs.wikipedia.org/wiki?curid=317201", "title": "Klubovní hlasatel", "text": "Klubovní hlasatel\n\nKlubovní hlasatel byl časopis pro děti a mládež, jenž vydávalo Sdružení přátel Jaroslava Foglara v různých podobách od roku 1992. Do konce roku 2008 vycházel pravidelně každý měsíc v internetové a tištěné verzi, od ledna 2009 jeho roli převzal magazín Bobří stopou. Na dvaceti stranách přinášel informace o dění ve foglarovském světě a v oblasti mikrokolektivů – klubů, zadání úkolů dlouhodobé hry a příspěvky přímo od klubů.\n\n"}
{"id": "317203", "url": "https://cs.wikipedia.org/wiki?curid=317203", "title": "Komárov (Brno)", "text": "Komárov (Brno)\n\nKomárov (německy \"\") je městská čtvrť na jihu statutárního města Brna. Její katastrální území má rozlohu 1,66 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-jih. Žije zde přibližně 6100 obyvatel.\n\nRozkládá se mezi Svratkou a Svitavou.\n\nKomárov má městský charakter a jako čtvrť byl poznamenán jak rozvojem průmyslu, a v dobách komunismu necitlivou výstavbou panelového sídliště a silničních komunikací na jeho území. Přesto i zde lze najít kvalitní rodinnou zástavbu obklopenou zelení. Jižně od železniční trati procházející Komárovem vyrostla podél Hněvkovského ulice v posledních letech řada nových obchodů.\n\nKomárovem procházejí od 80. let ulicemi Černovickou, Svatopetrskou a Hněvkovského důležité a vysoce frekventované brněnské silnice, na nichž se zde někdy tvoří dopravní zácpy. Spojení s centrem Brna zajišťuje Dopravní podnik města Brna. Jezdí zde však též meziměstská okružní linka 509 z Měnína a linka 109 z ÚAN Zvonařka do Hodonína. Komárov je obsluhován i MHD. Má zde smyčku tramvaj číslo 12 z Komárova přes centrum do Technologického parku. Na téže zastávce staví i autobusové linky 40, 48, 49. Ty spojují Komárov s okolními obcemi. Linka 50 spojuje Komárov s Bystrcí a severem města, linka 64 Komárov s Maloměřicemi a linka 67 Komárov s Jundrovem a obchodním centrem Avion.\n\nLinka 63 spojuje jižní části metropole: Štýřice, Komárov a Tuřany. Linky noční dopravy N94 a N95 nahrazují tyto linky v noci. První linka N94 jede z Bílovic nad Svitavou centrem města, přes Komárov do Modřic. Druhá linka N95 spojuje městskou čtvrť Kamenný vrch s centrem přes Komárov a pak vyjede mimo město do Sokolnic a do Újezdu u Brna.\n\nKomárov vznikl ve středověku jako poměrně malá vesnice s původním jménem Luh a náležel moravskému markraběti. Až s postupným poněmčováním se roku 1318 objevuje německé jméno Gumrawitz - Komárov. V průběhu 12. století zde benediktini zřídili proboštství, jehož panství zahrnovalo jen několik okolních vesnic. Toto proboštství také udrželo staré jméno Luh či Na Luhu až do roku 1447. Komárovské proboštství bylo poškozeno husitskými válkami roku 1428. 15. dubna 1527 odevzdal poslední probošt Štěpán Etwan se souhlasem Ferdinanda I. zbývající majetek brněnské kapitule u sv. Petra, čímž proboštství zaniklo a Komárov se stal součástí kapitulního panství se sídlem v Podolí u Brna.\n\nPři obléhání Brna Švédy v letech 1643 a 1645 byl Komárov z větší části vylidněn a zčásti vypálen, včetně kapitulního dvoru a mlýna. Roku 1646 byl pak provoz zničeného mlýna obnoven, a roku 1648 se začalo opětovně hospodařit i ve zpustošeném dvoře. Při vpádu pruských a saských vojsk na Moravu ve 40. letech 18. století byl Komárov znovu značně poškozen, přičemž byly zničeny i dva zdejší mosty, které pak byly obnoveny v letech 1746 a 1755.\n\nV 18. století vznikly na území dnešního Komárova nové osady Malá Mariacela a Petrohradská Ulice. Ty se později osamostatnily, ale již roku 1850 byly opětovně sloučeny s Komárovem v jednu obec. Během 2. poloviny 19. století došlo v důsledku růstu Komárova i obou jeho osad ke změně skladby obyvatelstva a z Komárova se stala převážně dělnická předměstská obec, přesto zde i nadále žilo mnoho zemědělců. Již roku 1851 vznikla v Komárově továrna na sukna.\n\nPokud jde o katastr, měl Komárov až do druhé poloviny 60. let 20. století zcela jiné katastrální hranice než má dnes. Většina současného katastru Komárova sice patřila i k původnímu katastru Komárova, velká část území na severozápadě a severu však náležela k původnímu katastru Trnité, část území na východě k původnímu katastru Černovic, část území na jihozápadě k původnímu katastru Horních Heršpic, malé území na nejzazším jihu k původnímu katastru Brněnských Ivanovic. Původní katastr Komárova o rozloze 211 hektarů a v hranicích platných do roku 1935, je dnes rozdělen mezi katastrální území Komárov, Brněnské Ivanovice, Černovice, Štýřice, Horní Heršpice a Trnitou.\n\nÚzemí dnešního Komárova bylo k Brnu připojeno ve dvou fázích: 6. července 1850 území patřící původně k Trnité; a 16. dubna 1919 na základě zákona č. 213/1919 Sb., „o sloučení sousedních obcí s Brnem“, následovala i obec Komárov (zahrnující také bývalé obce Malou Mariacelu a Petrohradskou Ulici), jakož i ostatní části moderního katastru.\n\n"}
{"id": "317204", "url": "https://cs.wikipedia.org/wiki?curid=317204", "title": "Zpravodaj SPJF", "text": "Zpravodaj SPJF\n\nZpravodaj SPJF byl časopis vydávaný Sdružením přátel Jaroslava Foglara v období od roku 1990 do roku 1998 (poslední 30. číslo vyšlo 30. ledna 1998). V současnosti časopis nevychází (byl sloučen s časopisem \"Bobří stopou\"). Časopis informoval především o badatelsko-sběratelské oblasti dění okolo osoby spisovatele Jaroslava Foglara a o dalších aktivitách Sdružení přátel Jaroslava Foglara. Ve Zpravodaji SPJF poprvé vyšla díla některých známých českých kreslířů, včetně komiksů.\n\nZpravodaji nebyl přidělen identifikátor ISSN, podávání novinových zásilek bylo povoleno Oblastní správou pošt v Brně, č. j. P/3-3822/92.\n\n"}
{"id": "317208", "url": "https://cs.wikipedia.org/wiki?curid=317208", "title": "Club de Gimnasia y Esgrima La Plata", "text": "Club de Gimnasia y Esgrima La Plata\n\nGimnasia y Esgrima La Plata je argentinský fotbalový klub hrající 2. argentinskou fotbalovou ligu (k roku 2012). Klub se nachází ve městě La Plata a byl založen v roce 1887 pod názvem Club de Gimnasia y Esgrima.\n\nGimnasia y Esgrima postoupila do 1. argentinské ligy poté, co zvítězila v nižší División Intermedia v roce 1915. V roce 1929 získal klub z La Plata v nejvyšší soutěži titul, celkem zde působil 69 sezón.\n\n\n"}
{"id": "317209", "url": "https://cs.wikipedia.org/wiki?curid=317209", "title": "Velké Družďavy", "text": "Velké Družďavy\n\nVelké Družďavy je přírodní památka v České republice, okrese Brno-venkov, katastrálním území Rebešovice. Důvodem ochrany jsou teplomilná stepní travobylinná společenstva na svahu z miocenních písků a štěrků s výskytem řady významných druhů rostlin (bohatý výskyt čilimníku bílého) a živočichů. Chráněné území je tvořeno xerotermní vegetací na jižním svahu kopce. Mimo území přírodní památky se nachází les, v něm se vyskytuje trnovník akát, který postupně invaduje do stepi, což je spolu s absencí jakéhokoliv managementu pro budoucnost chráněného území aktuální hrozba.\n\nLokalita Velké Družďavy byla vyhlášena státní přírodní rezervací výnosem Ministerstva kultury ze dne 28. prosince 1953 a tento status byl potvrzen výnosem Ministerstva kultury ČSR ze dne 29. listopadu 1988. Do kategorie přírodní památka bylo toto území přeřazeno dle § 22, odst. 2 vyhlášky Ministerstva životního prostředí ČR 395/1992 Sb. Nově byla památka vyhlášena Nařízením Jihomoravského kraje č. 5/2019 ze dne 17. prosince 2018 s účinností od 1. března 2019.\n"}
{"id": "317210", "url": "https://cs.wikipedia.org/wiki?curid=317210", "title": "Company of Heroes", "text": "Company of Heroes\n\nCompany of Heroes je 3D strategie v reálném čase. Hra se odehrává v období druhé světové války s kampaní pro jednoho hráče za Spojence a ve hře více hráčů také za stranu Němců. Hra se dá hrát proti počítači či online.\n\nHra je jako jedna z prvních real-time strategií ještě více zaměřena na realističnost včetně reálné fyziky, strachu a dalších prvků podobně jako .\n\nVzhledem k velké úspěšnosti byl po roce vydán datadisk s kampaní za Němce a britské spojence.\n\n"}
{"id": "317220", "url": "https://cs.wikipedia.org/wiki?curid=317220", "title": "Klášter minoritů (Brno)", "text": "Klášter minoritů (Brno)\n\nKlášter minoritů v Brně je nejstarším dosud fungujícím klášterem na území města Brna. Nachází se v ulici Minoritská č. 469/1 v městské části Brno-střed. Celý komplex sestává z kostela, Lorety se Svatou chýší, Svatých schodů a dvou klášterních budov se dvěma nádvořími.\n\nPočátky minoritského kláštera jsou značně nejasné, byl založen patrně kolem roku 1230 českým králem Václavem I. a Janem Velenem Černohorským z Boskovic.. Další vývoj kláštera je shodný s vývojem kostela, s jehož historií je bezprostředně spojen. Když roku 1262 klášter vyhořel, byl celý komplex vybudován znovu, tentokrát i s kostelem svatých Janů. I v následujícím století byl klášter dále rozšiřován, v 15. a 16. století byl klášter v hmotné tísni, počínaje rokem 1660 začal nová přestavba kláštera v barokním duchu, byla přistavěna i loretánská kaple. V roce 1950 byl klášter zabrán komunistickým režimem a konvent násilně vysídlen. Po pádu totality se celého objektu opět ujali minorité.\n\nObjekt kláštera na nároží ulic Orlí a Minoritské v historickém jádru města Brna je na jižní Moravě jediným klášterem, jehož konvent již více než 750 let sídlí beze změny na stejném místě.\n\nV roce 1635 zde byl kvardiánem (představeným) kláštera italský hudební skladatel Giovanni Battista Alouisi. Varhany v klášterním kostele byly postaveny roku 1732 a jsou tak nejstaršími v Brně.\n\nUlice Jánská je pojmenována, jak píše Milena Flodrová - brněnská historička: „hned od dvou Janů“ - podle přilehlého kostela sv. Jana Křtitele, který již v polovině 13. století stál, a pozdějšího kostela sv. Jana Evangelisty. Ulice se tehdy jmenovala „Měšťanská“ až do 1. poloviny 19. století, kdy se jmenovala střídavě česky nebo německy Jánská nebo Johannesgasse. Obdobně ulice Minoritská se ve 14. století jmenovala „proti zahradě Menších bratří“, v 17. století „proti klášteru sv. Jana“ a už z počátku 19. století se jmenuje až do dnešní doby Minoritská, resp. německy Minoritengasse.\n\nPůvodní kostel sv. Jana Křtitele při klášteru byl vysvěcen roku 1257 olomouckým biskupem Brunem.\n\nDnešní monumentální podoba kostela sv. Janů vznikla v 18. století během barokní přestavby podle návrhu bavorského architekta Mořice Grimma (1669-1757).\n\nObraz zasazený do retabula hlavního oltáře představuje světce uctívající Pannu Marii, je dílem J. Sterna z roku 1761.\n\nV klášterním kostele sv. Jana Křtitele našel místo posledního odpočinku donátorem obnovy budoby, Mikuláš Opavský, společně se svou chotí Anežkou. Dle původního záměru se kostel měl stát rodovým pohřebištěm opavských Přemyslovců. \n\nV klášteře se nachází rodové pohřebiště moravského šlechtického rodu pánů z Boskovic. Je zde pochováno několik členů tohoto významného rodu\n\n\n\n\n"}
{"id": "317225", "url": "https://cs.wikipedia.org/wiki?curid=317225", "title": "Krivá", "text": "Krivá\n\nKrivá (resp. Krivá na Orave) je obec na Slovensku na Oravě, v okrese Dolný Kubín.\n\nV obci se nachází mateřská škola a základní škola pro první čtyři ročníky.\n\nPrvní písemné zmínky o osadě pocházejí ze 16. století. V letech 1925-1926 zde byl z prostředků vesničanů a krajanů v Americe zbudován kostel sv. Josefa.\n\n\nObec leží ve výšce 545 m n. m., má asi 811 obyvatel a její katastr má výměru 18,877 km².\n\nPřes obec prochází železniční trať Kraľovany – Trstená.\n\n\n \n"}
{"id": "317227", "url": "https://cs.wikipedia.org/wiki?curid=317227", "title": "Bass", "text": "Bass\n\nPříjmení Bass nosí více různých osobností:\n\n\n"}
{"id": "317231", "url": "https://cs.wikipedia.org/wiki?curid=317231", "title": "Rytí", "text": "Rytí\n\nRytí případně rozrytí / rozrývání nebo i vyrývání může být:\n\n\n\n"}
{"id": "317234", "url": "https://cs.wikipedia.org/wiki?curid=317234", "title": "Reynek", "text": "Reynek\n\nReynek může být:\n\n"}
{"id": "317237", "url": "https://cs.wikipedia.org/wiki?curid=317237", "title": "Ondrej Jariabek", "text": "Ondrej Jariabek\n\nOndrej Jariabek (20. února 1908 Kráľova Lehota – 3. února 1987 Bratislava) byl slovenský herec.\n\nV roce 1927 absolvoval studium v učitelském ústavu ve Spišské Nové Vsi. Poté působil jako učitel v Čadci (1927 - 1939) a v Prešově (1939 - 1941). Při svém občanském zaměstnání se věnoval ochotnickému divadlu. Od roku 1941 byl členem SND (s výjimkou let 1947 - 1948, kdy se věnoval filmové režii). Od roku 1980 je v důchodu. V letech 1950 - 1953 působil jako pedagog odborného divadelního kurzu (ODK) v Bratislavě. Účinkoval v rozhlasu (sváko Ondro) i v televizi. V roce 1950 se pokusil o filmovou režii s komedií z vesnického prostředí \"Kozie mlieko\" (spolu s Bořivojem Zemanem).\n\n\n\n"}
{"id": "317243", "url": "https://cs.wikipedia.org/wiki?curid=317243", "title": "Ford Cortina", "text": "Ford Cortina\n\nFord Cortina byl nejúspěšnější model britské pobočky automobilky Ford. Vyráběl se v pěti generacích po dobu 20 let. Stal se nejprodávanějším vozem ve Spojeném království a nejvíce exportovaným automobilem. Bylo vyrobeno více než 4 miliony kusů.\n\nFord Cortina byl vyráběn v letech 1962 až 1982. Od roku 1965 byla k dispozici i verze kombi. Podle jednoho zdroje bylo vyrobeno 4 296 669 kusů. Malá část těchto vozů byla prodávána i v Československu v prodejnách Tuzex a Mototechna. Cena byla okolo 110 000 Kč. Vozidlo se vyrábělo jako klasický pětimístný sedan s motorem vpředu a pohonem zadní nápravy, nebo jako kombi Cortina Estate. V roce 1967 se objevila druhá generace a v už v roce 1970 třetí generace. Ta se designově výrazně odlišila od předchozích modelů. V roce 1976 nastoupila čtvrtá a v roce 1979 pátá generace. Výroba probíhala ve Velké Británii (Dagenham), Belgii (Genk), Nizozemsku (Amsterdam) a v Irsku (Cork). V roce 1963 se představila Cortina GT. Měla motor z vozu Ford Classic. Motor dosahoval výkonu 61,8 kW.\n\nByl představen v roce 1963 jako výsledek spolupráce s Colinem Chapmanem. Vozidlo bylo úspěšné na závodních okruzích i v rallye. Hlavy motoru dostaly 2 vačkové hřídele, byla upravena převodovka a zavěšení zadních kol. Byla zmenšena světlá výška. V první generaci byly tyto vozy v krémovém odstínu a se zeleným pruhem na boku. Výkon byl 105, u nástupce 109 koní. Na okruzích řadu úspěchů vybojoval \"létající Skot\" Jim Clark. V Rallye Roger Clark a Jim Porter (vítězství ve Skotské rallye 1967)\n\nTřetí generace vozu Cortina (označená Mk3) byla veřejnosti představena v říjnu 1970.\n\nNový vůz se začal vyvíjet v roce 1967 v rámci projektu pod kódovým označením TC. Jednalo se o první projekt plně v režii nově vzniklé nadnárodní divize Ford Of Europe, která centrálně řídila vývoj jak v britském Duntonu, tak v německém Kolíně. Nový vůz měl být nástupcem nejen předešlých modelů Cortina, ale s menšími odlišnostmi v liniích také modelů Taunus. Bylo rozhodnuto postupovat podle v té době oblíbeného receptu Forda, spočívajícího v poměrně dlouhé kapotě a krátkém zavazadlovém prostoru, což dává vozům sportovní proporce. Vývoj trval 3 roky a nové modely Cortina/Taunus byly na podzim 1970 představeny veřejnosti. Nabízena u britských dealerů Ford začala být nová Cortina Mk3 od 23. října 1970.\n\nBylo z čeho vybírat, k dostání byla Cortina Mk3 ve 4-dveřovém, 2-dveřovém a Combi provedení. Na rozdíl od modelu Taunus však chyběla verze Coupé. Rozsah výbav začínal u modelu Base, přes L, XL, dále k GT až po nejluxusnější výbavu GXL. Motor jste mohli vybírat ze 4 nabídek – 1300 OHV (57 koní), 1600 OHV (68 koní), 1600 OHC GT (88 koní) a 2000 OHC (98 koní). Na rozdíl od modelu Taunus chyběly u Cortiny v nabídce V6 motory. Rozsah nabídky vozů pokrýval poptávku od velmi levných modelů se startovací cenou 914 Liber až po luxusní výbavu GXL s dřevěnými dekory v interiéru, volitelnou otvírací střechou a automatickou převodovkou.\n\nAčkoliv motorový prostor byl u Cortiny Mk3 už od základu platformy TC plánován a konstruován také pro V6 motor, Cortina s tímto motorem, na rozdíl od německého Taunuse, nebyla nikdy na evropském trhu oficiálně nabízena. Určitá poptávka po V6 Cortinách však byla i v Evropě, důkazem je hned několik firem, které nabízely dodatečnou instalaci britského motoru Ford 3.0V6 Essex (138 koní). Mezi nejznámější patří firma Super Speed nebo firma Racedproved Jeffa Urena. Firma Super Speed již 6 měsíců od zahájení prodeje nové Cortiny Mk3 uvedla na trh svojí třílitrovou verzi. Firma Raceproved nabízela svou verzi V6 Cortiny pojmenovanou Savage nejenom se sériovým motorem 3.0V6 Essex, ale i s laděnou Weslake verzí tohoto motoru o výkonu 190 koní (Savage SS).\n\nPřestože odborný tisk u Cortiny Mk3 kritizoval určité nedostatky, od října roku 1971 byla nejprodávanějším vozem v Británii.\n\nVůz prošel v září 1973 faceliftem a od modelové řady 1974 začal být nabízen s určitými změnami. Změny byly zaměřeny na nejvíce kritizovaná slabší místa Cortiny – hrubé jízdní vlastnosti, hlučnost v interiéru a nepřehledná palubní deska se špatně čitelnými měřícími přístroji. Přidané torzní stabilizátory na obou nápravách zároveň s měkčími pružinami a tlumiči, měly vylepšit jízdní vlastnosti. Další změny byly provedeny v interiéru, z nichž nejvýraznější byla nová palubní a přístrojová deska, dobovým tiskem označena jako mnohem přehlednější a příjemnější než původní. Součástí nové palubní desky byl i účinnější ventilační systém. Kompletně přepracované bylo odhlučnění vozu. Nabídka motorů byla upravena – motor 1600 OHC (72 koní) nahradil konstrukčně starší 1600 OHV (68 koní).\nByla představena nová nejluxusnější výbava 2000E, která v interiéru kombinovala husté koberce, pravé dřevěné obložení a sedadla z nové atraktivní tkaniny.\nU výbavy XL, GT a 2000E byly standardně dodávány obdélníkové halogenové přední lampy.\n\nCortina Mk3 se v Británii vyráběla do září 1976.\n\nCortina Mk3 byla prodávána v letech 1971 – 1975 také v Československu přes společnosti Motokov – Tuzex.\n\nVedle Britských ostrovů se modely Cortina Mk3 vyráběly také s lokálními úpravami v Austrálii a Jižní Africe. V Austrálii a Jižní Africe lokální úpravy zahrnovaly mimo jiné implementaci větších motorů více vyhovujícím zdejším poměrům a nárokům. Cortiny zde byly sériově, na rozdíl od evropských trhů, k dostání také se šestiválcovými motory. V Austrálii to byl řadový šestiválcový agregát Ford o objemu 3.3 nebo 4.1 litru. V Austrálii lokální Fordova pobočka chvíli dokonce debatovala o V8 verzi Cortiny, ale myšlenku rychle zamítla. V Jižní Africe (JAR) to byl anglický Essex V6 agregát o objemu 2.5 nebo 3.0 litru. V Jižní Africe byla dále lokálně vyvinuta a vyráběna Pick-Up verze.\n\nCortiny byly lokálně montovány pro místní trhy v dalších zemích jako Jižní Korea (v automobilce Hyundai), Taiwan a Filipíny.\n\nCortiny byly například oficiální vozem Mistrovství světa ve fotbale 1970.\n"}
{"id": "317247", "url": "https://cs.wikipedia.org/wiki?curid=317247", "title": "Loiret", "text": "Loiret\n\nLoiret je francouzský departement ležící v regionu Centre-Val de Loire.\n\n\n\n"}
{"id": "317248", "url": "https://cs.wikipedia.org/wiki?curid=317248", "title": "Latinská rčení Q", "text": "Latinská rčení Q\n\n\n\n\n\n"}
{"id": "317249", "url": "https://cs.wikipedia.org/wiki?curid=317249", "title": "Podunajské Biskupice", "text": "Podunajské Biskupice\n\nPodunajské Biskupice jsou městská část Bratislavy v okrese Bratislava II. Nachází se 8 km východně od centra Bratislavy a má rozlohu 42,5 km² (což je dělá největší městskou části Bratislavy). Do roku 1972 byly samostatnou obcí.\n\nNachází se zde klášter slovenské provincie Kongregace Milosrdných sester svatého Kříže. V klášterním kostele sv. Kříže je pohřbena blahoslavená Zdenka Cecília Schelingová, členka kongregace a mučednice z dob komunistického teroru.\n\nV centru obce je kostel svatého Mikuláše ze 13. století, morový sloup a menší šlechtické sídlo z 18. století. V roce 2017 zde bylo objeveno jedno z nejrozsáhlejších archeologických nalezišť na Slovensku. Při stavbě silničního obchvatu kolem Bratislavy bylo nalezeno 460 hrobů a řada artefaktů z 8. století, kdy zde byl tzv. Avarský kaganát.\n\n\n1991:\n\n\n2001:\n\n\n2011:\n\n\n\n\n"}
{"id": "317253", "url": "https://cs.wikipedia.org/wiki?curid=317253", "title": "Lot (departement)", "text": "Lot (departement)\n\nLot je francouzský departement ležící v regionu Languedoc-Roussillon Midi-Pyrénées. Je pojmenován podle řeky Lot.\n\nHaute-Garonne je jedním z 83 původních departementů, založených během francouzské revoluce roku 1790. Byl vytvořen z části původní provincie Quercy.\n\n\n\n"}
{"id": "317255", "url": "https://cs.wikipedia.org/wiki?curid=317255", "title": "Ethyl-acetát", "text": "Ethyl-acetát\n\nEthyl-acetát nebo ethylester kyseliny octové, dříve zvaný i \"octan ethylnatý\", je organická sloučenina s funkčním vzorcem CHCOOCHCH. Jedná se o ester ethanolu a kyseliny octové. Tato bezbarvá kapalina má charakteristickou sladkou vůní připomínající některá lepidla a odstraňovače laku na nehty, ve kterých je obsažena. Vyrábí se ve velkém množství pro použití jako rozpouštědlo. V roce 1985 se v Japonsku, Severní Americe a Evropě dohromady ročně vyrobilo cca 400 tisíc tun, v roce 2004 se celosvětová výroba odhadovala na 1,3 milionu tun.\n\nKyselina octová reaguje s ethanolem za vzniku ethylacetátu a vody.\n\nVýsledný produkt se musí odebírat protože reakce je rovnovážná.\nLze jej odebírat například destilací.\n\nEthyl-acetát se primárně využívá jako rozpouštědlo a ředidlo, je upřednostňován díky nízké ceně, malé toxicitě a snesitelnému zápachu. Například se běžně používá pro čištění desek s elektronickými obvody a v některých odstraňovačích laku na nehty (používá se také aceton a acetonitril). Lze ho využít při dekofeinizaci kávových zrn a čajových lístků. Používá se také v nátěrových hmotách jako aktivátor nebo tvrdidlo. Ethyl-acetát je přítomen v cukrovinkách, parfémech a v ovoci. V parfémech se rychle vypařuje a zanechává vůni parfému na kůži.\n\nV laboratoři se směsi obsahující ethyl-acetát často používají ve sloupcové chromatografii a při extrakcích. Málokdy se však využívá jako reakční rozpouštědlo, protože je náchylný na hydrolýzu a transesterifikaci.\n\nV organické chemii, zejména při experimentech, ho lze odstranit stlačeným vzduchem z horké vodní lázně, protože je velmi těkavý a má nízký bod varu.\n\nV oblasti entomologie se ethyl-acetát využívá jako účinný asfyxant při sběru a studiu hmyzu. Ve smrtičce naplněné ethyl-acetátem jeho páry rychle usmrcují sbíraný (obvykle dospělý) hmyz, aniž by ho poškodil. Protože ethyl-acetát není hygroskopický, udržuje hmyz dostatečně měkký, aby mohl být přidán do sbírky.\n\nEthylester kyseliny octové je nejhojnějším esterem ve víně, tvoří se reakcí kyseliny octové a ethanolu během fermentace. Aroma ethyl-acetátu je nejvíce zřejmé v mladých vínech a přispívá k obecnému vnímání \"ovocnosti\" vína. Citlivost různých lidí se liší, většina má práh vnímání okolo 120 mg/l. Nadměrná množství ethyl-acetátu se považují za vadu vína. Expozice kyslíku může vadu zjitřit, protože dochází k oxidaci ethanolu na acetaldehyd, který zanechává ve víně ostrou octovou chuť.\n\nEthyl-acetát lze hydrolyzovat v kyselém nebo zásaditém prostředí a získat tak opět kyselinu octovou a ethanol. Použití kyselého katalyzátoru hydrolýzu urychluje (viz Fischerovo ekvilibrium). V laboratoři (a obvykle jen pro ilustrativní účely) se ethyl-acetát typicky hydrolyzuje ve dvoufázovém procesu, který začíná stechiometrickým množstvím silné zásady, například hydroxidu sodného. Tato reakce poskytuje ethanol a octan sodný, který s ethanolem nereaguje:\n\nReaguje také s vodou:\n\nSmrtelná dávka LD u potkanů činí 11,3 g/kg, což svědčí o velmi nízké toxicitě.\n"}
{"id": "317256", "url": "https://cs.wikipedia.org/wiki?curid=317256", "title": "Carl August Bolle", "text": "Carl August Bolle\n\nCarl August Bolle (21. listopadu 1821 Schöneberg – 17. února 1909 Berlín) byl německý přírodovědec a sběratel. \n\nNarodil se v bohaté pivovarnické rodině. Studoval medicínu a přírodní vědy v Berlíně a Bonnu. Navštívil Kapverdy a Kanárské ostrovy roku 1852 a 1856. Roku 1857 napsal dílo \"Meiner zweiter Beitrage zur Vogelkunde der Canarischen Inseln\". \n\nBolle byl jedním ze zakládajících členů Deutsche Ornithologen-Gesellschaft (Německé ornitologické společnosti), která vznikla roku 1867. Jejím předsedou se stal roku 1884 (po Alfredu Brehmovi).\n\nFrederick DuCane Godman po něm pojmenoval holuba \"Columba bollii\", žijícího na Kanárských ostrovech.\n"}
{"id": "317268", "url": "https://cs.wikipedia.org/wiki?curid=317268", "title": "Johnny the Fox", "text": "Johnny the Fox\n\nJohnny the Fox je sedmé studiové album irské skupiny Thin Lizzy, vydané v roce 1976 (viz 1976 v hudbě). Album bylo napsáno a nahráno v době, kdy se basista a zpěvák skupiny Phil Lynott zotavoval z hepatitidy, která způsobila že turné k albu Jailbreak muselo být v polovině přerušeno. Píseň \"Don't Believe A Word\" se stala britským singlovým hitem. Stopa \"Johnny the Fox Meets Jimmy the Weed\" je uvedena na výběru Ultimate Breaks And Beats.\n\n\n\nhosté\n"}
{"id": "317272", "url": "https://cs.wikipedia.org/wiki?curid=317272", "title": "Takt", "text": "Takt\n\nTakt může být:\n\n"}
{"id": "317276", "url": "https://cs.wikipedia.org/wiki?curid=317276", "title": "Kongregace Milosrdných sester svatého Kříže", "text": "Kongregace Milosrdných sester svatého Kříže\n\nKongregace Milosrdných sester svatého Kříže (\"Congregatio Sororum Caritatis Sanctae Crucis\"; SCSC) je římskokatolická ženská řeholní kongregace, která se věnuje hlavně pomoci nemocným a potřebným a práci ve školství.\n\nKongregaci založil švýcarský kapucín Theodosius Florentini v roce 1856 v Ingenbohlu. V době největšího rozmachu v roce 1940 čítala 9638 řeholnic. Dnes má asi 3400 sester a působí v 17 zemích světa, včetně např. Česka a Slovenska, Indie, Tchaj-wanu, Ugandy, USA a Brazílie. Českou provincii tvoří asi 106 řeholnic.\n\nKongregace se územně člení na provincie, vikariáty a oblasti. Generální správa kongregace sídlí v mateřském domě v Ingenbohlu.\n\nŽadatelky o vstup do Kongregace musejí projít následujícími formačními obdobími:\n\nSpiritualita Kongregace je pevně svázána s františkánskou spiritualitou a soustředí se na tajemství kříže, Zmrtvýchvstání Pána a následování Krista.\n\nDo Čech přišla v roce 1860, na Moravu v roce 1872. Roku 1882 založil kardinál Bedřich Egon z Fürstenberka klášter kongregace na zámku v Choryni. Původně byly pro obě Země Koruny české vytyčeny samostatné provincie, na jednu českou se sloučily v roce 1945. Na konci druhé světové války působilo v českých zemích asi 1500 sester (z toho asi 650 v moravské provincii).\n\nV rámci poválečného vyhnání Němců muselo z českých zemí v letech 1945-1954 odejít téměř tisíc sester, což zcela zdecimovalo českou provincii. Po nástupu komunistického režimu musela kongregace čelit krutému pronásledování, během kterého bylo zlikvidováno její hospodářské zázemí, sestry byly postupně vyhnány ze škol, nemocnic a sociálních ústavů, internovány a využívány jako levná otrocká pracovní síla. Byla nezákonně omezována jejich základní lidská práva, bylo jim znemožňován plnit si řádové a náboženské povinnosti a přijímat nové uchazečky (kongregace jich přesto několik tajně přijala). Řada sester byla odsouzena ve vykonstruovaných procesech a uvězněna.\n\nV roce 1950 bylo 266 sester svatého Kříže z 25 domů převezeno do centra­lizačního kláštera v Bohosudově. Tyto sestry musely nuceně nastoupit do místních továren a podniků (kaolínka, Fruta, šroubárna, textilní závody), pracovat v domácí výrobě anebo na polích. Žily pod dozorem zmocněnkyň neboli „referentek“ a pod kontrolou církevních tajemníků. Do října 1951 bylo toto velké společenství rozděleno do sedmnácti míst. V březnu 1951 bylo 33 nejmladších členek – novicek a kandidátek rozděleno do různých nemocnic, odloučením od ostatních sester měly být snáze přesvědčitelné k vystoupení z řádu.\n\nDnes je pro celé Česko vytyčena česká provincie, jejíž vedení sídlí v Kroměříži. Čítá asi 106 sester. Současnou představenou provincie je sestra Miroslava Bortlová.\n\n\n\n"}
{"id": "317278", "url": "https://cs.wikipedia.org/wiki?curid=317278", "title": "Buddy Rich", "text": "Buddy Rich\n\nBernard \"Buddy\" Rich (30. září 1917 Brooklyn, New York – 2. dubna 1987) byl americký jazzový bubeník a kapelník. Buddy Rich je označován za jednoho z nejgeniálnějších světových bubeníků a jeho hra se vyznačovala virtuózní technikou, brilancí, strhujícím nábojem a nápaditostí.\n\nNarodil se do rodiny herců vaudeville Roberta a Bess Richových. Jeho talentu pro rytmus si poprvé všiml jeho otec, když pouze rok starý Buddy dokázal držet přesný rytmus cinkáním lžícemi. A v 18 měsících již vystupoval jako zázračné dítě ve vaudevillu. Na vrcholu své dětské kariéry byl údajně druhým nejlépe placeným dětským účinkujícím na světě (po Jackie Cooganovi). V jedenácti poprvé zakládá svoji hudební skupinu. Nedostalo se mu žádného profesionálního školení, on sám tvrdil, že by to degradovalo jeho přirozený talent. Dokonce prohlašoval, že nepotřebuje cvičit a veškerou zběhlost dosáhl pouze vystupováním. Ale jak sám přiznává, byl ovlivněn a inspirován hrou Chicka Webba, Gene Krupy, Dave Tougha a Jo Jonese.\n\nS přední skupinou hrál jazz poprvé v roce 1937 s Joe Marsalem, potom vystupoval s Bunny Beriganem (1938) a Artie Shawem (1939). Roku 1939 Rich učil na bicí mladého Mela Brookse a přesvědčil Artie Shawa aby povolil třináctiletému Brooksovi navštěvovat nahrávací frekvence na Manhattanu.\n\n"}
{"id": "317281", "url": "https://cs.wikipedia.org/wiki?curid=317281", "title": "Zoogeografie", "text": "Zoogeografie\n\nZoogeografie je odvětví biogeografie a indisciplinární obor zoologie zabývající se rozšířením živočichů.\n\nPovrch planety Země je rozdělen na několik oblastí. Každá oblast má specifické parametry, jimiž se liší od ostatních (přestože na první pohled si jsou některé oblasti podobné). Zoogeorafické oblasti se řadí pod tři hlavní oblasti: Arktogea, Notogea a Neogea:\n\nNěkteří autoři spojují oblast Indomalajskou (Orientální) s oblastí Australskou; vzniká tak jedna velká Indoaustralská oblast. Také Palearktická a Nearktická oblast jsou někdy spojovány, a to v oblast Holarktickou.\n\nZoogeografické oblasti se člení na podoblasti.\n\nRozdělení světa na jednotlivé oblasti a podoblasti zavedli v 19. století britští přírodovědci Wallace a Richard Lydekker.\n\nV 21. století se však názory na členění různí.\n\n"}
{"id": "317282", "url": "https://cs.wikipedia.org/wiki?curid=317282", "title": "Hoblování", "text": "Hoblování\n\nHoblování může být:\n\n"}
{"id": "317286", "url": "https://cs.wikipedia.org/wiki?curid=317286", "title": "Rozvaděč", "text": "Rozvaděč\n\nRozváděč (také rozvaděč) může být:\n\n\n\n"}
{"id": "317287", "url": "https://cs.wikipedia.org/wiki?curid=317287", "title": "Čest práci", "text": "Čest práci\n\nČest práci je druh pozdravu, který byl hojně využíván v dobách reálně socialistického Československa mezi všemi vrstvami společnosti. Původ slovního spojení je spojován s Baťovými závody ve Zlíně, kde se takto zdravili mezi sebou dělníci. Pozdrav se postupně rozšířil, zlidověl a následně byl převzat komunisty jako hlavní pozdrav pracujících.\n\nV některých případech byl pozdrav upraven na „\"Práci čest\"“ nebo zkráceně „\"Čest\"“.\n\n"}
{"id": "317300", "url": "https://cs.wikipedia.org/wiki?curid=317300", "title": "Psí spřežení", "text": "Psí spřežení\n\nPsí spřežení, jízda se psím spřežením nebo musherství (mašérství), anglicky \"mushing\", je sport, při kterém dva nebo více psů v postrojích tahají svého psovoda – mašéra na speciálních saních nebo na řiditelném vozíku. Jedná se o jedno z odvětví tzv. kynologického sportu, jež má svůj původ odvozený z běžné praxe psích spřežení, která jsou zcela běžně využívána k přepravě osob nebo i k dopravě materiálů v arktických nebo i v antarktických klimatických podmínkách. Postavení psů záleží na jejich výcviku, stáří a zkušenosti. Vepředu běží takzvaný vedoucí pes (nejinteligentnější ze smečky), za ním nebo vedle něho starší a slabší psi a úplně vzadu mladí, silní a nezkušení psi.\nVýcvik saňových psů začíná od jejich druhého měsíce života (tj. odloučení od matky). Začíná se každodenním během a učením základních povelů. Nejzákladnějším povelem je přivolání na jméno. U mladých štěňat nemusíme používat obojek, necháváme psa volně pobíhat po okolí. Pokud se příliš vzdálí zavoláme jej jménem a nabídneme pamlsek. Při každém přivolání psa odměníme.\n\n\nMašér (počeštěno z angl. termínu „musher“) je člověk, který dokázal skloubit lásku ke psům a ke sportu. Měřítkem kvality mašéra bývají jeho výsledky. Primárně je jím zejména styl, kterým se tento člověk stará o psy, a míra jeho osobní autority, jež vyjadřuje to, jak ho psi respektují. Právě proto by se tomuto sportu měl věnovat jen člověk, který mu bude moci věnovat dostatek času, financí, fyzických i psychických sil. Co se týče závodů, tak úspornou variantou jsou disciplíny s jedním, případně se dvěma psy (canicross, bikejoring, skijoring, D kategorie). Věnovat se tomuto sportu znamená přizpůsobit mu celý svůj život, z čehož vyplývá množství radostí, ale i starostí a úsilí. Odměnou bývají zajímavé zážitky a hlavně možnost sledovat radost psů při tahání.\n\n\n"}
{"id": "317301", "url": "https://cs.wikipedia.org/wiki?curid=317301", "title": "Herbert Kisza", "text": "Herbert Kisza\n\nAkademický malíř Herbert Kisza (* 16. června 1943 v Podoboře u Českého Těšína) je český malíř, sochař grafik. \n\nNarodil se v Podoboře jako nejmladší ze tří dětí. Otec byl elektrikář, matka se starala o rodinné hospodářství, děti vyrůstaly ve venkovském prostředí a do školy jezdily do Těšína. Otec Herberta měl jako svůj koníček malování, a proto syna podporoval při jeho rozhodování, kde a co by měl dál studovat, takže ten nastoupil na Školu uměleckých řemesel v Brně. Již na této škole začal objevovat další výtvarné techniky. Po maturitě vystudoval malbu na Vysoké škole uměleckoprůmyslové v Praze u profesora A. Fišárka. Pražská léta hodnotí jako velice šťastná nejen kvůli studiu, ale i díky pražskému studentskému životu a možnostem, díky kterým v té době procestoval Evropu.\n\nV roce 1967 Kisza dostudoval, stal se umělcem na volné noze a nedlouho po normalizaci se oženil. Se ženou Ivanou se odstěhoval do Kadaně, kde koupili dům a zplodili tři děti. V Kadani založil v Lidové škole umění výtvarný obor a tři roky zde vyučoval. Poté se začal více věnovat grafice, protože mu, podle jeho slov, „přišlo líto prodávat obrazy“. V jeho pozdější tvorbě se objevuje více sochařství, je např. spoluzakladatelem sochařských sympózií v Kadani.\n\nHerbert Kisza je typem umělce, který svou výraznou schopností imaginace dovede přetvářet vnímanou objektivní realitu v báseň, plnou symbolů a metafor. Z jeho prací je cítit, že je nepřetržitě okouzlován, jako by žil ve stálém vytržení nad všemi projevy živoucího pulsu přírody. Atmosféra jeho obrazů a grafik je prosycena jakousi přítomností zázraku, čerpaného z archetypu dávných přírodních mýtů.\n\nPro Kiszovu malbu a grafiku je charakteristická měkká básnivá atmosféra a prostorová hloubka, kterou v grafice dociluje použitím techniky akvatinty (tisk z hloubky). Důležitým výrazovým prostředkem v těchto obrazech a grafikách je světlo, které se rozlévá po vyobrazené krajině a předmětech a stává se výrazným významotvorným činitelem.\nKisza je v pravém slova smyslu moderním romantikem. Není proto divu, že se usadil v Kadani, kde samo starobylé město i jeho okolí s překrásně romantickou krajinou, kterou protéká řeka Ohře, tvoří jeho každodenní inspiraci na vycházkách do okolí. Tato krajina kontrastuje s moderními průmyslovými objekty, elektrárnami a sítěmi vysokého napětí. V námětové rovině Kiszových obrazů a grafických listů se odrážejí obě tváře kraje.\n\nJeho díla najdeme ve sbírkách Národní galerie v Praze, Galerie Benedikta Rejta v Lounech, v galeriích výtvarného umění v Litoměřicích, Mostě, Liberci aj.\n\n\n"}
{"id": "317303", "url": "https://cs.wikipedia.org/wiki?curid=317303", "title": "Karel Purkyně", "text": "Karel Purkyně\n\nKarel Purkyně (15. března 1834 Vratislav, nyní Polsko – 5. dubna 1868 Praha-Nové Město) byl český malíř a výtvarný kritik. Jako portrétista se zařadil mezi přední osobnosti evropského realismu poloviny 19. století. Byl synem přírodovědce Jana Evangelisty Purkyně.\n\nKarel Purkyně prožil mládí ve Vratislavi, kde jeho otec působil na místní univerzitě. Zde také studoval a krátce se učil malovat u malíře podobizen J.J. Königa. V roce 1850 se rodina vrátila do Prahy a Karel se zapsal na malířskou Akademii. Poprvé se veřejně představil jako malíř v roce 1853 na výstavě Krasoumné jednoty, kam zaslal žánrovou kompozici \"Děti dívající se na obrázky\". Během studií navštěvoval známé německé galerie, v nichž studoval renesanční a barokní malířská díla. Navázal mnoho uměleckých kontaktů, přátelství ho pojilo především s Josefem Mánesem a Václavem Levým. Studium na Akademii ho však neuspokojovalo, proto odešel roku 1854 do Mnichova do učení k malíři J.B.Berdellému.\n\nNa podzim roku 1856 odjel do Paříže, kde se nejprve na otcovo přání zapsal do ateliéru Thomase Coutura. Ani toto studium nedokončil, což ovlivnilo negativně názor rodiny i širší kulturní veřejnosti, která akademickému vzdělání přikládala velký význam. On sám se však raději učil z prací italských a francouzských mistrů. Byl mu blízký realismus Gustava Courbeta, o kterém se později zmiňoval ve svých kritických statích. Dojmy z ročního pobytu v Paříži vyjádřil v několika drobných olejomalbách, např. \"V údolí\" nebo \"Boulogneský lesík\".\n\nKoncem roku 1857 se vrátil do Prahy a věnoval se intenzivní práci. Vytvořil řadu mistrovských portrétů a žánrových kompozic, např. \"podobiznu Betty Reitmeierové\", protějškové \"portréty Emy a Leopolda Křikavových\", \"portrét Barbory Wiesnerové\" či \"Podobiznu rodiny řezbáře Vorlíčka\". Vedle portrétní tvorby se od roku 1860 více zaměřil na malbu zátiší. Spojení obou těchto oborů je patrné na jednom z jeho stěžejních obrazů \"Podobizna kováře Jecha\".\n\nOd roku 1862 se Purkyně kromě malování věnoval umělecké kritice, psal do Národních listů, Politika a Květů. Kreslil karikatury pro časopisy Brejle a Humoristické listy. Zapojil se do pražského spolkového života a v roce 1864 se podílel na přípravě slavnosti k třístému výročí narození Williama Shakespeara, kterou organizovala Umělecká beseda. Navrhl kostýmy a scénu pro slavnostní průvod shakespearovských postav. Soubor šesti olejomaleb je ve sbírkách Národní galerie. V roce 1866 přijal zakázku na ilustrování nového knižního vydání Dona Quijota.\n\nKarel Purkyně se oženil 7. února 1860 v Praze, vzal si Marii Wiedermannovou a měli spolu tři děti, Jana, Cyrila a Rosalii (Růženu). Portrét své manželky vytvořil v roce 1860, své děti zachytil na obraze z roku 1868. Těsně před smrtí namaloval svůj autoportrét vyjadřující jeho vnitřní rozpoložení. Karel Purkyně zemřel předčasně ve věku 34 let a byl pohřben na vyšehradském hřbitově vedle svého přítele Václava Levého.\n\nKarel měl staršího bratra, přírodovědce Emanuela Purkyně. Dcera Růžena byla malířkou a napsala o\n\nsvém rodu knihu s titulem \"Život tří generací\", kterou vydala v roce 1944 Umělecká beseda. Syn Jan byl inženýrem v oboru technické hygieny a Cyril se věnoval přírodním vědám, stal se ředitelem Státního geologického ústavu.\n\nJe považován za jednoho z nejnadanějších českých realistických malířů, avšak za svého života se uznání nedočkal. Teprve moderní umělci 20. století ocenili Purkyněho jako významného malíře 19. století. \n\nVýtvarné dílo Karla Purkyně tvořily především portréty, žánrové figurální kompozice a zátiší.\n\nV portrétech navázal na renesanční a barokní malbu, jeho realismus čerpal ze znalosti umění starých mistrů a z usilovného studia skutečnosti. Vytvořil si vlastní styl, přitom každý obraz má své osobité kompoziční řešení. Jeho portréty charakterizuje živost a reálnost figur, mají symbolický obsah a psychologickou hloubku. Usiloval o maximální pravdivost v charakteristice lidské osobnosti a téměř vědeckou metodou řešil problémy kompozice, linií i barevnost. Subjektivní pocity jsou vyjádřeny především v jeho posledních dílech z roku 1868: \"Podobizna umělcových dětí\" a \"Autoportrét.\" \n\nKe své portrétní tvorbě připojil od roku 1860 jako samostatný obor malbu zátiší. Mezi jeho díla patří například portrét \"Podobizna kováře Jecha,\" zvaný též \"Politizující kovář.\" Obraz v sobě slučuje monumentální portrét kováře čtoucího noviny a soubor několika mistrně podaných zátiší, zobrazujících kovářské náčiní i předměty domácí potřeby. \n\nPurkyně nanášel barvu na plátno v tekutých pastách nebo hutnou špachtlí, seříznutou nožem, na povrchu potaženou tenkou lazurou. Základ tvořily tmavé podmalby, na které nanášel v hustých pastách barevné tóny. Plasticity tvarů a charakteru materiálů docílil bělobovými světly a hustším či řidším rozložením barevných past. Ty později spojoval lehkou lazurní malbou. Tmavými těžkými pastami vytvářel plasticitu zobrazovaných tvarů a zároveň strukturoval jejich hmotu, jež byla jedním z nejpodstatnějších znaků jeho tvorby. Tento styl byl negativně posuzován jak kritiky, tak i společnosti, která v něm viděla malíře, který se pouze pokouší o realistickou malbu, ale nemá lehkost v barvách ani v používání světla a je doslova těžkopádný a do salónu se nehodící. Neužíval žádného rafinovaného aranžování předmětů, jeho kompozice jsou prosté a bez efektů, navazují na klidnou atmosféru holandských zátiší. Cit pro barvu a plasticitu prokázal ve svém mistrovském díle \"Sova sněžná,\" jehož barevná škála je tvořena z velké části různými tóny bílé, šedé a stříbřité barvy. Malířská interpretace povrchu látek a struktur vyniká i v obrazech \"Zátiší s cibulí a koroptvemi\" a \"Bažanti\".\n\nPurkyně byl činný v letech 1862 až 1866 také jako umělecký kritik. Snažil se o prosazení pravdy v umění proti lži a konvenci, zabýval se problematikou uměleckého školství a výtvarné výchovy. Byl jedním (spolu se svým otcem) ze zakladatelů spolku Umělecká beseda roku 1863, pracoval na slavnosti k 300 letům Shakespeara v Praze, spoluorganizoval výstavu Vesny v Kutné Hoře roku 1867, psal hodně do Kritické přílohy k Národním listům.\n\n"}
{"id": "317313", "url": "https://cs.wikipedia.org/wiki?curid=317313", "title": "Pchu I", "text": "Pchu I\n\nPchu I (také Pchu-i; čínsky celým jménem: , pinyin: \"Àixīn Juéluó Pǔ Yí\", český přepis: \"Aj-sin Ťüe-luo Pchu I\"; 7. února 1906, Peking – 17. října 1967, Peking), člen vládnoucího mandžuského rodu Aisin Gioro, byl posledním čínským císařem mandžuské dynastie Čching a posledním čínským císařem vůbec. V letech 1932–1945 byl formální hlavou japonského loutkového státu Mančukuo. Jako čínský císař vládl pod jménem Süan-tchung (Xuantong).\n\nO jeho životě byl roku 1987 natočen Bernardem Bertoluccim životopisný film. Snímek s titulem \"Poslední císař\" zaznamenal velký úspěch a získal celkem 9 oscarů.\n\nNarodil se v roce 1906 jako syn prince Čchuna (醇親王, vlastním jménem Caj-feng 载沣). Na trůn nastoupil v necelých třech letech, několik dní po smrti faktické vládkyně Číny – císařovny vdovy Cch'-si (; vládla v letech 1861–1908). Korunován císařem byl 2. prosince 1908 v Síni Nejvyšší harmonie v Zakázaném městě; půdu Zakázaného města pak až do svých 18 let nikdy neopustil.\n\nSlabá regentská vláda a další dětský císař ale posléze nedokázali zabránit rozbíhajícímu se čínskému revolučnímu hnutí. Po vypuknutí Sinchajské revoluce () a zradě Jüan Š'-kchaje () byl Pchu I 12. února 1912 sesazen. V červenci 1917, po porážce vojsk prezidenta Li Jüan-chunga generálem Čang Sünem, byl podruhé korunován čínským císařem, avšak toto císařství nepřežilo ani dva týdny.\n\nVelkou ránou v Pchu Iho životě se stala smrt jeho matky v roce 1921, když podstoupila opiovou sebevraždu. V Zakázaném městě směl žít a pobírat vládní penzi 4 miliony jüanů ročně až do roku 1924. Rok nato bylo otevřeno jako Palácové muzeum veřejnosti. Po odchodu ze Zakázaného města se dostal do finančních potíží, které řešil prodejem cenných sbírkových předmětů. Se svou manželkou a císařovnou Wan Žung () a druhou ženou Wen Siou () se usadil v japonské koncesi v Tchien-ťinu.\n\nPo japonské invazi do Mandžuska a vytvoření loutkového státu Mančukuo se stal v roce 1932 formální hlavou tamního režimu. V závěru 2. světové války byl zajat sovětskou armádou a deportován do Sovětského svazu. Jako válečný zločinec pak stanul také před Tokijským tribunálem. V roce 1950, rok po vyhlášení Čínské lidové republiky, byl vydán zpět do Číny. Dalších 9 let strávil v nápravném zařízení ve Fu-šunu v provincii Liao-ning (jako vězeň číslo 981). V roce 1964 byla vydána jeho autobiografie. Po propuštění pracoval jako zahradník v Pekingské botanické zahradě a později jako archivář na univerzitě v Pekingu. Zemřel v roce 1967 ve věku 61 let na rakovinu ledvin. Byl pochován na obyčejném hřbitově jako řadový občan. V roce 1995 vdova po Pchuim vykoupila urnu s jeho ostatky a nechala mu postavit hrobku u areálu pohřebiště čínských císařů, kde jsou pohřbeni 4 z 9 přecházejích císařů dynastie, dokončena byla v roce 1996, kdy do ní byla uložena urna.\n\n\n\n"}
{"id": "317327", "url": "https://cs.wikipedia.org/wiki?curid=317327", "title": "Kloroxin", "text": "Kloroxin\n\nKloroxin (též dichlorchinolinol; latinsky \"cloroxinum\" či \"dichlorchinolinolum\") je dezinficiens, které se ve formě tablet používá k léčbě průjmů infekčního původu. Kloroxin je také součástí dermatologik s dezinfekčním účinkem.\n\nChemicky se jedná o 5,7-dichlor-8-chinolinol. Sumární vzorec je CHClNO. Relativní molekulová hmotnost (M) je 214,05.\n\nJedná se o krystalický prášek, téměř bílé až slabě šedohnědé barvy, který je prakticky nerozpustný ve vodě, těžce rozpustný v 96% ethanolu a mírně rozpustný v dichlormethanu. Rozpouští se v roztocích minerálních kyselin a alkalických hydroxidů.\n\nTeplota tání je 181 °C.\n\nPerorální formy (tablety) se používají při infekčním průjmu, poruchách střevní mikroflóry (např. po léčbě antibiotiky), giardióze.\n\nExterní formy (pasta) slouží k léčbě dermatóz (onemocnění kůže) způsobených nebo sekundárně infikovani bakteriemi, dále při impetigu a kandidové vulvitidě (zánět vulvy způsobený kvasinkami).\n\nKloroxin má bakteriostatické, fungistatické a antiprotozoální vlastnosti. Působí proti streptokokům, stafylokokům, kandidám, giardiím, shigelám či trichomonádám.\n\nNepůsobí negativně na přirozenou střevní mikroflóru.\n\nDospělí a děti nad 40 kg užívají 3× denně 250 mg po dobu 2–3 dnů, nejdéle však 7 dnů. Pokud nedojde k úpravě do 4 dnů, je vhodné kontaktovat lékaře.\n\nPasta se aplikuje na postižená místa kůže 2–3× denně do vymizení potíží.\n\nZřídka se vyskytuje nevolnost a zvracení při perorálním podání. Při lokálním může dojít k podráždění kůže.\n\nUžívání tablet se v těhotenství ani při kojení nedoporučuje. Pasta se nemá používat v 1. trimestru, po zbytek těhotenství pouze krátkodobě na malé plochy kůže.\n\nŽádné interakce nebyly popsány.\n\nKloroxin se do organismu vstřebává minimálně, má lokální (místní) působení.\n\nV Česku jsou registrovány následující léčivé přípravky s obsahem kloroxinu (1. 7. 2008):\nKloroxin je rovněž předepisován do individuálně připravovaných dermatologik. Český lékopis jej řadí mezi separanda, musí se tedy v lékárně uchovávat odděleně od jiných surovin.\n\n\n"}
{"id": "317332", "url": "https://cs.wikipedia.org/wiki?curid=317332", "title": "Quido Mánes", "text": "Quido Mánes\n\nQuido Mánes (17. července 1828 Praha-Staré Město – 5. srpna 1880 Praha-Nové Město), byl český malíř, kreslíř a ilustrátor doby romantismu a realismu.\n\nNarodil se jako syn malíře Antonína Mánesa a jeho ženy Magdalény, a jako nejmladší ze tří dětí, starší a slavnější byl bratr Josef Mánes, nejstarší sestra Amalie Mánesová. Díky otci a strýci směl již od deseti let studoval na pražské Akademii, u Františka Tkadlíka a Christiana Rubena. V letech 1870–1871 podnikl pozdní studijní cestu k B. Vautierovi do Düsseldorfu. Pět let trávil léto u rodiny Kotzových z Dobrše a u Wallisů v Kolešovicích. Rodinu Antonína Veitha navštěvoval v Liběchově, a vymaloval skupinovou podobiznu Veithových dětí,\n\nMaloval nejdříve historické a bitevní scény, později také studoval lidové typy pro galerii slovanských krojů. Jeho hlavním oborem se však stala romantická a později naturalistická malba žánrových scén s postavami z městského i vesnického života. Pitoreskní figurky z městského prostředí dokázal malovat se smyslem pro humor (Spící ponocný, Starý mládenec, Zlatník), věnoval se také karikaturám (Svatolukášská kniha cechu pražských malířů). Ilustroval několik knížek, nejúspěšnější z nich byly Babička Boženy Němcové (1858), Cervantesův Don Quijote (1869) a Goethův Herrmann a Dorotka.\nPo smrti svého bratra Josefa žil v Praze se sestrou Amálií jako svobodný starý mládenec, trpěl srdeční chorobou.\n\n\n\n\n"}
{"id": "317343", "url": "https://cs.wikipedia.org/wiki?curid=317343", "title": "Whoopi Goldbergová", "text": "Whoopi Goldbergová\n\nWhoopi Goldbergová, původním jménem Caryn Elaine Johnson (* 13. listopadu 1955, New York, USA) je americká herečka, komička, zpěvačka a scenáristka, držitelka Oscara, Emmy, Grammy, Tony Award, Saturn Award a Zlatého glóbu.\n\nNarodila se roku 1955 v New Yorku do rodiny ošetřovatelky a učitelky Emmy a kněze Roberta Jamese mladšího. Whoopi popisuje svoji matku jako \"vážnou, silnou a moudrou ženu\".\n\nHrát začala již v osmi letech - zpívala v muzikálech jako Jesus Christ Superstar, Vlasy nebo Pippin. V této době se vdala, stala se závislou na heroinu. Ze závislosti se sice dostala, ta ale způsobila její rozvod. \nV roce 1974 se rozhodla spolu s dcerou odejít z New Yorku do Los Angeles. Tam si změnila jméno a vystřídala několik zaměstnání a zároveň hrála menší divadelní role. Židovské příjmení Goldberg jí podle její matky mělo usnadnit vstup do Hollywoodu. Začala silně uplatňovat svůj smysl pro humor a díky tomu ji dostal režisér Mike Nichols na Broadway. Tam si jí zase všiml Steven Spielberg a obsadil ji do filmu \"Purpurová barva\" - za ten získala Zlatý glóbus a nominaci na Oscara a stala se z ní tak úspěšná herečka. \nZačala se objevovat v televizních sitcomech a točila jeden film za druhým, většinou se však jednalo o neúspěšné filmy. Velkým úspěchem se stal v roce 1990 film \"Duch\" s Patrickem Swayzem a Demi Mooreovou, za který získala Oscara (Premiere Magazine označil její postavu jménem Oda Mae Brownová 95. nejlepší filmovou postavou všech dob). Její hvězdný status potvrdila i úspěšná komedie \"Sestra v akci\", za jejíž pokračování dostala celkem 8 milionů dolarů. V letech 1994, 1996, 1999 a 2002 také uváděla předávání Oscarů, což bylo potvrzením jejího postavení v Hollywoodu. Zároveň byla první Afroameričankou, která předávání uváděla. V roce 2007 se stala spolumoderátorkou úspěšné americké talk show \"The View\".\n\n"}
{"id": "317344", "url": "https://cs.wikipedia.org/wiki?curid=317344", "title": "Dotknuto-hráno", "text": "Dotknuto-hráno\n\nPravidlo dotknuto-hráno (\"někdy též dotčeno-taženo\") je pravidlo používané v turnajovém hraní šachů. Pokud se hráč, který je na tahu, záměrně dotkne kamene na šachovnici, pak s ním musí táhnout nebo ho sebrat, pokud je to možné podle pravidel. Pokud chce hráč pouze upravit polohu kamene na šachovnici, může říct \"J'adoube\" nebo \"opravuji\", předtím, než se kamene dotkne. Někdy se také říká: Šáhneš, táhneš.\n\nPokud se hráč, který je na tahu, dotkne jednoho z kamenů jako kdyby měl úmysl s ním hrát, tak s ním musí hrát, pokud existuje nějaký možný tah. Dokud není puštěn z ruky na nějakém poli, může být umístěn na libovolné přístupné pole. Náhodné dotknutí se kamene, např. když se o něj otře ruka při natahování se pro jiný kámen, se nepočítá za záměrný dotyk.\n\nPokud se hráč dotkne nepřátelského kamene, tak ho musí nějakým svým kamenem sebrat. Pokud se hráč dotkne svého a nepřátelského kamene, tak musí provést toto braní (pokud je možné), jinak musí vzít nebo táhnout s tím kamenem, kterého se dotkl jako prvního. Pokud není možné určit, zda se jako prvního dotkl svého nebo soupeřova kamene, předpokládá se, že se jako první dotkl svého. Pokud se hráč dotkne více než jednoho kamene, tak musí táhnout nebo sebrat první z nich, se kterým to je možné. Výjimkou je pokus o rošádu proti pravidlům, kdy musí pokud možno táhnout králem bez povinnosti táhnout věží.\n\nPři rošádě musí být král prvním dotknutým kamenem. Pokud se najednou dotkne krále a věže, pak musí provést rošádu s touto věží. Pokud táhne svým králem přes dvě pole, pak musí, pokud je to možné, dokončit rošádu s touto věží, a jinak krále vrátit na původní místo a provést s ním jiný tah.\n\nKdyž pěšec dojde do osmé řady, tak hráč poté, co z něho sejme svou ruku, nesmí táhnout tímto pěšcem jinak, ale tah není považován za skončený, dokud není na šachovnici položen proměněný kámen.\n\nV této hře mezi Bobby Fischerem a Jan Hein Donnerem bílý vyhrával; černý právě táhl 29... Dg5-f5. Fischer se dotknul svého střelce, zamýšleje táhnout 30. Sd3, což vypadá jako přirozený tah, ale pak si uvědomil, že černý může zahrát 30... Vxc2, a po 31. Sxf5 Vc1 32. Dxc1 Sxc1, by partie skončila remízou, protože by na šachovnici zbyli kromě pěšců a krále již pouze dva střelci, každý na poli jiné barvy. Po dotknutí střelce si tedy uvědomil, že tah 30. Sd3 je špatný, ale musel s tímto střelcem stejně táhnout, tak po pár sekundách provedl tento tah, protože byl ze všech tahů střelcem nejvhodnější. Po třicátém čtvrtém tahu byla dohodnuta remíza. Kdyby Fischer tuto hru vyhrál, tak by se dělil o první místo s Borisem Spasským v poháru Piatygorské v roce 1966.\n\n\"J’adoube\" [ʒadub] je francouzský výraz, znamenající v češtině opravuji, mezinárodně uznávaný hráči šachu jako oznámení úmyslu se mimoherně dotknout kamene.\n\nTato fráze je většinou používána jako upozornění soupeře, že se hráč chystá dotknout kamene na šachovnici, většinou aby ho vystředil na jeho poli, bez úmyslu s ním hrát. Pravidlo dotknutého kamene ukládá hráči povinnost použít takovéto varování. Přestože je tato francouzská fráze běžná, není povinná; další podobná upozornění je možno použít také. Hráč může tímto způsobem opravit pozici kamene pouze, když je na tahu.\n\nV historii šachu občas došlo k situacím, kdy byla tato fráze použita po prohrávajícím tahu aby mohl být vrácen, čímž by se obešlo pravidlo dotknuto-hráno. Takovéto chování je považováno za pouhý pokus podvádět. Jugoslávský velmistr Milan Matulović dostal po podobném incidentu přezdívku \"J'adoubović\"\n"}
{"id": "317345", "url": "https://cs.wikipedia.org/wiki?curid=317345", "title": "Pulzační motor", "text": "Pulzační motor\n\nPulzační motor je reaktivní motor jednoduché konstrukce, fungující na podobném principu jako náporový motor.\n\nPulzační motor funguje na jednoduchém principu pulzačního spalování směsi paliva a vzduchu ve spalovací komoře. Na rozdíl od náporového motoru dosahuje vyššího výkonu při podzvukových rychlostech (nadzvukový pulzní motor se nevyrábí). Funkci motoru umožňují samočinné ventily na vstupu do motoru, zpravidla provedené jako pružné lamely či membrány. Ventily vlivem tlakového pulsu při zážehu paliva uzavřou vstupní otvor pro vzduch, a vytvoří tak uzavřenou spalovací komoru s výstupní tryskou. Zážeh způsobí krátkodobý prudký nárůst tlaku, a spaliny výstupní tryskou prudce vyrazí. Po tlakovém pulsu následuje vlivem elasticity plynného média podtlaková vlna, která způsobí otevření lamelových ventilů, a dílem nasátím, dílem náporovým účinkem (za letu), vnikne do spalovací komory nový čerstvý vzduch. Do něj vstříknuté palivo se opět zažehne a způsobí další tlakový puls. Cyklus nasátí vzduchu, vytvoření palivové směsi, a zážeh se periodicky opakuje, a je velmi rychlý, ve frekvenci několika desítek za sekundu.\n\nPodobně jako náporový motor, také motor pulzační vyžaduje nejprve uvedení do pracovní rychlosti – obvykle přes 200 km/h. Letoun poháněný tímto motorem je katapultován nebo startuje za pomoci přídavných raketových motorů na tuhé palivo. Ovšem: Modelářské pulzační motory startují z klidu. Po druhé světové válce oblíbené upoutané letecké modely, poháněné pulzačními proudovými motory, ani nijak předem, před nahozením, urychlovány být nemohly. Na to tehdejší běžní modeláři neměli. Běh motoru po prvotním impulsu, např. vzduchovou hustilkou, a po současném zážehu paliva, udržuje rezonance vhodně naladěného systému.\n\nPulzační motor se za letu projevuje charakteristickými kroužky žhavých plynů ze spalovací trysky a mohutným bzučivým zvukem.\n\n\nV současné době je využití pulzačních motorů minimální, kromě využití v modelářství kvůli dosažené realističnosti se takřka nevyužívají. Známé využití pulzačního motoru bylo u letounové střely Fi 103 (V-1) Německem ve druhé světové válce.\n\n\n"}
{"id": "317350", "url": "https://cs.wikipedia.org/wiki?curid=317350", "title": "Halyč", "text": "Halyč\n\nHalyč (; ; ) je jedním z nejstarších měst Ukrajiny. Leží na horním toku Dněstru v současné Ivanofrankivské oblasti asi 26 km od Ivano-Frankivska (severně směrem na Rohatyn a Lvov), má 6256 obyvatel a je centrem rajónu.\n\nPrvní (sporná) písemná zmínka z maďarské kroniky pochází z roku 898, údaje slovanského Ipaťjevského letopisu pocházejí z roku 1138. Od roku 1144 zde sídlilo Haličské knížectví, v letech 1238–1272 pak bylo město sídlem celého Haličsko-volyňského knížectví. Město Halyč tak dalo název celému regionu Halič (ukrajinsky \"Halyčyna\"), který je dnes rozdělen mezi Polsko a Ukrajinu. Během 14. století se místo vylidnilo a současné městečko Halyč vzniklo o zhruba 5 km dále.\n\nPůvod názvu je nejasný; někteří slavisté jej dávají do souvislosti se slovem \"halka\" (kavka), což by odpovídalo vyobrazení kavky na znaku města. Kavka figurovala ve znaku Haličského království až do roku 1918.\n\n"}
{"id": "317355", "url": "https://cs.wikipedia.org/wiki?curid=317355", "title": "Štruk", "text": "Štruk\n\nŠtruk (něm.:Struckbindung)\nje tkanina s žebrovitým vroubkováním probíhajícím podélně, příčně, šikmo nebo se vzorem ve štrukové vazbě \n\nNapříklad podélné žebrování (snímek vpravo) vzniká tak, že\n\nŽebrování může být také různobarevné, se střídavou šířkou vroubků a sklonem (zpravidla 45°), který může směrovat zprava doleva nebo obráceně („Z“ nebo „S“).\n\nVroubkování je nejčastěji podélné, vzorové efekty bývají kosočtverečné, klikaté apod.\n\nProtože místa s plátnovou vazbou jsou velmi hustá, vypadají jako vpichy. Podélné vroubkování připomíná manšestrovou tkaninu, nitě v přečnívajících proužcích se však nestříhají, štruková tkanina má drsnější povrch, je tužší a odolnější proti opotřebení než manšestr.\n\nMateriál: Bavlna často ve směsi s cca 5 % elastanu, polyester, polyamid.\n\nPoužití: Nábytkové a automobilové potahy, pracovní kalhoty, rajtky aj. \n\n\n"}
{"id": "317360", "url": "https://cs.wikipedia.org/wiki?curid=317360", "title": "Kostel svatého Bartoloměje (Brno)", "text": "Kostel svatého Bartoloměje (Brno)\n\nŘímskokatolický kostel svatého Bartoloměje se nachází v brněnské městské části Brno-Žebětín. Je chráněn jako kulturní památka České republiky.\n\nVe 14. století jej založila dcera Přemysla II. Eliška Rejčka, která zároveň dala podnět k založení kostela svatého Vavřince v nedalekém Komíně.\n\nFara je připomínána již v roce 1437.\n\nKostel a fara byly během třicetileté války značně poškozeny. V roce 1633 byly pro nedostatek duchovních spojeny farnosti v Komíně, Bystrci a Žebětíně pod společnou duchovní správu komínského faráře. Žebětínský kostel byl obnoven roku 1732 a farní budova roku 1787. Roku 1869 byl Žebětín povýšen na samostatnou farnost. \n\nNa přelomu 19. a 20. století přestal kostel dostačovat rostoucímu počtu věřících a tak roku 1923 byl postaven nový prostornější kostel, část dosavadní stavby se stala boční kaplí. V roce 1992 bylo započato s rozsáhlou přestavbou kostela.\n\n\n"}
{"id": "317367", "url": "https://cs.wikipedia.org/wiki?curid=317367", "title": "Ondatra pižmová", "text": "Ondatra pižmová\n\nOndatra pižmová (\"Ondatra zibethicus\") je savec z čeledi křečkovitých. Do Evropy byl zavlečen ze Severní Ameriky. Jedná se o vodního savce, který obývá řeky, jezera i rybníky na celém území České republiky, kromě nejvyšších pohoří.\n\nStaví si nory ve březích, kde vyvádí až čtyřikrát ročně kolem 5 až 14 mláďat. Velmi dobře plave a obratně se i potápí pod vodní hladinu, kde pátrá po potravě, kterou nejčastěji tvoří malé ryby, vodní rostliny nebo měkkýši, někdy i mrkev, jablka a ořechy.\nJe velká přibližně 30 cm, může ale dorůstat mnohem větších rozměrů. Na hřbetu je hnědá, zespoda šedá. Ocas je dlouhý a zploštělý, používaný při plování jako kormidlo. Poblíž pohlavních orgánů má žlázu, ze které vylučuje pižmo, proto se jí přezdívá i pižmovka.\n\nOndatra byla do Evropy vysazena počátkem 20. století. Roku 1905 bylo několik párů vypuštěno v okolí Dobříše. Tak se stala ondatra pižmová invazním druhem. Postupně se tento rychle se množící savec rozšířil téměř po celé Evropě. Ondatry byly v Česku často loveny jako kožešinová zvířata a pro maso. Později však bylo od těchto praktik upuštěno.\n\nPři jejím zavlečení do Evropy se (stejně jako u nutrie říční (\"Myocastor coypus\"), rovněž zavlečené z Ameriky, tentokrát ale z Jižní) předpokládalo, že nenadálé rozšíření do volné přírody způsobí značné problémy. Tato obava se později nepotvrdila, a proto ondatra pižmová na většině míst Evropy (kromě Británie a Skandinávského poloostrova) v podstatě zdomácněla a stala se běžnou součástí našich mokřadních ekosystémů.. Při přemnožení mohou však ondatry způsobit škody na hrázích.\n\n"}
{"id": "317368", "url": "https://cs.wikipedia.org/wiki?curid=317368", "title": "Mercury-Redstone 3", "text": "Mercury-Redstone 3\n\nMercury-Redstone 3 (MR-3) s kabinou pojmenovanou Freedom 7 byla první pilotovaná kosmická loď USA. Absolvovala let po balistické dráze. Odstartovala v květnu 1961 v rámci programu Mercury připraveném agenturou NASA.\n\nV závorkách je uvedený dosavadní počet letů do vesmíru včetně této mise.\n\n\nKosmická loď Mercury s kabinou a volacím znakem Freedom 7 odstartovala díky nosné raketě Redstone ze startovací rampy LC-5 na vojenské základně Cape Canaveral 5. května 1961. Na její palubě byl 37letý Alan Bartlett Shepard, který se tím stal prvním americkým astronautem.\n\nTomuto letu předcházela řada bezpilotních se šimpanzi na palubě. Let Sheparda byl pouze balistický, suborbitální, trvající 15 minut (do evidence kosmických letů COSPAR nebyl zařazen). Následoval pouze 23 dní po orbitálním letu sovětského, prvního kosmonauta Země Jurije Gagarina. Loď Mercury dosáhla maximální rychlosti 2,3 km/s, výšky 187,5 km nad Zemí a po 488 km dlouhém letu přistála na padáku v Atlantském oceánu, odkud ji i s astronautem vylovila loď USS Lake Champlain. Kosmonaut strávil v beztížném stavu 5 minut. Při letu byly zkušebně zapáleny brzdící rakety. \n\n"}
{"id": "317370", "url": "https://cs.wikipedia.org/wiki?curid=317370", "title": "Bára", "text": "Bára\n\nBára může být:\n\n\n\n\n"}
{"id": "317371", "url": "https://cs.wikipedia.org/wiki?curid=317371", "title": "Latinská rčení R", "text": "Latinská rčení R\n\n\n\n\n"}
{"id": "317372", "url": "https://cs.wikipedia.org/wiki?curid=317372", "title": "Felicity Huffman", "text": "Felicity Huffman\n\nFelicity Huffman (* 9. prosince 1962, Bedford, New York, USA) je americká herečka. Nejlépe známá je díky roli Lynett Scavové ze seriálu \"Zoufalé manželky\", díky kterému získala cenu Emmy. Za roli ve filmu \"Transamerika\" získala Zlatý glóbus.\n\nNarodila se herečce Grace Valle a bankéři Mooreovi Peters Huffmanovi. Rodiče se rozvedli rok po jejím narození a ona vyrůstala převážně u matky. Má šest sester a bratra. Studovala v Michiganu a New Yorku.\n\nKromě \"Zoufalých manželek\" a \"Transamerika\" se objevila také v seriálech \"Studio sport\", \"Frasier\", \"Západní křídlo\", \"Studio 60\" a \"Manželská krize\". Objevila se také ve filmech \"Život s Helenou\" nebo \"Vánoce naruby\".\n\nZa roli Lynette Scavové ze seriálu \"Zoufalé manželky\" byla nominována na Zlatý glóbus, za roli ve filmu \"Transamerika\" získala Zlatý glóbus a nominaci na Oscara.\n\nJejím manželem je William H. Macy, se kterým má dvě dcery (Sofia a Georgia). \n\n"}
{"id": "317374", "url": "https://cs.wikipedia.org/wiki?curid=317374", "title": "Kostel svatého Josefa (Brno)", "text": "Kostel svatého Josefa (Brno)\n\nKostel svatého Josefa je původně římskokatolický klášterní kostel, součást kláštera františkánek, později voršilek. Nachází se v Josefské ulici v brněnské městské části Brno-střed. V roce 2009 byl dán k užívání řeckokatolické církvi.\n\nJedná se o poměrně strohou raně barokní stavbu z let 1651–1653 brněnského stavitele Pavla Weinbergera. Jednolodní interiér s mohutnou kruchtou s chórem jeptišek byl vybaven na počátku 19. století v barokně-klasicistním stylu dílnou Ondřeje Schweigla. Po zrušení kláštera v roce 1782 se kostel stal farním. \n\nNad vchodem jsou umístěny dva erby Ditrichštejnů – jeden církevní s kloboukem, druhý s insignií Řádu zlatého rouna. Církevní patří olomouckému biskupu Františkovi z Ditrichštejna (1570–1636), druhý jeho synovci Maxmiliánovi z Ditrichštejna (1596–1655). Jelikož Maxmilián získal Řád zlatého rouna v roce 1634 a František zemřel v roce 1636, erby je možno časově umístit právě do období zmíněných let.\n\nV důsledku ražení kanalizační štoly a kolektoru pod Josefskou ulicí se v letech 1991 a 1992 projevily na kostele první statické poruchy, kvůli nimž byl v roce 1994 uzavřen a jeho interiér odstrojen. O rok později bylo zahájeno statické zajištění kostela, postupně byl také opraven krov a střecha. V roce 2009 jej řád voršilek daroval řeckokatolické církvi. Hned po jeho převzetí v lednu 2010 byla zahájena obnova kostela, po jejím dokončení obnovy bude kostel sloužit jak k řeckokatolickým bohoslužbám, tak i k dalším akcím, jako jsou instrumentální či vokální koncerty. Dle projektu z roku 2010 byly předpokládané náklady, vyčísleny na 15,5 milionů Kč. Do 5. října 2014, kdy se v chrámu uskutečnila první řeckokatolická bohoslužba, stála rekonstrukce budovy pět a půl milionů korun. Byla opravena střecha, kostel byl izolován, nově byl vymalován interiér, zavedena elektřina, osvětlení a ozvučení. Zlepšena byla rovněž statika objektu.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 4 570 000 Kč.\n\n\n"}
{"id": "317376", "url": "https://cs.wikipedia.org/wiki?curid=317376", "title": "Mercury-Redstone 4", "text": "Mercury-Redstone 4\n\nMercury-Redstone 4 (MR-4) s kabinou pojmenovanou Liberty Bell 7 byla druhá pilotovaná kosmická loď USA z programu Mercury od agentury NASA. Je katalogizována v COSPAR jako 1961-SO2. Jednalo se o let balistický.\n\nV závorkách je uvedený dosavadní počet letů do vesmíru včetně této mise.\n\n\nKosmická loď Mercury s kabinou a volacím znakem Liberty Bell 7 odstartovala díky nosné raketě Redstone ze startovací rampy LC-5 na vojenské základně Cape Canaveral 21. července 1961. Na její palubě byl 35letý Američan kapitán Virgil „Gus“ Ivan Grissom.\n\nLet to byl pouze balistický, suborbitální, trvající necelých 16 minut. I proto nebývá let uváděn v seznamu kosmických letů Země. Loď dosáhla výšky 188,8 km nad Zemí, po odpojení nosné rakety a převzetí ručního řízení stabilizace kabiny tato po 488 km dlouhém letu přistála na padáku v Atlantském oceánu asi 490 km od místa startu na Floridě.\n\nPak však technickou závadou (odstřelil se vstupní průlez kabiny) došlo k zatopení kabiny a kosmonaut musel plavat do doby, než byl vrtulníkem vyloven na letadlovou loď USS Randolph. Kabina klesla do hloubky přes 4000 metrů, odkud se ji podařilo vylovit až v 20. července 1999.\n\n"}
{"id": "317377", "url": "https://cs.wikipedia.org/wiki?curid=317377", "title": "Palestinská vlajka", "text": "Palestinská vlajka\n\nVlajka Palestiny je vlajkou nezávislého státu, uznaného pouze částečně. Území je částečně kontrolováno Izraelem.\n\nVlajka je tvořena listem o poměru 1:2, který se skládá ze tří vodorovných pruhů v panarabských barvách: černého, bílého a zeleného, s červeným klínem u žerdi, jež dosahuje do třetiny délky listu.\n\nJe to vlastně vlajka někdejšího Hidžázu, která se používala v letech 1920 až 1926. Černá barva je barvou Abbásovců, bílá Umajjovců, zelená Fatimovců, červená Hášimovců. \n\nVlajka byla v roce 1962 úředně vztyčena na území Gazy, které vláda tehdejší Sjednocené arabské republiky prohlásila za součást arabské Palestiny. Do roku 1948 bylo pořadí pruhů palestinské vlajky obrácené (zelený, bílý, černý).\n\n"}
{"id": "317380", "url": "https://cs.wikipedia.org/wiki?curid=317380", "title": "Myslivec", "text": "Myslivec\n\nMyslivec může být:\n\n\n\n"}
{"id": "317381", "url": "https://cs.wikipedia.org/wiki?curid=317381", "title": "Émile Amélineau", "text": "Émile Amélineau\n\nÉmile Amélineau (1850 – 12. ledna 1915 Châteaudun) byl francouzský architekt a egyptolog.\n\nRoku 1896 objevil Wadžiho stélu, pojmenovanou podle zobrazené kobry \"Stéla Hadího krále\", patřící do období staroegyptského panovníka 1.dynastie, syna krále Džera. Dílo, které je datováno do období 3000 let př. n. l., je uloženo v Louvru.\n\nV září roku 1905 daroval část své sbírky Archeologické společnosti v Châteaudunu. Ta je nyní vystavena v městském muzeu.\n\n\nÉmile Amélineau na touregypt.net\n"}
{"id": "317384", "url": "https://cs.wikipedia.org/wiki?curid=317384", "title": "Děkanát Modřice", "text": "Děkanát Modřice\n\nDěkanát Modřice nebo děkanství modřické je územní část brněnské diecéze. V současné době zahrnuje 24 římskokatolických farností.\nFunkcí děkana vykonává od 1. ledna 2000 P. ICLic. Mgr. Jan Nekuda, farář ve Šlapanicích u Brna.\n\n"}
{"id": "317389", "url": "https://cs.wikipedia.org/wiki?curid=317389", "title": "Peter Magvaši", "text": "Peter Magvaši\n\nPeter Magvaši (* 29. července 1945, Považská Bystrica) je slovenský politik.\n\nV letech 1998 až 2002 byl ministrem práce, sociálních věcí a rodiny Slovenska v 1. vládě Mikuláše Dzurindy. Byl členem Strany demokratické levice.\n"}
{"id": "317390", "url": "https://cs.wikipedia.org/wiki?curid=317390", "title": "Ladislav Pittner", "text": "Ladislav Pittner\n\nLadislav Pittner (18. května 1934, Malacky – 15. srpna 2008 Bratislava) byl slovenský katolický disident, politický vězeň a křesťanský politik, bývalý ministr vnitra Slovenska (od 1994). Byl ženatý a měl čtyři děti. \n\nPůsobil postupně v řadách KDH (1990–1998 a 1999–2000), SDK a SDKÚ, třikrát byl ministrem vnitra (1990–1992, 1994 a 1998–2001), vedl Konfederaci politických vězňů Slovenska (2001–2003) a svoji kariéru zakončil jako ředitel Slovenské informační služby (2003–2006).\n\nV mládí působil v řadách Katolické akce. Za tuto činnost byl za komunistického režimu zatčen a vězněn (1951–1953), i poté však pracoval v disentu. Při zaměstnání ukončil střední školu (1965) a vystudoval obor ekonomicko-matematické výpočty na Vysoké škole ekonomické v Bratislavě (1966–1970), v roce 1975 získal v daném oboru titul kandidát věd. Od roku 1967 pracoval v Ústavu ekonomiky a organizace stavebnictví.\n\nPo sametové revoluci nastoupil na politickou dráhu. Působil postupně v řadách KDH (1990–1998 a 1999–2000), SDK (1998–2000) a SDKÚ (od 2000).\n\nPoslancem slovenského parlamentu byl čtyřikrát (1990, 1992–1994, 1994–1998 a 2001–2003), ve třetím funkčním období pracoval ve Výboru pro ochranu přírody a životního prostředí, ve čtvrtém v Ústavněprávním výboru. Byl též trojnásobným ministrem vnitra Slovenska (1990–1992 ve vládách Vladimíra Mečiara a Jána Čarnogurského, 1994 ve vládě Jozefa Moravčíka a 1998–2001 ve vládě Mikuláše Dzurindy), vedl Konfederaci politických vězňů Slovenska (2001–2003) a svoji kariéru zakončil jako ředitel Slovenské informační služby (2003–2006).\n\nZemřel na selhání srdce v bratislavské nemocnici, datum pohřbu bylo určeno na 22. srpna.\n\n"}
{"id": "317392", "url": "https://cs.wikipedia.org/wiki?curid=317392", "title": "Libyjská vlajka", "text": "Libyjská vlajka\n\nVlajka Libye je používána od začátku občanské války v roce 2011 a byla hlavním symbolem revoluce. Převzata byla od Libyjského království (1951–1969). Vlajka má podobu obdélníku se třemi vodorovnými pruhy: červeným, černým a zeleným v poměru 1:2:1. Uprostřed vlajky je umístěn bílý půlměsíc a bílá pěticípá hvězda. Barvy vlajky symbolizují tři historické libyjské kraje: Fezzán (červená), Kyrenaiku (černá) a Tripolsko (zelená).\n\nJe to jediná státní vlajka definovaná rezolucí Organizace spojených národů. \n\nPobřeží dnešní Libye bylo osídlováno již ve starověku (Féničany, Řeky, Římany či Araby). První (doložené) vlajky tohoto území jsou historické vlajky dnešních měst Tripolisu a Benghází, které na mapu Středozemního moře nakreslil roku 1462 Ibrahim Tripolský. Vlajku Tripolisu tvořil zelený list s bílým půlměsícem. Vlajka Benghází byla červená, s bílým půlměsícem a čtyřmi, pod sebou umístěnými hvězdami ve vlající části (nejsou obrázky).\n\nOd 16. století bylo území postupně připojováno k Osmanské říši. Roku 1510 dobyli Španělé Tripolis, roku 1521 byla k Osmanské říši připojena Kyrenaika a roku 1551 Tripolsko. Vlajka osmanského sultána (zavedená roku 1518) byla užívána pro turecký vazalský stát Tripolis i poté co tuto vlajku sultán opustil. Vlajka měla na zeleném listu tři půlměsíce, položené proti sobě. Oproti zobrazené vlajce, jsou ve zdroji půlměsíce blíže žerďové části.\n\nRoku 1710 vytvořil Ahmed Karamanli dědičný emirát Tripolské místodržitelství spojením Tripolska, Kyrenaiky a Fezzánu. Užíval vlajku se střídavě červenými a žlutými, horizontálními pruhy - 6 červených, 5 žlutých (není obrázek). Roku 1835 byl emirát poražen, navrácen k Osmanské říši a vráceny vlajky Tripolska.\n\nV pozdější době jsou známy i jiné vlajky, šlo však pravděpodobně o vlajky lokální či obchodní. Země od roku 1835 užívala na mezinárodní úrovni vlajku Osmanské říše. Ta byla tvořena červeným listem s bílým půlměsícem a bílou osmicípou hvězdou. V roce 1844 byla hvězda změněna na pěticípou a emblém se posunul k žerdi.\n\nPo Italsko-turecké válce anektovala Itálie 18. října 1912 území Libye a vytvořila dvě kolonie: Tripolsko a Kyrenaiku. Po zřízení kolonií se začala užívat tehdejší vlajka Italského království. Po odporu obyvatelstva byla 16. listopadu 1918 vyhlášena Tripolská republika a v roce 1919 přiznala Itálie autonomii Tripolské republice i emirátu Kyranaika. Obě území užívala své vlajky, jejich existence je však sporná. Roku 1922 uzavřely tyto státy pakt proti Itálii ale 12. listopadu 1922 po fašistickém převratu v Itálii byla koloniální správa obnovena. Plnou kontrolu se nad územím podařilo obnovit až v roce 1933 a všechna tři historická území byla od 1. ledna 1934 sjednocena pod názvem Libye. Nová vlajka nebyla přijata, užívala se vlajka Italského království.\n\nBěhem 2. světové války se válčící strany střídaly v kontrole na částmi území Libye, v letech 1942–43 byly Tripolisko a Kyrenaika obsazena Brity a v roce 1943 byl Fezzán obsazen Francouzi. Britské a francouzské vlajky se tak staly vlajkami příslušných území. Po válce se na základě Pařížské smlouvy (Mírová smlouva s Itálií (1947)) z 10. února 1947 stala Libye svěřeneckým územím OSN pod společnou správou Francie a Spojeného království.\n\nV roce 1949 vznikl, po jednostranném vyhlášení nezávislosti, Emirát Kyrenaika, který byl 1. června téhož roku uznán i Spojeným královstvím. Vlajkou emirátu se stal černý list s bílým půlměsícem a bílou, pěticípou hvězdou. Vlajka se užívala v Kyranaice již od roku 1947 s poměrem 1:2, dle některých zdrojů byl poměr 2:3. Vlajka byla odvozena z praporu dynastie Senussi.\n\n24. prosince 1951 bylo vyhlášeno Spojené libyjské království jako federace Kyrenaiky, Tripoliska a Fezzánu. Vlajkou (přijatou již 21. prosince 1951) se stal list se třemi horizontálními pruhy o poměru 1:2:1, s barvami červená (dle ústavy signální červená), černá a zelená (permanentní zeleň). Uprostřed listu o poměru 1:2 byl bílý půlměsíc s bílou, pěticípou hvězdou. Dle ústavy ze dne 7. října 1951 je v článku 7, hlavy první, popsána vlajka tak, že půlměsíc musí být na straně hvězdy přivrácené k žerdi a střed kružnice (jež tvoří z části půlměsíc) je přesně ve středu vlajky. Hvězda má ležet v otevřené části půlměsíce a jeden cíp směřuje do středu vlajky. Článek určuje i další rozměry a umístění půlměsíce i hvězdy. Barvy vlajky symbolizovaly tři základní provincie: červená symbolizovala Fezzán, zelená Tripolsko a místo narození libyjského krále Idrise I. a černá barva pruhu s bílým půlměsícem a hvězdou symbolizovala Kyrenaiku, půlměsíc přesídlení proroka Mohameda z Mekky do Medíny v roce 622 (tzv. Hidžru) a hvězda symbolizovala naději. Vlajka je shodná se současnou vlajkou, užívanou od roku 2011.\n\n25. dubna 1963 se federace Spojeného libyjského království změnila na unitární Libyjské království. Státní symboly se v této souvislosti nezměnily.\n\n1. září 1969 vznikla po vojenském puči Libyjská arabská republika v čele s Muammarem Kaddáfím. Vlajkou se stala 7. listopadu 1969, po vzoru dalších arabských zemí, vlajka s červeno-bílo-černými horizontálními pruhy.\n\n2. září 1971 byla ustanovena Federace arabských republik. Členskými státy byly kromě Libye ještě Egypt a Sýrie. Nová vlajka o poměru 2:3 byla zavedena s účinností od 1. ledna 1972. Byla tvořena červeno-bílo-černými horizontálními pruhy se žlutým znakem federace uprostřed bílého pruhu. Znak byl tvořen sokolem, hledícím heraldicky vlevo. Sokol měl na hrudi umístěný prázdný štít (také žlutý) a držel v pařátech stuhu s arabským nápisem \"Federace arabských republik\". Na rozdíl od egyptské a syrské vlajky (ty byly totožné) bylo pod stuhou ještě ohraničené pole s arabským nápisem \"Arabská libyjská republika\". Červená barva na vlajce symbolizovala boje za svobodu, bílá mír a černá koloniální minulost. Sokol byl symbolem kmene Kurajšovců.\n\n2. března 1977 byl změněn název Libye na Velká libyjská arabská lidová socialistická džamáhíríje. Ke změně státních symbolů v této souvislosti nedošlo. 17. listopadu téhož roku ale egyptský prezident Anvar as-Sádát zahájil mírové jednání s Izraelem. Libyjská vláda následně přerušila s Egyptem veškeré styky a přijala usnesení o změně státní vlajky. Důvodem bylo vyvěšení egyptských vlajek při návštěvě Sádáta v Jeruzalémě, které klasifikovala jako znesvěcení své vlajky. Mimořádné zasedání parlamentu schválilo usnesení o zničení všech libyjských, dosavadních vlajek na celém světě, které se uskutečnilo 19. listopadu. V tento den byly libyjskými diplomaty tyto vlajky na celém světě veřejně páleny a na zastupitelských úřadech zavlály unikátní, monochromatické, zelené vlajky. Zelená barva vlajky symbolizovala islám, Zelenou revoluci a Zelenou knihu Muammara Kaddáfího. Poměr stran vlajky byl stanoven na 1:2.\n\nOd 13. ledna 2011 v návaznosti na protesty v jiných arabských zemích začaly v Libyi demonstrace proti Kaddáfímu které přerostly v libyjskou občanskou válku. Symbolem protestů se stala vlajka Libyjského království z let 1951–1969. 3. března se stala tato vlajka oficiální vlajkou tzv. \"Národní libyjské rady\". Země byla přejmenována na \"Libyjský stát\". Kromě vlajky z roku 1951 se užívaly i její varianty se stejně širokými pruhy, ale i pruhy svislými.\n\n"}
{"id": "317393", "url": "https://cs.wikipedia.org/wiki?curid=317393", "title": "Ján Budaj", "text": "Ján Budaj\n\nJán Budaj (* 10. února 1952, Bratislava) je slovenský politik\n\nKoncem 70. let založil s Tomášem Petřivým a Vladimírem Archlebem \"Dočasnú spoločnosť intenzívneho prežívania\" (DISP), v jejímž rámci podnikali v ulicích Bratislavy happeningy a performance. Organizoval tzv. zakázané univerzity a další nezávislé kulturní a ekologické aktivity. V roce 1980 založil periodikum \"Kontakt\", což byl první občansky orientovaný samizdat na Slovensku. Patřil mezi spolupracovníky podzemní církve, Charty 77, Výboru na obranu nespravedlivě stíhaných či polské Solidarity. Spoluzaložil Verejnosť proti násiliu, patřil do jejího užšího vedení a stal se hlavním mluvčím. Roku 1990 byl zvolen předsedou tohoto hnutí. V letech 1998 až 2002 byl poslancem Národní rady SR za Slovenskou demokratickou koalici.\n\n"}
{"id": "317394", "url": "https://cs.wikipedia.org/wiki?curid=317394", "title": "Vladimír Drha", "text": "Vladimír Drha\n\nVladimír Drha (7. května 1944 Praha – 21. června 2017) byl český filmový a televizní scenárista a režisér. Od svého absolutoria pražské FAMU patřil mezi přední české filmové a televizní tvůrce. \n\n\n\n"}
{"id": "317397", "url": "https://cs.wikipedia.org/wiki?curid=317397", "title": "Páni z Dubé (Benešovici)", "text": "Páni z Dubé (Benešovici)\n\nPáni z Dubé byli českou šlechtickou rodinou pocházející z rozrodu Benešoviců erbu zavinuté střely. Neměli společné předky se stejnojmenným rodem z rozrodu Ronovců erbu zkřížených ostrví.\n\nRod získal přídomek podle hradu Dubá, dnes Stará Dubá v Posázaví. Trať tzv. Posázavského pacifiku prochází proti osadě Poddubí mezi podhradím a vlastním hradem.\n\nZa zakladatele této rodové větve Benešoviců je pokládán Matouš, který se v pramenech uvádí roku 1233. Tento měl syna Ondřeje, stejné jméno bylo pak v rodu udržováno až do počátku 15. století. Jeden z Ondřejů postavil v roce 1283 hrad nazvaný Dubá (dnes Stará Dubá). V polovině 14. století se uvádějí bratři Ondřej a Jan z Dubé. Ondřej († 1361) měl syny Beneše († 1391), Ondřeje († 1412) a Václava († 1400). \n\nBeneš († 1391), který postavil hrad Lešno (Líšno), měl za ženu Markétu ze Zvířetic a s ní měl potomky Ondřeje Roháče († 1411), Haška, Václava, Annu a Beneše zvaného Libun.\n\nOndřej byl významným českým pánem na dvoře Karla IV.. Zastával funkce zemského sudího od roku 1343, za Karla IV. nejvyššího zemského sudího, při jeho druhé výpravě v letech 1368–1369 do Říma spolu se svým bratrem Benešem mistra královské komory (císařovy finanční komory). Po smrti Karla IV. byl popravčím ve Vltavském a Kouřimském kraji, místo soudce však musel roku 1394 po letech služby u Václava IV. opustit.\n\nVáclav IV. se mu odvděčil za mnohaleté služby v roce 1405 předáním hradu Zlenice u Sázavy, kde skoro stoletý během zimy 1412 až 1413 zemřel. Byl bezdětný. Napsal a až do své smrti stále doplňoval dílo \"Výklad na právo země české\".\n\nVáclav (Vaněk) († 1400) držel hrad Dubou a humpolecké zboží s hradem Orlíkem. Účastnil se domácích válek na konci 14. století, byl spojencem krále Václava IV. v boji s panskou jednotou. Měl potomky Anežku, Heřmana (byl duchovním) a Jindřicha, který zemřel bez mužského potomka.\n\nOndřej Roháč († 1411) založil jednu rodovou větev, jeho synem byl známý český šlechtic Jan Roháč z Dubé († 9. září 1437). Ten měl syny Zbyňka a Jana. Zbyňkovi synové zemřeli na počátku 16. století, Vilém roku 1512, Jindřich roku 1521 a Jan padl v bitvě u Moháče roku 1526. Jimi vymřela tato rodová větev po meči. Dalším synem Ondřeje Roháče byl Ondřej, který padl v roce 1424 v bitvě u Malešova. Jeho manželkou byla dcera Jana Žižky z Trocnova, se kterou měl tři syny: Petra, Kuneše a Ondřeje. Petr založil rodovou větev z Mrače (Mračtí z Dubé), která vymřela až v 17. století. Kuneš Rozkoš z Dubé se dal na dráhu loupežného rytíře a jeho hrad Zbořený Kostelec byl roku 1450 obležen a dobyt. Beneš (Libun) († 1398) měl stejnojmenného syna, jeho vnukové zemřeli do roku 1475, čímž vymřela i tato rodová větev.\n\n\n"}
{"id": "317398", "url": "https://cs.wikipedia.org/wiki?curid=317398", "title": "Slovenská informační služba", "text": "Slovenská informační služba\n\nSlovenská informační služba (slovensky: \"Slovenská informačná služba\", SIS) je slovenská zpravodajská služba s vnějším (rozvědným) i vnitřním (obranným) polem působnosti.\n\nVznikla na základě zákona Národní rady SR č. 46/1993 z ledna 1993 jako reakce na rozpad československé federace. Navázala na práci Federální bezpečnostní informační služby (FBIS), která zanikla zákonem č. 543/1992.\n\nSIS plní úlohy v oblasti domácího i zahraničního zpravodajství. Je vedena ředitelem, kterého na základě návrhu vlády SR jmenuje prezident. Sídlem SIS je Bratislava.\n\n"}
{"id": "317401", "url": "https://cs.wikipedia.org/wiki?curid=317401", "title": "Rudolf Žiak", "text": "Rudolf Žiak\n\nRudolf Žiak (* 27. května 1955, Košice) je slovenský politik, místopředseda Hnutí za demokracii a bývalý poslanec Národní rady Slovenské republiky.\n\nV roce 1998 byl krátce ředitelem Slovenské informační služby.\n\nV letech 1998 až 2002 vykonával funkci místopředsedy HZDS pro zahraniční politiku.\n\nV letech 2002 až 2006 byl poslancem Národní rady SR. Začátkem roku 2003 vystoupil z HZDS a spoluzaložil novou politickou stranu Lidová unie. Z té později vystoupil, stal se členem strany Hnutí za demokracii a byl zvolen jeho místopředsedou pro zahraničí, kulturu a sport.\n"}
{"id": "317404", "url": "https://cs.wikipedia.org/wiki?curid=317404", "title": "Primice", "text": "Primice\n\nPrimice či primiční mše svatá (z lat. \"primitie\", jenž označuje „prvotinu – první úrodu“, či z \"prima missa\" neboli „první mše“) je v katolické církvi označení první mše svaté, kterou slavnostně slouží nově vysvěcený kněz (novokněz) za účasti farního společenství, ze kterého tento novokněz pochází.\n\nPrimice se slaví obvykle první den poté, kdy jej vysvětil biskup. V některých zemích, např. v Polsku, bývá tradicí, že primici novokněz slouží ve farním kostele. Podle místních tradic slouží primici novokněz samostatně (někde s pomocí místního farního kněze) a někde pouze, protože není ve slavení mše svaté zběhlý, pouze koncelebruje. Na závěr primice dává novokněz zvláštní „papežské“ požehnání , na které papež Lev XIII. v roce 1886 stanovil možnost získat plnomocné odpustky za obvyklých podmínek. \n\nPrimiční mše může být prodloužena ještě dalšími ceremoniemi v kostele.\n\n"}
{"id": "317405", "url": "https://cs.wikipedia.org/wiki?curid=317405", "title": "Administrativní dělení Dominikánské republiky", "text": "Administrativní dělení Dominikánské republiky\n\nDominikánská republika se administrativně skládá z 31 provincií a jednoho \"Distrito Nacional\" - hlavního města Santo Domingo.\n"}
{"id": "317410", "url": "https://cs.wikipedia.org/wiki?curid=317410", "title": "Piroga", "text": "Piroga\n\nPiroga je domorodá dlabaná lodice, která je vyráběna vydlabáním z jediného kusu kmenu. Jedná se tedy o plavidlo zvané monoxyl. Loď bývá obvykle poháněna lidskou silou pomocí pádel, někdy též silou větru. Setkat se s ní můžeme zejména ve střední a Jižní Americe, v Karibské oblasti, v Africe a v Tichomoří. Někdy může být doplněna stabilizačním plovákem či plováky.\n\n\n"}
{"id": "317412", "url": "https://cs.wikipedia.org/wiki?curid=317412", "title": "Tomáš Holý", "text": "Tomáš Holý\n\nTomáš Holý (17. března 1968 Praha – 8. března 1990 Polevsko) byl český dětský herec. Byl nejznámější českou dětskou filmovou hvězdou své doby. Na filmovém festivalu v Monte-Carlu v roce 1979 jej porota nazvala nejlepším dětským hercem od dob Shirley Templové.\n\nV roce 1976 natáčel režisér Oldřich Lipský známou komedii \"Marečku, podejte mi pero!\" Potřeboval dětského herce pro jeden malý záběr: Malý školák vejde do třídy a podá učiteli chemie vzkaz od ředitele školy. Dětský herec, kterého sehnala produkce, ale onemocněl a režisér Lipský se obrátil na svůj štáb: „Pokud někdo znáte malého kluka, který dokáže říct tři věty a neroztřese se před kamerou, přiveďte ho“. Přihlásil se Tomášův strýc, který ve štábu pracoval jako rekvizitář. Příštího dne přivedl svého synovce Tomáše Holého, bylo mu tehdy jen 7 let. Tomáš nejenom, že dokázal říct své tři věty a neroztřásl se před kamerou, ale dodal záběru tu správnou náladu – starý profesor se náležitě upatlal Tomášovým bonbónem a pak se přilepil k papírovému lístku se vzkazem.\"\" Navíc si dokázal během jediného dne získat sympatie celého štábu.\n\nNení divu, že Oldřich Lipský na malého Tomáše nezapomněl. Obsadil ho do svého dalšího filmu, hudební komedie pro děti \"Ať žijí duchové!\" Role sice nebyla velká, ale žádný divák ji nemohl přehlédnout, protože Vašek měl několik výrazných projevů, které jsou snadno postřehnutelné a natolik výrazné, že si je většina diváků zapamatuje a zařadí si je mezi „hlášky\" tohoto filmu.\n\nKoncem stejného roku hledala režisérka Marie Poledňáková malého herce pro svůj nový film \"Jak vytrhnout velrybě stoličku\" (1977). Konkurzu se tehdy zúčastnilo asi 160 dětí a zase pomohla náhoda. Tomáš nebyl nijak přehnaně hezký, odstávaly mu uši, paní režisérka si ho moc nevšímala a málem tak připravila národ o rozeného baviče. Když zkouška končila, najednou se rozlétly dveře a Tomáš se vrátil. Nemluvil, jen gestem naznačil, že si tam zapomněl čepici a zašklebil se na paní režisérku. Ta si ho pozvala na užší kamerové zkoušky. Všechny děti dorazily v pořádku, jen Tomáš byl mokrý od sněhu tak, že ho dvě asistentky musely sušit. Na kamerových zkouškách bylo asi 12 kluků, kteří prošli užším výběrem konkurzu a také filmoví rodiče František Němec a Jana Preissová. Marie Poledňáková s každým z dětí natočila zkušební záběr a pak se zeptala „rodičů“, kterého kluka by si přáli. Oba si jednohlasně vybrali Tomáše Holého. S dospělými herci mluvil úplně přirozeně, jako by to byli kamarádi ze třídy. Když jej přivedli do rozpaků, tak se začal plést, třeba „oženit se“ a „vdát se“ a vzápětí se opravoval. Marie Poledňáková nezatěžovala dětské herce nějakými zbytečnostmi ve scénáři. Nemuseli se učit texty, jenom jim řekla o čem záběr je. Tomáš měl privilegium, že se nemusel striktně držet scénáře. Stačilo jí, když zahrál požadovanou situaci tak, jak to cítil on sám. Příkladem takového záběru je například obalování řízků pro školníka. To opravdu ve scénáři nebylo – je to Tomášova vlastní improvizace na dané téma. Stejně tak slavný záběr s puntíkovaným šátkem a bolavým zubem. Tomáš se během natáčení v Krkonoších doslova zamiloval do svého filmového tatínka Františka Němce. Po návratu z hor následoval jako první právě záběr se šátkem. Marie Poledňáková napovídala Tomášovi, že František Němec je podrazák, který se na něj vykašlal. Takže Tomáš se opravdu rozzlobil a začal skutečně trucovat. Ne ovšem na filmového tátu, ale na paní režisérku.\n\nPokračování \"Jak dostat tatínka do polepšovny\" (1978) vlastně vyprovokoval sám štáb. V závěru natáčení celý štáb fantazíroval o tom, jak by se příběh rozdělené a znovu spojené rodiny mohl dále vyvíjet. Marie Poledňáková zvedla vhozenou rukavici a za necelý rok napsala další scénář.\n\nFilmoví pedagogové se často dívají na dětské herectví s úsměvem a za pravé herectví ho nepovažují. Říkají, že dítě vlastně hraje jen samo sebe. V případě Tomáše Holého to určitě neplatí. „Většinu záběrů zahrál na první dobrou klapku. Hrálo se mi s ním lépe než s většinou mých dospělých kolegů z divadla,“ řekla po letech filmová maminka Jana Preissová. Marie Poledňáková zase vzpomíná: „Občas se rozesmál uprostřed záběru a měl různé kouzelné brepty a přesmyčky, ale jinak moc záběrů nezkazil. Tomáš byl velmi pozorný a často se zajímal o skladbu záběru, jak bude vypadat. Někdy trval na tom nejdřív vidět záběr ve hledáčku kamery, jestli je to detail nebo celek a pak se teprve postavil před kameru.“ Však také některé jeho brepty ve filmu záměrně zachovala. Jindy se zase ptal: „Bude se to točit vcelku nebo střihem?“ což znamená, zda se nějaká sekvence, například rozhovor, bude točit s jedním nastavením kamery a nebo jestli se bude prostřihávat střídavě na všechny hovořící. Výraz „točit střihem“ mezi českými filmaři zdomácněl a používají ho dodnes. Tomáš rád bavil celý štáb, během cesty na natáčení seděl v autobusu na sedadle pro průvodce, celou cestu nedal mikrofon z ruky a dělal rádio. Nikdy neodmítnul podepsat fotografii fanouškům.\n\nPřestože byl úspěšným a oblíbeným dětským hercem, rozhodl se, že se herectví nechce v budoucnu věnovat. „Představa, že jednou budu neúspěšným hercem je nesnesitelná,\" řekl, když mu bylo 13 let a ukončil filmovou kariéru. Důvody pro jeho rozhodnutí ukončit kariéru, které nejspíš primárně učinil již v 11 letech\"\" (poté již jen dokončil nasmlouvané filmové a seriálové projekty), mohou být však i jiné, nebo jich může být více.\"\" \n\nFilmy „Velryba“ a „Polepšovna“ měly rekordní sledovanost a byly úspěšné i v dalších 38 zemích světa.\n\nPo natočení svého posledního českého filmu \"Prázdniny pro psa\" (1980) a ukončení kariéry se Tomáš věnoval také westernovému ježdění na koni. Na ranči U Zlámané podkovy trávil pak každé prázdniny a koním dal přednost před cestou k moři.\n\nBěhem natáčení tohoto filmu Tomáš také zachránil život své mladší kolegyni Monice Kvasničkové. \nBěhem natáčení jsme bydleli na ubytovně Rybářského svazu pod Karlštejnem. Odtud nás každý den vozili autobusem na různá filmová místa. Bylo to u řeky a bylo tam moc hezky. Jednou kluci vyrazili na splav. Já, jak jsem říkala, jsem byla taková holka, která si rozuměla spíš s kluky než s panenkami. Pořád jsem lezla po stromech a tak. Tak jsem přece nemohla stát stranou a šla jsem s nimi. Když jsem byla v půlce, tak jsem se rozhlédla. Uvědomila jsem si, jak je to na obě strany daleko a dostala trochu strach. Vtom mi ujela noha a byla jsem tam. Ono se to nezdá, ale v té prohlubni pod splavem je docela silný proud. A já byla tehdy taková hubená. Když to nešlo ven, tak jsem se jen schoulila a čekala, co bude. Zrovna, když jsem přemýšlela o tom, že se asi utopím, objevil se stín. A pak najednou hup, stín dostal konkrétní podobu a jméno. Tomáš Holý tam skočil a vytáhnul mě. On byl hrozně hodný člověk. Ve dvanácti letech sám riskoval svůj život, aby zachránil ten můj.\n\nTomáš si i v dospělosti uchoval řadu svých povahových vlastností, které jsou tak dobře známy z jeho filmů. Miloval humor, jednou například přemluvil tramvajáka, aby mu za jednu korunu prodal tramvaj, aby kamarádi nemuseli na konečné vystoupit. O jeho skutečné povaze nejlépe vypovídá následující historka: Když se po sametové revoluci otevřely hranice, vybral peníze za své dětské filmové honoráře, které mu rodiče střádali a dal je svému strýci Janovi, který ho kdysi přivedl k filmu, aby mohl vidět vytouženou Ameriku…\"\"\n\nPosledních přibližně šest měsíců Tomášova života byla jeho přítelkyní tehdy začínající zpěvačka Lucie Bílá.\"\"\n\nV roce 2006 se Tomáš stal držitelem vůbec první hvězdy na zlínském chodníku slávy. V roce 2013 o něm natočila Česká televize dokument s názvem \"Malá hvězda nezapadá\".\n\nV roce 2017 Tomášův spolužák Ota Kars napsal na podnět Tomášova tatínka biografii \"Jmenuju se Tomáš\".\"\" Kniha získala cenu čtenářů na Magnesia Litera 2018 a cenu čtenářů na Český bestseller za rok 2017. Kniha obsahuje kompletní seznam i popis všech Tomášových rolí, míst kde se natáčelo apod., ale především řadu nových, či upřesněných a vždy ověřených faktů o celém životě Tomáše Holého. Ke knize svými svědectvími a rozhovory s autorem přispělo více než 26 Tomášových nejbližších z různých období jeho života, včetně tatínka Tomáše pana Václava Holého, či z těch nejznámějších např. Lucie Bílá. Kniha \"Jmenuju se Tomáš \" obsahuje také velmi rozsáhlou obrazovou přílohou plnou osobních i filmových fotografií, dokumentů a dalšího, které poskytla řada lidí, především pak tatínek Václav Holý a sám autor. Přesto, že kniha vyšla až 26.10.2017, stala se jednou z nejprodávanějších českých knih toho roku. I to dokazuje stálou oblíbenost Tomáše Holého.\n\nV roce 2019 napsal Tomáš Franke knihu \"Tomáš Holý - Jak jsem točil filmy\". Je to podrobný průvodce Tomášovou filmovou kariérou, včetně míst natáčení a vzpomínek pamětníků.\n\n\nPo absolvování gymnázia začal studovat práva, ale jeho život 9 dní před 22. narozeninami tragicky ukončila autonehoda na silnici mezi severočeskými obcemi Kytlice a Polevsko.\n\nNehoda a její okolnosti jsou popsány podrobně a přesně dle očitých svědků, kamarádů i spolujezdce, který s Tomášem při nehodě jel ve voze, v knize \"Jmenuju se Tomáš\" od Oty Karse, Tomášova kamaráda a člověka, který osobně mluvil s velkou částí těch, kteří s Tomášem v ten večer byli a později ho i po nehodě vyprošťovali. V každém případě je nepochybné, že Tomáš před jízdou pil, za dobu cca dvou hodin, kdy seděli s kamarády v hospodě v Polevsku, kousek od chalupy jednoho z Tomášových přátel, vypil prokazatelně několik piv. Poté se jel ještě s jedním kamarádem projet. Nakonec se rozhodli k návratu zpět a havarovali s vozem asi 500 metrů od hospody. Tomáš byl na místě mrtev, většina z těch, co ho dostali ven z vozu, si to však nemyslela, a proto ho odvezli s pomocí kolem náhodně jedoucího vozu do Nového Boru, kde lékař konstatoval smrt.\n\nTomáš v žádném případě nebyl nikdy částí zlaté mládeže, která údajně v okolí na diskotékách často řádila, jak tvrdí některá média dodnes. V okamžiku nehody ale nebyl bez vlivu alkoholu, jak tvrdí zase jeho nekritičtí obdivovatelé. Byl to normální kluk, který udělal v té době dost běžnou chybu, za kterou ale oproti většině zaplatil svým životem.\n\nDalší příčiny nehody je možné také hledat především v povětrnostní situaci v kombinaci s vlastnostmi vozu. Silnice má v okolí nehody značný sklon, kolem 14 procent, tedy stejně jako například pražská ulice U Rajské zahrady, která je známá z filmů \"Vrchní, prchni\" a \"Prázdniny pro psa\". Samotná zatáčka je poměrně prudká. Přes den panovaly tehdy teploty mírně nad nulou a z kopce tekla voda z tajícího sněhu. Po setmění klesla teplota těsně pod bod mrazu a vytvořila se hladká ledovka. Tomáš pravděpodobně chtěl při jízdě dolů ze svahu před zatáčkou přibrzdit a dostal přetáčivý smyk, kterým byly vozy Škoda 120 proslulé.\nV roce 2015 na místě tragického úrazu mu nechal Hynek Charous z Brna postavit pomník.\n\nPo smrti maminky Tomáše, Marie Holé, nechal tatínek Václav Holý v roce 2017 vytvořit veřejně přístupný hrob svého syna, Tomáše Holého. Hrob se nachází v Klecanech.\n\n\n\n\n\n\n"}
{"id": "317413", "url": "https://cs.wikipedia.org/wiki?curid=317413", "title": "Zdeněk Jičínský", "text": "Zdeněk Jičínský\n\nZdeněk Jičínský (* 26. února 1929 Ostřešany) je český právník, politik a publicista, autor řady odborných knih, statí a učebnic, do nástupu normalizace člen KSČ, po federalizaci Československa krátce poslanec Federálního shromáždění a České národní rady, pak disident a signatář Charty 77, po sametové revoluci člen Občanského fóra, Občanského hnutí a pak ČSSD, poslanec Federálního shromáždění a Poslanecké sněmovny.\n\nPo studiu Právnické fakulty UK v Praze působil v letech 1954 až 1964 jako docent na Vysoké škole politické. V letech 1964 až 1970 přednášel na Právnické fakultě UK v Praze, kde roku 1969 získal profesuru. Jako právník se zaměřuje na teorii státu a práva, ústavní právo a politologii. Bývá označován za stoupence právního pozitivismu. V roce 1965 označoval, tehdy jako pravověrný komunista, prvorepublikové sociální demokraty jako \"reformisty s mozky ztuhlými parlamentním kreténismem\".\n\nV šedesátých letech byl Zdeněk Jičínský členem několika významných odborných komisí: komise pro přípravu tzv. socialistické ústavy 1960, takzvané barnabitské komise, přezkoumávající okolnosti soudních procesů s buržoazními nacionalisty (G. Husák, L. Novomeský), a krátce též Právní komise ÚV KSČ v roce 1964. V roce 1968 pracoval ve vládní komisi pro přípravu federalizace republiky. Během Pražského jara se profiloval jako odborník na státoprávní problematiku a česko-slovenské vztahy. Účastnil se konference ve Smolenicích v březnu 1968 svolané na toto téma. Na jaře 1968 pak on a Jiří Grospič byli na české straně autory jednoho ze dvou návrhů znění ústavního zákona o československé federaci. Předpokládal těsnější vazbu obou národních republik, zatímco konkurenční návrh, jehož autorem byl Jiří Boguszak, plánoval volnější česko-slovenské soustátí. Při následné diskuzi o návrhu ústavy Grospič s Jičínským argumentovali zejména proti širokému uplatnění zákazu majorizace tak, jak ho prosazovala slovenská strana. Podle nich by tak slovenská menšina populace získala trvalé veto nad názory většiny obyvatel Československa. Odmítal i navrhovanou paritu českých a slovenských zástupců ve federální vládě. Grospičův a Jičínského projekt užší federace ovšem odmítla slovenská strana.\n\nV roce 1968 se stal členem prozatímní a posléze i řádné České národní rady, kde zastával funkci předsedy ústavněprávní komise, respektive výboru a místopředsedy komory. Počátkem srpna 1968 ještě na zasedání nově ustavené České národní rady opakoval argumenty ohledně federativního uspořádání a upozornil, že rovnost dvou různě velkých konstitutivních částí federace znamená porušení principu majority. I po srpnové okupaci patřil v ČNR k hlavním řečníkům v debatách o finální podobě ústavního zákona o vzniku federace.\n\nPo provedení federalizace Československa získal od ledna 1969 mandát i ve Sněmovně národů Federálního shromáždění. Po potlačení obrodného procesu byl nucen roku 1969 složit poslanecké mandáty a vyloučen z KSČ a též musel opustit právnickou fakultu. V letech 1971 až 1977 byl podnikovým právníkem. Roku 1977 se stal jedním z prvních signatářů Charty 77 a byl propuštěn ze zaměstnání. Dva roky byl nezaměstnaný, od ledna 1979 do prosince 1989 pracoval jako podnikový právník v Mototechně. Publikoval v samizdatu.\n\nV prosinci 1989 byl kooptován do Federálního shromáždění (do Sněmovny národů) za OF a stal se jeho místopředsedou. Spolu s dalšími právníky v OF připravil druhou vlnu kooptací. Příslušný ústavní zákon č. 14/1990 Sb., schválený ve FS po dohodovacím řízení, v zásadě po formální stránce v tomto směru kopíroval normalizační ústavní zákon č. 117/1969 Sb. Proti skupině okolo Václava Havla prosazoval Zdeněk Jičínský poměrný volební systém a navrhoval též zkrácení funkčního období FS, které mělo vzejít z mimořádných voleb v červnu 1990, na dva roky. V roce 1992 vstoupil do Československé strany sociálně demokratické. Ostře kritizoval proces dělení federace především z ústavního hlediska a prosazoval referendum. Podílel se na alternativním návrhu české ústavy, počítajícím mj. jen s jednokomorovým parlamentem, který však při jednáních nebyl v ČNR brán v potaz. Po rozpadu Československa, kdy mu zanikl poslanecký mandát, působil jako komentátor deníku Právo. Od roku 1996 do roku 2010 byl s výjimkou roční přestávky v letech 2002–2003 poslancem Poslanecké sněmovny PČR. Ve funkčním období 2002–2006 získal mandát 26. července 2003 jako náhradník v kraji Vysočina, poté co tento mandát složil poslanec Jaroslav Tvrdík. Byl místopředsedou sněmovního ústavněprávního výboru a předsedou Stálé komise pro otázky Ústavy ČR. Ač byl nejstarším poslancem, patřil k těm nejaktivnějším. Věnuje se zejména ústavněprávním problémům, je znám mj. kritikou Senátu, příležitostně některých rozhodnutí Ústavního soudu, zákonů usilujících o vyrovnání s minulostí (lustrační zákony, zákon o zřízení Ústavu pro studium totalitních režimů apod.) a prosazováním prvků přímé demokracie. Ve volbách roku 2010 již ze zdravotních důvodů nekandidoval.\n\nDne 28. října 2014 mu český prezident Miloš Zeman udělil medaili Za zásluhy I. stupně.\n\n5. http://www.novinky.cz/domaci/351886-zeman-vyznamenal-padle-vojaky-z-afghanistanu-ale-i-bilou-a-rence.html\n"}
{"id": "317414", "url": "https://cs.wikipedia.org/wiki?curid=317414", "title": "Busov", "text": "Busov\n\nBusov je pohoří na severovýchodním Slovensku v okrese Bardejov. Je geomorfologickým podcelkem Nízkých Beskyd.\n\nJeho nejvyšším vrcholem je stejnojmenná hora Busov (1002 m). Některé další hory: Stebnická Magura (899 m), Javorina (881 m), Sivá skala (837 m), Staviská (806 m), Suchý vrch (742 m), Polianka (726 m), Koldorina (594 m). Kompletní seznam hor s výškou nad 700 m uvádí Seznam vrcholů v Busově.\n"}
{"id": "317417", "url": "https://cs.wikipedia.org/wiki?curid=317417", "title": "Leskovcové z Leskovce", "text": "Leskovcové z Leskovce\n\nLeskovcové z Leskovce byl český šlechtický rod, který povýšil do panského stavu. Pocházel z tvrze a vsi Léskovce u Počátek na Pelhřimovsku. Vymřel po meči roku 1680.\n\nJejich předek Jan (1400 atd.) držel Horní Cerekvici (Horní Cerekev), Štoky a Střítež. Padl údajně 19. srpna 1424 za husitských válek. Měl dva syny.\n\nMladší Václav držel až do roku 1473 Cerekvici, k níž od Jiřího z Poděbrad roku 1466 dostal Dolní Cerekvici, a měl syna Albrechta (1473), který působil jako purkrabí hradeckého kraje, v letech 1486–1505 jako podkomoří, 1493 jako zemský hejtman). Zemřel bez mužských potomků. Měl dceru Lidmilu, jejímž manželem byl Mikuláš purkrabí z Donína. Starší syn Arnošt sloužil pánům z Hradce, držel Humpolec a nějaký čas vlastnil jako hejtman znojemský hrad (1442). Před svou smrtí (asi 1457–1458) vykonával posty nejvyššího písaře (1454) a vrchního poručníka mladých pánů Hradeckých.\n\nJeho synové Jetřich (1456–1490), Bohuslav a Vlachen (Vlachyně) roku 1483 město Humpolec obdařili svobodami. Bohuslav, Vlachem a Jetřichův syn Janem roku 1496 Humpolec prodali. Bohuslav pak držel Řečici a Vlachen s Janem a Albrechtem Kamenici. Dotčený Jan se oddělil s Kamenicí. S manželkou Annou Boryňovou ze Lhoty († 1544) vyženil Mezný, kromě toho získal Božejov a Proseč. Na svou dobu byl poměrně vzdělaný, Konáč mu připsal jedno své dílo, zemřel 27. srpna 1545). Statky zdědily jeho dcery Dorota s manželem Ladislavem Ostrovcem, a Mandaléna s chotěm Zdenkem Malovcem.\n\nBohuslav zplodil s manželkou Zdinou z Kunemil syny Bohuchvala, Arnošta, Kryštofa a Mikuláše. Bohuchval († 1552) držel polovičku Horní Cerekvice a vystavěl si tvrz Horní hrad při Horní vsi. Neměl žádné mužské potomky. Oženil se s Dorotou Trčkovou z Lípy. Mikuláš (1510–1536) držel Loutkov a s manželkou Eliškou z Vojslavic měl jedinou dceru. Arnošt vlastnil Řečici s Dolní Cerekvicí a zemřel roku 1535. Zůstali po něm synové, Bohuslav, Šebestián a Kryštof, z nichž Šebestián bratry přežil. Držel Řečici a k ní zdědil Horní hrad. Roku 1558 získal Řečici dosud zápisnou dědičně. Vykonával funkci královského rady a hejtmana bechyňského kraje. Zemřel v roce 1582 bezdětný, své jmění odkázal manželce Žofce Benedové z Nečtin do konce života a potom strýci Kryštofovi.\n\nTrvalé potomstvo měl pouze třetí Bohuslavův syn, Kryštof, jenž držel část Horní Cerekvice. Zemřel před rokem 1521, zanechal vdovu Annu z Vesce (†1539). Zplodil syny Jana, Vlachynu a Václava (1538 atd). Vlachyně držel Nový Rychnov, dvakrát se oženil (poprvé s Žofkou z Lukavce † 1555, podruhé s Barborou ze Skuhrova), ani z jednoho manželství neměl žádné potomky, zemřel v roce 1574. \n\nOd jeho bratrů povstaly dvě pošlosti:\n\nJeho synové si rozdělili roku 1584 otcův majetek. Bohuslav si vzal Horní hrad, Kryštof Božejov, Albrecht Horní Cerekvici, Mikuláš Léštno a Arnošt Dolní Cerekvici s Bukovou. Bohuslav byl císařským kraječem a zemřel na jaře roku 1603. Poprvé se oženil s Marketou z Hazemburka, podruhé s Annou Maří z Lobkovic. Zanechal syna Jana Jiřího, jenž zemřel v mladých letech. Albrecht vyženil roku 1583 s Johankou rozenou Dašickou z Barchova Běrunice a Veltruby a zemřel roku 1584 asi ve stejnou dobu s otcem. Albrechtův syn Šebestián zdědil otcovy statky, roku 1607 Běrunice a Veltruby a držel Horní Cerekvici, koupil roku 1615 Bukovou, avšak zase ji prodal. Kvůli synovi Albrechtu Šebestiánovi, který brojil proti stavovskému povstání, mu byl zkonfiskován majetek a vypověděli jej z vlasti, po Ferdinandově vítězství se mohl vrátil zpět do země. Zemřel okolo roku 1627. S manželkou Dorotou Slavatovou z Košumberka († 1614) neměl žádné potomky. Arnošt si vystavěl tvrz Novou Bukovou a zemřel v roce 1617, s manželkou Mandalénou Španovskou z Lisova nezanechal žádné potomky. Kryštof, řečený mladší, druhý Janův syn, se nejdříve oženil s Annou z Vartemberka a pak v roce 1598 s Eliškou Krolovou z Kynšteina a konečně roku 1604 s Annou z Hochauzu. Zemřel v roce 1608, zůstavil jediného syna Jana Kryštofa. \n\nJan Kryštof byl šestkrát ženat:\n\nMěl pouze dvě dcery, Dorotu Elišku, (její manžel byl Václav Dvořecký) a Lidmilu Veroniku, (manžel Jan Ilburk Voračický z Paběnic), přičemž se jeho jmění dostalo většinou do majetku rodu Voračických. Roku 1668 jej přijali do bratrstva Želivského kláštera. Zemřel 29. července 1680, jím vymřel rod po meči, pohřben byl v klášteře v Želivě.\n\nRod měl v erbu dvě stříbrné vidle křížem přeložené na červeném štítě.\n\n"}
{"id": "317419", "url": "https://cs.wikipedia.org/wiki?curid=317419", "title": "Busov (Busov)", "text": "Busov (Busov)\n\nBusov (1002 m) je nejvyšší hora stejnojmenného pohoří. Leží mezi obcemi Gaboltov, Cigeľka, Nižný Tvarožec a Vyšný Tvarožec. Na vrcholu se nachází malá mýtina s dřevěným křížem. Kvůli vzrostlému lesu je z něj pouze omezený výhled.\n\n"}
{"id": "317423", "url": "https://cs.wikipedia.org/wiki?curid=317423", "title": "Kostel svaté Rodiny (Brno)", "text": "Kostel svaté Rodiny (Brno)\n\nKostel svaté Rodiny je římskokatolický klášterní kostel při klášteře milosrdných sester v Grohově ulici v brněnské čtvrti Veveří, na území městské části Brno-střed. Patří Kongregaci Milosrdných sester III. řádu sv. Františka, která v Brně vznikla 15. března 1886.\n\nV roce 1891 Kongregace zakoupila pozemek od rodiny Perkovy. V místech, kde je dnes hlavní oltář, rostla hrušeň, v jejíž koruně viděla paní Perková Pannu Marii s Ježíškem a přála si, aby byl na místě jejich domu vystavěn kostel. Pro stavbu vybral brněnský biskup František Bauer architekta Karla Welzla, který navrhl novorenesanční kostel. Měl být náhradou za původní malou klášterní kapli. Karel Welzl byl při návrhu inspirován bazilikou svatého Pavla za hradbami v Římě. Generální představená kongregace Bernardina Hošková (1849–1922) rozhodla o zasvěcení kostela Svaté rodině Nazaretské. 16. září 1900 posvětil biskup František Bauer základní kámen, který byl spuštěn do základů krypty pod presbytářem. Zde si přál být pohřben, avšak v roce 1904 se stal olomouckým arcibiskupem a nakonec pohřben v katedrále svatého Václava. Kostel však ještě 11. května 1902 vysvětil.\n\nPři americkém bombardování Brna za druhé světové války byl 20. listopadu 1944 zasažen sousední dům Řádové ošetřovatelské školy. Jeho padající štít zasáhl kostel, prorazil strop narušil věž a poničil varhany. Byl to nejničivější nálet na Brno, při němž zahynulo 578 osob. Přestože ve škole probíhala výuka, nikdo nebyl zraněn. V srpnu 1947 byla zahájena rekonstrukce školy i kostela. Věž byla stržena a architekt Zdeněk Bažant vystavěl nové průčelí, které splývá s okolní řadovou zástavbou. Nad třemi vchody jsou reliéfy akademického sochaře Julia Pelikána. Byly pořízeny nové varhany z firmy Rieger-Kloss v Krnově. Rekonstruovaný kostel byl vysvěcen brněnským biskupem Karlem Skoupým 29. dubna 1950. Následujícího dne zde měl primici Josef Koukl, pozdější litoměřický biskup. Ten zde v dětství ministroval.\n\nV roce 1952 byl při příležitosti 50. výročí vysvěcení kostela v klášterní zahradě vztyčen mariánský sloup od olomouckého sochaře Julia Pelikána. 1. listopadu 1958 musely řádové sestry odejít do kláštera v Lechovicích a od 1. ledna 1959 začal kostel sloužit jako sál pro kulturní akce, školení a varhanní koncerty. Byla odstraněna kazatelna a mramorová podlaha byla pokryta asfaltem a parketami. Boční lodi sloužily jako šatny domova mládeže.\n\nV červnu 1990 byly zahájeny opravy podle brněnského architekta Viktora Dohnala. 1. února 1992 zdejší oltář vysvětil brněnský biskup Vojtěch Cikrle.\n\n\n"}
{"id": "317427", "url": "https://cs.wikipedia.org/wiki?curid=317427", "title": "Hynek Bočan", "text": "Hynek Bočan\n\nHynek Bočan (* 29. dubna 1938 Praha) je český filmový a televizní scenárista a režisér. Po absolutoriu pražské FAMU v roce 1961 spolupracoval na Barrandově nejprve jakožto asistent režie s režiséry Jindřichem Polákem, Karlem Kachyňou a Jiřím Weissem.\n\nOd roku 1965 začal jako režisér točit samostatně. Kromě klasických celovečerních filmů se jedná i o výrazného tvůrce televizního. Mezi jeho nejznámější a nejzdařilejší televizní seriály patří \"Záhada hlavolamu\", \"Přítelkyně z domu smutku\" či \"Zdivočelá země\", z jeho filmové tvorby pak snímky \"Soukromá vichřice\", \"Čest a sláva\" či \"Plavení hříbat\".\n\nV roce 2013 byl oceněn Cenou Josefa Škvoreckého za čtyři řady \"Zdivočelé země\".\n\n\n\n"}
{"id": "317428", "url": "https://cs.wikipedia.org/wiki?curid=317428", "title": "Rüştü Reçber", "text": "Rüştü Reçber\n\nRüştü Reçber [ryšty rečber] (* 10. květen 1973, Antalya) je bývalý turecký fotbalový brankář. Zúčastnil se mistrovství světa 2002 v Japonsku a Jižní Koreji. FIFA ho jmenovala nejlepším gólmanem světa v roce 2003. Pelé ho roku 2004 zařadil mezi 125 nejlepších žijících fotbalistů.\n\nV A-týmu Turecka debutoval 12. 10. 1994 v kvalifikačním zápase v Istanbulu proti týmu Islandu (výhra 5:0).\nZúčastnil se EURA 1996 v Anglii, EURA 2000 v Nizozemsku a Belgii a MS 2002 v Japonsku a Jižní Koreji (zisk bronzové medaile), Konfederačního poháru FIFA 2003 ve Francii a EURA 2008 v Rakousku a Švýcarsku (zisk bronzové medaile).\n\nSe 120 odchytanými zápasy je rekordmanem v počtu startů za turecký národní tým, k poslednímu zápasu nastoupil 26. 5. 2012 proti Finsku (prohra 2:3).\n\n"}
{"id": "317429", "url": "https://cs.wikipedia.org/wiki?curid=317429", "title": "Emil Horváth", "text": "Emil Horváth\n\nEmil Horváth mladší (* 12. listopadu 1945 Nitra) je slovenský herec, režisér a divadelní pedagog, syn slovenského herce Emila Horvátha staršího a manžel herečky Viery Richterové.\n\nV roce 1968 vystudoval herectví na VŠMU v Bratislavě a poté nastoupil do Divadla SNP v Martině. V letech 1976 až 1983 působil na Nové scéně v Bratislavě. Od ledna 1984 je členem činohry Slovenského národního divadla, od května 2011 je ředitelem činohry SND.\n\nVěnuje se též divadelní režii.\n\nHrál též v mnoha filmech a televizních inscenacích (\"Demeterovci, Ako sa Vinco zaťal\") nebo seriálech (\"Americká tragédia\", \"30 případů majora Zemana\").\n\nVyučuje též herectví na VŠMU, v roce 2005 získal titul profesor.\n\n\n\n"}
{"id": "317431", "url": "https://cs.wikipedia.org/wiki?curid=317431", "title": "Scars on Broadway (album)", "text": "Scars on Broadway (album)\n\nScars On Broadway je debutové album stejnojmenné rockové skupiny Scars On Broadway. Album vyšlo 28. a 29. července 2008 (v závislosti na časových pásmech). Prvním singlem se stala píseň \"They Say\", která vyšla jako digitální singl. Speciální vinylová verze singlu obsahuje navíc skladbu \"Hungry Ghosts\". Tuto píseň bude obsahovat také japonská edice desky. Druhým singlem je píseň \"Chemicals\". Album vyšlo v klasické verzi a jako \"Limited Edition Digipak\". Třetím singlem alba a druhou písní s videoklipem je \"World Long Gone\".\n\n1. Serious \n2. Funny \n3. Exploding / Reloading \n4. Stoner Hate \n5. Insane \n6. World Long Gone \n7. Kill Each Other / Live Forever \n8. Babylon \n9. Chemicals \n10. Enemy \n11. Universe \n12. 3005 \n13. Cute Machines \n14. Whoring Streets \n15. They Say\n\n"}
{"id": "317433", "url": "https://cs.wikipedia.org/wiki?curid=317433", "title": "Antonín Linhart", "text": "Antonín Linhart\n\nAntonín Linhart zvaný též Tony Linhart (* 3. dubna 1940) je český folkový a trampský kytarista, zpěvák a písničkář, zakladatel a dlouholetý umělecký vedoucí skupiny Pacifik. Působí také jako moderátor pražského Country radia, kde moderuje pravidelný pořad o trampské hudbě nazvaný \"Ozvěny osadních ohňů\". Jedná se o velmi známého trampského autora, jenž za svoje písně \"Poraněný koleno\" a \"Velká vlaková loupež\" již v roce 1974 získal autorské ocenění na festivalu Porta.\n\nJe také autorem zpěvníků trampské hudby a trampských kuchařských knih.\n\nVýběr písní, které Tony Linhart složil jako autor hudby či autor textu. Není-li uvedeno jinak, je autorem obojího.\n\n"}
{"id": "317434", "url": "https://cs.wikipedia.org/wiki?curid=317434", "title": "Thin Lizzy (album)", "text": "Thin Lizzy (album)\n\nThin Lizzy je první studiové album irské skupiny Thin Lizzy, vydané v roce 1971 (viz 1971 v hudbě).\n\n\nPředpokládalo se, že nová reedice alba vyjde někdy v roce 2007, ale vydání se opozdilo až do dubna 2008.\n\nSeznam stop je následující:\n\n\n\nhost\n"}
{"id": "317436", "url": "https://cs.wikipedia.org/wiki?curid=317436", "title": "Regrese (psychologie)", "text": "Regrese (psychologie)\n\nRegrese je jedním z nevědomých obranných mechanizmů.\n\nPodle Freudovy teorie se osobnost skládá ze tří složek – ego, superego a id. Ego vyrovnává působení superega a idu. Pokud dojde k silnému konfliktu superega a idu, který ego nedokáže vyřešit, osobnost může reagovat některým z obranných mechanizmů.\n\nRegrese (= latinsky \"propad\") je jedním z nich. Jde o návrat na nějaký z již prožitých, primitivnějších stupňů mentálního vývoje (předškolní věk, mladší školní věk, puberta). Přináší s sebou chování nezbedného dítěte, nebo adolescenta. To může trvat jen omezenou dobu, po které se člověk opět vrátí do normálu a regrese je tedy pouze přechodná. Pokud už člověk v tomto mentálním věku, do kterého se propadl, zůstane napořád (nebo na velmi dlouhou dobu), hovoříme o fixaci (= latinsky \"upevnění, ustálení\").\n\nAdult Baby je neintenzivnější forma regrese, kdy se dospělý dotyčný vrací do svého dětství a to maximálně do předškolního věku, nebo si snaží udělat nové dětství. Cílem této regrese je především návrat do dětských let, či přechod do sociální pozice malého dítěte.\n"}
{"id": "317437", "url": "https://cs.wikipedia.org/wiki?curid=317437", "title": "Andrej Hryc", "text": "Andrej Hryc\n\nAndrej Hryc (* 30. listopadu 1949 Bratislava) je slovenský herec, diplomat a podnikatel.\n\nV roce 1971 absolvoval herectví na VŠMU v Bratislavě a nastoupil do Státního divadle v Košicích. V letech 1978 až 1981 byl na volné noze a od roku 1981 členem Nové scény v Bratislavě.\n\nPo roce 1989 založil nezávislé rádio Twist a byl jeho ředitelem do konce roku 2004.\n\nJeho syn Hugo Hryc zahynul v roce 2008 při autonehodě.\n\nPůsobí jako honorární konzul Seychelské republiky ve Slovenské republice.\n\n\n"}
{"id": "317439", "url": "https://cs.wikipedia.org/wiki?curid=317439", "title": "Shades of a Blue Orphanage", "text": "Shades of a Blue Orphanage\n\nShades of a Blue Orphanage je druhé studiové album irské skupiny Thin Lizzy, vydané v roce 1972 (viz 1972 v hudbě). .\n\nNázev je kombinací názvů předchozích skupin, ve kterých členové Thin Lizzy hráli: Shades of Blue a Orphanage.\n\n\nVšechny písně napsal Philip Lynott, pokud není uvedeno jinak.\n\nPředpokládalo se, že nová reedice alba vyjde někdy v roce 2007, ale vydání se opozdilo až do dubna 2008.\n\nSeznam stop je následující:\n\n\n\nhost\n"}
{"id": "317443", "url": "https://cs.wikipedia.org/wiki?curid=317443", "title": "Radionuklidový zářič", "text": "Radionuklidový zářič\n\nPodle vyhlášky č. 307/2002 Sb. Státního úřadu pro jadernou bezpečnost o radiační ochraně se Radionuklidové zářiče dělí na uzavřené a otevřené.\n\nUzavřeným radionuklidovým zářičem je podle § 2 vyhlášky č. 307/2002 Sb. Státního úřadu pro jadernou bezpečnost o radiační ochraně radionuklidový zářič, jehož úprava, například zapouzdřením nebo ochranným překryvem, zabezpečuje zkouškami ověřenou těsnost a vylučuje tak, za předvídatelných podmínek použití a opotřebování, únik radionuklidů ze zářiče. Uzavřené zářiče bývají konstruovány jako dutá, ocelová, hermeticky uzavřená válcová tělesa různých rozměrů obsahující některý radionuklid. Pro použití v radioterapii se vyráběly zářiče tvaru jehly obsahující radium Ra pro přímé zavedení do ozařované tkáně.\n\nUzavřené zářiče se používají jako zdroj ionizujícího záření například v lékařských ozařovačích při radioterapii, v defektoskopii, metrologii a v ionizačních kouřových detektorech (hlásiče požáru).\n\nZa otevřený radionuklidový zářič se považuje takový zářič, který není ve smyslu vyhlášky uzavřeným zářičem. Otevřené zářiče se používají ve formě roztoků, suspenzí, aerosolů či plynů například v nukleární medicíně.\n"}
{"id": "317448", "url": "https://cs.wikipedia.org/wiki?curid=317448", "title": "Jevgenij Chalděj", "text": "Jevgenij Chalděj\n\nJevgenij Anaňjevič Chalděj (23. března (resp. 10. března) 1917 - 6. října 1997) byl sovětský fotograf Rudé armády, známý svou fotografií ruského vojáka, který umísťuje rudou vlajku na střechu budovy Říšského sněmu v Berlíně (Reichstag), která měla znamenat porážku Německa. Fotografii také proslavil fakt, že byla rekonstrukcí skutečné události. Chalděj naaranžoval jiného vojáka s ruskou vlajkou na střechu později. Původní voják se jmenoval Michail Minin, bylo mu 23 let a vyšplhal se na střechu budovy 30. dubna 1945 ve 22:40, tedy v době, kdy na reportážní fotografování byla již tma.\n\nChalděj se narodil v židovské rodině na Ukrajině. Působil v redakci sovětského magazínu SSSR na strojke, který vycházel ve čtyřech jazykových mutacích v letech 1930 - 1941. Ve své době měl tento časopis nezanedbatelné místo v historii fotožurnalistiky za svůj významný přínos v publikování obrazových zpráv.\n\n\n\n"}
{"id": "317463", "url": "https://cs.wikipedia.org/wiki?curid=317463", "title": "Santino Corleone", "text": "Santino Corleone\n\nSantino „Sonny“ Corleone je fiktivní postava z románu Kmotr od Maria Puza\n\nSantino \"Sonny\" („synek“, přezdívku získal, protože velmi lpěl na otci) je nejstarší syn dona Corleona. O jeho osudu rozhodlo, že byl svědkem toho, jak jeho otec zavraždil člena Černé ruky Fanucciho. Vstoupí do „rodinného podniku“, kde je Clemenzou cvičen v používání zbraní. Donem mu je však vyčítána jeho vznětlivost a často přílišná brutalita. Paradoxem jeho povahy je, že nedokáže ublížit bezbranné bytosti. Jeho neopatrná poznámka při jednání se Sollozzem vede nepřímo k atentátu na dona Corleone, po němž dočasně přebírá vedení famillie. Je rozstřílen pistolníky u mýtné budky na dálnici, když jede za sestrou Constanzií, kterou zbil její manžel Carlo.\n\n"}
{"id": "317467", "url": "https://cs.wikipedia.org/wiki?curid=317467", "title": "The Bell", "text": "The Bell\n\n„The Bell“ je píseň britského multiinstrumentalisty Mika Oldfielda. Vydána byla jako jeho třicátý čtvrtý singl na jaře 1993 a v britské hudební hitparádě se neumístila.\n\nSingl „The Bell“ pochází z Oldfieldova alba \"Tubular Bells II\", které vyšlo v létě 1992. Tento singl byl vydán v mnoha verzích s různými přebaly. Základní varianta na sedmipalcové desce (poslední Oldfieldův singl na vinylu) obsahuje skladbu „The Bell“ (vyvrcholení první části alba s představováním nástrojů) s konferenciérem Vivianem Stanshallem. Ten byl konferenciérem na albu \"Tubular Bells\", ovšem na druhých „zvonech“ nástroje představuje Alan Rickman. Na B straně singlu se potom nachází zremixovaná skladba „Sentinel“. Tato varianta vyšla i na CD, kde byly navíc přidány další dva remixy „Sentinelu“.\n\nNěkolik ostatních verzí (v jiných přebalech) vyšlo pouze na CD. Obsahují různé mixy skladby „The Bell“ s různými konferenciéry (kromě Stanshalla jsou to ještě Billy Connolly (evropská verze), Carlos Finaly (španělská promo verze), Otto Waalkes (německá verze), John Gordon Sinclair (živá verze) i Alan Rickman (verze použitá na albu)).\n\n\n\n\n\n\n"}
{"id": "317470", "url": "https://cs.wikipedia.org/wiki?curid=317470", "title": "Státní úřad pro jadernou bezpečnost", "text": "Státní úřad pro jadernou bezpečnost\n\nStátní úřad pro jadernou bezpečnost (SÚJB) je ústředním orgánem státní správy České republiky, vykonává státní správu při využívání jaderné energie a ionizujícího záření a v oblasti nešíření jaderných, chemických a biologických zbraní. SÚJB byl zřízen 1. ledna 1993 zákonem č. 21/1993 Sb., kterým byl změněn a doplněn kompetenční zákon č. 2/1969 Sb., o zřízení ministerstev a jiných ústředních orgánů státní správy České socialistické republiky, ve znění pozdějších předpisů.\n\nSÚJB disponuje vlastním rozpočtem a je přímo podřízen vládě České republiky. Sídlí na Senovážném náměstí v Praze.\n\nV čele stojí předseda, kterého jmenuje i odvolává vláda České republiky.\n\nV souladu s věcným zaměřením a vykonávanými činnostmi je SÚJB členěn na 3 úseky:\n\nRegionální centra:\n\nLokalitní pracoviště\n\nSpolupracující ústavy:\n"}
{"id": "317471", "url": "https://cs.wikipedia.org/wiki?curid=317471", "title": "Billy Connolly", "text": "Billy Connolly\n\nWilliam „Billy“ Connolly (* 24. listopadu 1942 Glasgow) je britský komik, hudebník a herec. Na začátku 60. let pracoval jako svářeč v glasgowských loděnicích, což bylo jeho první zaměstnání. Na konci 60. let se stal známým folkovým zpěvákem. V polovině 70. let opět změnil svoji práci a stal se komikem, kterým je dodnes. Connolly rovněž hrál v několika filmech (např. v \"Posledním samuraji\" nebo \"Řadě nešťastných příhod\").\n\n"}
{"id": "317474", "url": "https://cs.wikipedia.org/wiki?curid=317474", "title": "Papilom", "text": "Papilom\n\nPapilom je benigní nádor epitelu. V zásadě se může vyskytovat na jakémkoli plochém epitelu a sliznicích. Velice často nastupuje v močových cestách, prochází přes mléčné žlázy, či jiné žlázy, méně často postihuje sliznici ústní dutiny a trávicí trakt.\n\nPapilom je vzhledu květáku, může dosahovat velikosti do jednoho cm. \n\nPapilom je bezbolestný a vyskytuje se u všech věkových skupin. Postihuje muže i ženy. Je-li pociťován jako kosmeticky rušivý, bývá ambulantně odstraněn.\n"}
{"id": "317477", "url": "https://cs.wikipedia.org/wiki?curid=317477", "title": "Mercury-Atlas 6", "text": "Mercury-Atlas 6\n\nMercury-Atlas 6 (MA-6) s kabinou pojmenovanou Friendship 7 byla třetí pilotovaná kosmická loď USA z programu Mercury od agentury NASA, první americká na orbitální dráze Země. Je katalogizována v COSPAR jako 1962-003A.\n\n\nKosmická loď Mercury s kabinou a volacím znakem \"Friendship 7\" odstartovala po mnoha odkladech díky nosné raketě Atlas ze startovací rampy LC-14 na vojenské základně Cape Canaveral 20. února 1962. Na její palubě byl 40letý Američan plukovník John Glenn.\n\nProtože absolvoval let po orbitální dráze, kdežto jeho američtí předchůdci Alan Shepard a Virgil Grissom jen lety balistické, je Glenn považován za skutečně prvního amerického kosmonauta, třetího ve světě.\n\nNa oběžné dráze signalizovaly snímače celou řadu poruch a po poruše automatiky musel Glenn přejít již při druhém obletu na náročné ruční řízení. Proto nemohl plnit ostatní plánované úkoly, např. fotografovat, pozorovat. Pouze si všiml tzv. světlušek, tedy poletujících prachových částic kolem lodě. Teplota na palubě přesahovala 41 stupňů. Pak odstartoval brzdící motory a zahájil přistávací manévr, během něhož došlo k prudkému nárůstu teploty i v lodi. Díky signalizovanému poškození ochranného krytu nebyly totiž na pokyn řídícího střediska odstraněny lany přichycené obaly raket, aby byl štít udržen na svém místě. Tím se však letové parametry změnily. Hořící kusy zbytků obalů raket odletovaly od kabiny, štít však vydržel.\n\nKabina lodě přistála na padáku na hladině Atlantského oceánu 350 km od ostrova San Juan a byla vylovena jednou z čekajících lodí \"USS Noa\". Kosmická loď absolvovala na orbitě během necelých pěti hodin tři oblety planety. Astronaut byl za své mistrovské ovládání lodě brzy po přistání povýšen a stal se národním hrdinou.\n\n"}
{"id": "317478", "url": "https://cs.wikipedia.org/wiki?curid=317478", "title": "Mercury-Atlas 7", "text": "Mercury-Atlas 7\n\nMercury-Atlas 7 (MA-7) s kabinou pojmenovanou Aurora 7 byla pilotovaná kosmická loď USA z programu Mercury agentury NASA, druhý americký pilotovaný let na orbitální dráze Země. Je katalogizována v katalogu COSPAR jako 1962-019A, čtvrtá loď ze Země.\n\n\n\n\nPůvodně měl let Mercury-Atlas 7 pilotovat astronaut Donald Slayton (v záložní posádce Walter Schirra). V průběhu tréninku na centrifuze však u něj byla zjištěna srdeční arytmie, takže byl odvolán. Pokud by letěl, kabina by se jmenovala \"Delta 7\", protože se jednalo o čtvrtý pilotovaný let a písmeno delta (Δ) je čtvrté v řecké abecedě.\n\n\nKosmická loď Mercury s kabinou a volacím znakem Aurora 7 odstartovala po mnoha odkladech díky nosné raketě Atlas ze startovací rampy LC-14 na vojenské základně Cape Canaveral 24. května 1962. Na její palubě byl 37letý Američan, důstojník Scott Carpenter.\n\nNa oběžné dráze pozoroval kosmonaut svítící částice prachu u lodě i západ Slunce a podařilo se mu pořídit fotografie. Kvůli jejich pořizování loď natáčel a spotřeboval příliš velké množství paliva. Neplnil pokyny z řídícího střediska. Brzy se začaly projevovat různé závady, z nichž nepříjemná byla opakované problémy s termoregulací skafandru.\n\nLoď absolvovala na oběžné dráze tři oblety za 4 hodiny a 56 minut. Během třetího obletu Země musel Carpenter přejít na ruční řízení a sám takto přistával téměř bez pohonných hmot. Už během přistávacího manévru bylo s kosmonautem a lodí přerušeno spojení. Ještě dlouho po předpokládaném přistání na hladině Atlantiku nikdo o osudu kosmonauta nic nevěděl, až poté byl objeven pátrajícími letadly na hladině v malém záchranném člunu poblíž kabiny daleko od místa předpokládaného přistání (přeletěl o 350 km). Po třech hodinách byl vyzdvižen vrtulníkem na palubu letadlové lodě USS Intrepid. Část fotomateriálů byla mořskou vodou vnikající do kabiny zničena. Kosmonaut kvůli svým chybám do vesmíru vícekrát neletěl. \n\n"}
{"id": "317480", "url": "https://cs.wikipedia.org/wiki?curid=317480", "title": "Mercury-Atlas 9", "text": "Mercury-Atlas 9\n\nMercury-Atlas 9 (MA-9) s kabinou pojmenovanou Faith 7 byl poslední a také nejdelší z letů programu Mercury agentury NASA. Je katalogizován v katalogu COSPAR jako 1963-015A. Po tomto závěrečném letu odstartoval program vícemístných lodí Gemini.\n\nV závorkách je uvedený celkový počet letů do vesmíru platný k datu mise Mercury-Atlas 9, a to včetně započítání této mise.\n\n\nKosmická loď Mercury s kabinou a volacím znakem Faith 7 odstartovala díky dvoustupňové nosné raketě Atlas ze startovací rampy LC-14 na vojenské základně Cape Canaveral 15. května 1963. Na její palubě byl 36letý Američan, Gordon Cooper. Oproti předcházejícím typům kabin byla tato značně vylepšena.\n\nI tentokrát, jako v předchozích letech Mercury, se brzy projevily závady v termoregulaci skafandru, takže kosmonaut se střídavě potil a mrznul a nemohl spát. Nezdařilo se ani první televizní vysílání. Poprvé však kosmonaut prokázal schopnost vidět z orbity nečekaně ostré podrobnosti (jedoucí auta). Kvůli poruše automatického řízení musel Gordon přejít při 19. oběhu na ruční ovládání letu i sestupového manévru. Brzdící rakety však fungovaly spolehlivě.\n\nKabina s kosmonautem po 34 hodinách letu a 22 obletech Země přistála stabilizovaná a následně zabrzděná padáky na hladině Tichého oceánu (Pacifiku) 128 km od ostrova Midway 16. května 1963. Brzy se položila na bok a okénka jí zalila voda. Vrtulník shodil žabí muže, kteří k ní připevnili plovák a člunem byla odtažena i s kosmonautem k 6 km vzdálené letadlové lodi USS Kearsarge. Kabinu na palubu vyzvedli jeřábem.\n\n"}
{"id": "317481", "url": "https://cs.wikipedia.org/wiki?curid=317481", "title": "Thuringwethil", "text": "Thuringwethil\n\nThuringwethil (Žena ze skrytého stínu) je fiktivní postava z legendária Středozemě J. R. R. Tolkiena. Její kůži použila Lúthien jako převlek, když vstoupila do Angbandu na výpravě za Silmarily. Thuringwethil byla upírka, Sauronův posel, pravděpodobně Maia, přijala podobu tvora, podobného netopýru. Na každém kloubu jejích křídel byly železné drápy. \n"}
{"id": "317482", "url": "https://cs.wikipedia.org/wiki?curid=317482", "title": "Kostel Nejsvětější Trojice (Brno)", "text": "Kostel Nejsvětější Trojice (Brno)\n\nKostel Nejsvětější Trojice se nachází v brněnské městské části Brno-Královo Pole v Božetěchově ulici. Ke kostelu těsně přiléhá komplex budov, původně kartuziánský klášter, v současné době se zde nachází areál Fakulty informačních technologií VUT. Celý areál kláštera je chráněn jako kulturní památka České republiky. \n\nKostel spolu s klášterem založil roku 1375, tři měsíce před svou smrtí (12. listopadu) téhož roku, moravský markrabě Jan Jindřich spolu se svou čtvrtou manželkou Alžbětou Oettigenskou a svými syny Joštem, Janem Soběslavem a Prokopem; posledně jmenovaný je v Andělské kapli kostela pohřben.\n\nZakládací listina je datována k 13. srpnu roku 1375. Stavba kostela i kláštera probíhala zhruba do roku 1387. Původně gotický kostel byl v 2. polovině 18. století přestavěn do barokní podoby. Uvnitř se barokní umění uplatnilo jednak v bočních kaplích, jejichž stěny vymaloval v letech 1766–1779 Franz Anton Maulbertsch, jednak ve výbavě hlavního prostoru. Kromě bohatě vyřezávaných chórových lavic z počátku 17. století přibyly v 60. letech následujícího století hodnotné oltáře z dílny Ondřeje Schweigla, a obrazy dvanácti apoštolů od Josefa Sterna.\n\nPodobně jako ostatní brněnské kostely, i kostel Nejsvětější Trojice s klášterem byl v průběhu let, zejména ve válkách, mnohokrát i vážně poškozen. Za více než čtyři století své existence klášter dvakrát vyhořel snad vlastním zaviněním (poprvé po zhruba patnácti letech po dokončení první stavby), třikrát byl vydrancován a zapálen husity, jedenkrát byl zapálen a rozbořen uherskými vojsky, jedenkrát byl vydrancován stavovskými vojsky, třikrát vojsky švédskými, jedenkrát vojsky pruskými. Roku 1782 byl klášter za Josefa II. zrušen a později přeměněn na kasárna.\n\nKostel pak sloužil jako farní pro obyvatele Králova Pole a okolních osad.\n\n\n"}
{"id": "317484", "url": "https://cs.wikipedia.org/wiki?curid=317484", "title": "Jean-François de La Pérouse", "text": "Jean-François de La Pérouse\n\nJean–François de La Pérouse celým jménem Jean–François de Galaup, hrabě de La Pérouse (23. srpna 1741 Albi – 1788) byl francouzský námořní důstojník a mořeplavec. Roku 1785 byl francouzským ministerstvem námořnictví vyslán jako velitel expedice do Tichomoří. Cílem expedice bylo objevení Severozápadní cesty a průzkum dosud neprobádaných oblastí Tichého oceánu. Na dvou fregatách \"Boussole\" a \"Astrolabe\" doplul na Aljašku, do Kalifornie, navštívil Japonsko, Rusko a poté zamířil do jižního Tichomoří, kde jeho výprava zmizela.\n\nV létě roku 1785 pověřil maršál de Castries, francouzský ministr námořnictví, La Pérouse vedením výpravy do Tichomoří. Hlavním úkolem expedice bylo prokázat existenci \"Severozápadní cesty\" spojující Atlantský oceán s Tichým oceánem. Lodě, které byly pro výpravu vybrány, byly \"Portefaix\" a \"Autruche\", původně zásobovací lodě, které však byly pro účely výpravy přestavěny a vyzbrojeny, takže byly poté označovány jako fregaty. Současně byly přejmenovány. \"Portefaix\" byla přejmenována na \"Boussole\" a \"Autruche\" na \"Astrolabe\". Každá z lodí uvezla náklad 500-600 tun, jejich délka byla 41 metrů a šířka 8,75 metrů. Kapitánem \"Astrolabe\" byl Paul-Antoine-Marie Fleuriot de Langle, kapitánem \"Boussole\" byl sám La Pérouse. Výpravy se účastnila skupina vědců, která měla za úkol vědecky prozkoumat případné astronomické, geologické, mineralogické a botanické objevy. Zúčastnil se ji mimo jiné i astronom a matematik Dagelet, geolog Lamanon, a botanik La Martinière. Účastníkem výpravy byl také kartograf. Celkem se výpravy zúčastnilo 114 osob. Jedním z neúspěšných žadatelů o účast na výpravě byl tehdy šestnáctiletý Korzičan Napoleon Bonaparte.\n\nVýprava vyplula 1. srpna 1785 z Brestu. 13. srpna dopluli na Madeiru, kde se zásobili. Výprava pokračovala 16. srpna. Minuli ostrov Iles Salvages a 19. srpna dopluli do přístavu Santa Cruz na ostrově Tenerife. Zde vědci založili botanickou a geologickou sbírku. Malá část výpravy se pokusila vystoupit na Pico de Teide, nejvyšší horu ostrova, ale vrcholu nedosáhla. Dne 30. srpna výprava opustila Tenerife. V říjnu 1785 dopluli na Trinidad, kde byla kolonie asi dvou set Portugalců. 6. listopadu výprava zakotvila u ostrova Santa Catarina u brazilského pobřeží. Výprava se v pevnosti Destorro (dnes Florianópolis) setkala s portugalským guvernérem Franciscem de Barrosem. 14. ledna 1786 dosáhli Patagonie a 1. února bez potíží obepluli Mys Horn.\n\nPo obeplutí Hornova mysu se výprava vydala na sever podél chilského pobřeží. La Pérouse měl v úmyslu doplnit zásoby ve španělském městě Conception. Dne 23. února expedice připlula do zálivu Conception, kde La Pérouse zjistil, že město Conception již neexistuje, neboť bylo zničeno při zemětřesení roku 1751. Španělé mezitím město znovu vybudovali, patnáct kilometrů od původního Conception na břehu řeky Bío-Bío. La Pérouse se zdržel v novém Conceptionu dva týdny a poté zamířil na severozápad směrem k Ostrovům Juana Fernandeze. Když však dosáhl zeměpisné šířky Velikonočního ostrova, změnil směr na západ a 8. dubna 1786 doplul na Velikonoční ostrov. Během krátké návštěvy ostrova navštívili vědci východní pobřeží ostrova i kráter Rano Kau. Dne 10. dubna expedice vyplula na sever, 18. května dosáhli 20° severní šířky, kde hledali Havajské ostrovy, ale byli o 25° východněji, než pozici ostrovů zaznamenal na své výpravě James Cook. Po změně plavby západním směrem dopluli 28. května k Havajským ostrovům. Krátce se zde zdrželi a 1. června vypluli znovu na sever. 24. června výprava spatřila aljašskou Horu Svatého Eliáše. Na pobřeží Aljašky La Pérouse téměř měsíc marně hledal průliv \"Severozápadní cesty\", kudy by byla možná snadná plavba z Atlantiku do Tichého oceánu. Při prozkoumávání zálivu \"Port des Français\", dnes zvaném Lituya Bay, došlo 13. července 1786 k tragédii, kdy se v silném proudu převrhl člun a tři důstojníci a osmnáct námořníků zahynulo. Po této události výprava zamířila na jihovýchod a 14. září dosáhli Montereyského zálivu v Kalifornii. Na břehu Montereyského zálivu se v té době nacházela pouze malá španělská pevnost asi se dvěma sty obyvateli.\n\nLa Pérousova výprava v Montereyském zálivu setrvala do 22. září, kdy znovu vyplula. Cílem další cesty bylo západní Tichomoří. Expedice po stodenní plavbě na západ dorazila do Macaa. Poté navštívili Manilu a 9. dubna 1787 vyrazili k Japonskému moři. Lodě propluly kolem ostrova Formosa (dnešní Taiwan) a vpluly do Korejského průlivu. Zde expedice objevila Dageletův ostrov a poté doplula k japonskému poloostrovu Noto Hanto nalézajícím se na ostrově Honšú. Dalším cílem výpravy byla Tartárie, což bylo od středověku označení střední a severní Asie. La Pérouse chtěl proplout průlivem mezi Sachalinem a asijskou pevninou, což se mu nezdařilo a tak se obrátil na jih, objevil a proplul po něm dnes nazvaný La Pérousův průliv mezi Sachalinem a ostrovem Hokkaidó, prozkoumal Kurilské ostrovy a 7. září 1787 doplul do Petropavlovska na Kamčatce. Na Kamčatce výpravu opustil Bartoloměj Lesseps, který byl pověřen dojet do Francie po souši přes Sibiř a Rusko a odvézt dopisy a písemné materiály výpravy. Odjel z Petropavlovska 7. října 1787 cestou přes Petrohrad dorazil do Paříže 17. října 1788.\n\nPo opuštění Kamčatky měla výprava za úkol prozkoumat pobřeží Austrálie, což byl poslední úkol, které ji uložilo ministerstvo námořnictví. La Pérouse se rozhodl doplout do Austrálie co nejdříve, aby ještě zastihl na jižní polokouli léto. 6. prosince 1787 dorazili na souostroví Samoa. Před odjezdem ze souostroví byli na ostrově Tutuila členové výpravy napadeni domorodci, dvanáct členů bylo v souboji zabito. Mezi mrtvými byl i de Langle, kapitán \"Astrolabe\" a vědec Lamanon. Dalších dvacet mužů bylo vážně zraněno. Ze Samoi výprava pokračovala na ostrov Tonga a poté do Austrálie. 26. ledna 1788 připluli do Botanického zálivu v Austrálii. Zde se setkali s flotilou britských lodí. La Pérouse předal Britům několik dopisů s žádostí o jejich dopravení do Evropy. V dopisech detailně popsal cestu z Kamčatky a především tragédii na Tutuile.\nTo byla také poslední zpráva, kterou La Pérouse informoval o výpravě. V březnu 1788 výprava vyplula z Botanického zálivu. Od té chvíle je již nikdo nespatřil živé a o dalším osudu výpravy se po dlouhá léta nic nevědělo.\n\n25. září 1791 vyplula z Brestu záchranná mise, jíž velel kontradmirál Antoine Bruny d'Entrecasteaux. La Pérousovu výpravu však nenalezla. V květnu 1793 kontradmirál připlul k ostrovu Vanikoro, který je součástí souostroví Santa Cruz. Zde patrně zahlédl kouřové signály trosečníků, ale nemohl přistát pro nebezpečné útesy obklopující ostrov. O dva měsíce později d'Entrecasteaux zemřel.\n\n\n\n"}
{"id": "317492", "url": "https://cs.wikipedia.org/wiki?curid=317492", "title": "Hypermediace", "text": "Hypermediace\n\nHypermediaci lze definovat jako zviditelňování procesu mediace a kombinace různých médií, v zásadě jde o opak imediace. Jedná se o styl, jehož cílem je divákovi médium připomínat, divák je fascinován především médiem samotným, což mu ale zároveň nebrání v autentickém prožitku. Takto funguje médium, které začleňuje ostatní média, vytváří jakousi koláž a zobrazuje tak pro diváka reálný svět. Typickým příkladem hypermediace jsou webové stránky, které jsou kombinací více multimédií, či zpravodajské televizní vysílání, které je koláží zvuku, filmu a dalších grafických prvků (např. grafů, obrazů v obraze aj.). Imediace i hypermediace jsou založeny na současných konvencích. To, co nám dnes připadá jako něco nového, něco, čeho si na první pohled všimneme, bude za několik let vnímáno jako běžná součást okolí.\n\nHypermediaci se věnuje i Erkki Huhtamo ve své studii \"Encapsulated bodies in motion\", kde uvádí, že lidský přístup k digitálním médiím je charakteristický právě fascinací povrchem nového média. Dle autorů Boltera a Grusina žijeme v hypermediovaném prostředí a média jsou konvergentní, splývají v jedinou propojenou formu. Počítačové hry jsou toho příkladem, spojují zvuk, obraz i písmo. Podle Lva Manoviche je toto základní charakteristikou digitálních médií. \n\n"}
{"id": "317495", "url": "https://cs.wikipedia.org/wiki?curid=317495", "title": "Sledování", "text": "Sledování\n\nSledování (anglicky \"surveillance\") představuje činnost nebo způsob, jakým je monitorováno chování lidí, objektů či procesů. Zjišťuje se tak žádoucí nebo naopak nežádoucí očekávané chování či jednání z důvodu\nMůže probíhat různými způsoby –\n\nMnozí lidé se obávají, že tak je nebo může být nadměrně narušováno jejich soukromí. A v zásadě k tomu jistě někdy dochází.\n\nV lékařství odpovídá pojem sledování monitorování nemocí nebo indikátorů zdravotního stavu.\n\n"}
{"id": "317497", "url": "https://cs.wikipedia.org/wiki?curid=317497", "title": "Lepiceridae", "text": "Lepiceridae\n\nLepiceridae je čeleď brouků z podřádu řasožraví (Myxophaga). Tato čeleď obsahuje pouze jeden žijící rod – \"Lepicerus\" nápadný svou hrbolatou povrchovou strukturou. Měří od 1,5 do 2 mm.\n\nMá čtyřčlánková tykadly, z nichž obvykle první tři malé články nejsou vidět. Nohy mají jednočlánkové nárty s jedním drápkem.\n\nBrouci žijí ve vlhkých písečných a bylinných substrátech u říčních břehů v Mexiku, Střední Americe a ve Venezuele. Jsou poměrné vzácní. Larvy tohoto rodu nejsou ještě prozkoumané.\n\n\n"}
{"id": "317498", "url": "https://cs.wikipedia.org/wiki?curid=317498", "title": "Aryballos", "text": "Aryballos\n\nAryballos (z řečtiny αρύβαλλος, plurál \"aryballoi\") je malá starověká řecká nádoba kulovitého či vejčitého tvaru s krátkým krkem, na nějž bylo posazeno malé ouško sloužící k protažení provázku nebo řemínku. Jedná se o menší formu lékythu. \n\nAryballos sloužil k uchovávání parfémů a olejů. Na vázových malbách je zobrazován společně s atlety, kteří si jej zavěšovali na zápěstí, nebo na zavěšený na kolíku přibitém ke zdi. Jeho široké ploché ústí sloužilo k roztírání oleje či vonných látek po těle.\n\nJeho tvar původně vycházel z oinochoé z geometrického období (9. století př. n. l.). Svoji definitivní podobu získal v následném protokorintském období, kdy se jeho tvar změnil z kulovitého na kónický a poté zpět na kulovitý. Současně získal také široké ploché ústí a ouško. V pozdějších obdobích se objevuje také se zvoncovitým ústím, druhým ouškem nebo s plochým podstavcem.\n\n"}
{"id": "317500", "url": "https://cs.wikipedia.org/wiki?curid=317500", "title": "Vladař (Tepelská vrchovina)", "text": "Vladař (Tepelská vrchovina)\n\nVladař (693 m n. m.) je mohutná stolová hora v okrese Karlovy Vary, která se nachází asi 1 km severně od Vladořic a 5 km východně od Žlutic. Vladař je zároveň i název stejnojmenné přírodní rezervace na jihovýchodních svazích této čedičové hory.\n\nČedičová hora Vladař je výraznou dominantou kraje s charakteristickým plochým temenem a příkrými svahy vypínající se nad půvabnou říčkou Střelou. Nejvyšší bod plochého vrcholu dosahuje nadmořské výšky 693 metrů, převýšení nad údolím Střely činí přes 200 metrů. Vrcholovou plošinu tvoří příkrov středně zrnitého olivinického nefelinitu s vyrostlicemi olivínu do velikosti 5 mm. Přítomnost pyroklastik typických pro blízkost zdroje a také výrazná magnetometrická anomálie jsou pokládány za důkaz, že vrch Vladař není erozním reliktem delšího lávového proudu z Doupovských hor, nýbrž pozůstatkem samostatné sopky. Zvláštností vrcholu je malé rašelinné jezírko bez přítoku, které sloužilo jako cisterna na vodu v dobách prehistorického osídlení.\n\nZ geomorfologického hlediska je Vladař součástí celku Tepelská vrchovina, podcelku Žlutická vrchovina, okrsku Vladařská vrchovina a podokrsku Vladořická vrchovina, v jejímž rámci je samostatnou geomorfologickou částí.\n\nVrcholové partie hory v katastrálním území Záhořice byly od roku 1969 chráněny jako přírodní rezervace Vladař na rozloze 11,71 ha. K dalším změnám došlo v souladu s nařízením Karlovarského kraje č. 5 ze dne 24. března 2014. Přírodní rezervace Vladař zaujímá nyní rozlohu 227,1 ha na katastrálním území Kolešov u Žlutic, Vladořice a Záhořice, které jsou místními částmi obcí Pšov a Žlutice. Součástí plánu péče o přírodní rezervaci Vladař na léta 2012–2021 je i začlenění tohoto území spolu s lokalitou \"Louky pod Vladařem\" mezi evropsky významné lokality v rámci soustavy Natura 2000.\n\nPředmět ochrany představují teplomilné smíšené porosty - zbytek dubo-habrového háje s bohatým podrostem na čedičovém vrchu. Mezi zdejšími teplomilnými rostlinami lze nalézt např. hlaváč fialový (\"Scabiosa columbaria\"), lilii zlatohlávek (\"Lilium martagon\"), skalník celokrajný (\"Cotoneaster integerrimus\"), violku chlumní (\"Viola collina\"), pomněnku lesní (\"Myosotis sylvatica\"), tetluchu vznešenou (\"Aethusa cynapioides\"), jaterník podléšku (\"Hepatica\" \"nobilis\"), hrachor jarní (\"Lathyrus versus\"), kokořík mnohokvětý (\"Polygonatum multiflorum\"), vstavač bledý (\"Orchis pallens\") a vstavač kukačku (\"Orchis morio\"). Na Vladaři roste i donedávna v ČR neznámá třezalka přítupá (\"Hypericum dubium\"). Pokud jde o živočichy, na území rezervace se vyskytuje ještěrka obecná (\"Lacerta agilis\") a slepýš křehký (\"Anguis fragilis\"), z ptáků pak žluna šedá (\"Picus canus\"), žluna zelená (\"Picus viridis\"), pěnice vlašská (\"Sylvia nisoria\") a rehek zahradní (\"Phoenicurus phoenicurus\").\n\nVrchol byl osídlen již v době bronzové a také Kelty. Na vrcholu se rozkládá keltské hradiště. Na podzim roku 1421 se zde Jan Žižka s husitským vojskem na severní straně hory úspěšně bránil v obklíčení panské přesile, obležení prolomil a ustoupil do Žatce. Tuto událost připomíná dodnes malý pomník.\n\nNa úpatí hory byl učiněn roku 2007 významný nález. Ve vypuštěném rybníku byly nalezeny zbytky dřevěných konstrukcí ze starší doby železné, které pravděpodobně sloužily pro zpevnění terénu a zabránění sesuvů půdy. Pomocí dendrochronologie byly datovány do rozmezí let 777 až 390 před naším letopočtem. Dřevo neslo stopy opracování pomocí nebozezu a možná také pil.\n\nOd železniční zastávky \"Záhořice\" na trati Rakovník – Bečov nad Teplou vede na vrchol Vladaře asi dva kilometry dlouhá červeně značená turistická cesta. Temenem hory prochází též naučná stezka Cesta za pověstí, která tvoří okruh ze Žlutic kolem vesnic Kobylé, Kolešov, Záhořice a hory Vladař.\n\n"}
{"id": "317508", "url": "https://cs.wikipedia.org/wiki?curid=317508", "title": "Seznam ministerských předsedů Rakouska-Uherska", "text": "Seznam ministerských předsedů Rakouska-Uherska\n\nToto je seznam ministerských předsedů Rakousko-Uherska, respektive seznam ministrů zahraničí Rakouska-Uherska. \n\nPo rakousko-uherském vyrovnání z roku 1867 měly obě poloviny říše vlastního, panovníkem jmenovaného ministerského předsedu, který také císaři navrhoval složení své vlády. Z tohoto dualismu byla vyňata ministerstva zahraničí a císařského dvora, války a financí. Ministr zahraničí byl zároveň předsedou ministerské rady pro společné záležitosti. Obsazování těchto postů bylo pravomocí panovníka.\n\n\"* Benjámin Kállay: 10. říjen 1881 - 20. listopad 1881\" (jako úředník ministerstva dočasně pověřen řízením rezortu)\n\nviz seznam ministerských předsedů Předlitavska\n\nviz seznam premiérů Maďarska\n\n"}
{"id": "317512", "url": "https://cs.wikipedia.org/wiki?curid=317512", "title": "Srovnání nejlepších šachistů", "text": "Srovnání nejlepších šachistů\n\nTento článek zkoumá několik metodologií, které byly navrženy za účelem srovnání nejsilnějších hráčů šachové historie, zvláště pak porovnání nejlepších hráčů v odlišných obdobích. Statistické metody jsou objektivní, v samotném technickém systému srovnávání panuje shoda, nesoulad a spory ale panují v otázce, zda tato statistická technika může být aplikována na hráče z různých dob minulosti, kteří spolu nikdy nesehráli žádnou partii a nemohli se u šachovnice setkat (např. Capablanca a Kramnik).\n\nSnad nejznámějším statistickým modelem je model vyvinutý Arpadem Elem. Ve své knize z roku 1978 “Rating šachistů, minulost a současnost” , udělil rating hráčům odpovídající jejich výkonům v pěti nejlepších letech jejich kariéry. Podle tohoto systému byly nejvyšší ratingy dosaženy takto:\n\n\nAčkoliv byl seznam publikován roku 1978, Elo listina neobsahovala pětileté průměry Bobby Fischera a Anatolije Karpova. Nicméně jsou zde zaneseny ratingy za leden 1978 pro Fischera 2780 a pro Karpova 2725.\n\nRoku 1970 přijala FIDE Elo systém pro hodnocení hráčů současnosti. Takže jedním ze způsobů, jak srovnávat hráče z různých oblastí je srovnávat jejich rating. V tabulce níže jsou srovnáni hráči, kteří dosáhli nejvyššího Elo ratingu, nejedná se o současný rating, ale o nejvyšší dosažený v průběhu celé kariéry.\n\nDo Prosince 2015 bylo zaznamenáno v šachové historii celkem 101 mezinárodních velmistrů, kteří překročili hranici ratingu 2700 ELO, a 9 z nich bylo schopno přesáhnout přes 2800. Nejpodivuhodnější jsou výkony hráčů před nejmodernější érou, konkrétně R. J. Fischer, A. Karpov a G. Kasparov, kteří svého vrcholného ratingu dosáhli v letech 1972, 1994 a 1999.\n\nPrůměrný Elo rating nejvýše umístěných hráč v průběhu doby vzrůstal. Například průměrné ELO první stovky hráčů vzrostlo z 2645 v červenci 2001 na 2665 v červenci 2006 , 2685 v dubnu 2009 až po 2705 v listopadu 2012 . Mnoho lidí se domnívá, že tento vzrůst je způsoben výtvorem vlastního systému, který je znám jako ratingová inflace, která činí nepraktickou srovnávání hráčů odlišných období. Aktuálně se překvapivě vývoj nejlepšího ELO hráčů zastavil a v lednu 2018 dosahuje průměr první stovky jen hodnoty 2704.\n\nArpad Elo byl názoru, že Elo systém je neúčinný při snaze užívat rating ke srovnání hráčů z různých období. V jeho pohledu mohl Elo systém pouze přibližně měřit sílu hráčů ve srovnání s jejich současníky. Rovněž prohlásil, že proces ohodnocování hráčů byl v jakékoli době pouze přibližný. Přirovnal systém k: \"Měřeni pozice korku houpající se nahoru a dolu na hladině rozbouřené vody pomocí metru uvázaného na šňůře, která se kymácí ve větru.\" \n\nMnoho statistik po Elu navrhovalo podobné metody na hodnoceni hráčů v čase zpět. Jeff Sonas například nazývá svůj systém Chessmetrics. Tento systém zohledňuje mnoho partií hraných po publikovaní Elo knihy a prohlašuje, že bere v úvahu ratingovou inflaci, kterou zřetelně trpí Elo systém.\n\nJednou z námitek je, že Chessmetrics hodnocení bere v úvahu frekvenci hraní. Podle Sonase \"Jakmile jste měsíc bez hry, váš Chessmetrics rating začne klesat.\" Zatímco je v nejlepším zájmu fanoušků hráčů, aby byli stále aktivní, není jasné, proč by měl osobní rating, který zohledňuje šachové dovednosti, klesat, když je hráč neaktivní po určitou dobu.\n\nSonas, podobně jako Elo, připouští, že je nepoužitelné srovnávat sílu hráčů z rozdílných období. Ve svém vysvětlení Chessmetrics systému říká:\n\n\"Samozřejmě, rating vždy ukazuje stupeň dominance určitého hráče proti jeho současným vrstevníkům, neříká ale nic o tom, zda je hráč silnější či slabší ve svých skutečných šachových dovednostech, které hráč ovládá v dané době. Takže zatímco nemůžeme říci, ze Bobby Fischer v časných 70. letech nebo Jose Capablanca v začátku 20. let byli nejsilnější hráči všech dob, můžeme říci s určitou jistotou, že byli dva nejdominantnější hráči všech dob. To je rozměr, který nám ratingy mohou říci.\"\n\nNicméně tento web srovnává hráče z různých období a ukazuje, že v takových případech je Chessmetrics spíše citlivý k délce trvání období, která jsou srovnávaná, například:\n\nV článku pro Chessbase.com Sonas užívá Chessmetrics, aby ohodnotil historickou roční výkonnost ratingů a dochází k závěru, že Kasparov byl dominantním po nejvíce let, následovaný Laserem a Karpovem. Rovněž zdůrazňuje, že Chessmetrics dává rozumně spravedlivé ohodnocení hráčům tak v historii vzdálených, jako byl Emanuel Lasker.\n\nV protikladu s Elo systémem a systémem Sonase, Razmond Keene a Nathan Divinsky kniha Warriors of the Mind je vzácným příkladem ratingového systému, který tvrdí, že přímo srovnává sílu hráčů aktivních v odlišných obdobích a tak určuje nejsilnějšího hráče všech dob. Pokud budeme uvažovat partie hrané mezi nejsilnějšími šedesáti hráči v historii, dostaneme následující první desítku:\nTyto údaje nejsou stejného rozměru jako Elo hodnocení (poslední osoba na seznamu Johann Zukertort má hodnocení 873).\n\nJedna z nejnovějších metod analyzování šachových schopností v průběhu historie pochází pánů Matei Guid a Ivan Bratko z oddělení výpočetní informační techniky v Univerzitě Ljubjana. Základem pro jejich ohodnocování byla rozdílnost mezi hodnocením pozice a zahranými tahy samotnými hráči se srovnáním s výběrem počítačového programu Crafty. Rovněž je porovnáván průměrný počet chyb v partiích hráčů. Podle této analýzy je vedoucí osobou José Raúl Capablanca následovaný těsně Vladimírem Kramnikem.\n\nByly analyzovány partie z turnajů resp. zápasů mistrovství světa a bylo dosaženo následujícího pořadí u čtrnácti světových šampionů.\n\nHráči s nejnižším průměrem chyb:\nMetoda však obdržela množství kritických hlasů, jedním z nich bylo, že Crafty nebyl dostatečně silný, aby byl schopen ohodnotit hru mistrů světa. Jeho ELO rating byl totiž v roce 2006 pouze 2657, tedy méně než u mnohých světových šampionů.\n\nMnožství předních hráčů s publicistů se snažilo o zhodnocení nejlepších hráčů. Obecně se tyto seznamy pokouší kombinovat obě výše zmíněné metody – výkonnost a analýzu partií.\n\nRoku 1964 Bobby Fischer vytvořil žebříček nejlepších deseti v magazínu Chess Life: Paul Morphy, Howard Staunton, Wilhelm Steinitz, Siegbert Tarrasch, Michail Ivanovič Čigorin, Alexandr Alexandrovič Aljechin, José Raúl Capablanca, Boris Spasskij, Michail Tal, Samuel Reshevsky. \n\nRoku 1976 autor Irving Chernev publikovat knihu Golden Dozen, ve které seřadil nejlepší dvanáctku všech dob: 1. José Raúl Capablanca, 2. Alexandr Alexandrovič Aljechin, 3. Emanuel Lasker, 4. Bobby Fischer, 5. Michail Botvinnik, 6. Tigran Petrosjan, 7. Michail Tal, 8. Vasilij Smyslov, 9. Boris Spasskij, 10. David Bronštejn, 11. Akiba Rubinstein 12. Aaron Nimcovič\n\nPočet vyhraných titulů mistra světa, nebo vláda světovému mistrovství může být považována jako vodítko k mĕření úspĕšnosti hráčů. Tabulka níže uspořádává mistry světa v v pořadí od nejvíce vyhraných mistrovství. (Pro tyto potřeby se úspěšná obhajoba titulu počítá jako vítězství, i přesto, že samotný zápas skončil remízou). Konstrukce tabulky je ztížená rozdělením mistrovství světa na dva konkurenční šampionáty FIDE a Klasický v v období od 1993 do 2006.\n\n"}
{"id": "317515", "url": "https://cs.wikipedia.org/wiki?curid=317515", "title": "Michael Corleone", "text": "Michael Corleone\n\n\"Don\" Michael Corleone je fiktivní postava z románu \"Kmotr\" od Maria Puza. Ve filmu jej hrál Al Pacino.\n\nMichael se na rozdíl od svých bratrů rozhodl jít na univerzitu a nevstoupit do rodinného podniku. Po útoku na Pearl Harbor nastoupil k námořní pěchotě. Byl nasazen v Tichomoří, dosáhl hodnosti kapitána, ale byl raněn. Rodina s podivem přijala fakt, že si našel americkou dívku Kay. S tou plánoval svatbu, ale když byl jeho otec Don Corleone postřelen a on sám zraněn zkorumpovaným policistou McCluskeym, rozhodl se jednat: zavraždil drogového mafiána Solloza, který zosnoval útok na jeho otce, a zaprodance McCluskeyho; pak musel na rok uprchnout na Sicílii. Tam se zamiloval do mladé Apollonie Vitelliové a oženil se s ní. Po bombovém útoku, který Apollonie nepřežila, se rozhodl vrátit do USA. Tam si vzal za ženu svou první lásku Kay Adamsovou a měli spolu dvě děti. Když znepřátelená mafiánská rodina Barziniů podnikla smrtící útok na jeho staršího, prchlivého bratra Sonnyho, stal se Michael nástupcem svého otce. Jeho povaha byla krutá a bez potíží nechal zabít svého švagra. S přibývajícím věkem ovšem začíná upouštět od svých mafiánských praktik a věnuje spoustu peněz na charitu.\n\n"}
{"id": "317519", "url": "https://cs.wikipedia.org/wiki?curid=317519", "title": "Gemini 1", "text": "Gemini 1\n\nGemini 1 byl zahajovací nepilotovaný let nového amerického kosmického programu připravený agenturou NASA s označením Gemini z roku 1964. Program následoval lety jednomístných lodí Mercury a předcházel programu Apollo.\n\nMezikontinentální balistická střela Titan, dvoustupňová raketa Titan 2 GLV vynesla prototyp dvoumístné kabiny Gemini (označeno GT-1, ze spojení Gemini-Titan) dne 8. dubna 1964 z Kennedyho mysu (mys Canaveral) na Floridě, z letecké základny Cape Canaveral. Nový nosič dosáhl dráhu 160 – 320 km nad povrchem Země, oběžná doba byla téměř 90 minut. Na oběžné dráze se poslední stupeň nosné rakety v souladu s programem tohoto letu neoddělil. Mezi cíli letu bylo ověřit schopnosti rakety, parametry nové lodě o hmotnosti 3187 kg a umění řídícího střediska k dálkovému ovládání dráhy lodě. Všechny tyto cíle se podařilo splnit.\n\nŘízený návrat makety kabiny se sériovým označením GLV-1 12556, vyrobené firmou McDonnell Astronautics Co., St. Louis nebyl plánován a proto po 64 obletech Země a 4 letových dnech v atmosféře 12. dubna 1964 v noci zanikla rozpadem i s posledním raketovým stupněm.\n\nPo tomto bezpilotním letu následoval ještě obdobný druhý GT-2 a pak již v Gemini vzlétly na orbitální dráhu první dvojice astronautů.\n\n"}
{"id": "317520", "url": "https://cs.wikipedia.org/wiki?curid=317520", "title": "Věty o shodnosti trojúhelníku", "text": "Věty o shodnosti trojúhelníku\n\nDva trojúhelníky ABC a A´B´C´ se nazývají shodné trojúhelníky, jestliže je lze přemístit tak, že se úplně kryjí - tedy že bod A přiléhá na bod A', bod B na bod B'a bod C na bod C'. Věty o shodnosti trojúhelníků vyjadřují, jaké všechny údaje musíme znát, abychom nemohli podle stejných trojúhelníku narýsovat jinak rozměrné trojúhelníky.\nAby byla konstrukce takových trojúhelníků proveditelná, u všech vět, kromě sss, kde je úhel dán délkami stran, musíme nejprve začít se stranou, o které máme alespoň dva údaje. a dvě věty a 3 úhly\n\nVěty o shodnosti trojúhelníku známe čtyři:\n\n\nShodují-li se dva trojúhelníky ve všech třech odpovídajících si stranách, pak jsou shodné.\nProtože |AB| = |XY|, můžeme trojúhelník XYZ přemístit tak, aby bod X splynul s bodem A a bod Y s bodem B.\nPodívejme se, kam se při tom přemístil třetí vrchol Z. Protože |XZ| = b a |YZ| = a, leží bod Z na kružnicích c(A,b) a d(B,e). Ty se protínají ve dvou bodech, C a C', které jsou souměrně sdružené podle přímky AB.\n\nBod Z se tedy přemístil buď do bodu C, nebo do bodu C'. Přemístěný trojúhelník XYZ je v prvním případě totožný s trojúhelníkem ABC. V druhém případě jsou tyto trojúhelníky sdružené podle osy AB. V obou případech jsou trojúhelníky ABC a XYZ shodné.\n\nShodují-li se dva trojúhelníky ve dvou stranách a úhlu jimi sevřeném, jsou shodné.\n\nJednoznačnost konstrukce trojúhelníku, sestrojeného podle této věty nemůže být zpochybněna z toho důvodu, že v momentě kdy máme danou úsečku AB ekvivalentní úsečce XZ, bod C a posléze pod Y, může ležet pouze na polopřímce, která svírá se stranou AC (XZ) nám známý úhel α (protože úhel ACB je dopředu určený a proto bod C nemůže ležet mimo tento úhel) a na kružnici se středem v bodě A (X) a poloměrem délky strany AB (XY) - protože hledáme bod, který je od bodu A (X) vzdálen danou vzdálenost a množina bodů, které jsou stejně vzdálené od jednoho bodu je právě ona kružnice.\nTaková konstrukce má pak pouze jediné řešení - a proto není šance, že by se trojúhelníky ABC a XYZ mohl lišit.\n\nShodují-li se dva trojúhelníky v jedné straně a v obou úhlech k ní přilehlých, jsou shodné.\n\nPokud je v úloze zadána věta usu, znamená to, že máme zadaný úhel, stranu a úhel.\nTuto skutečnost opět vysvětlíme pomocí přemístění trojúhelníku XYZ do takové polohy, kdy vrchol X splyne s vrcholem A a vrchol Y s bodem B. Zjistíme, kam se přemístil bod Z. Jistě můžeme předpokládat, že přemístěný bod Z leží v téže polorovině s hraniční přímkou AB jako bod C (jinak totiž lze trojúhelník XYZ „překlopit“ kolem strany XY do opačné poloroviny). Protože |úhel ZXY| = α, leží přemístěný bod Z na polopřímce AC. Protože |úhel XYZ| = ß, leží bod Z i na polopřímce BC. Polopřímky AC a BC mají pouze jediný společný bod – bod C. Proto se přemístěný trojúhelník XYZ kryje s trojúhelníkem ABC.\n\nShodují-li se dva trojúhelníky ve dvou stranách a úhlu proti delší z nich, jsou shodné.\n\nVěta o shodnosti trojúhelníku Ssu je jediná z vět, které známe, kde rozlišujeme delší a kratší stranu - kdybychom totiž měli dán úhel proti menší ze stran, vyšlo by nám více řešení, které by splňovaly všechny podmínky - a tak bychom nemohli skutečně říct o dvou takto narýsovaných trojúhelnících, jsou-li doopravdy shodné. Musíme proto psát název této věty s velkým písmenem S na začátku - tato skutečnost znázorňuje právě fakt, že jedna ze stran trojúhelníku je delší.\n\nSprávnost této věty se taktéž projevuje v jediném řešení konstrukce podle údajů, které v příkladech, které lze řešit podle věty Ssu. Konstrukce pak probíhá takto: Je důležité, abychom nejprve sestrojili kratší úsečku AC s danou hodnotou - vždy musíme začít se stranou o které máme dva údaje. Po té pokračujeme úhlem γ, též daným ze zadání. Bod B se musí nacházet na kružnici se středem v bodě A a poloměrem rovným dané délce strany c. Nikde jinde, než na této kružnici a na úhlu ACX se bod B vyskytovat nemůže. A protože může existovat pouze jediný bod, který splňuje tyto podmínky, trojúhelník, narýsovaný podle daných údajů bude vždy shodný s jakýmkoli jiným, pokud tyto podmínky splňuje.\nDěkujeme.\n"}
{"id": "317523", "url": "https://cs.wikipedia.org/wiki?curid=317523", "title": "Sergej Kozlík", "text": "Sergej Kozlík\n\nSergej Kozlík (* 27. července 1950, Bratislava) je slovenský politik.\n\nJe absolventem Ekonomické univerzity v Bratislavě. Pracoval postupně na Slovenském cenovém úřadě, ministerstvu financí, antimonopolním úřadě a na úřadu vlády. V letech 1993 až 1994 byl místopředsedou slovenské vlády pro ekonomiku a v letech 1994 až 1998 slovenským ministrem financí. \n\nV letech 1998 až 2004 byl poslancem Národní rady SR a od roku 2004 je poslancem Evropského parlamentu.\n"}
{"id": "317525", "url": "https://cs.wikipedia.org/wiki?curid=317525", "title": "Aharon Remez", "text": "Aharon Remez\n\nAluf Aharon Remez (hebrejsky: אהרן רמז, narozen 8. května 1919, Tel Aviv, Britský mandát Palestina – 3. dubna 1994) byl izraelský voják a politik, jeden ze zakladatelů tajné letecké složky Hagany (Šerut Avir) a druhý velitel Izraelského vojenského letectva. Byl synem politika za stranu Mapaj a prvního izraelského ministra dopravy Davida Remeze.\n\nVojenskou kariéru začal v roce 1936, kdy vstoupil do řad tajné odbojové skupiny Hagana. Roku 1939 mu Židovská agentura umožnila absolvovat pilotní kurz v New Jersey, aby mohl vstoupit do řad britského Královského letectva (RAF) a bojovat tak proti nacistům. V RAF létal na Spitfirech a dosáhl britské hodnosti \"sergeant\". Později se o tom v izraelské armádě vyprávěla ironická průpovídka: \"„…že se Aharon stal velitelem izraelského letectva, to pochopím, ale nejde mi do hlavy, jak to mohl jako Žid dotáhnout až na seržanta RAF…“\"\n\nPo skončení druhé světové války stál roku 1947 za vznikem tzv. Šerut Aviru, letecké složky tehdy ještě ilegální Hagany. Za izraelské Války za nezávislost se Remez stal fakticky nejdříve spoluzakládajícím členem a posléze i druhým hlavním velitelem nově vzniklého izraelského letectva.\n\nPo odchodu z armády roku 1960 sloužil jako izraelský velvyslanec ve Spojeném království.\n\n"}
{"id": "317528", "url": "https://cs.wikipedia.org/wiki?curid=317528", "title": "Irena Belohorská", "text": "Irena Belohorská\n\nIrena Belohorská (* 13. března 1948 Piešťany) je slovenská lékařka a politička za HZDS, po sametové revoluci československá poslankyně Sněmovny národů Federálního shromáždění, v 90. letech slovenská ministryně zdravotnictví a poslankyně Národní rady SR, počátkem 21. století poslankyně Evropského parlamentu.\n\nVystudovala medicínu na Univerzitě Komenského v Bratislavě a v roce 1976 získala atestace z gynekologie a porodnictví a roku 1982 i klinické onkologie. V letech 1973–1976 pracovala jako asistentka lékaře, v letech 1977–1984 v Národním onkologickém ústavu. V letech 1983–1986 působila jako lékařka v Tunisku. Po návratu byla v letech 1986–2002 vrchní lékařkou v centu prevence Národního onkologického ústavu (mezitím v letech 1992–1993 působila na postu ředitelky fakultní nemocnice).\n\nPo sametové revoluci se politicky angažovala. Ve volbách roku 1992 byla za HZDS zvolena do slovenské části Sněmovny národů. Ve Federálním shromáždění setrvala do zániku Československa v prosinci 1992. Uvádí se bytem Bratislava. V roce 1993 působila jako vedoucí úřadu ministra obrany Slovenska a pak jako státní tajemnice na slovenském ministerstvu zahraničních věcí. V druhé vládě Vladimíra Mečiara se stala v listopadu 1993 slovenskou ministryní zdravotnictví, přičemž v této funkci setrvala do března 1994, kdy vláda padla. Roku 1994 jí byl udělen Řád Andreje Hlinky. V roce 1996 byla předsedkyní městské organizace HZDS.\n\nV parlamentních volbách na Slovensku roku 1994 byla zvolena poslankyní Národní rady Slovenské republiky za HZDS. Byla místopředsedkyní zahraničního výboru. Mandát poslankyně obhájila v parlamentních volbách na Slovensku roku 1998. Nyní působila jako místopředsedkyně výboru pro evropskou integraci. A opětovně se poslankyní stala i v parlamentních volbách na Slovensku roku 2002. Působila coby místopředsedkyně výboru pro lidská práva. Křeslo v Národní radě SR držela až do roku 2004.\n\nVe volbách do Evropského parlamentu na Slovensku roku 2004 byla za HZDS zvolena do Evropského parlamentu. Zde zasedala do roku 2009. Působila v klubu nezávislých poslanců EP a byla členkou výboru pro životní prostředí, veřejné zdraví a bezpečnost potravin a podvýboru pro lidská práva.\n\nJe vdova, má dvě dcery. V březnu 2009 při autonehodě srazila chodkyni, která náhle vstoupila mimo přechod pro chodce do jízdní dráhy a po několika týdnech zemřela na následky svých zranění.\n\n"}
{"id": "317530", "url": "https://cs.wikipedia.org/wiki?curid=317530", "title": "Peter Baco", "text": "Peter Baco\n\nPeter Baco (* 9. dubna 1945 Opatová nad Váhom) je slovenský politik za HZDS, po sametové revoluci československý poslanec Sněmovny národů Federálního shromáždění, v 90. letech slovenský ministr zemědělství a poslanec Národní rady SR, počátkem 21. století poslanec Evropského parlamentu.\n\nAbsolvoval střední zemědělskou školu v Skalici a v letech 1963-1968 vystudoval provozně-ekonomickou fakultu Vysoké školy zemědělské v Nitře. V letech 1968-1973 pak působil jako zootechnik a v období 1973-1985 jako předseda JZD Nemšová. V roce 1984 absolvoval sedmitýdenní studijní pobyt v Kanadě. Již za normalizace se politicky angažoval. V letech 1986-1990 byl ředitelem odboru souhrnného plánování na Ministerstvu zemědělství a výživy Slovenské socialistické republiky. Do funkce předsedy zemědělského družstva Nemšová se ještě vrátil v letech 1990-1992.\n\nPočátkem 90. let vstoupil do nově ustavené formace HZDS. V rámci HZDS se profiloval jako zemědělský odborník a v letech 1991-2002 byl předsedou stranického klubu agrární politiky a politiky venkova. Ve volbách roku 1992 byl za HZDS zvolen do slovenské části Sněmovny národů. Ve Federálním shromáždění setrval do zániku Československa v prosinci 1992. Uvádí se bytem Trenčín. V parlamentu působil ve finančním a rozpočtovém výboru.\n\nV druhé vládě Vladimíra Mečiara se stal v červnu 1992 slovenským ministrem zemědělství (ministr zemědělství a výživy), přičemž v této funkci setrval i po vzniku samostatného Slovenska v lednu 1993. Na postu ministra zůstal do března 1994, kdy vláda padla. V roce 1994 působil jako poradce generálního ředitele finančního ústavu \"Poľnobanka\". Po předčasných volbách koncem roku 1994, které vyhrálo opět HZDS, se ovšem na post ministra zemědělství 13. prosince 1994 vrátil a v třetí vládě Vladimíra Mečiara ho zastával až do 30. října 1998.\nV parlamentních volbách na Slovensku roku 1994 byl zvolen poslancem Národní rady Slovenské republiky za HZDS. Kvůli výkonu funkce ministra ale mandát neuplatňoval. Za HZDS byl opětovně zvolen v parlamentních volbách na Slovensku roku 1998 a v slovenském parlamentu setrval do roku 2002. V parlamentních volbách na Slovensku roku 2002 zastával post šéfa volební kampaně. V letech 2002-2004 byl agrárním poradcem.\nVe volbách do Evropského parlamentu na Slovensku roku 2004 byl za HZDS zvolen do Evropského parlamentu. Zde působil jako člen Výboru pro zemědělství a rozvoj venkova.\n\nByl mu udělen Řád Ľudovíta Štúra. Je ženatý, má tři děti. V roce 2007 získal na Slovenské zemědělské univerzitě v Nitře titul Ph.D. Po odchodu z Evropského parlamentu ještě v letech 2009-2010 zastával funkci hlavního poradce ministra zemědělství SR, pak se uvádí jako důchodce, člen odborných a politických sdružení.\n\n"}
{"id": "317531", "url": "https://cs.wikipedia.org/wiki?curid=317531", "title": "Seznam egyptských pyramid", "text": "Seznam egyptských pyramid\n\nSeznam egyptských pyramid obsahuje samostatné archeologicky doložené egyptské pyramidy řazené chronologicky podle dynastií.\n"}
{"id": "317533", "url": "https://cs.wikipedia.org/wiki?curid=317533", "title": "Nori Harel", "text": "Nori Harel\n\nNori Harel (2. května 1929, Bochum, Německo – 18. března 2013, Izrael) byl hlavní inženýr leteckých základen v Izraeli a pomáhal koordinovat česko-izraelské letecké projekty.\n\nNarodil se jako \"Norbert Kurzberg\" do židovské rodiny. Roku 1935 jeho rodina před nacisty prchla do Československa, kde se usadila v Českém Těšíně, kde i navštěvoval školu. V šesti letech zemřela jeho maminka a musel se tedy přestěhovat k tetě. V roce 1939 bylo však i Těšínsko zabráno nacistickým Německem, a tak musel s otcem znovu prchnout. Pokoušeli se dostat přes Rumunsko do Palestiny, ale na Ukrajině byli pro „nedovolený přechod hranic“ chyceni a posláni do sovětského gulagu na Sibiři. Tam zemřel na tyfus jeho otec.\n\nPo 2. světové válce se vrátil bez jakýchkoliv dokumentů do osvobozeného Československa, zpět do Českého Těšína. Z celé jeho velké rodiny přežil holokaust jenom strýc Natan Bergmann, který se vrátil z koncentračního tábora Mauthausen. Ten se o něj postaral a zařídil také, aby si dokončil základní vzdělání. V roce 1948 se dobrovolně přihlásil do Hagany a následně prodělal pilotní kurz V.O.S.L.M v Liberci. Rok nato v lednu 1949 emigroval do nově vzniknuvšího Státu Izrael, kde přijal hebrejské jméno \"Nori Harel\" (Har-el znamená doslova „Boží hora“, což je poněkud pozměněný význam německého Kurzberg).\n\nV Izraelském vojenském letectvu sloužil přes pětadvacet let jako šéfmechanik a inženýr leteckých základen. Byl hlavním mechanikem pozdějšího izraelského prezidenta a jednoho z nejlepších izraelských pilotů, Ezera Weizmana. Po skončení aktivní vojenské služby se stal ředitelem soukromé letecké společnosti. Do vysokého věku byl činný na poli leteckého průmyslu a zejména v česko-izraelských leteckých vztazích. Jeho znalosti letecké problematiky načerpané v Československu přispěly k založení izraelského letectva.\n\nByla mu udělena řada českých státních vyznamenání, např. i Řád generála Rudolfa Medka.\n\n"}
{"id": "317535", "url": "https://cs.wikipedia.org/wiki?curid=317535", "title": "Árpád Duka-Zólyomi", "text": "Árpád Duka-Zólyomi\n\nÁrpád Duka-Zólyomi (8. května 1941, Bratislava − 26. července 2013) byl slovenský fyzik, pedagog a politik maďarské národnosti.\n\nVystudoval reaktorovou fyziku na Fakultě technické a jaderné fyziky ČVUT v Praze. V letech 1968 až 1976 působil jako vysokoškolský pedagog na Univerzitě Komenského v Bratislavě, v letech 1976 až 1989 v SSSR jako vědecký pracovník SÚJV Dubno. Je autorem či spoluautorem asi 80 publikací v oblasti neutronové fyziky, radioaktivity a štěpení jader.\n\nV letech 1991 až 1998 byl prvním místopředsedou hnutí Spolužití. V letech 1992 až 2004 poslancem slovenského parlamentu zastupující maďarskou menšinu. Od roku 2004 byl poslancem Evropského parlamentu za SMK-MKP, kde působil v skupině Evropské lidové strany.\n\n"}
{"id": "317536", "url": "https://cs.wikipedia.org/wiki?curid=317536", "title": "Jano", "text": "Jano\n\nJano má různé významy a může znamenat:\n\n"}
{"id": "317537", "url": "https://cs.wikipedia.org/wiki?curid=317537", "title": "Citroën Berlingo", "text": "Citroën Berlingo\n\nCitroën Berlingo je dodávka vyráběná francouzskou automobilkou Citroën od roku 1996. Je dvojče Peugeotu Partner. Poprvé byl představen na Pařížském autosalonu Mondial de l'Automobile v roce 1996.\n\nCitroën Berlingo Electrique je verze Citroënu Berlingo poháněná elektřinou.\n\nMotory Citroënu Berlingo jsou na Benzin, Naftu, Elektřinu a Stlačený zemní plyn\n\nDruhá generace Berlinga se představila roku 2008. Stejně jako první generace je dvojčetem Peugeotu Partner\n\n"}
{"id": "317538", "url": "https://cs.wikipedia.org/wiki?curid=317538", "title": "Hana Ponická", "text": "Hana Ponická\n\nHana Ponická (15. července 1922, Halič – 21. srpna 2007, Banská Bystrica) byla slovenská prozaička, překladatelka, publicistka a disidentka. Byla manželkou spisovatele Štefana Žáryho.\n\nZačínala jako redaktorka, v letech 1954 až 1967 se věnovala literatuře profesionálně. V letech 1968 až 1972 byla redaktorkou magazínu \"Smena na nedeľu\", ale z práce byla nucena odejít pro nesouhlas s invazí vojsk Varšavské smlouvy v roce 1968. Stala se jednou ze signatářek Charty 77. V roce 1991 byla jednou z jejích mluvčích.\n\nKromě vlastní literární tvorby se věnovala též překladům, hlavně z italštiny, francouzštiny, maďarštiny a němčiny.\n\n\n\n\n\n"}
{"id": "317539", "url": "https://cs.wikipedia.org/wiki?curid=317539", "title": "Morejský despotát", "text": "Morejský despotát\n\nMorejský despotát (řecky Δεσποτάτο του Μορέως) byl polo-autonomní provincií Byzantské říše za vlády dynastie Palaiologů. Despotát se rozkládal na Peloponéském poloostrově (tehdy nazývaném Morea) ve čtrnáctém a patnáctém století. Během více než sto let trvající existence tento státní útvar postupně rostl, až ovládal většinu poloostrova. Většinou v něm vládl dědic Byzantského císaře, který obdržel titul despoty nebo též \"despoinis\". Hlavním městem byla Mystra, opevněné město ležící poblíž starověké Sparty, které se postupem času stalo centrem byzantské kultury a moci.\n\nByzantský Morejský despotát byl vytvořen z území dobytého od franského Achájského knížectví. Samotné Achajské knížectví bylo křižáckým státem vytvořeným z území dobytého západními rytíři během čtvrté křížové výpravy (1204). Roku 1259 porazil nikájský vládce Michael VIII. Palaiologos zdejšího vládce Guillauma II. de Villehardouin v bitvě u Pelagonie. Guillaume byl poté donucen vzdát se východní části poloostrova spolu s jeho nově postavenými pevnostmi. Odevzdané území se stalo zárodkem pozdějšího Morejského despotátu. Byzantský císař Jan VI. Kantakuzenos přetvořil toto území v údělné panství pro svého syna Manuela Kantakuzena. Konkurenční Palaigovská dynastie získala Moreu po Manuelově smrti roku 1380, přičemž novým despotou se stal Theodoros I. Palaiologos. Theodoros vládl despotátu až do roku 1407. Upevnil byzantskou vládu a dohodl se i s okolnímy mocnými sousedy, a to zejména s Osmanskou říší, když uznal její svrchovanost. Snažil se také zlepšit tamější hospodářství, přičemž k tomuto účelu pozval do země Albánce, aby se v despotátu usadili. Následujícími despoty byli synové císaře Manuela, Theodorova bratra - Konstantin, Demetrios a Tomáš. V souvislosti s postupným úpadkem moci latinských států se podařilo roku 1430 získat téměř celý poloostrov pod vládu Morejského despotátu (většinou díky výhodným sňatkům nebo také vojenskou expanzí - roku 1430 tak Konstantin získal město Pátru). Během jeho vlády však došlo i k porážce v Korintské šíji, během níž zničil osmanský vládce Murad II. roku 1446 byzantskou obranu. Poloostrov se tak stal bezbranným vůči osmanské invazi, avšak Murad II. zemřel dříve, než mohl osmanský útok připravit. Jeho syn Mehmed II. Dobyvatel posléze získal roku 1453 byzantské hlavní město Konstantinopol. Morejští vládci Demetrios a Tomáš nedokázali poslat svému bratru Konstantinovi, poslednímu byzantskému císaři, jakoukoliv pomoc. Jejich neschopnost pak dále vedla k povstání Albánců i Řeků, které skončilo uzavřením příměří mezi Mehmedem a morejskými povstalci. Po několika dalších letech neschopné vlády (zejména po odepření placení ročního poplatku Osmanské říši a poté i jejich otevřené vzpouře) přitáhl Mehmed II. v květnu roku 1460 na Peloponnés a do konce léta zde získal pod svou kontrolu většinu měst držených Byzantinci. Jediná území nepatřící Osmanské říši byla pod kontrolou Benátek (tedy Modon a Koroni nacházející se na jižním cípu poloostrova, Argolida s Argosem a také přístav Nafplion; následně se k Benátkám připojila ještě Monemvasia, a to během osmansko-benátských válek roku 1474).\n\n\n"}
{"id": "317543", "url": "https://cs.wikipedia.org/wiki?curid=317543", "title": "Proruby (Brzice)", "text": "Proruby (Brzice)\n\nProruby () je místní část obce Brzice v okrese Náchod v Královéhradeckém kraji. Leží na jižním svahu vrchu Kopna ve výšce 515 m n. m. v Krkonošském podhůří. Významná je hřbitovní kaple sv. Josefa.\n\nPřes Proruby vedou turistické a cyklistické trasy do Babiččina údolí, na hrad Rýzmburk, do České Skalice, na hospital Kuks, Braunův betlém a také do zoo a safari ve Dvoře Králové.\n\n\n\n"}
{"id": "317544", "url": "https://cs.wikipedia.org/wiki?curid=317544", "title": "FS Lublin", "text": "FS Lublin\n\nFS Lublin je polská dodávka, je nástupcem automobilu FSC Żuk. Vyrábí jej automobilka FSC (Fabryka Samochodów Ciężarowych) v Lublině. Výroba začala v roce 1993. Do roku 1995 byl známý jako \"FS Lublin 33\". Od roku 1995 patří FSC pod Daewoo, které Lublin 33 přejmenovalo na \"Daewoo Lublin II\". V roce 1999 byl vyroben první \"Daewoo Lublin 3\".\n"}
{"id": "317545", "url": "https://cs.wikipedia.org/wiki?curid=317545", "title": "Izraelské vojenské letectvo", "text": "Izraelské vojenské letectvo\n\nIzraelské vojenské letectvo (hebrejsky: , \"Zroa ha-avir ve-he-chalal\", běžně známé jako: Chejl ha-avir, doslova „Vzdušné vojsko“; anglicky: \"Israeli Air Force, IAF\") je letecká složka Izraelských obranných sil. Patří k nejlepším a nejefektivnějším leteckým armádám na světě. Založeno bylo zejména díky válečné pomoci z ČSR mezi lety 1947 a 1948, kdy byly v Československu vyškoleno 76 příslušníků letového a 69 pozemního personálu a do Izraele dodána necelá stovka strojů Avia S-199 a Spitfire S-89.\n\nSoučasným velitelem izraelských vzdušných sil je generálmajor Amikam Norkin.\n\nIzraelské letectvo bylo založeno ihned po vyhlášení izraelské nezávislosti v roce 1948 a vypuknutí války s jeho arabskými sousedy. Předchůdcem Chejl ha-avir byl Šerut avir, což bylo letecké křídlo pozemní organizace Hagana. Vzhledem k embargu na dovoz zbraní bylo hlavním problémem při jeho vzniku získat jakoukoliv bojovou techniku. Zpočátku se proto skládalo především z různě získaných civilních dopravních letounů, dodatečně upravených pro bojové akce a až postupně byly získány druhoválečné vojenské letouny, sestavené například z vraků britských vojenských letounů, které byly v oblasti na vrakovištích (takto bylo získáno několik kusů letounů Supermarine Spitfire) či propašované do Izraele ze zahraničí. Z USA byl takto získán například jeden bombardér Boeing B-17. Nejzásadnější pomocí při vzniku izraelského letectva ale byla dodávka stíhacích letounů a další výzbroje z Československa, jejíž součástí byl i výcvik izraelských pilotů a dalšího personálu. Než se Československo přeorientovalo na podporu arabských zemí, prokázalo zásadní roli při obraně země. Nejdůležitější částí této pomoci bylo 25 kusů stíhaček Avia S-199 a 62 kusů Supermarine Spitfire LF Mk IXE. Letouny byly do země dopraveny přes Jugoslávii.\n\nPoté, co nový stát uhájil svou existenci nastala konsolidace a vyzbrojení moderní technikou. V 50. letech se hlavním dodavatelem výzbroje Izraelského letectva stala Francie. Ze země byly například získány proudové stíhací a útočné letouny Dassault Ouragan, Dassault Mystère IV, Dassault Super Mystère B.2, dálkový stíhací letoun Sud Aviation Vautour a později především supermoderní stíhačky Dassault Mirage IIIC. Izraelské letectvo, vyzbrojené převážně francouzskou technickou se také stalo nejdůležitější silou v bojích během suezské krize.\n\nPodpora ze strany Francie však ustala během šestidenní války, kdy země vyhlásila embargo na dodávky zbraní do Izraele. To vedlo mimo jiné k rozvoji kapacit domácího leteckého výrobce Israel Aircraft Industries, jenž zpočátku vyráběl letouny vycházející z francouzských vzorů a to dokonce i za cenu průmyslové špionáže. Izraelským tajným službám se totiž ve Švýcarsku podařilo získat kompletní plány nejmodernější varianty letounu Mirage IIIS, jenž byl po modifikaci v zemi vyráběn jako IAI Nešer.\n\nV polovině 60. let výrazně rostla síla letectev i armád okolních arabských zemí, jež podporoval Sovětský svaz. Československé letouny tentokrát výrazně posilovaly Egypt a Sýrii. Aby bylo dosaženo převahy ve vzduchu, byla zásadním prvkem šestidenní války operace Moked z 5. června 1967, velký letecký útok při kterém izraelské letectvo zničilo velkou většinu Egyptského, Syrského a Jordánského letectva. Za cenu 19 ztracených izraelských letounů bylo během náletů zničeno 338 egyptských, 61 syrských, 29 jordánských, 23 iráckých a 1 libanonské letadlo. Během zbytku války pak Chejl ha-avir udržoval leteckou nadvládu a podporoval pozemní jednotky.\n\nNa šestidenní válku navázalo období potyček nazývané opotřebovací válka, během kterého se Chejl ha-avir podílel na vzdušných soubojích a bombardování strategických cílů (například stanovišť řízených střel vzduch-země). Například 11. září 1969 došlo k řadě vzdušných soubojů, ve kterých izraelské letouny sestřelily 12 egyptských letounů. Dne 26. září 1969 Chejl ha-avir provedl operaci Tarnegol 53, při které vrtulníky Aérospatiale Super Frelon a CH-53 Yas'ur dopravily do oblasti Suezského kanálu výsadkové komando, přepadly egyptskou radarovou stanici a odnesly z ní zpět celý moderní sovětský radar P-12. Vrtulník CH-53 tehdy nesl 4 tuny vážící těleso radaru zavěšené pod trupem. Dne 30. července 1970 izraelské letouny překvapily a sestřelily 5 egyptských MiGů-21.\n\nBěhem jomkipurské války, v říjnu roku 1973, utrpělo izraelské letectvo velké ztráty od sovětských řízených střel země-vzduch, ale i tak se mu podařilo zkonsolidovat síly a podporovat operace Izraelské armády a bombardovat cíle v Sýrii a Egyptě. Helikoptéry se osvědčily při dopravě i evakuaci raněných. Zatímco Izrael ve válce ztratil 102 letounů, Egyptské letectvo ztratilo 235 a Syrské letectvo dalších 135. Jen během střetnutí dvojice izraelských letounů F-4 Phantom II s 28 egyptskými MiGy-17, dne 6. října 1973, se Izraelcům podařilo sestřelit 7 nepřátel. \n\nV úvodních dnech války střežily Mirage IICJ izraelský vzdušný prostor, aby zabránily možným útokům na svá města a důležitá zařízení. Během jednoho takového hlídkování se stíhačce Mirage podařil kuriózní sestřel, kterým zničila raketu s plochou dráhou letu KSR-2, vypuštěnou z egyptského Tu-16. Třetí den války zaútočila na leteckou základnu Rafidim čtveřice egyptských Su-7. Letadlům Mirage se podařilo ze základny vzlétnout i přes probíhající útok a všechny čtyři egyptské stíhačky sestřelit. V průběhu celé války ztratilo izraelské letectvo jen 12 stíhaček Mirage. Izraelskému letectvu se však nepodařilo vybojovat vzdušnou nadvládu nad bojištěm.\n\nV době jomkipurské války se Izraelu podařilo získat rozsáhlou vojenskou pomoc z USA a i v dalších letech byla především zde získávána letecká výzbroj. Kromě letounů F-4 Phantom II či bitevních letounů Douglas A-4 Skyhawk, které na svých bedrech nesly už hlavní tíhu podpory pozemních sil v Jomkipurské válce, dostávalo Izraelské letectvo z USA další moderní typy, jako například stíhací letouny McDonnell Douglas F-15 Eagle a General Dynamics F-16 Fighting Falcon, letouny včasné výstrahy Grumman E-2 Hawkeye či bitevní vrtulníky Bell AH-1 Cobra a Hughes AH-64 Apache.\n\nIzraelské letectvo také začalo provozovat bojové letouny domácího typu IAI Nešer a později zdokonaleného IAI Kfir, jenž byly odvozeny od francouzských stíhacích letounů Dassault Mirage 5, jejichž plány ve Švýcarsku získala izraelská tajná služba (původně bylo 50 kusů objednáno a zaplaceno, ale jejich dodání zabránilo embargo, vyhlášené Francií po začátku Jomkipurské války). Z této doby je známá také operace Entebbe z roku 1975, což byla mise na záchranu pasažérů civilního letounu, který byl unesen do Ugandy. Komando speciálních jednotek tam dopravily izraelské letouny Lockheed C-130 Hercules.\n\nDalší důležitou misí Izraelského letectva byla operace Opera, což bylo zničení rozestavěného iráckého jaderného reaktoru a ostatních jaderných zařízení, jež mimo jiné s francouzskou pomocí vznikaly v Osiraku. Dne 7. června 1981 odstartovalo osm letounů F-16A vyzbrojených pumami s eskortou šesti F-15A, jež po dlouhém přeletu nad územím Saúdské Arábie a Iráku tato jaderná zařízení zničila a irácký jaderný program vrátila o mnoho let zpět. Této akce se účastnil i pozdější první izraelský astronaut Ilan Ramon.\n\nV první libanonské válce izraelské letectvo bojovalo především proti Sýrii, které zničilo řadu stanovišť protiletadlových střel a bez vlastní ztráty sestřelilo 100 syrských letounů. I po skončení války letectvo napadalo pozice Hizballáhu v jižním Libanonu.\n\nDne 1. října 1985 provedlo izraelské letectvo operaci Dřevěná noha, což bylo bombardování sídla velení Organizace pro osvobození Palestiny v Tunisku v obci Hammam al-Shatt, jež se nachází poblíž hlavního města Tunis. Akce, které se účastnilo celkem osm letounů F-15 Eagle, byla při vzdálenosti cíle 2300 km nejdelší bojovou misí Chejl ha-avir v jeho historii. Během mise letouny doplňovaly palivo z tankerů Boeing 707. Sídlo velení organizace se podařilo zničit, ovšem Jásir Arafat vyvázl, jelikož se tam v době útoku nenacházel. Útok vyvolal kontroverzní reakce a byl odmítnut i Spojenými státy, jež byly jinak nejbližším izraelským spojencem.\n\n6. září 2007 podniklo izraelské letectvo taktický letecký útok s kódovým označením operace Ovocný sad (hebrejsky: , \"Mivca’ Bustan\", anglicky: \"Operation Orchard\") jehož cílem bylo zničení syrského jaderného reaktoru, který za pomoci Severní Koreje budoval.\n\n! style=\"text-align: left; background: #aabccc; width:17%;\"|Letadlo\n! style=\"text-align: left; background: #aabccc; width:10%;\"|Foto\n! style=\"text-align: left; background: #aabccc; width:12%;\"|Země původu\n! style=\"text-align: left; background: #aabccc; width:15%;\"|Úloha\n! style=\"text-align: left; background: #aabccc; width:8%;\"|Verze\n! style=\"text-align: left; background: #aabccc; width:8%;\"|Ve službě\n! style=\"text-align: left; background: #aabccc; width:30%;\"|Poznámky\n!style=\"align: center; background: lavender;\" colspan=\"7\" | Stíhací letadla\n! style=\"align: center; background: lavender;\" colspan=\"7\" | Letadla speciálního určení\n! style=\"align: center; background: lavender;\" colspan=\"7\" | Tankovací letadla\n! style=\"align: center; background: lavender;\" colspan=\"7\" | Dopravní letadla\n! style=\"align: center; background: lavender;\" colspan=\"7\" | Vrtulníky\n! style=\"align: center; background: lavender;\" colspan=\"7\" | Cvičná letadla\n! style=\"align: center; background: lavender;\" colspan=\"7\" | Bezpilotní letadla\n\n\n\n\n\n\n\n\n"}
{"id": "317549", "url": "https://cs.wikipedia.org/wiki?curid=317549", "title": "IAF", "text": "IAF\n\nZkratka IAF může mít několik významů:\n"}
{"id": "317550", "url": "https://cs.wikipedia.org/wiki?curid=317550", "title": "Marcia Crossová", "text": "Marcia Crossová\n\nMarcia Anne Cross (* 25. březen 1962, Marlborough, Massachusetts) je americká herečka nejlépe známá díky rolím Bree v seriálu \"Zoufalé manželky\" a Kimberly Shawové Manciniové v \"Melrose Place\". Aktuálně hraje senátorku Claire Haas v seriálu \"Quantico\".\n\nCrossová vystudovala psychologii v Los Angeles, kam si jako mnoho dalších jela splnit sny. Svou kariéru začala v seriálu \"The Edge of Night\". Slávu ji přinesla role psychicky labilní Dr. Kimberly Shawové v seriálu \"Melrose Place\", kde hrála v letech 1992-1997. Původně se měla objevit jen v jednom díle, ale zapůsobila tak, že v něm zůstala déle a stala se jednou z hvězd seriálu. Okamžiky, kdy její postava chtěla zabít mnoho ostatních postav, jsou z těch, které pravidelně lákaly diváky k obrazovce. Seriál pak opustila, aby si mohla dodělat magisterský titul v psychologii. Návrat jí umožnil seriál \"Everwood\", ze kterého po první sérii odešla a začala se objevovat jako Bree Van Den Kampová v seriálovém hitu \"Zoufalé manželky\". Za tuto roli byla několikrát nominována na mnoho cen, mj. Zlatý glóbus a Emmy. Objevila se také v seriálech \"Knots Landing\", \"Ally McBealová\", \"Kriminálka Las Vegas\" ad. Zahrála si také v několika filmech.\n\nV roce 2015 získala roli senátorky Claire Haas v seriálu \"Quantico,\" který vysílá americká stanice ABC.\n\nV roce 2006 se provdala za Toma Mahoneyho, bankéř, se kterým má dvojčata Eden a Savannah (narozeni v únoru 2007).\n\n"}
{"id": "317551", "url": "https://cs.wikipedia.org/wiki?curid=317551", "title": "Petruška Šustrová", "text": "Petruška Šustrová\n\nPetruška Šustrová (* 18. května 1947 Praha) je česká publicistka, překladatelka z angličtiny a polštiny a bývalá disidentka.\n\nZ politických důvodů nedokončila studium oborů dějepis a čeština na Filozofické fakultě Univerzity Karlovy (1966–1969). V prosinci 1969 byla zatčena a poté odsouzena ke dvěma letům odnětí svobody za opoziční aktivity v levicovém Hnutí revoluční mládeže, jehož členy byli také Jaroslav Bašta, Ivan Dejmal, Jan Frolík či Petr Uhl. Po pobytu ve vazební věznici Praha-Ruzyně strávila výkon trestu ve věznicích ve Všehrdech a Opavě. Po propuštění v roce 1971 pracovala šest let jako poštovní úřednice, po odchodu z pošty jako uklízečka. Od srpna 1982 do listopadu 1989 nezískala žádné zaměstnání. \n\nV roce 1976 podepsala Prohlášení Charty 77. V roce 1979 se stala členkou Výboru na obranu nespravedlivě stíhaných. V roce 1985 byla jednou ze tří mluvčích Charty 77. Od roku 1987 spolupracovala s redakcí samizdatové revue \"Střední Evropa\".\n\nV letech 1990–1992 působila jako náměstkyně federálního ministra vnitra (podílela se na prověrkách pracovníků ministerstva, rozvědky a justice a spolupracovala na přípravě lustračního zákona). Po odchodu ze státní správy na konci ledna 1992 se stala novinářkou.\n\nV říjnu 2008 byla Senátem Parlamentu ČR zvolena členkou Rady Ústavu pro studium totalitních režimů, od února 2013 byla její předsedkyní. V říjnu 2013 skončil její mandát. Za rok 2009 získala novinářskou Cenu Ferdinanda Peroutky.\n\n\n\n"}
{"id": "317556", "url": "https://cs.wikipedia.org/wiki?curid=317556", "title": "Gemini 2", "text": "Gemini 2\n\nGemini 2 byl druhý nepilotovaný let nového amerického kosmického programu Gemini uskutečněný agenturou NASA v roce 1965. Program následoval lety jednomístných lodí Mercury a předcházel programu Apollo.\n\nPo několikerých odkladech (hurikány, technické i finanční důvody) mezikontinentální balistická střela Titan, dvoustupňová raketa Titan 2 GLV vynesla prototyp dvoumístné kabiny Gemini (GT-2, ze spojení Gemini-Titan) dne 19. ledna 1965 z Kennedyho mysu (mys Canaveral) na Floridě, z letecké základny Cape Canaveral, startovací rampa LC-19.\n\nZkušební let byl proveden pouze po balistické dráze a jeho účelem bylo vyzkoušet ochranný kryt na kabině, jejíž maketu Titan nesl. Ochranný kryt na sebe přebírá energii při prudkém sestupu atmosférou a postupným odtavováním snižuje teplotu kabiny letící ve svém zákrytu. Motory obou stupňů rakety fungovaly a následně se oddělily dobře, kabina po 19 minutách letu přistála na vlnách Atlantiku po letu 3440 km od místa startu. Dosáhla rychlosti 26 000 km/hodinu a výška balistického letu byla až 168 km. V oceánu ji pro pozdější vědecké zkoumání vyzvedla a dopravila na území USA letadlová loď Lake Champlain.\n\nObě stránky jsou společné pro Gemini1 a Gemini 2\n"}
{"id": "317558", "url": "https://cs.wikipedia.org/wiki?curid=317558", "title": "Torridincolidae", "text": "Torridincolidae\n\nTorridincolidae je vývojově nejmladší čeleď brouků z podřádu řasožraví (Myxophaga), zahrnuje 34 druhů (počet není ustálen) v 7 rodech. Jsou menší než 2 mm.\nVšechny druhy žijí ve vodním prostředí, buď v proudicí vodě s ponořeným rostlinstvem nebo na vodou skrápěných kamenech v peřejích potoků porostlých vláknitými řasami, kterými se dospělci i larvy živí. \nBrouci jsou štíhlí s prodlouženou předohruďí (prothoraxem) a mají 4 bříšní destičky (ventrity). Tykadla jsou 9 článková. \nPříslušníci rodu Delevea opylují vodní rostliny čeledi nohonitcovité – Podostemaceae Richard, 1822.\n\n\n\n\n"}
{"id": "317560", "url": "https://cs.wikipedia.org/wiki?curid=317560", "title": "Nicollette Sheridan", "text": "Nicollette Sheridan\n\nNicollette Sheridan (* 21. listopadu 1963, Worthing, Sussex, Anglie) je anglicko-americká herečka nominovaná na Zlatý glóbus, nejlépe známá díky rolím Paige Mathesonové v \"Knots Landing\" a Edie Brittové v seriálu \"Zoufalé manželky\". Od roku 2018 hraje v seriálu stanice The CW \"Dynasty\".\n\nJe dcerou anglické herečky Sally Sheridan, jejím nevlastním otcem je herec Telly Savalas. Vlastního otce nikdy nepoznala. Navštěvovala školu v Somersetu a v roce 1973 se přestěhovala do USA.\n\nSvůj herecký debut udělala v seriálu \"Papírové panenky\", ale úspěch jí přinesl až seriál \"Knots Landing\". Tam začala ve vedlejší roli, ale díky popularitě se její postava stala jednou z hlavních postav seriálu. V \"Knots Landing\" účinkovala až do jeho konce v roce 1993. V devadesátých letech se objevila v několika seriálech a filmech jako třeba \"Agent WC 40\". Další úspěch jí přinesly až \"Zoufalé manželky\", za které získala nominaci na Zlatý glóbus.\n\nV letech 1991-93 byla vdaná za herce Harryho Hamlina. Chodila také s Michaelem Boltonem. Během let 2015 a 2016 byla provdaná za Aarona Phyperse.\n\n"}
{"id": "317561", "url": "https://cs.wikipedia.org/wiki?curid=317561", "title": "Karol Kállay", "text": "Karol Kállay\n\nKarol Kállay (26. dubna 1926, Čadca – 4. srpna 2012) byl slovenský umělecký fotograf a dokumentarista.\n\nAmatérsky začal fotografovat po skončení gymnázia v Trenčíně a v Ružomberku. Je autorem reportážních fotografických cyklů, monotematických publikací a fotografií modního odívání pro řadu časopisů. Jistou dobu působil i v kinematografii jako asistent režiséra, např. i filmu Čertova stena.\n\nVystudoval Vysokou školu ekonomickou a Univerzitu Komenského v Bratislavě. Od roku 1945 fotografoval profesionálně. Roku 1954 vydal svoji první knihu. Je členem Medzinárodní federace umělecké fotografie (FIAP) a držitel titulu EFIAP (Excellence de la Féderation Internationale de l'Art Photographique). V roce 1992 získal cenu redakce magazínu GEO – \"Fotograf roku\".\n\n"}
{"id": "317565", "url": "https://cs.wikipedia.org/wiki?curid=317565", "title": "Slzy slunce", "text": "Slzy slunce\n\nSlzy slunce je americký film, který natočil v roce 2003 režisér Antoine Fuqua.\n\nV Nigérii zuří válka, Američané posílají jednotlivé týmy pro osoby amerického původu a církevní osoby. Rebelové plení město za městem. A. K. Waters (Bruce Willis) se svým týmem dostanou za úkol zachránit Američanku Lenu a popřípadě kněze a jeptišku z kostela. Po přistání čekají Waterse nečekané zprávy. Lena nechce opustit domorodé osoby, kněz nechce opustit kostel a jeptiška kněze. Waters udělá plán, kdy odvede všechny k vrtulníku a vezme jen svůj tým a klíčové osoby. Plán se mu ale zhatil. Jeho srdce mu nedovoluje nechat domorodé lidi na louce, kde je čeká smrt.\n\nKdyž se pak s vrtulníky vrátí, nechá nastoupit domorodce do vrtulníků a vydá se na cestu okolo řeky, která vede do Kamerunu. Tento plán se mu zdál dobrý, ale nedopadlo to ideálně. Na cestě našli vesnici, ze které vzali část domorodých lidí. Waters vede svůj tým proti rebelům. Město znovudobyjí a dávají se na cestu dál. V noci však odhalí, že za nimi jde skupina rebelů. Jeden domorodec u sebe má štěnici a Waters pochopí, že jde do tuhého. Jeden z domorodců je syn prezidenta. Tým a domorodci se snaží dobýt hranici Kamerunu a opustit Afriku. Toto rozhodnutí však stojí životy mnohých lidí. Po každém kilometru ztrácí Waters jednoho člena týmu. Náhle se rozpoutává velká bitva. Waters vyzbrojil domorodce a pomalu ustupovali ke Kamerunu. Po chvíli boje byli nuceni zavolat leteckou podporu.\n\nPo příletu stíhacích letadel umírá zbytek rebelů. Waters opouští Afriku jen s čtyřmi členy.\n"}
{"id": "317568", "url": "https://cs.wikipedia.org/wiki?curid=317568", "title": "Smetana (rozcestník)", "text": "Smetana (rozcestník)\n\nSmetana může být:\n\n\n\n\n"}
{"id": "317569", "url": "https://cs.wikipedia.org/wiki?curid=317569", "title": "Pretty Woman", "text": "Pretty Woman\n\nPretty Woman je americká romantická komedie natočená režisérem Garrym Marshallem v roce 1989 firmou Touchstone Pictures, jež měla premiéru v květnu 1990. V hlavních rolích se zde poprvé setkali Julia Robertsová (Vivian Wardová) a Richard Gere (Edward Lewis).\n\nFilm vypráví o prostitutce Vivian, která na hlavním hollywoodském bulváru (Hollywood Boulevard) resp. na jednom z tamních chodníků slávy náhodně potkává bohatého a pohledného podnikatele. Brzy mezi nimi vzniká vztah, který pak přerůstá v lásku. Ve vedlejší dějové ose se film dotýká také otázek podnikatelské etiky a zabývá se i osobními vztahy mezi bohatými a vlivnými podnikateli, hlavní mužská postava filmu podnikatel Edward Lewis také během děje filmu řeší svůj nedobrý mezigenerační vztah ke svému nedávno zemřelému otci.\nPůvodně měl být film temné drama o prostituci v některém velkém americkém městě – např. v New Yorku nebo v Los Angeles. Film byl několikrát postupně přepsán na romantickou komedii s malým rozpočtem 14,5 milionu amerických dolarů (z toho honorář Julie Robertsové činil 300 000 dolarů). Snímek byl nakonec velmi úspěšně přijat jak u diváků tak u kritiků a v roce 1990 se stal jedním z nejvýdělečnějších filmů (výdělek téměř 464 milionů dolarů). Julia Robertsová za roli získala Zlatý glóbus, dále získala nominaci na Oscara, dále byl nominován scenárista J. F. Lawton na Writers Guild Award a cenu BAFTA. Film byl následován dalšími podobnými komediemi včetně \"Nevěsty na útěku\" (1999), kde oba hlavní představitelé znovu zazářili pod vedením režiséra Garryho Marshala.\n\nDílo bylo původně zamýšleno jako drama o prostituci, odehrávající se kolem roku 1980. Vztah mezi Vivian a Edwardem zněl kontroverzně, včetně konceptu, že by Vivian měla vztah k drogám. Ve filmu pak měla být část, kde Vivian prodávala kokain během příslušného týdne, protože za utržené peníze chtěla odjet do Disneylandu. Ovšem když to řekla Edwardovi v autě, tak ji z něj vyhodil a ujel. Film měl končit tím, že Vivian a její kamarádka prostitutka Kit odjíždí autobusem do Disneylandu. Tyto rysy filmu však producentka Laura Ziskinová radikálně změnila – nechala film sestříhat, z Vivian udělala sympatickou osobu, omezila scény její kamarádky Kit de Lucové. Některé vystřižené scény lze najít na DVD vydaném k 15. výročí. Vystřižena byla např. scéna, v níž se Vivian nabízí Edwardovi na Hollywood Boulewardu nebo scéna, kde je po odchodu z baru Blue Banana přepadena drogovými dealery a Edward ji společně s řidičem Darrylem zachrání.\n\nPříběh je částečně podobný divadelní hře \"Pygmalion\" George Bernarda Shawa a základ si vypůjčil z Broadwaye muzikálu \"My Fair Lady\". Scenáristka Jeffrey Katzenbergová se zamýšlela nad tím, zda má scénář přepsat na moderní pohádku s love-story příběhem nebo jestli ji má ponechat jako temné drama, které bylo původně zamýšleno. Nakonec filmová společnost Touchstone Pictures vzala scénář a přepsala ho na romantickou komedii. Původní originální scénář nesl název \"3000 dolarů\".\n\n\n\nVe filmu je rovněž použit úryvek árie \"Dammi tu forza!\" z opery Giuseppe Verdiho \"La traviata\" v podání Karin Calabro jako Violetty a Bruce Eckstuta v roli Alfreda.\n\n\n\n"}
{"id": "317573", "url": "https://cs.wikipedia.org/wiki?curid=317573", "title": "Jaroslav Bureš", "text": "Jaroslav Bureš\n\nJaroslav Bureš (* 5. května 1954 Mimoň) je český právník a politik, v letech 2000 až 2001 a opět 2013 až 2020 předseda Vrchního soudu v Praze. Odborně se věnuje především občanskému právu, spolu s Ljubomírem Drápalem je spoluautorem známých komentářů k občanskému soudnímu řádu.\n\nV roce 1979 vystudoval Právnickou fakultu Univerzity Karlovy a od roku 1980 působil jako soudce Obvodního soudu pro Prahu 2. V roce 1986 vstoupil do KSČ a byl přeložen na Městský soud v Praze, kde působil do roku 1991. KSČ opustil 20. listopadu 1989. Od roku 1991 byl soudcem tehdejšího Nejvyššího soudu České republiky a od roku 1993 soudcem Vrchního soudu v Praze, který z tohoto nejvyššího soudu vznikl. Roku 1995 přešel k Nejvyššímu soudu, kde se stal předsedou jeho občanskoprávního a obchodního kolegia, od roku 2000 ale začal působil ve funkci předsedy pražského vrchního soudu.\n\nOd 2. února 2001 do 15. července 2002 byl ministrem spravedlnosti ve vládě Miloše Zemana. Od 16. července 2002 byl prvním místopředsedou Legislativní rady vlády. Byl také jedním z neúspěšných kandidátů ČSSD na prezidenta České republiky během prezidenských voleb v roce 2003.\n\nV roce 2006 byl jmenován místopředsedou Nejvyššího soudu, jeho přidělení k tomuto soudu i následné jmenování místopředsedou ale zrušil Ústavní soud na návrh předsedkyně Nejvyššího soudu Ivy Brožové, která k tomuto přidělení nedala souhlas. Jaroslav Bureš se následně vrátil na Vrchní soud do Prahy, kde působil v pozici místopředsedy a od 2. ledna 2013 v pozici předsedy. Ve funkci předsedy Vrchního soudu v Praze jej dne 2. ledna 2020 vystřídal Luboš Dörfl. V únoru 2020 rezignoval na funkci soudce ze zdravotních důvodů k 31. květnu 2020.\n\nJaroslav Bureš je ženatý a má dva syny.\n"}
{"id": "317574", "url": "https://cs.wikipedia.org/wiki?curid=317574", "title": "Tom Hagen", "text": "Tom Hagen\n\nTom Hagen je fiktivní literární a filmová postava z románu \"Kmotr\" Maria Puza, ve stejnojmenném filmu jej hrál Robert Duvall.\n\nTom Hagen je irsko-německého původu. Jde o sirotka, jehož otec byl alkoholik, matka chytila oční infekci a zemřela, když Tomovi bylo 12 let, kvůli strachu z infekce se mu lidé vyhýbali. Tom se touto infekcí nakazil, vyrůstal na ulici, přespával pod schody. Jeho sestra byla umístěna do dětského domova. Tom se spřátelil se Santinem Corleonem, který jej přivedl domů. Don jej poté osobně odvedl k lékaři, který mu vyléčil infekci. Hagen zůstal v domě Dona Corleona jako poloadoptivní syn. Adoptován nebyl, protože změna příjmení by podle Dona byla neúctou k vlastním rodičům. Vystudoval právnickou fakultu. Poté, co consigliere Genco Abbandando onemocněl rakovinou, získal tuto funkci, ačkoli nebyl Sicilián. Oženil se s mladou Italkou. Poté, co vedení \"famillie\" Corleonových převzal Michael Corleone, přišel dočasně o funkci.\n"}
{"id": "317576", "url": "https://cs.wikipedia.org/wiki?curid=317576", "title": "Škoda Felicia (1959)", "text": "Škoda Felicia (1959)\n\nŠkoda Felicia byl poslední kabriolet vyráběný československou automobilkou AZNP, závod Kvasiny v letech 1959–1964.\n\nVůz byl odvozen od sedanu Octavia. Jeho předchůdcem byla Škoda 450, která se lišila přední nápravou s listovými pružinami. Bylo vyrobeno 14 863 kusů + 1 010 starších Škoda 450. Ve výrobě procházely modely mírnými změnami. Při přechodu ze Škody 450 na Škodu Felicii bylo nejviditelnější změnou pojmenování a modernizace přední nápravy z listového na vinuté odpružení. Změnou prošla i palubní deska.\n\nOd modelu 1961 se řazení přesunulo zpod volantu na podlahu a maska „žralok“ byla nahrazená maskou používanou na modelech Octavia. Nejsilnější verzí byla Škoda Felicia Super, s motorem 1,2 l se dvěma karburátory.\n"}
{"id": "317580", "url": "https://cs.wikipedia.org/wiki?curid=317580", "title": "Jennifer Coolidge", "text": "Jennifer Coolidge\n\nJennifer Coolidge (* 28. srpen 1961, Boston, Massachusetts, USA) je americká komediální herečka.\n\nNarodila se a vyrůstala v Bostonu. Je známá díky mnoha vedlejším rolím v komediálních filmech a seriálech. Nejlépe známá je asi díky roli Stiflerovy mámy v komediích \"Prci, prci, prcičky\", ale také rolemi ve filmech \"Moderní Popelka\" nebo \"Pravá blondýnka\". Měla také jednu z hlavních rolí (Joeyho agentku) v seriálu \"Joey\" nebo v seriálu \"2 Socky\". Objevila se také v seriálech \"Přátelé\", \"Sex ve městě\", \"Frasier\" a jiných. Svůj hlas propůjčila tetě Fanny v animovaném filmu \"Roboti\".\n\n"}
{"id": "317581", "url": "https://cs.wikipedia.org/wiki?curid=317581", "title": "Acid1", "text": "Acid1\n\nTest Acid1 je historicky prvním acid testem (označení „acid“ ale dostal až později). Jeho autorem byl Todd Fahrner. Když byl test publikován, ukázal na problémy ve všech webových prohlížečích a sehrál tak svou roli při utváření základní podpory CSS. Testem projde prohlížeč, který ho zobrazí stejně se srovnávacím zobrazením (neberou se při tom v úvahu detaily renderování fontů a formulářových prvků). Test byl následně zahrnut do oficiální sady CSS testů pod číslem 5.5.26.c.\n\nAcid1 se později stal inspirací pro vytvoření testů Acid2 a Acid3.\n\n\n"}
{"id": "317582", "url": "https://cs.wikipedia.org/wiki?curid=317582", "title": "Antonín Odehnal", "text": "Antonín Odehnal\n\nAntonín Odehnal (1. října 1878 Svratka – 6. dubna 1957 Praha) byl český sochař a medailér.\n\nAntonín Odehnal se narodil 1. října 1878 ve Svratce v Palackého ulici čp.79 jako syn kupce.\nNavštěvoval obecnou školu ve Svratce, od roku 1892 odbornou keramickou školu v Bechyni, kde absolvoval v roce 1895. Protože trpěl velkou chudobou, avšak vynikal výrazným talentem, podporovalo jej město Svratka ve výživě i na studiích.\n\nV letech 1902–1909 studoval na umělecko-průmyslové škole v Praze u profesora Stanislava Suchardy. Poté vyučoval na odborné škole pokračovací v Praze.\n\nPo 1. světové válce Antonín Odehnal navrhoval a vytvořil mnoho pomníků padlým, namátkou lze jmenovat Třebíč (ovšem za 2. světové války zničen), reliéfy na pomníku padlým v Praze XIX, Hlinsku, v roce 1934 také památník padlým ve Svratce, který autor věnoval svému rodnému městu. Pro Svratku také vytvořil sošku Houbaře a spolu s Karlem Pavlíkem provedl reliéfní výzdobu svratecké sokolovny (1928).\n\nOd 20. let se Odehnal také věnoval návrhům mincí a medailí, zúčastnil se svým návrhem soutěže na dukát, byl i příležitostným malířem.\n\nSvému rodnému městu věnoval několikrát i peněžní dary, obnos byl později věnován na stavbu sokolovny.\n\nDne 6. dubna 1957 zemřel v Praze.\n\n"}
{"id": "317583", "url": "https://cs.wikipedia.org/wiki?curid=317583", "title": "Le Bourg-d'Oisans", "text": "Le Bourg-d'Oisans\n\nMěstečko Bourg d'Oisans se rozkládá ve francouzských Alpách, v údolí řeky Romanche, na silničním tahu mezi městy Grenoble a Briançon. Severně od městečka je průsmyk Col de la Croix de Fer, který společně s nedalekým střediskem zimních sportů Alpe d'Huez patří mezi často zařazované obtížné úseky cyklistického závodu Tour de France. Jihovýchodně od Bourg d'Oisans se nachází národní park Écrins (fran.: \"Parc national des Écrins\").\n\nSousední obce: Livet-et-Gavet, Oulles, Villard-Notre-Dame, Villard-Reymond, Auris, Allemond, Venosc, La Garde, Oz a Ornon.\n\nPodle sčítání z roku 1990 zde bydlelo 2 911 obyvatel, a hustota zalidnění byla 83 osob/km² (mezi 2880 obcemi regionu Auvergne-Rhône-Alpes zaujímá Le Bourg-d'Oisans 305. místo podle počtu obyvatel, a 142. místo podle rozlohy.\n\n\"Počet obyvatel\"\n\n"}
{"id": "317584", "url": "https://cs.wikipedia.org/wiki?curid=317584", "title": "Karel Pavlík (sochař)", "text": "Karel Pavlík (sochař)\n\nKarel Pavlík (29. května 1874, České Křižánky – 13. ledna 1947, Praha) byl český sochař a keramik. \n\nVystudoval odbornou keramickou školu v Bechyni, poté na umělecko-průmyslové škole v Praze u profesora Celdy Kloučka. Pracoval pro Výrobní družstvo keramické, Praha a pro První továrnu na terakotu Josefa Tomáška, Vysoké Mýto.\nRoku 1904 se spolu se sochařskou dílnou Karla Nováka účastnil výzdoby Grandhotelu v Hradci Králové a dekorace fasády nové biskupské rezidence, roku 1913 s ním spolupracoval při výzdobě kostela na Svaté Hoře u Příbrami. Pořídil řadu sochařských kopií pro výstavu o Mistru Janu Husovi v Táboře a podílel se tam i na opravě sgrafit Stárkova domu v Pražské ulici.\n\nJako sochař spolupracoval se svým krajanem Antonínem Odehnalem. Společně provedli reliéfní výzdobu sokolovny ve Svratce a některé pomníky. V Praze se Pavlík, Odehnal a Antonín Waigant kolem roku 1915 podíleli na sochařské výzdobě tzv. Šupichova domu na rohu Václavského náměstí a Štěpánské ulice. Všichni tři byli silně ovlivněni Franzem Metznerem.\n\n"}
{"id": "317589", "url": "https://cs.wikipedia.org/wiki?curid=317589", "title": "Howard Everest Hinton", "text": "Howard Everest Hinton\n\nProfesor Howard Everest Hinton, člen Královské akademie věd, (24. srpna 1912 – 2. srpna 1977) byl britský entomolog. Měl encyklopedické znalosti o hmyzu a neobyčejně rozsáhlé pak zejména o broucích. Vydal 309 vědeckých prací, většina z nich se týkala hmyzu a jeho morfologie a taxonomie. Založil a vydával časopis „Journal of Insect Physiology“. Široce se zabýval vajíčky hmyzu, obzvláště pak o způsob, jakým dýchají.\n\nHoward Hinton vyrostl v Mexiku a jako student navštěvoval Kalifornskou univerzitu v Berkeley. Titul PhD obdržel na University of Cambridge a následně pracoval v Natural History Museum v Londýně. V roce 1949 odešel na Univerzitu v Bristolu, kde strávil zbytek svého života.\n\nHoward Hinton se v roce 1938 oženil s Margaret Clarkovou, učitelkou, s kterou měl čtyři děti. Jeho otec, George Hinton, byl důlní inženýr a botanik. Řídil stříbrné doly v Mexiku a našel mnoho nových botanických druhů. Jeho synovec, který se též jmenoval George Hinton, měl farmu v Mexiku a objevil nový rod kaktusu, který je pojmenován podle něho.\n\nHoward Hinton byl pravnukem George Booleho, zakladatele matematické logiky. Jeho sestřenicí byla Joan Hinton, jedna z mála vědeckých pracovnic v Los Alamos, která se později přestěhovala do Pekingu a bratrancem William Hinton, který napsal knihu \"Fanshen\" o čínské revoluci, kterou pozoroval z první ruky, když v Číně v roce 1949 pracoval pro UN. Jeho dědeček Charles Howard Hinton byl matematik, který pracoval na konceptu čtyřrozměrného prostoru a musel opustit Anglii, když byl shledán vinným pro bigamii.\n\n"}
{"id": "317604", "url": "https://cs.wikipedia.org/wiki?curid=317604", "title": "Farnost (správní celek)", "text": "Farnost (správní celek)\n\nFarnost (, ) je typ územně-správního celku, používaný v několika státech po světě. Na rozdíl od \"farnosti – církevní obce\", farnost – správní celek nevykonává žádné církevní obřady a jedná se o zcela světskou správu území. V minulosti sice bývaly řízené církví, postupem času ztratily církevní charakter a dnes mají postavení podobné jako české okresy nebo kraje. Toto pojmenování se používá například ve Spojeném království (anglické obce, \"civil parishes\"), Portugalsku (\"freguesias\") nebo Španělsku a ve státech, které bývaly nebo stále jsou v kulturní sféře těchto států.\n"}
{"id": "317605", "url": "https://cs.wikipedia.org/wiki?curid=317605", "title": "Nexus", "text": "Nexus\n\nNexus může být\n\n\n\n\n"}
{"id": "317606", "url": "https://cs.wikipedia.org/wiki?curid=317606", "title": "Jan Morávek", "text": "Jan Morávek\n\nJméno a příjmení Jan Morávek nosí více osob:\n\n"}
{"id": "317607", "url": "https://cs.wikipedia.org/wiki?curid=317607", "title": "Latinská rčení S", "text": "Latinská rčení S\n\n\n\n\n\n\n\n\n\n\n\n\n\n"}
{"id": "317609", "url": "https://cs.wikipedia.org/wiki?curid=317609", "title": "Pařížské katakomby", "text": "Pařížské katakomby\n\nPařížské katakomby (francouzsky Les catacombes de Paris) začaly vznikat již ve starověku, kdy Římané pod Paříží dolovali kamení. Od 7. dubna 1786, kdy proběhlo vysvěcení podzemních prostor, se katakomby staly úložištěm lidských ostatků ze zrušených hřbitovů, které musely ustoupit nové městské zástavbě. Do roku 1814 již byly do katakomb umístěny ostatky více než šesti milionů lidí.\n\nV současnosti mají katakomby cca 190 kilometrů chodeb v hloubce kolem 20 metrů pod celou Paříží, z nichž je jen část (asi 2 km) zpřístupněna návštěvníkům. Ve 21. století se začal kus hroutit, a tak je museli podepřít pilíři. Vstup do katakomb je u stanice metra Denfert Rochereau.\n\n"}
{"id": "317610", "url": "https://cs.wikipedia.org/wiki?curid=317610", "title": "Zimní olympijské hry 1976", "text": "Zimní olympijské hry 1976\n\nXII. zimní olympijské hry se v roce 1976 konaly v rakouském městě Innsbruck. Hry se uskutečnily v období od 4. do 15. února 1976.\n\nObdobně jako v roce 1964 probíhaly závody v severské kombinaci v lyžařském středisku v Seefeldu.\n\nPořadatel zimních olympijských her 1976 byl zvolen 14. května 1970 v Amsterdamu na zasedání Mezinárodního olympijského výboru. Z kandidátů Sion, Denver, Tampere a Whistler bylo vybráno americké město Denver. Toto město se ale po třech letech z ekonomických a finančních důvodů pořádání her vzdalo. 4. února 1973 MOV pověřil pořádáním XII. zimních olympijských her město Innsbruck.\n\n"}
{"id": "317611", "url": "https://cs.wikipedia.org/wiki?curid=317611", "title": "Řetězová lávka", "text": "Řetězová lávka\n\nŘetězová lávka je obecné označení pro lehký řetězový most. \n\nSlovy Řetězová lávka byly označované tyto konkrétní lávky: \n"}
{"id": "317612", "url": "https://cs.wikipedia.org/wiki?curid=317612", "title": "Boney M.", "text": "Boney M.\n\nBoney M. je popová a eurodisková hudební skupina, založená německým zpěvákem a hudebním producentem Frankem Farianem.\n\nFrank Farian založil Boney M. původně jako vlastní sólový projekt reprezentovaný nahrávkou Baby Do You Wanna Bump natočenou ve studiu koncem roku 1974 a vydanou počátkem r. 1975, kde vícehlasnost dosáhl pomocí technických triků. Po komerčním úspěchu singlu, jehož obě strany byly obsazeny tímto titulem, se rozhodl pro rozšíření na vícečlennou skupinu. Asi po roce proměnlivého složení se ustálila v obsazení Liz Mitchell, Marcia Barrett, Maizie Williams a Bobby Farrell; Maizie Williams a Bobby Farrell přitom působili v podstatě pouze jako tanečníci a herci při živých vystoupeních. Frank Farian účinkoval vedle managementu nadále jako studiový zpěvák mužských partů, většinou i při živých vystoupeních hraných z playbacku.\n\nV roce 1982 B. Farrella nahradil Reggie Tsiboe. Koncem roku 1984 se Farrell vrátil, na posledním již málo úspěšném albu \"Eye Dance\" z října 1985 vystupují Boney M. jako kvintet. V roce 1986 ukončil Frank Farian činnost skupiny jako takové a věnoval se nadále jiným projektům. Později - a vlastně dodnes - vystupovali a vystupují jednotliví členové skupiny, jakož i Frank Farian sám, s použitím jména Boney M. nadále. Kvůli vyvolaným právním sporům Frankem Farianem (dnes v podstatě vyřešenými) se vyskytují některé takové projekty i s jiným pojmenováním skupiny.\n\n\n\n\n\n"}
{"id": "317625", "url": "https://cs.wikipedia.org/wiki?curid=317625", "title": "Den matek", "text": "Den matek\n\nDen matek je den, kdy se vzdává pocta matkám a mateřství. Slaví se v různé dny na mnoha místech po celém světě, vychází z různých tradic, např. jinak ve Velké Británii (čtvrtou postní neděli), jinak v arabských zemích (21. březen) a mnoho dalších. V Česku se slaví (podle amerického vzoru) druhou květnovou neděli. V tento den dávají děti svým matkám květiny nebo jiné dárky, většinou vlastnoručně vyrobené. \n\nObdobou je Den otců, který se slaví vždy třetí neděli v červnu.\n\nObdobné svátky po celém světě existovaly už dávno v historii, např. ve starověkém Řecku se slavil svátek plodnosti a matek, spojený s uctíváním pohanské bohyně Rhey = Kybelé, matky bohů.\n\nV 16. století se v Anglii oslavoval svátek matek pod názvem Mateřská neděle (nebo Neděle matek) a připadal na postní dobu před Velikonocemi. Mnoho chudých lidí tehdy sloužilo v bohatých domácnostech daleko od domova a nemohlo trávit čas se svými matkami. Proto sloužící dostávali na tento den volno, aby se mohli vrátit domů nebo navštívit kostel ve svém rodném městě, kde žily jejich matky a další příbuzní.\n\nMyšlenka mezinárodních a pravidelných oslav tohoto svátku vznikla roku 1907 na počest Anny Reeves Jarvisové, která bojovala za práva matek. Poprvé byl veřejně slaven o rok později. V roce 1914 vyhlásil tehdejší prezident USA Woodrow Wilson první oficiální oslavu Dne matek coby celonárodního svátku, konající se druhou květnovou neděli.\n\nV Československu se začal slavit tento den v roce 1923. Jeho propagátorkou byla Alice Masaryková. Po druhé světové válce byl postupně zatlačován do pozadí oslavami Mezinárodního dne žen (slaveného vždy 8. března), ale i přesto se dál v některých rodinách připomínal. Po roce 1989 se opět začal slavit veřejně. MDŽ se ale zachovává také, podobně, jako v jiných zemích. V některých zemích se oba svátky sloučily.\n\n"}
{"id": "317627", "url": "https://cs.wikipedia.org/wiki?curid=317627", "title": "Michael Weatherly", "text": "Michael Weatherly\n\nMichael Manning Weatherly, Jr. (* 8. července 1968, New York) je americký herec.\n\nNarodil se v New Yorku a vyrůstal v Connecticutu. Jeho rodiče, Patricia a Michael Weatherlyovi, jsou velmi bohatí. Michael má jedenáct sourozenců, ale pouze jeden z nich má stejné rodiče jako on. Jeho otec ho vydědil poté, co se Michael rozhodl stát hercem. Studoval v Massachusetts a v Paříži (American University of Paris), ale školu kvůli herectví opustil. V letech 1995–1997 byl ženatý s Amelií Heinle, se kterou si také několikrát zahrál a se kterou má syna Augusta Manninga, narozeného v roce 1996. Předtím chodil mimo jiné s Jessicou Alba. V lednu 2009 se oženil s Bojanou Jankovic a v dubnu 2012 se jim narodila dcera Olivia.\n\nNejznámější je díky rolím v seriálech \"Černý anděl\" a \"Námořní vyšetřovací služba\", kde hraje zvláštního agenta Anthonyho DiNozzo. Objevil se také v seriálech \"Loving\", \"Čarodějky\", \"Ally McBealová\", \"JAG\" a dalších a hrál i v několika filmech.\n\n"}
{"id": "317638", "url": "https://cs.wikipedia.org/wiki?curid=317638", "title": "Jetel plazivý", "text": "Jetel plazivý\n\nJetel plazivý (\"Trifolium repens\") je plazivá nebo poléhavá, bíle kvetoucí bylina pěstována pro svou vysokou krmnou hodnotu. Je jednou z nejdůležitějších jetelovin a je téměř kosmopolitním druhem. Původní areál výskytu zahrnuje Evropu, oblasti Sibiře, Kavkazu, Jihozápadní a Střední Asie včetně Severní Afriky. V současnosti je rozšířen, samovolně nebo úmyslně, téměř po celém světě. V České republice se hojně vyskytuje po celém území.\n\nHemikryptofyt přirozeně rostoucí na vlhčích loukách, zamokřených polích, v lužních lesích, pobřežních křovinách, příkopech, po okrajích cest i v zahradách od nížin až do horských poloh. Dobře se mu daří na nezastíněném místě ve vlhké, hluboké, písčito hlinité nebo jílovité, slabě kyselé í mírně zásadité půdě bohaté na živiny. Díky svému nízkému vzrůstu dobře snáší sešlapávání a roste i na narušovaných místech. Je rostlinou cizosprašnou, opylovačem bývá především včela medonosná. Dobu kvetení mívá od května do října.\n\nKvětenství se vytváří po pokosení nebo po vypasení porostu opakovaně, svým vitálním růstem zvyšuje výnosy druhé a třetí seče. Pastva a časté kosení (třikrát ročně) prodlužují jeho vytrvalost na stanovišti, při jednosečném využívání nebo mulčování z porostů ustupuje. Po zasetí se vyvíjí pomalu a v prvém roce i málo kvete, teprve ve druhém či třetím roce dosahuje plné výnosnosti. Z jara obrůstá velmi brzy a patří mezi jeteloviny vyznačující se dobrou produkci po celou vegetační dobu. Většinou roste na pastvinách a loukách ve společnosti trav.\n\nNa kořenech jetele plazivého jsou symbiotické hlízkové bakterie \"Rhizobium trifolii\", poutající vzdušný dusík v množství 60 až 110 kg na 1 ha půdy v závislosti na množství jetele plazivého v porostu. Na některých místech bývá rostlina parazitována cizopasnou, nezelenou rostlinou zárazou menší (\"Orobanche minor\"), která odčerpává živiny z jejího těla a tím podstatně omezuje její růst i tvorbu květů.\n\nVíceletá, 10 až 30 cm vysoká bylina s kůlovitým, větveným kořenem a plazivým nadzemním oddenkem, ze kterého do všech stran odbočují plazivé nebo poléhavé a na vrcholu vystoupavé, článkované, až 30 cm dlouhé lodyhy, které v uzlinách koření. Z uzlin také vyrůstají, na řapících dlouhých 10 až 25 cm, trojčetné listy se srostlými palisty, které pochvovitě obepínají řapík. Poměrně velké, blanité, na vrcholu zašpičatělé palisty jsou bělavé a mají červenofialovými žilkování. Lístky trojčetných (výjimečně čtyřčetných) listů jsou téměř přisedlé, obvejčité až srdčité, 1 až 2 cm dlouhé, na bázi klínovité a na vrcholu uťaté nebo plytce vykrojené. Mají výraznou střední žilku, po obvodě jsou jemně zoubkované a na lícní straně mívají bělavou nebo nazelenalou skvrnu.\n\nZ uzlin lodyh vyrůstají na stopkách, delších než jsou řapíky listů, kulovitá květenství hlávky. Jsou asi 2 cm velké a bývají tvořené 40 až 80 drobnými, vonnými květy dlouhými 8 až 13 mm. Oboupohlavné, krátce stopkaté květy s drobnými listeny jsou během kvetení zbarveny obvykle bíle až krémově, po odkvětu hnědnou a svěšují se dolů. Pětičetný kalich je zvonkovitý, lysý, bělavý s deseti nazelenalými žilkami, má asi 2 mm dlouhou trubku a nestejně dlouhé kopinaté cípy, dva horní jsou delší. Koruna pěti lístky je téměř dvojnásobně dlouhá, bílá, krémová, řidčeji nazelenalá nebo narůžovělá, po odkvětu světlehnědá, elipsovitou pavézu má o třetinu delší než křídla srostla s člunkem.\n\nPlodem je podlouhlý, zploštělý, asi 3 mm dlouhý a 1,5 mm široký, tenkostěnný lusk s vytrvalým kalichem a hákovitým výčnělkem, ve zralosti se rozpadá dvěma chlopněmi.. Obsahuje dvě až čtyři nepravidelně srdčitá semena s hladkým, slabě lesklým povrchem, nejdříve jsou zelenožlutá a ve zralosti hnědá. Bývají dlouhá 1,5 a široká 1 mm, hmotnost tisíce semen je asi 0,65 gramů.\n\nDruh je proměnlivý ve velikosti rostliny a listů, délce řapíku a barvě květů. Je popsáno mnoho forem a variet, mimoto bylo vyšlechtěno i hodně kultivarů přizpůsobených různým klimatickým i půdním podmínkám.\n\nKvěty jetele plazivého obsahují glykosid tricholin, dále třísloviny, kyselinu oxalovou, kumarinovou a salicylovou, flavonoidy a pryskyřice.\n\nJetel plazivý patří k základním kulturním druhům jetelovin, využívá se v trvalých travních porostech (pastva) a na orné půdě (jetelotravní směs). Pěstuje se jako součást krátkodobých nebo vytrvalých trávních porostů, méně často jako monokultura. Zakládání porostů se děje výsevem do krycí plodiny na orné půdě (krátkodobé směsi s travami), podsevem do žita a ovsa na pozdně letní a podzimní zelené krmení nebo výsevem bez krycí plodiny (luční a pastevní směsi, okrasné trávníky).\n\nKvalita krmiva z jetele plazivého je lepší než u jetele lučního, tolice vojtěšky nebo vičence ligrusu, výnosově je však slabší. Píce ním je za suchého počasí šťavnatější a bývá dobytkem raději přijímána než trávy, má dále dobrou stravitelnost, vysoký obsah dusíkatých látek, vápníku, fosforu i draslíku a velkou energetickou hodnotu. Obsahuje však hodně saponinů a málo vláknin a proto krmení s velkým podílem jetele plazivého způsobuje u zvířat nadýmání, jeho ideální množství v krmivu je okolo 25 %. V polních kulturách bývá pěstován nejen jako pícnina, ale i pro zelené hnojení. Rostliny se po vysetí nechají vzrůst, poté jsou zaorány a v půdě zetlí, uvolní přitom živiny a zlepší půdní strukturu.\n\nJetel plazivý je významnou nektarodárnou rostlinou, která je v mnoha oblastech zdrojem hlavní snůšky včelstev. Jeden květ vyprodukuje za den jetele plazivého vyprodukuje za 24 hodin 0,05–0,4 mg nektaru s cukernatostí 25–59 %. což při průměrném obsahu cukru 40 % představuje denní zisk z rostliny asi 30 mg cukru; výtěžnost světlého medu o vynikající chuti se z 1 ha pohybuje v rozmezí 50 až 200 kg. Druhové medy jetele plazivého jsou známé především z jižní Skandinávie. Jsou světle žluté, jemné a příjemné chuti i vůně a při krystalizaci tvoří hrubé krystaly.\n\nDále jetel poskytuje opylovačům velké množství pylu, pylové rousky jsou tmavě hnědé. Tvorba nektaru i pylu je závislá na množství dostupné vody v půdě, na odrůdě rostlin a jejich ploidii.\n\n"}
{"id": "317640", "url": "https://cs.wikipedia.org/wiki?curid=317640", "title": "O5&amp;Radeček", "text": "O5&amp;Radeček\n\nO5&Radeček (vyslovuj: \"opět a Radeček\"), známá též jako Radečkové, je šumperská hudební skupina, jejíž tvorba se postupně vyvíjí od folku přes folk-rock až k rocku.\n\nSkupina O5 a Radeček pochází z jesenického podhůří a ve stejné sestavě působí od roku 1994. Od roku 1995 úzce spolupracují s Nadací Terezy Maxové. V roce 1997 členové kapely založili časopis \"Zámeček\" pro opuštěné děti v dětských domovech.\n\nV září 2012 kapela vydala páté řadové album \"Pozdrav z Opičích hor\". Nové singly produkoval americký hitmaker Carmen Rizzo (Alanis Morissette, Seal, Coldplay).\n\nKapela se objevila na festivalových pódiích (Benátská noc, Colours of Ostrava, Jam Rock, Votvírák, Natruc). K hlavním hitům patří „Praha (Jedna holka…)“, „Kristián“, „Máš mě na svědomí“ a duet s Klárou Vytiskovou „Zůstaň“.\n\nZačátkem roku 2014 vydala skupina píseň „Vloupám se“ a nazpívala československý duet s Márií Čírovou. \n\nV roce 2019 jejich píseň \"Sex ve sprše\" vedla hitparádu na rádiu Evropa 2. \n\nSkupina má čtyři stálé členy a hostujícího bubeníka:\n\n\n\n"}
{"id": "317644", "url": "https://cs.wikipedia.org/wiki?curid=317644", "title": "Juan Pablo Sorín", "text": "Juan Pablo Sorín\n\nJuan Pablo Sorín (*5. květen 1976, Buenos Aires) je bývalý argentinský fotbalista. Sorín byl velmi přelétavý hráč. Hrál za kluby v Argentině, Brazílii, Španělsku, Itálii a Francii. Byl kapitánem Argentinského národního týmu na Mistrovství světa ve fotbale v roce 2006.\n\nSorín byl všestranný hráč, který mohl hrát kdekoli na levé straně hřiště. Měl specifický styl hry a navzdory tomu, že plnil defenzivní úkoly i často útočil. Využíval své techniky a výborné hry hlavou.\n"}
{"id": "317647", "url": "https://cs.wikipedia.org/wiki?curid=317647", "title": "Polemic", "text": "Polemic\n\nPolemic je osmičlenná slovenská hudební skupina založená v roce 1989 v Bratislavě. Patří mezi přední slovenské skupiny hrající styly ska a reggae. Velmi oblíbení jsou i v České republice. Během svého více jak dvacetiletého působení koncertovali v Polsku, Německu, Švýcarsku, Itálii, Chorvatsku i Anglii. Předskakovali kapelám SKA-P, The Wailers, UB40, The Selecter, The Skatalites, Gentleman, The Levellers, Persiana Jones, The Real McKenzies, Yellow Umbrella nebo The Locos. \n\n\n\n\n\n\n\n"}
{"id": "317648", "url": "https://cs.wikipedia.org/wiki?curid=317648", "title": "Dahab", "text": "Dahab\n\nDahab (arabsky \"dahabun\" دهب ) je egyptské rybářské a turistické město na severovýchodním pobřeží Sinajského poloostrova u Akabského zálivu.\n\nSlovo Dahab je arabské označení zlata. Město dostalo toto označení pravděpodobně pro jeho geografické umístění - nejpravděpodobněji díky tomu, že se tu kdysi samotné zlato těžilo, ovšem místní tvrdí, že je to kvůli sytě zlatým pískům v okolí nebo kvůli barvě oblohy těsně po západu Slunce. Je vzdálen asi 2 hodiny jízdy mezi turistickými letovisky Sharm el-Sheikh a Nuweiba.\n\nPůvodně bylo místo obýváno převážně beduíny, dnes i rybáři a stalo se turistickým městem s řadou hotelů (např. Hilton, Marriott atf. ) s 5000 obyvateli. Nejvýznamnějším turistickým lákadlem je potápění v korálových útesech Rudého moře. V moři, přímo u pláží, se v okolí Dahabu nachází mnoho druhů rudomořských ryb (včetně jedovatých perutýnů) a korálů. Centrum města je přizpůsobeno turistice (kavárny, restaurace, bary, obchody se suvenýry). Přesto je Dahab velmi klidnou oblastí bez velkého hluku a ruchu.\n\nDahab je celosvětově znám jako vhodné místo pro windsurfing. Místní větry jsou stálé a dále od břehu díky nim vznikají také větší vlny. Populární je také šnorchlování, zejména v nedaleké lokaci tzv. Modré díře („Blue Hole“). Nejvyhledávanější památkou je Klášter svaté Kateřiny, který stojí v místě, kde na úpatí u hory Sinaj podle bible uviděl Mojžíš hořící keř.\n\n24. dubna 2006 zde došlo k bombovému útoku, který způsobily znepřátelené beduínské kmeny a nebyl směřován proti turistům. Zahynulo při něm 23 lidí.\n\n"}
{"id": "317653", "url": "https://cs.wikipedia.org/wiki?curid=317653", "title": "Julian McMahon", "text": "Julian McMahon\n\nJulian Dana William McMahon (27. července 1968 Sydney, Austrálie) je australský herec nominovaný na Zlatý glóbus, nejlépe známý díky rolím v seriálech \"Čarodějky\" a \"Plastická chirurgie s. r. o.\".\n\nNarodil se v Sydney jako druhý ze tří dětí australského politika a budoucího premiéra Williama McMahona a jeho ženy Sonii. Má starší sestru Melindu a mladší Deborah. Vystudoval právo na Sydneyské univerzitě a ekonomii na Univerzitě ve Wollongongu. To ho ale nebavilo, a tak se začal úspěšně živit modelingem.\n\nDíky úspěšné kariéře v modelingu se prosadil také jako herec. Začínal v australské soap opeře \"Home and Away\". Jeho první role v USA byla v seriálu \"Another World\". V letech 1996-2000 hrál jednu z hlavních rolí - agenta Johna Granta - v seriálu \"Případ pro Sam\". Poté začal hrát postavu Colea Turnera v seriálu \"Čarodějky\". Po Čarodějkách začal hrát hlavní roli plastického chirurga Christiana Troye v seriálu \"Plastická chirurgie s. r. o.\", díky kterému byl nominovaný na Zlatý glóbus. Jeho nejznámějšími filmy jsou \"Fantastická čtyřka\" a její pokračování a film se Sandrou Bullock \"Předtucha\". Byl také jedním z možných kandidátů na roli Jamese Bonda v \"Casino Royale\", ale roli nakonec získal Daniel Craig.\n\nV letech 1994-1995 se zpěvačkou Dannii Minogue, podruhé v letech 1999-2001 s herečkou Brooke Burns, se kterou má dceru Madison Elizabeth. V roce 2014 se oženil s Kelly Paniaguou. \n\n"}
{"id": "317654", "url": "https://cs.wikipedia.org/wiki?curid=317654", "title": "Humanart.cz", "text": "Humanart.cz\n\nHumanart.cz je český komunitní server, který vznikl roku 2006, s cílem je vytvořit komunitu fotografů, grafiků, hudebních skladatelů a literátů. Registrovaní autoři mohou na serveru prezentovat svá díla a utvářet si portfolia. Registrace jsou schvalovány, tudíž je udržovaná určitá kvalita děl, díky čemuž se HumanART řadí mezi \"elitu\" českých galerií. \n\nHumanart.cz je českým klonem známého serveru DeviantART.com. Má přibližně 1800 registrovaných uživatelů a obsahuje zhruba 35 000 děl.\n\nNa Humanartu je možné\n\nZakladateli serveru jsou studenti David Marek a Martin Rýz. Oficiální provoz Humanartu byl zahájen dne 26. 1. 2006 a obsahoval jen jednoduchý systém hodnocení a přidávání grafických děl (fotografie, 2D grafika, 3D grafika). \n\nPostupem času byl Humanart - na žádosti uživatelů - rozšířen o hudební sekci. K té se časem připojila i sekce literární.\n\nVe druhém roce provozu byla překročena hranice 1 000 000 návštěvníků.{toplist} V roce třetím byla pokořena hranice milionů dvou. \n\nK datu 11. června 2009 byla spuštěna nová verze Humanartu (již třetí). Tato nová verze (nyní aktuální) se od staré liší především změněným způsobem bodování (již se nepočítá průměr, ale sčítají se body (rozmezí tří). Neregistrovaní již mohou také dávat tři body namísto jednoho.\n\n"}
{"id": "317655", "url": "https://cs.wikipedia.org/wiki?curid=317655", "title": "Roman Hamrlík", "text": "Roman Hamrlík\n\nRoman Hamrlík (* 12. dubna 1974, Gottwaldov) je bývalý český hokejový obránce.\n\nLední hokej začal hrát ve Zlíně. V roce 1992 byl draftován týmem Tampa Bay Lightning jako první hráč draftu a jako první Čech. V klubu si vybudoval postupně dobrou pozici, přestože měl spory např. s trenérem Terrym Crispem. Floridu opustil měsíc po tomto muži na konci roku 1997, když se stal hlavní postavou vícečlenné výměny do Edmontonu.\n\nV roce 1998 byl členem vítězného týmu na turnaji hraném v rámci zimních olympijských her v Naganu. Roman Hamrlík zde gólem uzavřel zápas s Kazachstánem, čímž přispěl k tomu, že českému týmu by stačila v posledním zápase k prvenství ve skupině pouze remíza.\n\n\n\n"}
{"id": "317656", "url": "https://cs.wikipedia.org/wiki?curid=317656", "title": "Latinská rčení T", "text": "Latinská rčení T\n\n\n\n\n\n\n\n"}
{"id": "317661", "url": "https://cs.wikipedia.org/wiki?curid=317661", "title": "Volkswagen Transporter", "text": "Volkswagen Transporter\n\nVW Transporter je známý užitkový vůz. V současné době se vyrábí jeho šestá generace. Tato dodávka si získala velkou oblibu a proslavila se díky hnutí Hippies. V dnešní době se jedná o užitkové vozidlo. Stará verze je známá jako VW Classical Bus.\n\nPočátky užitkového vozu německé automobilky Volkswagen jsou už v roce 1947. Tehdy vytvořil nizozemský importér první skici plošinového vozu na podvozku armádního vozu Kdf 82. U tohoto vozu seděla posádka vzadu nad motorem. Importér Ben Pon kabinu posunul dopředu a tvary zaoblil. Návrhy byly v roce 1949 schváleny a začalo se s výrobou prototypů. Ty dostaly přezdívku Bulli a nebo v češtině ponorka.\n\nV roce 1950 se rozběhla sériová výroba už pod označením Transporter. Vůz byl přes jednoduchou konstrukci prostorný a spolehlivý, poháněn byl čtyřválcovým, čtyřtaktním, vzduchem chlazeným benzínovým motorem s protilehlými válci (\"Boxer\"), převzatým z vozu VW Brouk. V roce 1954 už byl vyroben stotisící kus. Výroba probíhala zpočátku ve Wolfsburgu, od roku 1956 i v Hannoveru. V roce 1962 byl vyroben miliontý kus.\n\nV roce 1967 se představila druhá generace. V roce 1975 se představil větší sourozenec Transporteru Volkswagen LT. O 4 roky později došlo k zrušení výroby v Hannoveru. Tou dobou výroba běžela v Brazílii, Mexiku a Jižní Africe. Výrobou obytných verzí se zabývala společnost Westfalia\n\nV roce 1979 se představila třetí generace, ve které se v roce 1980 objevil první dieselový motor. V roce 1981 byl vyroben už pětimiliontý kus. Třetí generace byla také první, u které se objevil pohon všech kol. Byly také představeny varianty Caravelle (1983) pro přepravu osob a Multivan komfortně vybavená jako osobní automobil.\n\nV roce 1990 se objevila čtvrtá generace. Motor se poprvé přestěhoval dopředu a poháněl přední kola.\n\nOd roku 2003 se prodává pátá generace, která se pyšní titulem \"Van of the year 2004\" Prodává se i v obytné verzi pod označením California. V roce 2009 prošla faceliftem. V Americe se prodává nový Transporter pod názvem Microbus v retro stylu.\n\nOd roku 2015 se prodává šestá generace.\n\nFrantišek Vahala. Auto7. 43/07\n\n"}
{"id": "317663", "url": "https://cs.wikipedia.org/wiki?curid=317663", "title": "Karel Lenhart", "text": "Karel Lenhart\n\nKarel Lenhart (21. ledna 1904 Olomouc – 29. května 1978 Olomouc) byl český sochař a restaurátor. Žil a tvořil v Olomouci. Vystudoval pražskou AVU u prof. Otakara Španiela. Jeho otec byl malíř Jindřich Lenhart. Oba měli ateliér v areálu Olomouckého hradu, kde se nachází také jejich společná pamětní deska.\n\n\n\n\n\n"}
{"id": "317664", "url": "https://cs.wikipedia.org/wiki?curid=317664", "title": "Santander", "text": "Santander\n\nSantander je historické město v severním Španělsku u Biskajského zálivu, hlavní město Kantábrie. Jeho rozloha je zhruba 80 km² a počet obyvatel cca 183 000. V dnešní době plní funkci zejména přístavu a turistické destinace. V minulosti to bylo jedno z měst Římské říše.\n\nNavštěvované jsou hlavně nádherné pláže a přilehlá kasína; dále náměstí Plaza de Cañadío s mnoha bary. Nedaleko leží také jeskyně Altamira s pravěkými nástěnnými malbami.\n\n"}
{"id": "317666", "url": "https://cs.wikipedia.org/wiki?curid=317666", "title": "Příbramský potok", "text": "Příbramský potok\n\nPříbramský potok je pravostranný přítok Litavky dlouhý 11,06 km. Plocha povodí měří 33,1 km².\nPramení Za Konětopy, jihovýchodně od Příbrami. Jeho tok směřuje převážně severním směrem. Nejdříve teče po poli a poté protéká Konětopy. Dále teče pod silnicí až do Lešetic. Zde se stáčí na východ a vlévají se do něj Lešetický potok, potok Vojna a DIAMO - SUL (zkr.: diuranát amonný + správa uranových ložisek) do něj vypouští vyčištěnou důlní vodu ze šachty číslo 15, okolo které potok teče. Voda z bývalého uranového ložiska tvoří podstatnou část potoka. Poté teče částí Příbrami- Brod. Tam podtéká pod silnicí a stéká po svahu do koryta, kde stával dříve Ornův mlýn. Poté teče Fialovým rybníkem, kde stojí další mlýn. Potok se za mlýnem zužuje a poté se před Novým rybníkem rozdělí. Část potoka rybník obtéká a část pokračuje přes systém usazovacích jezírek do rybníka. Za Novým rybníkem se tyto části sjednotí a tečou pod silnicí a vlévají se do koryta, rekonstruovaného v roce 2007 z důvodu ochrany před povodní. Potok v korytu teče kolem obytných oblastí až do Hořejší obory a poté do Dolejší obory. Zde, na kruhovém objezdu, stával dříve Marešův mlýn. Potok dále pokračuje Evropskou ulicí, okolo masen a čističky odpadních vod. ČOV i masna do potoka vypouštějí určitou část vody. Potok se do Litavky vlévá u Trhových Dušníků.\n\nMlýny byly na potoku celkem tři.\nPrvním byl Ornův mlýn, stojící na křižovatce ulic Milínské a Brodské. Mlýn dříve vyhořel a nebyl už nikdy obnoven. Je přestavován soukromí vlastníci.\nDruhým je Fialův mlýn, ležící pod hrází Fialova rybníka. Ten je zachovalý a budova mlýna zde stojí, odděleně od hlavní budovy, pod její úrovní, pořád Mlýn byl a je v soukromém vlastnictví.\nTřetím byl Marešův mlýn, který se tyčil na kruhovém objezdu u Dolejší obory, na místě dnešní odbočky na Obecnici. Mlýn byl postaven v roce 1527 a v roce 1690 postaven úplně nový. Mlýn po Druhé Světové válce chátral a poté byl bořen v roce 1988 a 1989.\n\nPrůměrný průtok u ústí činí 0,12 m³/s.\n\nhttp://www.vodnimlyny.cz/\n"}
{"id": "317675", "url": "https://cs.wikipedia.org/wiki?curid=317675", "title": "Fryšávka", "text": "Fryšávka\n\nFryšávka je řeka v okrese Žďár nad Sázavou v České republice. Délka toku je 22 km, plocha povodí 66,83 km².\n\nPovodí této říčky se Mezinárodní unie pro ochranu přírody a přírodních zdrojů (IUCN) rozhodla zapsat do tzv. Zelené knihy, která slouží jako celosvětový seznam chráněných území.\n\nPramení pod Hudcovou skalkou. Na horním toku se kdysi nazývala také \"Vřist\" (ve starých spisech \"Wrzisst\"). Protéká Fryšavou a do Svratky vtéká zprava v Jimramově.\n\n\nSpecifický odtok je asi 12 l/s/km². Roční úhrn srážek v jejím povodí je zhruba 750 mm. Vodoměrná stanice Českého hydrometeorologického ústavu v Jimramově má nulu vodočtu na nadmořské výšce 498,8 m. Průměrný roční stav je 41 cm a průtok 0,680 m³/s. Nejvyšší zaznamenané stavy v poslední době:\nStatistické hodnoty:\n\nVzhledem k čistotě vody jde o pstruhovou říčku, ale horní pramenná část a přítoky (plocha jejich povodí asi 32 km²) jsou chovné se zákazem lovu. V minulosti byla průmyslově znečištěna. V poslední době se čistota vody výrazně zlepšila a opět v ní žije vydra říční, skorec vodní a rak bahenní (původně zde však žil rak říční). Z rostlinných druhů se sem vrací kriticky ohrožená tolije bahenní.\n\nV minulosti měla říčka velký význam pro okolní obce. Právě její voda sloužila pro železářskou huť v Kadově, hamry v Kuklíku, Vříšti a Líšné, sklárnu ve Vříšti, textilku v Líšné a pro mlýny a pily vystavěné na jejích březích.\n\n"}
{"id": "317678", "url": "https://cs.wikipedia.org/wiki?curid=317678", "title": "François Ozon", "text": "François Ozon\n\nFrançois Ozon (* 15. listopadu 1967 Paříž) je francouzský režisér a scenárista.\n\n\n\n\n"}
{"id": "317679", "url": "https://cs.wikipedia.org/wiki?curid=317679", "title": "Harmonic Meetings", "text": "Harmonic Meetings\n\nHarmonic Meetings je v pořadí třetí nahrávka Davida Hykese a jeho alikvotního sboru. David Hykes zde dále rozvíjí svůj pěvecký styl a experimentuje s jeho možnostmi. Nahrávka obsahuje jak sólové skladby, tak skladby v duu a v triu. Na rozdíl od předchozích nahrávek, kde Hykes a jeho sbor zpívali pouze různé samohlásky, je tentokrát použito konkrétního textu, resp posvátných slov a to jak křesťanských, tak muslimských a židovských. David Hykes chtěl takto prozkoumat působnost velmi pomalého a soustředěného zpěvu posvátných slov, což je prvek přítomný ve všech starých liturgiích. Stejně jako první deska Davida Hykese Hearing Solar Winds bylo toto album nahráno v jihofrancouzském opatství Le Thoronet.\n\n\n"}
{"id": "317684", "url": "https://cs.wikipedia.org/wiki?curid=317684", "title": "Peter Holka", "text": "Peter Holka\n\nPeter Holka (* 22. srpna 1950 Považská Bystrica, Československo) je slovenský spisovatel, dramatik a publicista, autor literatury pro děti a mládež.\n\nSvé dětství strávil v Púchově, později v Čadci. Po maturitě prošel různými zaměstnáními, pracoval jako novinář ve vícerých redakcích (\"Smer\", \"Pravda\") a při zaměstnání vystudoval politologii. V letech 1996–1999 byl šéfredaktorem slovenského \"Literárneho týždenníka\". Od roku 1999 působil jako spisovatel ve svobodném povolání. V současnosti pracuje v Literární redakci Slovenského rozhlasu. Žije v Bratislavě.\n\nKnižně debutoval v roce 1983. Základní charakteristikou jeho prózy je neustále se stupňující vypravěčství, dynamický děj a přítažlivý příběh. Má smysl pro zkratku, detail a zná mnoho atraktivních prostředí. Jeho první knihy okouzlily hlavně mládež, oslovily ji svojí upřímností a nekonformním pohledem na střet světa otců a jejich synů s jejich rozdílnými hodnotovými systémy. Část své tvorby adresoval i mládeži – často prezentované skrz obrazy drsné reality, v jaké se současná mládež pohybuje. Svoje příběhy autor neidealizuje, hovoří v nich tzv. „na rovinu“, s naturalistickou drsností poukazuje na okolnosti a vlastnosti, které často křiví charakter mladých lidí, ale současně jeho novely vyzývají mladé lidi, aby sa nevzdávali svých skrytých tužeb, sebe samého a aby o ně bojovali.\n\n\n\n"}
{"id": "317687", "url": "https://cs.wikipedia.org/wiki?curid=317687", "title": "Lapačka", "text": "Lapačka\n\nLapačka je obecně nějaká pomůcka k lapání; zejména:\n\n"}
{"id": "317690", "url": "https://cs.wikipedia.org/wiki?curid=317690", "title": "Brembo", "text": "Brembo\n\nBrembo je italská firma zabývající se výrobou automobilových a motocyklových brzd, jak pro osobní tak i závodní užití. Byla založena v roce 1961 v městečku Curno v provincii Bergamo (na severu Itálie), kde je dodnes sídlo firmy. Název značka převzala ze jména řeky Brembo, jež Curnem protéká. V současnosti působí po celém světě.\n\nBrzo po založení se společnost začala specializovat na výrobu kotoučových brzd které v té době byly téměř výhradně dováženy ze Spojeného království. V roce 1964 byla podepsána smlouva s firmou Alfa Romeo, a už v roce 1972 se firma Brembo stala výhradním dodavatelem brzdového systému pro motocyklovou značku Moto Guzzi.\n\nV roce 2000 Brembo zakoupilo britského výrobce brzdových a spojkových dílů AP Racing (divize dřívější společnosti Automotive Products, dnes většinou součást koncernu Delphi).\n\nVýrobní místa akciové společnosti se nachází ve 12 zemích (mezi jinými v Číně, Spojených státech, Polsku a České republice). Celkem v roce 2013 firma zaměstnávala asi 6000 lidí.\n\nV České republice působí pobočka Brembo Czech s.r.o. V její továrně v Ostravě–Hrabové na konci roku 2014 pracovalo 610 zaměstnanců.\n\n"}
{"id": "317693", "url": "https://cs.wikipedia.org/wiki?curid=317693", "title": "Giżycko", "text": "Giżycko\n\nGiżycko je město v Polsku, na východě Varmijsko-mazurského vojvodství, zhruba 107 km od hlavního města vojvodství – Olsztynu. Podle informací z roku 2008 zde žije 29 508 obyvatel. Město je centrem stejnojmenného okresu. Giżycko leží na břehu sedmi jezer, z nichž největší jsou Niegocin a Kisajno.\n\n"}
{"id": "317696", "url": "https://cs.wikipedia.org/wiki?curid=317696", "title": "Historie patologie", "text": "Historie patologie\n\nHistorie patologie začíná s využitím vědeckých metod v lékařství na Blízkém východě během zlatého věku islámu a v západní Evropě během italské renesance. Prvním lékařem éry po pádu antického světa, o kterém je známo, že provedl pitvu za účelem zjištění příčiny smrti, byl arabský lékař Avenzoar (1091–1161). Za otce mikroskopické patologie je všeobecně považován Rudolf Virchow (1821–1902). Většina raných patologů se zabývala také lékařstvím a chirurgií.\n\nSnaha o porozumění původu nemocí představuje jedno z prvních využití vědeckých metod v lékařství. Koncepce studia chorob pomocí pitvání a vyšetření nemocných těl, orgánů a tkání se dnes může zdát zřejmá, ale z doby před začátkem druhého tisíciletí existuje pouze velmi málo záznamů o pitvách. I když byla patologie nakažlivých nemocí známá muslimským lékařům už od dob Avicenny (980–1037), který ji popsal v \"Kánonu medicíny\" (asi 1020), první lékař éry po pádu antiky, o kterém je známo, že provedl pitvu, byl arabský lékař Avenzoar (1091–1161), který dokázal, že kožní choroba svrab je způsobená parazitem. Následoval lékař Ibn al-Nafis (narozen 1213), který v roce 1242 pomocí pitvy objevil plicní oběh. V 15. století anatomickou pitvu opakovaně používal italský lékař Antonio Benvienni (1443–1502) k určení příčiny smrti. Možná nejslavnějším raným patologem byl Giovanni Morgagni (1682–1771), jehož životní dílo \"De Sedibus et Causis Morborum per Anatomem Indagatis\" vydané v roce 1761 popisovalo výsledky přes 600 částečných a úplných pitev anatomicky seřazených a metodicky vztažených k symptomům vykazovaným pacienty před jejich úmrtím. I když bylo studium lidského těla v této době už značně rozvinuté, \"De Sedibus\" bylo jedno z prvních pojednání konkrétně zaměřených na souvislost mezi nemocným lidským tělem a chorobou. Do začátku 19. století bylo vydáno obrovské množství odborné literatury zabývající se makroskopickými projevy známých nemocí. Rozsah patologického výzkumu může být ukázán na práci vídeňského patologa (původem z Hradce Králové) Karla Rokytanského (1804–1878), který během svého života údajně provedl 20 000 pitev a na dalších 60 000 dohlížel.\n\nZa otce mikroskopické patologie je všeobecně považován Rudolf Virchow (1821–1902). I když byl složený mikroskop vynalezen asi o 150 let dříve, Virchow byl prvním prominentním lékařem, který vyzdvihl studium projevů nemocí, které byly viditelné jen na buněčné úrovni. Virchowův student Julius Cohnheim (1839–1884) pro studium zánětů zkombinoval histologické postupy a klinické experimenty a stal se tak jedním z prvních patologických fyziologů (synonymem pro obor patologická fyziologie je experimentální patologie). Cohnheim byl také průkopníkem využití postupu zmražených řezů (rychlá histologická technika umožňující vyrobit středně tenké řezy bez nutnosti zdlouhavé fixace). Podobnou techniku často používají moderní patologové k prokázání diagnózy a získání dalších klinických informací během operace.\n\nOd doby, kdy nové techniky jako elektronová mikroskopie, imonuhistochemie a molekulární biologie rozšířily prostředky, pomocí kterých mohou biomedicínští vědci studovat nemoci, jsou definice a hranice investigativní patologie nejasnější. V širším smyslu mohou být za patologickou fyziologii považovány téměř všechny výzkumy, které spojují projevy nemocí s identifikovatelným procesem v buňkách, tkáních a orgánech.\n"}
{"id": "317697", "url": "https://cs.wikipedia.org/wiki?curid=317697", "title": "Zákon tří stádií", "text": "Zákon tří stádií\n\nZákon tří stadií tvoří jádro filosofie dějin francouzského myslitele Augusta Comta (1798–1857). Jedná se o teorii vývoje lidského vědění, který v zákonité posloupnosti prochází třemi stádii – teologickým, metafyzickým a pozitivním. Různými stádii vývoje Auguste Comte popisoval pokrok v lidské společnosti, ale i způsoby uvažování jedince, které prochází stejnými fázemi. Zákon tří stádií, jako součást a hlavní složku sociální dynamiky, popsal ve svém díle „Kurs pozitivní filozofie“.\n\nPodle Augusta Comta existují tři stádia, kterými lidské myšlení postupně prochází. Žádné stadium nemohlo být v dějinách lidského poznání přeskočeno,nebo vynecháno a stádiu vyšší úrovně vždy předcházelo méně složité stádium. Lidské vědění proto postupuje od nejjednoduššího, teologického stádia k nejsložitějšímu, pozitivnímu stádiu. Tento přesun od méně složitého, k složitějšímu stádiu je vždy plynulý. S novým stádiem vznikají nové myšlenky, které se připojují ke starým, ale nikdy ty staré zcela neničí (například náboženství není zcela zničeno příchodem pozitivního stádia). Comtova teorie platí jak pro jedince a kolektivní vědění lidstva, tak pro vývoj jednotlivých věd. Proto je právě Comtova koncepce hierarchie věd úzce spojena s třemi stádii vývoje.\n\nV teologickém (neboli fiktivním) stadiu je produkce všech jevů, které není možno vysvětlit jinak, přisuzována nadpřirozeným silám a nadpřirozeným bytostem (například jednomu nebo více bohům). Jedná se o rané stadium rozumu, kdy člověk připisuje věcem podobné vlastnosti a schopnosti, jaké má on sám, jen ve větší míře. Mysl jedince se snaží o maximální vědění a usiluje o stanovení první a poslední příčiny všech věcí. Ještě se ale nesnaží o studium neměnných vztahů posloupnosti a podobnosti mezi jevy\n\nToto stádium dělí Comte ještě do dalších tří fází, kterými každá společnost musí zákonitě projít. Za primární stadium označuje fetišismus (animismus), pro nějž je typické uctívání neživých předmětů (jako jsou například kameny, stromy nebo řeky). Člověk totiž věří, že i tyto neživé věci mají svého živého ducha. V tomto stádiu ještě není ustanovena instituce kněžství. Různé nadpřirozené entity přebývají v různých objektech, a proto jsou ke starým fetišům přidávány fetiše stále nové. Příliš mnoho těchto fetišů ovšem způsobuje chaos a zmatek. Proto nastupuje polyteismus, tedy mnohobožství, v němž má každý bůh svou specifickou funkci, pro kterou je předurčen. Důležitou roli zde začínají sehrávat i kněží, kteří přináší bohům různé oběti, aby si zajistili jejich náklonnost. V průběhu této fáze člověk začíná věřit v magii a podobné aktivity. Nejrozvinutějším stádiem je pak monoteismus, kdy nadpřirozené schopnosti přebírá pouze jediný bůh, který kontroluje všechny aktivity na světě. City a představivost začínají pomalu ustupovat před myšlením a racionalitou.\n\nPodle Augusta Comta se naše společnost v teologickém stadiu nacházela do roku 1300.\n\nNa teologické stadium postupně navazuje okolo roku 1300 stadium metafyzické (neboli abstraktní). Lidé v tomto období věří ve všemohoucí sílu boha, jehož existence je stále nezpochybnitelná, bůh ovšem dostává úplně jinou podobu a význam. Již nestojí přímo za vším, co se na zemi děje a do každodenních událostí tolik nezasahuje. V důsledku menší moci nad každodenním děním dostává bůh daleko abstraktnější podobu.\n\nSpolečnost klade daleko větší důraz na svůj vlastní rozum a racionalitu a nespoléhá již tolik na svou představivost. Člověk si začíná klást daleko více otázek, snaží se vnímat věci okolo sebe, porozumět jim a následně je i vysvětlit. Díky tomuto způsobu uvažování získává daleko lepší přehled o uspořádání řádu přírody a prostředí, ve kterém žije. V této fázi jsou nadpřirozené síly častokrát nahrazovány jinými abstraktními silami. Za takovou tajemnou, abstraktní sílu je lidmi často považována i samotná příroda. Toto stádium má mnoho společných rysů s deismem, který nezpochybňuje existenci vyšší moci v podobě např. boha, ovšem vnímá ho jako subjekt, který do dění nezasahuje.\n\nMetafyzické stadium je na přelomu 18. a 19. století nahrazeno stadiem pozitivním.\n\nV pozitivním (neboli vědeckém) stadiu společnost dochází k závěru, že absolutní poznání není možné a hledá vědecké zákonitosti, následnosti a podobnosti mezi jevy, hledá vysvětlení, založená na pozorování, pokusu a porovnávání. Všechna tato fakta klasifikuje na základě čistého rozumu a prostřednictvím vědeckého myšlení.\n\nV tomto stadiu již člověk neusiluje o absolutní vědění, ale o přesné poznání zákonitostí v přírodě. Díky vědeckému pohledu na svět si již nevykládá jevy nadpřirozenými silami, ale je schopný si je na základě svých poznatků racionálně odůvodnit (například, že zemětřesení vzniká pohybem zemských desek nebo že nemoci jsou způsobeny viry).\n\nPozitivní stadium se dle Comta hodí pro industriální společnost, je tedy typické pro společnost po roce 1800.\n\nPodle Comta prochází třemi stadii jak společnost, tak myšlení jednotlivce. Naše vědomosti prošly všemi třemi stadii, ale každá v jiný okamžik. Různým fenoménům totiž trvá různě dlouho, než dosáhnou nejvyššího stadia. Přesto jsou na sobě závislé, protože často musí pozitivního stadia dosáhnout jeden fenomén, aby jej mohly dosáhnout také fenomény ostatní. Aby mohla pozitivního stádia dosáhnout například organika, musí být splněn předpoklad, že pozitivního stádia již dosáhla jednodušší anorganika.\n\nPřechod mezi stadii sestává podle Comta ze šesti kroků:\n\nSpolu se zákonem tří stadií se pojí rovněž koncepce hierarchie věd. Jak zdůrazňuje Comte, každá oblast lidského poznání se rozvíjí jindy a jinou dynamičností, každá z věd proto dosáhne pozitivního stadia v jiné době. V teologickém i metafyzickém stádiu existují vědy, jimž jsou nadřazeny obecné, ovšem nepoznatelné zákonitosti. S postupem k pozitivnímu stádiu tyto nepoznatelné zákonitosti pomalu mizí. Také věda se specializuje, a tím pádem tříští na menší celky. Obecnější a jednodušší vědy dosahují pozitivního stádia rychleji, každá pozdější věda poté vzniká ze základních kamenů svého předchůdce. Čím výše je tedy v hierarchii věd určitá věda postavena, tím specifičtější je předmět jejího zkoumání.\n\nZákladem všech věd je matematika. Na ni se postupně nabalují další vědy: astronomie, fyzika, chemie, biologie a na závěr sociologie. Aby se jakákoliv věda z této řady mohla rozvíjet, předpokládá se plná zralost té, která stojí před ní. Sociologii Comte označuje sice za poslední, avšak zároveň za nejdůležitější ze všech věd, stojící na samém vrcholu v Comtově hierarchickém uspořádání.\n\nV uvedeném výčtu věd pak chybí psychologie, tu podle Augusta Comta za vědu považovat nelze. Lidský druh nemůže studovat své myšlení, nemůže zkoumat sám sebe. Může nanejvýš studovat své vášně, jelikož ty jsou podle Comta umístěny v odlišných orgánech nežli myšlení.\n\nZákon tří stadií, který navázal na dlouhou řadu předchůdců, měl od počátku své kritiky. Jedním z nich byl Max Weber, když tvrdil, že vývoj společnosti by se neměl studovat filosoficky, ale pouze objektivně na základě pozorování. Domníval se také, že co je rozumné pro jednu společnost, nemusí jiná společnost za rozumné považovat. K dalším odpůrcům patřil anglický vědec William Whewell, který říkal, že Comtova teorie je v rozporu s historií a teorií jako takovou. Za neplatnou ji označil také ruský sociolog Nicholas Timascheff, který tvrdil, že náboženství v žádném stadiu nevymizí.\n\nNa druhé straně však zákon tří stadií pronikavě ovlivnil nejen mnoho filosofů a vědců, ale stal se i pevnou součástí všeobecného vzdělání. Teorii obdivoval například Charles Darwin, jenž považoval za velkolepou zejména ideu teologického stadia. Americký sociolog Emory Bogardus Comtovu teorii rozšířil připojením čtvrtého stadia, které označil za stadium socializovaného myšlení. S velkým zájmem Comta studoval také Tomáš Garrigue Masaryk, který se ztotožňoval s jeho názory na moderní dobu, a doslovně přejal Comtovu definici moderní doby jako krizového období přechodu k novému životnímu řádu. Také indický učenec V. K. Maheshwari chápe zákon tří stadií jako jeden ze základních platných zákonů o společnosti.\n\n\n"}
{"id": "317702", "url": "https://cs.wikipedia.org/wiki?curid=317702", "title": "Latinská rčení U", "text": "Latinská rčení U\n\n\n\n\n"}
{"id": "317705", "url": "https://cs.wikipedia.org/wiki?curid=317705", "title": "Vladimír Mináč", "text": "Vladimír Mináč\n\nVladimír Mináč (10. srpna 1922 Klenovec – 25. října 1996 Bratislava) byl slovenský spisovatel-prozaik, esejista, filmový scenárista, publicista, kulturní organizátor a politik Komunistické strany Slovenska. Působil jako poúnorový poslanec Národního shromáždění ČSSR, za normalizace předseda Matice slovenské, poslanec Sněmovny lidu Federálního shromáždění a Slovenské národní rady. Ve Federálním shromáždění zasedal znovu po sametové revoluci v letech 1990-1992 za slovenské komunisty (později Strana demokratickej ľavice).\n\nVzdělání získal na gymnáziu v Rimavské Sobotě a v Tisovci, kde také nakonec maturoval. Na Filozofické fakultě Univerzity Komenského v Bratislavě studoval slovenštinu a němčinu.\n\nZúčastnil se aktivně Slovenského národního povstání, koncem roku 1944 byl zatčen a odvlečen do koncentračního tábora v Mauthausenu a později do Dachau. Po válce byl redaktorem armádního časopisu \"Bojovník\" (později byl přejmenován na \"Obranu lidu\"). V roce 1949 se stal tajemníkem slovenské sekce Svazu československých spisovatelů a zároveň byl redaktorem deníku \"Kultúrny život\".\nV roce 1951 se stal vedoucím scenáristického oddělení Československého státního filmu, později šéfredaktorem časopisu \"Kultúrny život\" a od roku 1955 šéfredaktorem \"Slovenských pohľadov\". V letech 1956–1974 se profesionálně věnoval literární tvorbě.\n\nVe volbách roku 1964 byl zvolen za KSS do Národního shromáždění ČSSR za Západoslovenský kraj. V Národním shromáždění zasedal až do konce volebního období parlamentu v roce 1968.\n\nV 60. letech se zapojoval do četných dobových diskuzí o postavení Slováků a Slovenska. V roce 1965 například vystupoval v polemice o dědictví slovenského povstání v letech 1848–1849, které Karel Marx a ortodoxní marxistická historiografie hodnotila jako reakční, provídeňské a sabotující liberální maďarskou revoluci. Mináč tento výklad odmítl a postoj maďarských revolucionářů označil za šovinistický. V červnu 1967 se zúčastnil 4. sjezdu Svazu československých spisovatelů, na kterém převládaly výrazně kritické referáty ohledně kulturní a politické situace v Československu. Mináč ale spolu s některými dalšími umělci podepsal prohlášení, ve kterém vyzval, aby se na sjezdu neřešily politické záležitosti. Když po sjezdu došlo k represím proti některým kritickým umělcům, distancoval se od Mináč od nich. Odmítl protesty západních intelektuálů a kritizoval pokusy prezentovat první československou republiku jako vzor. V následujících měsících byl intelektuální frontou za své konzervativní komunistické postoje ostrakizován. Historik Jan Rychlík na příkladu Mináče naznačuje rozdílné směřování českých a slovenských kulturních elit před rokem 1968, kdy mezi Slováky kromě demokratizačních a liberálních proudů hrály významnou roli i nacionální otázky.\n\nV dubnu 1968 se dozvuky 4. sjezdu Svazu československých spisovatelů řešily i na Sjezdu slovenských spisovatelů, nyní již v atmosféře rozbíhajícího se reformního hnutí Pražského jara. Mináč na sjezdu odmítal přílišný důraz na demokratizaci a kritizoval Milana Kunderu, že na 4. sjezdu Svazu československých spisovatelů řešil vztah Čechů a světa a zapomněl na Slováky. Zopakoval i svou kritiku meziválečné československé republiky a prohlásil, že spáchala „\"téměř genocidu Slováků\".“ Za svá slova byl na české straně ostře kritizován, ale kritiku na něj směřovali i četní slovenští liberální umělci. Historik Ján Mlynárik pak veřejně korigoval Mináčovy názory na dějiny 20. století a Mináčovy názory odsoudil i dosud žijící prvorepublikový předák slovenských sociálních demokratů Ivan Dérer.\nK roku 1968 se profesně zmiňuje coby spisovatel z obvodu Bratislava-Ružinov. Po federalizaci Československa usedl roku 1969 do Sněmovny lidu Federálního shromáždění (volební obvod Bratislava-Ružinov), kde setrval do konce volebního období parlamentu, tedy do voleb roku 1971.\n\nXIII. sjezd KSČ ho zvolil za kandidáta Ústředního výboru Komunistické strany Československa. Členem ÚV KSČ se stal převodem k 31. srpnu 1968. Od roku 1971 byl i členem Ústředního výboru Komunistické strany Slovenska.\n\nPo roce 1970 byl jednou z intelektuálních opor probíhající normalizace, zapojil se i do kampaně proti Alexandru Solženicynovi. Ve svých esejích se vyslovil o slovenských dějinách jako o dějinách práce, která zaručila přetrvání Slováků i v těch nejhorších časech. Uvedenou koncepci poté od něj převzali další slovenští spisovatelé. V roce 1955 a 1962 byl laureátem státní ceny Klementa Gottwalda. V roce 1968 mu byl udělen Řád práce a roku 1982 Řád Vítězného února. V letech 1974-1990 byl předsedou Matice slovenské.\n\nVe volbách roku 1981 byl zvolen do Slovenské národní rady.\n\nV roce 1988 se zastal ekologické iniciativy \"Bratislava/nahlas\". Téhož roku se opět zapojil do debat o česko-slovenských vztazích a v anketě k 20. výročí federalizace zopakoval své názory z roku 1968, přičemž srovnal postavení Slováků za Uherska a za první československé republiky. Miroslav Kusý reagoval nesouhlasným dopisem zaslaným do stanice Svobodná Evropa.\n\nMináč odmítl sametovou revoluci v roce 1989 a její protagonisty. Do politiky se nicméně po sametové revoluci vrátil. Ve volbách roku 1990 byl zvolen do slovenské části Sněmovny národů Federálního shromáždění (volební obvod Bratislava) za KSS, která v té době byla ještě slovenskou územní organizací celostátní Komunistické strany Československa (KSČS). Postupně se ale osamostatňovala a na rozdíl od sesterské strany v českých zemích se transformovala do postkomunistické Strany demokratické levice. Mináč proto přešel do klubu SDĽ. Ve Federálním shromáždění setrval do voleb roku 1992. V letech 1990-1992 se profiloval na kombinaci levicových a nacionálních postojů. Byl signatářem výzvy Za svrchované Slovensko.\n\nZemřel 25. října 1996 v Bratislavě.\n\nDíky svým novinářským a publicistickým zkušenostem se většina jeho děl věnuje aktuálním společenským problémům. Vychází nejen z vlastních zážitků, ale také z odkazu SNP, které se objevuje v jeho próze jako neustále se vracející motiv, taktéž jako námět na zamyšlení a idea ovlivňující dění v době, kdy jeho díla vznikala. Snažil se pochopit člověka v jeho vztahu k dějinám a současnosti. V prvních prózách ztvárňoval skutečnost a postavy v duchu hemingwayovské poetiky (\"Smrť chodí po horách\"). V románové trilogii \"Generácia\" (\"Dlhý čas čakania\", \"Živí a mŕtvi\", \"Zvony zvonia na deň\") podal všestranný obraz válečného a poválečného života na Slovensku. Charakteristickým rysem jeho prozaické tvorby je kritický a satirický přístup ke skutečnosti (povídka \"Tmavý kút\", satirický román \"Výrobca šťastia\"). V historických esejích se zaměřil na odkrývání identity slovenského národa (\"Dúchanie do pahrieb\", \"Zobrané spory Jozefa Miloslava Hurbana\").\nV literární kritice zdůrazňoval filozofické a mravní aspekty slovenské tvorby (\"Čas a knihy\", \"Paradoxy\"). Kromě uměleckých próz je také autorem cestopisu a vícero filmových scénářů. V letech 1955 a 1962 se stal laureátem státní ceny Klemeta Gottwalda a v roce 1975 mu byl udělen titul národní umělec.\n\n\n\n\n"}
{"id": "317706", "url": "https://cs.wikipedia.org/wiki?curid=317706", "title": "Šerut avir", "text": "Šerut avir\n\nŠerut avir (hebrejsky: , anglicky: \"Air Service\", doslova „Letecká služba“) byla letecká složka Hagany a předchůdkyně současného Izraelského vojenského letectva.\n\nŠerut avir byla založena v listopadu 1947, pouhé dva týdny před schválením plánu OSN na rozdělení Palestiny. Ten rozděloval Britský mandát na židovský a arabský stát. Vznikla proto, že si představitele Hagany uvědomili, že je třeba, aby měl židovský stát leteckou obranu. Byla založena doslova na zelené louce a v porovnání s leteckými složkami armád sousedních států byla bezvýznamná. V okamžik vyhlášení nezávislosti Státu Izrael v květnu 1948 měla Šerut avir pouhých 25 letounů. Většina z těchto letounů pocházela z Avironu, prvních židovských aerolinek v Palestině, které byly založeny roku 1936. Přestože Aviron nebyl součástí Hagany, úzce s ní spolupracoval v oblastech výzkumu. V období konce roku 1947 a poloviny 1948, kdy tlak mezi Židy a Araby vyústil ve válku o nezávislost převedl Aviron všechny své letouny pod vzniknuvší Šerut avir. Závažný problém, se kterým se tato letecká složka Hagany musela potýkat, byl nedostatek vyškolených pilotů a pozemního personálu. Tyto řady v počátcích zastala pouhá hrstka mechaniků, inženýrů, pilotů, vojáků RAF a zaměstnanců Histadrutu.\n"}
{"id": "317709", "url": "https://cs.wikipedia.org/wiki?curid=317709", "title": "Německá gramatika", "text": "Německá gramatika\n\nTento článek popisuje některá základní pravidla gramatiky německého jazyka.\n\nPíšeme vždy velké počáteční písmeno. V textu používáme členy, ne však vždy.\nMnožné číslo se tvoří pomocí členu \"die\", někdy pomocí přehlásky, či koncovky. Skloňování probíhá hlavně pomocí členu. Němčina zná čtyři pády: 1. pád nominativ, 2. pád genitiv, 3. pád dativ, 4. pád akuzativ. Místo českého 5. pádu se používá 1. pád, místo českého 6. a 7. pádu se používá zpravidla jméno s předložkou s 2., 3. nebo 4. pádem (výjimečně bezpředložkový 2., 3. nebo 4. pád).\n\nČleny určité používáme pro označení konkrétní věci, které známe. Tedy pro konkrétního muže použijeme \"der Mann\", pro neurčitého („nějakého“) muže použijeme \"ein Mann\".\nV množném čísle není neurčitý člen používán, v tomto případě se používá podstatné jméno bez členu.\n\nPřídavná jména mohou ve větě být v přívlastku nebo v přísudku. Německá adjektiva se skloňují pouze, pokud jsou v přívlastku. Na rozdíl od češtiny nejsou v německém jazyce přivlastňovací přídavná jména. Místo nich se využívá 2. pádu podstatných jmen (\"die Kleidung des Vaters\" – otcovo oblečení).\n\nPřídavná jména, která jsou v přísudku – po slovese \"sein\" – nemají žádnou koncovku a jsou tedy ve stejném tvaru pro všechny rody i čísla.\n\nPřídavná jména, která se pojí s podstatným jménem, jsou ohýbána podle jeho rodu a čísla.\n\nPřídavná jména po určitém členu a zájmenech \"dieser\" a \"jeder\" mají pouze koncovky \"-e\" a \"-en\". Koncovka \"-e\" se vyskytuje jen v 1. pádě všech rodů jednotného čísla a ve 4. pádě ženského a středního rodu také jednotného čísla.\nPo neurčitém členu a také po přivlastňovacích zájmenech a po \"kein\" v jednotném čísle jsou koncovky přídavného jména v 1. pádě rodu mužského, ženského a středního \"-er\", \"-e\", \"-es\", u ženského a středního rodu to platí i pro 4. pád. V ostatních pádech je koncovka \"-en\".\nPřídavná jména v množném čísle s podstatným bez určitého členu (tedy bez členu) mají koncovky členu určitého \"-e\", \"-er\", \"-en\", \"-e\".\nPřídavná jména v jednotném čísle bez členu mají koncovky podobně jako člen určitý, kromě 2. pádu mužského a středního rodu, kde je koncovka \"-en\".\n\n\nŘada přídavných jmen se stupňuje nepravidelně:\n\nOsobní zájmena se podobně jako v češtině liší podle osoby a čísla. Ve 3. osobě jednotného čísla se zájmena rozlišují také podle rodu. Na rozdíl od češtiny je pro 3. osobu množného čísla pouze jeden tvar \"sie\".\nDalším rozdílem je, že němčina pro vykání jedné nebo více osobám používá 3. osobu množného čísla, která se vždy zapisuje velkým počátečním písmenem (\"Sie\"). V němčině se tedy místo vykání používá onikání.\n\nTvary přivlastňovacích zájmen závisí na osobě, které přivlastňujeme, na rodě a pádě jména, ke kterému se zájmeno váže. Přivlastňovací zájmena se skloňují v jednotném čísle jako člen neurčitý a v množném čísle se skloňují jako člen určitý . Při použití přivlastňovacího zájmene se vynechává člen. Stejně jako je tomu u osobních zájmen, pro vykání se používá zájmeno 3. osoby jednotného čísla, které se zapisuje vždy velkým počátečním písmenem (\"Ihr\").\n\nPříklady použití pádů:\n\nPo zájmenu \"wessen\" následuje podstatné jméno bez členu.\n\n\nZájmeno \"welcher\", \"welche\", \"welches\" (který, která, které) se skloňuje v obou číslech jako člen určitý. Tímto zájmenem vybíráme z určitého počtu. U zájmena \"was für ein\" (jaký) se skloňuje pouze neurčitý člen.\nPřed látkovými jmény a v množném čísle je tvar bez neurčitého členu \"was für\". Zájmenem \"was für ein\" se ptáme na vlastnosti. Zájmenem \"wie\" (jaký) se ptáme na přídavné jméno v přísudku. Následuje po něm sloveso \"sein\" (být).\n\nZákladní číslovky od 0–12 mají své vlastní názvy, vyšší číslovky se tvoří skládáním:\n\n\n\n\n\nOd číslovek základních se poté odvíjí jiné skupiny číslovek.\n\nŘadové číslovky se od číslovek základních tvoří přidáním přípony \"-te\", od čísla 20 výše příponou \"-ste\". Některé číslovky se tvoří nepravidelně:\n\n\nSlovesa se píší s malým počátečním písmenem, v hlavní větě mají první, nebo druhé místo.\n\nInfinitivy jsou v němčině dva: přítomný a minulý.\n\nInfinitiv přítomný je u většiny sloves tvořen koncovkou \"-en\":\n\nVýjimkou je sloveso sein (\"být\").\n\nInfinitiv minulý je tvořen příčestím minulým plnovýznamového slovesa a infinitivem pomocného slovesa \"haben\", nebo \"sein\". Ve většině případů se používá \"haben\"; \"sein\" se používá u sloves se změnou místa (\"fahren\", \"gehen\"), změnou stavu (\"werden\", \"sterben\") a sloves \"sein\" a \"bleiben\":\n\nNěmecká slovesa lze podle způsobu časování a funkcí ve větě rozdělit na slabá, silná, smíšená, modální a pomocná.\n\nTato slovesa se časují zcela pravidelně. Jsou to např. následující slovesa:\n\nJedná se o starší skupinu sloves. U těchto sloves dochází ke změnám samohlásek v kmeni slova (u některých sloves dochází i k dalším změnám). Časování je také v některých případech odlišné od slabých sloves. Lze je rozdělit do tří skupin podle změny kmenové samohlásky v préteritu a v perfektu:\n\n\n\n\nJedná se o několik sloves, která mají v préteritu a v perfektu koncovky sloves slabých, ale mění se jejich kmen. Příklad: \"kennen (znát)\": ich kannte, du kanntest …, ich habe gekannt.\n(Koncovky \"-te, test\" atd. jsou atributem préterita, změna kmenové souhlásky z kennen na kannte a gekannt je atributem silných sloves.\n\nZpravidla se pojí s infinitivem významového slovesa. Dochází u nich ke změnám hlásek v kmeni slova. Jedná se o následující slovesa:\n\nSlouží k tvorbě některých slovesných časů. Jedná se o následující slovesa:\n\nV německém jazyce existuje 6 slovesných časů:\n\nSlabá (pravidelná) slovesa v přítomném čase přebírají ke kmeni slovesa (bez infinitivní koncovky \"-en\") koncovky \"-e\", \"-st\", \"-t\", \"-en\", \"-t\", \"-en\". Pokud kmen slovesa končí na \"-t\" nebo \"-d\", vsouvá se před koncovku samohláska \"-e-\" (kromě koncovek \"-e\" a \"-en\").\n\nSilná (nepravidelná)\n\nSilná slovesa se mají v přítomném čase stejné koncovky jako slovesa slabá. U silných však dochází v některých osobách ke změně kmenové samohlásky.\n\n\n\nPro časování v přítomném čase je u modálních sloves typická změna kmenové samohlásky v jednotném čísle (\"ich darf\", \"wir dürfen\", \"ich kann\", \"wir können\"). Dalším znakem je stejný tvar pro 1. a 3. osobu jednotného čísla.\nSloveso sein (\"být\") má zcela nepravidelné časování:\n\nSlovesa haben (\"mít\") a werden (\"stát se\") mají v přítomném čase nepravidelnou 2. a 3. osobu čísla jednotného. Ostatní osoby jsou pravidelné:\n\nSlovesný kmen je doplněn koncovkami \"-te\", \"-test\", \"-te\", \"-ten\", \"-tet\", \"-ten\".\nPokud kmen slovesa končí na \"-t\" nebo \"-d\", vkládá se před koncovku samohláska \"-e-\" jako v přítomném čase. V préteritu jsou tvary 1. a 3. osoby jednotného čísla stejné.\nU silných sloves v préteritu dochází vždy ke změně kmenové samohlásky. Koncovky jsou stejné jako u přítomného času, pouze tvary 1. a 3. osobě jednotného čísla jsou bez koncovky.\nU některých slov dochází i dalším změnám v kmeni slova.\nU smíšených sloves se préteritum tvoří pomocí stejných koncovek jako u slabých sloves (\"-te\", \"-test\", \"-te\", \"-ten\", \"-tet\", \"-ten\"). Dochází však u nich ke změně kmenové samohlásky \"-e-\" na \"-a-\":\n\nU některých sloves dochází i k dalším změnám:\n\nModální slovesa tvoří préteritum stejně jako slovesa slabá (pravidelná). Slovesa, která mají přehlásku (\"dürfen\", \"können\", \"müssen\"), ji ztrácejí. U slovesa \"wissen\" se mění kmenová samohláska. Préteritum slovesa \"mögen\" se používá zřídka.\nTvary pomocných sloves v préteritu jsou nepravidelné. Opět 1. a 3. osoba jednotného čísla je stejná.\nPerfektum je tvořeno pomocí pomocného slovesa v přítomném čase a příčestí minulého. Pomocným slovesem může být sloveso \"haben\" (mít) nebo \"sein\" (být). Ve většině případů se používá sloveso \"haben\". Pomocné sloveso \"sein\" se používá u sloves, která vyjadřují pohyb nebo změnu stavu. Významové sloveso v příčestí minulém se umisťuje na konec věty.\n\nPříčestí minulé se tvoří pomocí předpony \"ge-\" a přípony \"-t\" nebo \"-et\" (u sloves končících na \"-t\" nebo \"-d\"):\n\nSlovesa, která mají odlučitelnou předponu, vkládají \"ge-\" mezi předponu a kmen slovesa:\n\nPředpona \"ge-\" se nepřidává k slovesům:\n\nPerfektum silných sloves se tvoří podobně jako u sloves slabých, rozdíl je pouze v jiné koncovce, která je \"-en\". U silných sloves skupiny 1‑2‑2 a 1‑2‑3 dochází k změnám kmenových samohlásek:\n\nPříklad:\n\nTvoří se zcela stejně jako u slabých sloves. Liší se pouze tím, že dochází ke změně kmenové samohlásky \"-e-\" na \"-a-\", případně dochází i jiným změnám:\n\nPříklad:\n\nPředevším v mluveném projevu dochází často ke kolísání mezi pravidelnou a nepravidelnou formou slovesa. Nejznámější příklad je sloveso \"backen - péci\". Vyskytuje se jak v pravidelné, tak nepravidelné vezi.\nI když je druhá (pravidelná) varianta slovesa v její pravidelné verzi uznávána pouze jako regionální výraz, tak se v hovorové němčině běžně používá i pro primární význam – \"péci. \"Další slovesa, které mohou kolísat mezi pravidelnou (hovorovou) a nepravidelnou verzí jsou např.: \"erschrecken, heben \"nebo \"werfen.\"\nPerfektum se tvoří podobně jako perfektum slabých (pravidelných) sloves. V perfektu modálních sloves se jako pomocné sloveso používá sloveso \"haben\". U sloves \"dürfen\", \"können\", \"mögen\", \"müssen\" a \"wissen\" dochází ke stejným změnám kmenové samohlásky jako v případě préterita (souminulý čas). Příčestí minulé se jinak tvoří stejně jako u slabých sloves. Pokud je ve větě s modálním slovesem i sloveso významové, je modální sloveso v infinitivu – tzv. vazba dvou infinitivů:\n\nPříklad:\n\nSloveso \"haben\" tvoří perfektum pravidelně (gehabt) a pojí se s pomocným slovesem \"haben\":\nPomocná slovesa \"sein\" a \"werden\" mají nepravidelné příčestí\nminulé – gewesen, geworden. V perfektu se pojí s pomocným slovesem \"sein\".\n\nTvoří se podobně jako perfektum. Pomocná slovesa \"haben\" a \"sein\" jsou však časována v préteritu. Významové sloveso je v příčestí minulém. Plusquamperfektum vyjadřuje minulý děj, který předcházel jinému ději minulému. V mluvené řeči není plusquamperfkta příliš využíváno.\n\nTvoří se pomocí určitého tvaru slovesa \"werden\" v přítomném čase a infinitivu významového slovesa. Tento infinitiv je umístěn na konci věty, podobně jako po způsobových slovesech nebo příčestí minulé u perfekta. Ve vedlejší větě je sloveso \"werden\" na konci až za infinitivem významového slovesa:\n\nPříklad:\n\nTento čas se v němčině moc nepoužívá. Tvoří se pomocí určitého tvaru slovesa \"werden\" v přítomném čase a infinitivu minulého významového slovesa:\n\nPoužívá se k vyjádření domněnky o minulosti a k vyjádření budoucího děje, který bude v budoucnosti ukončen.\n\nKromě oznamovacího způsobu se v němčině vyskytuje konjunktiv, kondicionál (podmiňovací způsob) a imperativ (rozkazovací způsob).\n\nV němčině se konjunktiv používá k vyjádření podmiňovacího způsobu, přání a v nepřímé řeči.\n\nKonjunktiv préterita v němčině odpovídá českému podmiňovacímu způsobu v přítomném čase. Tvary konjunktivu préterita se tvoří z tvarů préterita oznamovacího způsobu a koncovek \"-e\", \"-est\", \"-e\", \"-en\", \"-et\", \"-en\". U silných, modálních a pomocných sloves dochází k přehlásce kmenové samohlásky. Slabá slovesa se v konjunktivu préterita používají málo, protože svým tvarem se neliší od tvarů préterita oznamovacího způsobu.\n\nZřídka se také v konjunktivu préterita používají silná slovesa. Výjimkou jsou slovesa:\nMísto konjunktivu préterita se u slabých a silných sloves užívá opisný tvar s \"würde\" (kondicionál).\n\nModální slovesa \"sollen\" a \"wollen\" nemají přehlásku. Konjunktivních tvarů préterita slovesa \"wollen\" se užívá v podmiňovacím významu výjimečně. Místo něj se používají tvary \"ich möchte\", \"du möchtest\", … slovesa \"mögen\".\nTvary konjunktivu préterita pomocných sloves:\nVyjadřuje se jím podmiňovací způsob v minulosti. Tvoří se podobně jako\nperfektum oznamovacího způsobu. Pomocná slovesa \"haben\" a \"sein\" se časují\nv konjunktivu préterita. Významové sloveso je v příčestí minulém a stojí vždy na konci věty. Výjimkou jsou modální slovesa, která zůstávají v infinitivu, pokud je ve větě ještě další sloveso, jedná se o tzv. vazbu dvou infinitivů.\n\nPoužívá se v nepřímé řeči. Pro tvorbu konjunktivu přítomného času se vychází z infinitivu. Koncovky jsou \"-e\", \"-est\", \"-e\", \"-en\", \"-et\", \"-en\". 1. a 3. osoba jednotného čísla má stejný tvar. Tvary 1. osoby jednotného čísla a 1. a 3. osoby množného čísla se shodují s tvary v přítomném čase oznamovacího způsobu, pokud jsou tyto tvary pravidelné.\nU žádných sloves nedochází k přehlásce, pokud není přehláska již v infinitivu jako u některých modálních sloves. Sloveso \"sein\" má v 1. a 3. osobě jednotného čísla tvar bez koncovky \"-e\".\nUžívá se v nepřímé řeči. Tvoří se podobně jako perfektum oznamovacího způsobu. Pomocná slovesa \"haben\" a \"sein\" jsou však v přítomném konjunktivu:\n\nPoužívá se v nepřímé řeči. Vytváří se jako budoucí čas oznamovacího způsobu. Pomocné sloveso \"werden\" je časováno v konjunktivu přítomného času:\n\nPro vyjádření podmiňovacího způsobu u slabých a silných sloves se místo tvarů konjunktiva préterita užívá opisného tvaru s pomocným slovese \"werden\" a infinitivem významového slovesa. Sloveso \"werden\" je časováno v konjunktivu préterita:\n\nPříklad:\n\nRozkazovací způsob má stejnou funkci jako v češtině. Také osoby, ve kterém v němčině imperativ existuje, jsou také stejné jako v češtině. Rozkaz v druhé osobě jednotného čísla vytvoříme odtržením koncovky \"-(e)n\". V 2. osobě jednotného čísla se může vypustit koncovka \"-e\". Ta je povinná pouze u sloves končících v kmeni na \"-t\" nebo \"-d\". Tvary 2. osoby jednotného čísla a 2. osoby množného čísla nemají osobní zájmeno. U ostatních tvarů stojí zájmeno až za slovesem. Silná slovesa, u kterých dochází v 2. a 3. osobě jednotného čísla přítomného času ke změně kmenové samohlásky \"-e-\" na \"-ie-\" nebo \"-i-\", mají v imperativu v 2. osobě jednotného čísla také změnu kmenové samohlásky \"-e-\" na \"-ie-\" nebo \"-i-\". Sloveso \"sein\" má v imperativu nepravidelné tvary.\nPříklad:\n\nSlovesný rod je v němčině činný (pravidla viz výše), nebo trpný.\n\nTrpný rod je v němčině dvojí: průběhový (nedokonavý) a stavový (dokonavý).\n\nV trpném rodě je původce děje nejčastěji vyjádřen pomocí předložek \"mit\", \"durch\", nebo \"von\".\n\nPrůběhový trpný rod vyjadřuje probíhající činnost. Tvoří se použitím slovesa \"werden\" a příčestí minulého významového slovesa. Sloveso \"werden\" je potom přizpůsobeno dané mluvnické kategorii:\n\nStavový trpný vyjadřuje dokončenou činnost. Tvoří se použitím slovesa \"sein\" a příčestí minulého významového slovesa. Sloveso \"sein\" je potom přizpůsobeno dané mluvnické kategorii:\n\nJedná se o velkou skupinu předložek, často velmi blízkých příslovcím. V obecné němčině se často používají i se třetím pádem („entlang“ v postpozici i se čtvrtým pádem):\n\n\nJak s druhým, tak třetím pádem lze (ve stejném významu) použít:\n\nVždy se třetím pádem se používají:\n\n\nVždy se čtvrtým pádem se používají:\n\n<nowiki>*(</nowiki>Význam „kolem“ u předložky „gegen“ se používá ve smyslu přibližnosti: gegen 14 Uhr – kolem 14. hodiny; význam „v“ u předložky „um“ se týká pouze časových údajů: Um wie viel Uhr soll ich kommen? – V kolik hodin mám přijít?)\n\nPoužití se třetím a se čtvrtým pádem se u vyjádření místa významově liší, ale řídí se následující zákonitostí: Předložka se třetím pádem se používá ve významu „wo“ (kde), tatéž předložka se čtvrtým pádem se používá ve významu „wohin“ (kam).\nV časovém smyslu se používá zpravidla třetí pád.\n\nV ostatních smyslech je použití daného pádu specifické pro každou jednotlivou předložkovou vazbu daného slovesa či jména:\n\n<nowiki>*(</nowiki>Význam „v“ u předložky „an“ a „za“ u předložky „in“ se týká pouze časových údajů a používá se, stejně jako časové významy dalších předložek této skupiny, pouze se třetím pádem – am Samstag – v sobotu, in zwei Stunden – za dvě hodiny, im Januar – v lednu, vor der Mitternacht – před půlnocí.)\n\nZpravidla (ve většině případů) stojí před daným jménem (před členem podstatného jména, před členem podstatného jména rozvinutého přídavným jménem, před zájmenem, před číslovkou).\n\nNěkdy se však předložka klade až za něj (tzv. „Postposition“; přičemž použití může mezi oběma pozicemi kolísat), např.:\n\nObě pozice se přitom mohou lišit i v pádu:\n\nZřídka se vyskytují i případy, kdy je k danému jménu připojena předložka před i za, přičemž obě tvoří jeden významový celek (tzv. „Zirkumposition“). Pád se pak řídí zpravidla předložkou za jménem: \n\nvýjimečně předložkou před jménem:\n\nDalší německé zkratky:\n\n\"ab-\", \"an-\", \"auf-\", \"aus-\", \"bei-\", \"ein-\", \"los-\", \"mit-\", \"nach-\", \"vor-\", \"wieder-\", \"zu-\"; odlučitelné předpony se při časování slovesa v hlavní větě vždy odlučují až na konec věty, ve větě vedlejší a v infinitivu zůstávají u slovesa a je na nich akcent.\n\n\"be-\", \"ge-\", \"emp-\", \"ent-\", \"er-\", \"fehl-\", \"miss-\", \"ver-\", \"zer-\"; neodlučitelné předpony se od sloves nikdy neodlučují a nikdy na nich není akcent.\n\n\"durch-, über-, um-, unter-, wieder-, wider-\"\n\nOdlučitelnost či neodlučitelnost těchto předpon je většinou spojena s významovými rozdíly.\n\nOdlučitelné = vlastní (původní) význam\n\nNeodlučitelné = přenesený (abstraktní) význam\n\nDer Zug läuft bis nach Zürich durch. Vlak projíždí až do Curychu. \n\nSie durchläuft die Strecke in 2 Minuten. Uběhne tu trať za 2 minuty. \n\n"}
{"id": "317713", "url": "https://cs.wikipedia.org/wiki?curid=317713", "title": "Gešer ad Halom", "text": "Gešer ad Halom\n\nGešer ad Halom ( \"גשר עד הלום\", v doslovném překladu \"most Až sem\") je jméno mostu v Ašdodu v Izraeli, u kterého došlo v rámci Operace Plešet na přelomu května a června 1948 k úspěšnému protiútoku izraelské armády, který zastavil invazi egyptské armády postupující na Tel Aviv ve válce za nezávislost. Podstatným aspektem útoku bylo první faktické nasazení Izraelského vojenského letectva se stroji československé výroby.\n\nTento historicky první izraelský nálet byl proveden 29. května 1948 čtyřmi právě smontovanými stíhačkami Avia S-199 101. peruti izraelského letectva, které byly do Izraele z Československa dopraveny v rámci Operace Balak. Skutečnost, že Izrael má vlastní vojenské letectvo byla pro egyptské velitele velkým překvapením. Dvě z letadel byla sice ztracena (jedno sestřeleno, druhé značně poškozeno), avšak to, že Izraelci přišli o polovinu svého „letectva“, Egypťané nevěděli a rozhodli se nepokračovat v útoku, dokud nebudou mít odpovídající protiletecké krytí. Jejich postup na Tel Aviv se tak zastavil a už nikdy během války nenabyl ztracenou dynamiku. Jiří Rajlich z Vojenského historického ústavu k tomu řekl: \"„Historici nemilují úvahy na téma: co by bylo, kdyby. Přesto mi to nedá a občas si takové otázky kladu. Osobně jsem přesvědčen, že bez tehdejší – hlavně rychlé – pomoci Československa by Izrael zanikl vzápětí poté, co se zrodil.“\"\n\nMost název získal na počest této události – \"až sem\" se dostal útočník. Most byl v této válce zničen a poté rekonstruován a přestavěn. Dnes po něm vede čtyřproudová dálnice číslo 4.\n\n"}
{"id": "317715", "url": "https://cs.wikipedia.org/wiki?curid=317715", "title": "Symphony X", "text": "Symphony X\n\nSymphony X je americká progmetalová skupina z New Jersey založená kytaristou Michaelem Romeem v roce 1994, kdy vydala své první stejnojmenné album . Stylem hudby je Symphony X srovnatelná s ostatními progmetalovými skupinami jako jsou Dream Theater či Fates Warning. Do společnosti progmetalových skupin se zapsala zejména alby \"The Divine Wings of Tragedy\" v roce 1997 a v roce 2000 vydaným \"V-The New Mythology Suite\". V rámci stylu je skupina dobře rozeznatelná nezaměnitelným charismatickým zpěvem Russela Allena. Tvorba Symphony X obsahuje často zpracování děl fantasy a mytologie.\n\n\n\n"}
{"id": "317719", "url": "https://cs.wikipedia.org/wiki?curid=317719", "title": "Václav Bojer", "text": "Václav Bojer\n\nVáclav Bojer (23. září 1795, Řesanice – 6. června 1856, Port Louis) byl český botanik a cestovatel, který působil především na Madagaskaru a na Mauriciu.\n\nV osmnácti letech začal spolupracovat s Františkem Sieberem, který ho doporučil botanikovi Hilsenbergrovi. Právě s Hilsenbergem se Bojer vydal na výpravu do východní Afriky a v roce 1821 přijel na Mauritius. V roce 1822 ho mauricijský guvernér Robert Townsend Farquhar vyslal na Madagaskar, kde Bojer nasbíral velké množství rostlin a živočichů. Stal se zde také osobním přítelem madagaskarského krále Radami I.\n\nV roce 1824 spoluzaložil mauricijskou přírodovědnou společnost (\"Société Royale des Arts et des Sciences de l'Ile Maurice\"). V roce 1855 se stal profesorem na tamní střední škole a o rok později, v roce 1856, Bojer zemřel v Port Louis na záchvat mrtvice.\n\nPo Bojerovi je pojmenováno mnoho rostlinných a živočišných druhů např. scink Gongylomorphus bojerii, snovač Ploceus bojeri, madagaskarský strom Uapaca bojeri a mnohé další. \n\n\n\n"}
{"id": "317720", "url": "https://cs.wikipedia.org/wiki?curid=317720", "title": "Musado", "text": "Musado\n\nMUSADO je moderní bojový systém, který se dělí na dvě části: tradiční MUSADO, určené pro civilní osoby a MUSADO MCS (\"Military Combat System\") určené pro výcvik armády, policie a různých ozbrojených(?) složek. A především a ZCELA zejména: SLOŽEK MÍROVÝCH. V překladu MUSADO znamená \"Cesta moderního ochránce\". Zakladatelem tohoto stylu byl Herbert Grudzenski (10. Dan) z Německa.\n\nZakladatelem MUSADO byl Herbert Grudzenski (1947–2012). Po mnoha letech tréninku různých bojových umění, převážně korejských, obdržel od svého hlavního učitele KANG-BYUNG SUN titul SULSA (v přeneseném významu „mistr a učitel“). Tento titul jej opravňoval zakládat vlastní školy a prosazovat vlastní styl výuky. Tak vzniklo Musado. Začátkem devadesátých let založil světovou organizaci WMA – World MUSADO Association, která sdružuje všechny žáky a instruktory MUSADO. Do roku 2012 bylo hlavní sídlo MUSADO v Německu (Castrop-Rauxel) a velmistrem pro WMA byl pan Herbert Grudzenski. Dne 14. dubna 2012 převzal vedení WMA nejstarší žák Herberta Grudzenského pan Oldřich Šelenberk (7. Dan), toho dne se přesunulo velitelství WMA do České republiky. V současné době má WMA oficiální pobočky v Německu, Česku, na Slovensku a v Brazílii.\n\nTradiční MUSADO vychází z tradičních korejských válečných umění a jeho kořeny sahají až k počátku našeho letopočtu.\n\nVznik samotného stylu MUSADO se datuje zhruba do období let 1968-1972.\n\nTradiční MUSADO má 6 žákovských stupňů (1.-6. \"kup\"), které jsou barevně rozlišeny (viz tabulka níže). Na rozdíl od většiny bojových umění nemá válečník od začátku žádný pásek. Teprve po absolvování základního kurzu, který trvá 2 až 3 měsíce, je možnost dělat první zkoušky na bílý pás.\n\nMusado mengse:\n\nsagun i čchung - loajalita k vlastní zemi a k Zemi \n\nsačchin i hjo - loajalita k optimálnímu učení Musado a učiteli, úcta k rodičům\n\nkjo u i sin - důvěra a bratrství s přáteli\n\nimdžon mutchö - neustupovat v boji?\n\nsalseng i tchek - nikdy bezdůvodně nezabít\nPo složení přísahy by měl žák dodržovat tyto morální a etické zásady:\n\nMUSADO MCS je vojenský bojový systém sebeobrany a boje zblízka, určený výhradně pro výcvik armády, policie a jiných bezpečnostních složek.\n\nMUSADO MCS se také využívá při výcviku speciálních jednotek, např. jednotek hloubkového průzkumu, letectva, brigád rychlého nasazení a brigád OSN.\n\nVýcvikem povinně prochází většina vojáků Armády České republiky. V armádě České republiky byl tento systém zaveden v roce 1993. \n\nMUSADO MCS nemá pro boj zblízka žádná omezující pravidla. Svým širokým spektrem poskytuje mnoho technik a dovedností a to se zbraní i beze zbraně.\n\n\n"}
{"id": "317727", "url": "https://cs.wikipedia.org/wiki?curid=317727", "title": "Jiří Walker Procházka", "text": "Jiří Walker Procházka\n\nJiří Walker Procházka (* 18. srpna 1959, Kutná Hora) je český spisovatel science fiction a fantasy. Některá svá díla vydal pod pseudonymem George P. Walker.\n\nJiří Procházka se narodil roku 1959 v Kutné Hoře. Maturoval na místním gymnáziu a poté absolvoval nástavbu Automatizovaných systémů řízení (ASŘ) v Mladé Boleslavi. Od roku 1982 žije v Praze. V letech 1982–1983 pracoval jako programátor ve VÚSE Běchovice. V letech 1983–1985 byl pomocným tiskařským dělníkem, v letech 1985–1988 pomocným skladovým dělníkem. Do roku 1989 se označoval za \"„permanentního vězně ČSSR, protože zde žil“\". Nyní se označuje za svobodného občana, což je mnohem lepší.\n\nV letech 1989–1992 byl programátorem v LBD Praha, od roku 1992 do roku 2016 byl podnikatelem v oblasti software. Od roku 2016 je na volné noze. Živí se psaním knih, jezdí po republice s literárními pořady pro děti, pro studenty i pro dospělé. Vše, co chcete vědět o jeho literárních dílnách, o přednáškách pojednávajících historii komiksu nebo o dějinách fantastické literatury, najdete na jeho osobních stránkách (viz dole). \n\nSe science fiction a fantasy se seznámil díky Ceně Karla Čapka, která je od roku 1982 organizována Československým fandomem.\nOd roku 2014 je ženatý s Klárou Smolíkovou, spisovatelkou, lektorkou a scenáristkou. Má syna Ondřeje, psa Lupina a hada Vincenta Tkaničku. \n\nJiří Walker Procházka se podílel svými povídkami na několika antologích (např. \"Rigor Mortis\", \"Je dobré být mrtvý\" nebo \"Punk Fiction\"), publikuje v časopisech \"Pevnost\", \"Ikarie\" nebo \"Fantázia\". Za svá literární díla získal roku 1991 \"Cenu Ludvíka Součka\" a dále tři ocenění Akademie science fiction, fantasy a hororu (v letech 1997, 2002, 2004).\n\nSpolečně s Miroslavem Žambochem vymysleli roku 2005 dobrodružnou knižní sci-fi řadu \"Agent JFK\", do níž Jiří Walker Procházka přispěl dosud šesti díly.\n\nV roce 2014 založil s režisérem Radkem Volfem audiovydavatelství \"Walker & Volf, s.r.o.\", které je zaměřené zvláště na převod špičkových českých či slovenských děl v žánrech sci-fi, fantasy či hororu, ale stejně tak se věnují tvorbě audioknih z původních českých detektivek (Josef Klíma, Štěpán, Kopřiva, J.W.Procházka + Klára Smolíková). Narátory tohoto audiovydavatelství jsou takoví mistři jako Jiří Klem, Martin Myšička, Ludvík Král, Otakar Brousek ml., Kateřina Janečková, Jitka Moučková, Jitka Ježková aj.\n\nJWP se v současné době věnuje zejména tvorbě pro děti a teenagery. S manželkou Klárou Smolíkovou píšou řadu dětských detektivek \"Tajná dvojka\" a knihy o Vynálezci Alvovi. Procházka je také komiksovým scenáristou (série - osmidílný komiks z prostředí renesanční Florencie \"Fernando a Stella předbíhají dobu...\" o vynálezech Leonarda da Vinciho).\n\nS manželkou Klárou Smolíkovou je spoluautorem několika sérií metodických článků pro knihovnický časopis Čtenář.\n\n\n"}
{"id": "317729", "url": "https://cs.wikipedia.org/wiki?curid=317729", "title": "Lysyčansk", "text": "Lysyčansk\n\nLysyčansk (; ) je město na východní Ukrajině, historicky na rozhraní Slobody a Donbasu, administrativně na západě Luhanské oblasti. Město leží zhruba 90 km od Luhansku, na pravém břehu Severního Donce; s levobřežním Sjevjerodoneckem tvoří konurbaci. Stanice na trati (Doněck –) Popasna – Kup'jansk; trolejbusová doprava (od r. 1972); důležité průmyslové středisko chemického, strojírenského a sklářského průmyslu. Město bylo založeno roku 1710 jako jedno z prvních na Donbasu. V roce 2007 zde žilo 109 000 obyvatel.\n\n"}
{"id": "317738", "url": "https://cs.wikipedia.org/wiki?curid=317738", "title": "Guglielmo Embriaco", "text": "Guglielmo Embriaco\n\nGuglielmo Embriaco (narozen kolem roku 1040) byl janovský obchodník a admirál. Jeho flotila roku 1099 dorazila do Svaté země na pomoc první křížové výpravě a měla lví podíl na finálním dobytí Jeruzaléma franskými křižáky.\n\nGugliemo se narodil nejspíše na konci třicátých let 11. století, avšak on ani jeho činy nebyli nikterak významnými, dokud v červnu roku 1099 se svým bratrem Primem di Castellem nepřipluli se dvěma janovskými galérami a čtyřmi anglickými kogami do palestinského přístavu Jaffa, který již drželi křižáci. Embriacova expedice byla zcela soukromým podnikem. Po přistání v Levantě obklíčilo egyptské loďstvo Jaffu a Gugliemo, jeho bratr i posádky lodí byli donuceny zde zůstat a připojit se k obléhání Jeruzaléma. Lodě byly následně rozebrány a materiál posloužil k výrobě obrovských obléhacích věží, díky kterýmž 15. července roku 1099 Jeruzalém padl.\n\nEmbriaco se dále se svými několika sty muži pod svým velením účastnil znovudobývání Jaffy, a 12. srpna také bitvy u Askalonu, kde velel křižáckým námořním silám. Poté se i se svým bratrem vrátil do Janova spolu s dopisy od nového křižáckého vládce Jeruzaléma Godefroie z Bouillonu a jeruzalémského patriarchy Daimberta, popisující úspěch křížového tažení i naléhavé žádosti o posily do Svaté země. Embriaco dorazil do Itálie 24. prosince, kde byl za své zásluhy odměněn titulem (\"konzul janovské armády\") a obratem poslán s velkou flotilou válečných a zásobovacích galér i početnou vojenskou posádkou zpět na východ. 1. srpna 1100 se mimo jiné nalodil na Embriacovu flotilu biskup z Ostie ve funkci nového papežského legáta.\n\nPo svém druhém příjezdu do Palestiny se setkal s novým jeruzalémským vládcem, který již nosil královský titul, Balduinem I v Laodicei, kde naplánovali společnou vojenskou akci na jaro příštího roku. Janovské loďstvo v Laodicei přezimovalo, ale i tak se několikrát muselo vypořádat s útoky saracénských korzárů. V březnu 1101 dal Embriaco rozkaz k vypluté z Laodicey, vyhnul se velkému egyptskému loďstvu operujícímu poblíž Haify a Janované na Velikonoční pondělí přistáli v Jaffě. Zde se znovu setkal s králem Balduinem, se kterým oslavil velikonoční svátky a vykonal obřadní koupel v řece Jordán. Janované si na králi vymohli příslib, že jeden z kořistnických nájezdů křižáků bude směřovat na město Arsuf. Ten jim vyhověl a město skutečně 9. května po třídenním obléhání padlo. 17. května byla poté křižáky dobyta i Caesarea. Tisíce Arabů zde bylo v mešitě vzáno jako rukojmí a za své propuštění a bezpečnost museli Janovanům zaplatit výkupné.\n\nV červenci 1101, poté, co uzavřel smlouvu s Tankredem, knížetem z Galileje, odplul zpět do Evropy. U Jónských ostrovů se janovské loďstvo setkalo s byzantskou flotilou. Admirál Embriaco se proto vylodil na Korfu, aby do hlavního města Byzance Konstantinopole vyslal své zástupce. V říjnu poté triumfálně vstoupil do Janova. V únoru 1102 byl zvolen janovským konzulem, ale to je již poslední zmínka o Gugliemovi Embriacovi, kterou historie zanechala.\n\n"}
{"id": "317745", "url": "https://cs.wikipedia.org/wiki?curid=317745", "title": "Nikon D80", "text": "Nikon D80\n\nNikon D80 je digitální zrcadlovka, kterou dodává firma Nikon od září 2006. Nahradila předchozí model Nikon D70, resp. Nikon D70s. Fotoaparát je určen pro vyspělé amatéry. Má funkce jak levných zrcadlovek (scénické režimy) tak poloprofesionálního Nikon D200 (snímač, způsob měření), proti němuž má ale pomalejší zpracování obrazu a méně odolné tělo. Následníkem je model Nikon D90, uvedený na podzim 2008.\n"}
{"id": "317750", "url": "https://cs.wikipedia.org/wiki?curid=317750", "title": "Seznam písní Michala Davida", "text": "Seznam písní Michala Davida\n\nToto je seznam písní, které nazpíval nebo na kterých se podílel autorstvím Michal David.\n\n(na doplnění)\n\n\n\n\n\n\n\n\n\n\n\n\n\n\n\n 1991 - z filmu Discopříběh 2\n\n\n\n - Šárka Tomanová, Bambini di Praga - - (Michal David/t:)\n\n\n\n\n\n - (Cristiano Minellono / Dario Farina/Michael Hofmann) - orig. píseň: Al Bano e Romina Power\n\n\n\n\n\n\n"}
{"id": "317757", "url": "https://cs.wikipedia.org/wiki?curid=317757", "title": "Fredericco Corleone", "text": "Fredericco Corleone\n\nFredericco Corleone je fiktivní postava z románu Kmotr od Maria Puza. \n\nFredericco Corleone je prostředním synem Vita Corleona. Jako o Donově nástupci se o něm neuvažovalo. Původně se nervově zhroutil, poté co byl svědkem postřelení svého otce. Později se stal ředitelem hotelu v Las Vegas. U Dona upadl v mírnou nemilost, když začal podnikat různé sexuální výstřednosti, jako když si například vzal do postele dvě ženy najednou. Jednoho dne Michaela nevědomky zradí a ačkoli mu Michael nabízí milost, uprchne do New Yorku. Později se vrací, ovšem Michael jej nechává při rybaření na jezeře u svého domu zabít.\n\n"}
{"id": "317762", "url": "https://cs.wikipedia.org/wiki?curid=317762", "title": "Švecov M-11", "text": "Švecov M-11\n\nŠvecov M-11 byl letecký motor, zavedený do výroby roku 1924. Tento motor poháněl populární cvičný dvouplošník Polikarpov U-2 (později Po-2).\n\nByl to vzduchem chlazený čtyřdobý hvězdicový pětiválec. Mazání se suchou klikovou skříní, rozvod OHV, dvouventilový (ve válci je po jednom sacím a výfukovém ventilu).\n\nZákladní technické údaje motoru Švecov M-11\n\n\n\n"}
{"id": "317763", "url": "https://cs.wikipedia.org/wiki?curid=317763", "title": "Constanzia Corleonová", "text": "Constanzia Corleonová\n\nConstanzia Corleonová/Rizziová „Connie“ je fiktivní postava z románu Kmotr od Maria Puza.\n\nConstanzia „Connie“ Corleonová je jedinou dcerou a nejmladším dítětem Vita Corleona. Na začátku románu se vdává za Carla Rizziho. S tím má později dvě děti. Je však manželem bita a podváděna. Manžel se uklidní později, kdy se přestěhují do rezidence \"famiglie\" Corleonových. Poté, co je manžel zabit za svůj podíl na zavraždění Sonnyho, hystericky vybuchne a napadne Michaela, po uklidnění se mu však omluví. Nepočká ani rok povinného vdovství a najde si nového muže.\n"}
{"id": "317764", "url": "https://cs.wikipedia.org/wiki?curid=317764", "title": "Kaaliské krátery", "text": "Kaaliské krátery\n\nKaaliské krátery, resp. Krátery v Kaali jsou skupina devíti impaktních kráterů na estonském ostrově Saaremaa.\n\nNejvětší z kráterů měří 110 metrů v průměru a v jeho středu je jezírko . Meteor se rozpadl ve výšce asi 5 až 10 km. Skupina meteorů o celkové hmotnosti 20 až 80 tun (některé zdroje mluví až o 1000 t) dopadla rychlostí 10 až 20 km/s pod úhlem 35° z východoseverovýchodu. Největší z nich vytvořil kráter o hloubce 16 metrů. Osm dalších dopadlo do vzdálenosti 1 km od největšího. Vytvořily krátery s průměry od 12 do 40 m a hloubkami od jednoho do čtyř metrů.\n\nVýbuch, při kterém krátery vznikly, nastal přibližně 660±85 př. n. l. Energie uvolněná při dopadu, 4,7 TJ (1 až 2 kt TNT, některé zdroje uvádějí až 20 kt TNT) spálil les v okruhu šesti km.\n\nJezero bylo v pravěku považováno za posvátné. Archeologické nálezy dosvědčují, že bylo po mnoho století obětištěm. Jezero bylo obehnáno valem o délce 470 m, šířce 2,5 metru a výšce dvou metrů.\n\nFinská mytologie obsahuje příběhy, které mohou popsat události u Kaali. Kalevala vypráví o zlém čaroději Louhim, který ukradne lidem Slunce a oheň, čímž způsobí temnotu. Bůh nebes Ukko nařídí vyrobit nové Slunce z jiskry. Při jeho výrobě ale jiskra spadne z nebes a zasáhne zemi a Alueské jezero, jehož vody se zvednou. Hrdinové místo dopadu popisují jako někde za Něvou, což je z Karélie směr, kterým leží Estonsko. Vydávají se tím směrem a získají oheň z lesního požáru.\n\nPodle teorie Lennarta Meriho může legendární ostrov Thule, prvně zmíněný Pýtheem z Massalie odpovídat ostrovu Saaremaa. Jeho název „Thule“ by mohl pocházet z finického kořenu „tule“ pojící se s ohněm.\n\nTaké estonský folklór popisuje zrození kráterového jezera v Kaali. Kaali má být místem, „kam chodí Slunce spát“.\n\nPo kráterech je pojmenována planetka 4227 Kaali.\n\n"}
{"id": "317769", "url": "https://cs.wikipedia.org/wiki?curid=317769", "title": "Dagmar Patrasová", "text": "Dagmar Patrasová\n\nDagmar Patrasová, českými dětmi též přezdívaná Dáda (* 27. dubna 1956 Praha), je česká herečka, zpěvačka a moderátorka. Jejím manželem je od roku 1983 hudebník Felix Slováček. Jejím otcem byl Karel Patras, harfista České filharmonie.\n\n\n\n\n"}
{"id": "317772", "url": "https://cs.wikipedia.org/wiki?curid=317772", "title": "Basilejský kodex", "text": "Basilejský kodex\n\nCodex Basilensis (Gregory-Aland no. 07), označovaný obvykle písmenem E, je řecký pergamenový kodex pocházející z 8. století. \nSvé jméno má podle místa (Basilej), (univerzitní knihovna, AN III 12), kde je od roku 1431 uložen. Skládá se z celkem 318 listů. Kodex obsahuje text čtyř evangelií.\n\nRozměry rukopisu jsou přesně čtvercové o straně 23 x 16,5 cm.\n\n\n\n"}
{"id": "317782", "url": "https://cs.wikipedia.org/wiki?curid=317782", "title": "Granada (Nikaragua)", "text": "Granada (Nikaragua)\n\nGranada je jedno z nejvýznamnějších měst Nikaraguy. Je správní centrem stejnojmenného departementu Granada. Soustředí se zde obchod s dřevem, zlatem, stříbrem i jinými komoditami.\n\nMěsto založil už v roce 1524 Francisco Hernández de Córdoba a pojmenoval ho podle svého rodného španělského města Granada. Podle mnoha pramenů se jedná o nejstarší koloniální město ve středoamerickém regionu. Během koloniální nadvlády Španělů panovala mezi Granadou a dalším významným nikaragujským městem Leónem rivalita. Roku 1610 výbuch vulkánu Momotombo zničil město León a Granada získala dominantní postavení. V městě panoval čilý obchodní ruch s městy v Karibiku. Lodě z Karibiku připlouvaly řekou San Juan a jezerem Nikaragua. Granada byla a je přístav Atlantského oceánu, který je geograficky nejblíže Tichému oceánu. Město se několikrát stalo terčem útoku pirátů, kteří působili na jezeře.\n\nGranada je z hlediska turistiky nejvýznamnější nikaragujské město. Má velice zachovalé historické jádro města, kde se nachází mnoho budov z koloniálního období. Mezi nejnavštěvovanější místa můžeme zařadit místní katedrálu a klášter.\n\nZároveň příroda okolo města je pro turisty atraktivní. Zajímavá místa jsou:\n\n"}
{"id": "317784", "url": "https://cs.wikipedia.org/wiki?curid=317784", "title": "Kinofilm", "text": "Kinofilm\n\nKinofilm je termín s více významy:\n\n"}
{"id": "317788", "url": "https://cs.wikipedia.org/wiki?curid=317788", "title": "Hněvšín", "text": "Hněvšín\n\nHněvšín je malá ves ležící v kopcovité krajině poblíž levého břehu Vltavy. Nyní je součástí obce Chotilsko. V roce 2011 zde trvale žilo devět obyvatel.\n\nPrvní písemná zmínka o vesnici pochází z roku 1381. Od roku 1850 je Hněvšín součástí obce Chotilsko.\n\nNejvýznamnějším rodákem byl profesor František Drtina, na jeho rodném statku je nyní pamětní deska. Na okraji vesnice se nacházejí boží muka z roku 1946. Při cestě severně od vesnice je chráněna čtveřice památných stromů – Drtinovy duby.\n\nOd roku se 2001 se zde každoročně koná Memoriál generála Custera – přehlídka fanoušků koní a vojenské historie.\n\n\n"}
{"id": "317789", "url": "https://cs.wikipedia.org/wiki?curid=317789", "title": "Křeničná", "text": "Křeničná\n\nKřeničná je ves v kopcovité krajině při levém břehu Vltavy, nyní součást obce Chotilsko. V roce 2011 zde trvale žilo 38 obyvatel.\n\nIntravilánu vsi se dotýká silnice II. třídy číslo 114.\n\nPrvní písemná zmínka o vesnici pochází z roku 1390 (\"villa Scrzynyczna\"). Od roku 1850 je Křeničná součástí obce Chotilsko.\n\nNa katastrálním území vsi se nachází vrch \"Besedná,\" na němž byla roku 1926 vybudována dřevěná Drtinova rozhledna (nazvaná po prof. Františku Drtinovi). Pro neúdržbu byla za totalitního režimu stržena. Vyobrazení její původní podoby je součástí chotilského obecního znaku, po létech úsilí se obci podařilo sehnat prostředky na její obnovu. Nová rozhledna, postavená podle projektu Jiřího Ondřicha, byla vybudována koncem roku 2014 a na Bílou sobotu 4. dubna 2015 slavnostně otevřena pro veřejnost.\n\n"}
{"id": "317790", "url": "https://cs.wikipedia.org/wiki?curid=317790", "title": "Andělé všedního dne", "text": "Andělé všedního dne\n\nAndělé všedního dne je kniha spisovatele Michala Viewegha z roku 2007. Kniha byla vydána také na CD v audioformátu mp3.\nV jednatřiceti krátkých kapitolách se v Praze dne 5. září 2006 odehrává fantastický příběh skupinky andělů se jmény Hachanel, Jofaniel, Ilmut a Nith-Hajah. Příběh se ve dvou dějových rovinách prolíná se skutečným světem lidí, kteří jsou ve všedním životě konfrontováni se smrtí nebo uvažují o sebevraždě. Andělé, pro lidi běžně neviditelní, se na lidské životy dívají s lehkým humorem a nadhledem zběhlých cestovatelů. Jejich úkolem je lidem alespoň částečně ulehčit osud a přinést jim trochu radosti. Avšak jediné, co pro to mohou udělat, je se jim pouze na krátkou dobu zjevit. Děj knihy je prostoupen očekáváním nadcházející tragické smrti, vsazeným do kontextu přítomnosti a vzpomínek na předešlý život hlavních postav. Příběh vrcholí sebevraždou, manželským životem zklamaného Zdeňka, který se vrhá z Nuselského mostu a jeho tělo padá před automobil projíždějící údolím. Šokovaná řidička strhává volant do protisměru a po střetu s protijedoucí tramvají umírá na sedadle spolujezdce instruktor autoškoly Karel.\nPrvní divadelní nastudování příběhu se uskutečnilo v Městském divadle ve Zlíně roku 2008 v režii Petra Štindla. Hra měla premiéru 13. prosince 2008.\n\nPodle námětu románu natočila režisérka Alice Nellis film \"Andělé všedního dne\".\n\nMichal Viewegh: Andělé všedního dne, Druhé město, 2007 Brno, ISBN 978-80-7227-256-3\n"}
{"id": "317792", "url": "https://cs.wikipedia.org/wiki?curid=317792", "title": "Guančové", "text": "Guančové\n\nGuančové je označení pro původní berberské obyvatele Kanárských ostrovů. Jako národ Guančové dnes již neexistují, nýbrž se smísili se španělskými osadníky, a vytvořili tak základ dnešního obyvatelstva Kanárských ostrovů.\n\nPodle kosterních pozůstatků patřili Guančové k europoidní rase a podle jejich světlé kůže a vlasů lze usuzovat, že jejich předky byli Berberové, kteří se sem přeplavili z nedalekého Maroka. To potvrzují i genetické studie, podle kterých došlo k prvnímu osídlení Kanárských ostrovů v někdy v 1. tisíciletí př. n. l. a že Guančové byli příbuzní severoafrickým Berberům. Mají ale některé specifické genetické znaky, např. mají mtDNA haploskupinu U6b1, kterou severoafričtí Berbeři nemají, což naznačuje, že obyvatelstvo Severní Afriky prošlo proměnami, zatímco Guančové zůstali v izolaci. Bylo také zjištěno, že geny Guančů tvoří asi 2/3 genofondu současných obyvatel Kanárských ostrovů a že ženské linie mají větší podíl než mužské, což naznačuje, že počet guančských mužů byl redukován kvůli válce, Španělé si vzali guančské ženy a takto byla populace ostrovů hispanizována. Ačkoli byl jazyk Guančů rychle nahrazen španělštinou, takže se do dnešní doby dochoval jen v podobě toponym, výpůjček v kanárské španělštině a několika slov a vět zaznamenaných prvními španělskými kolonisty, podařilo se i zde najít jisté podobnosti s jazyky Berberů, např. u základních číslovek.\n\nAčkoli Kanárské ostrovy byly známy již Římanům a sporadicky navštěvovány evropskými námořníky možná už od 8. století n. l., Guančové byli španělskými dobyvateli objeveni až ve 14. století, kteří se je pokusili obrátit na křesťanskou víru. Vývoj Guančů a jejich materiální vybavení odpovídaly době kamenné. Živili se především chovem ovcí a koz, částečně zemědělstvím a uctívali vlastní bohy. Používali obsidiánové nástroje a obývali hlavně jeskyně vzniklé ve ztuhlých lávových příkrovech. Naproti tomu ovládali některé pokročilé dovednosti, zejména mumifikaci zemřelých zabalených do kozích kůží a trepanaci. Guančům byla Thorem Heyerdahlem a jeho stoupenci připisována stavba stupňovitých pyramid v Güímaru, ale výsledky několika archeologických výzkumů, provedených mezi lety 1991 a 1998, tyto domněnky vyvrátily – bylo zjištěno, že pyramidy byly postaveny nejdříve v průběhu 19. století. Pravděpodobně byly využívány k zemědělským účelům. Podle hypotézy Antonia Aparicia Juana a Césara Estebana Lópeze mohl být za jejich astronomickou orientaci zodpovědný tehdejší majitel pozemků, na nichž pyramidy stojí, o němž je známo, že se hlásil ke svobodným zednářům.\n\nNa náčelníky Guančů zvané \"menceyové\" dodnes upomínají bronzové sochy na břehu moře stojící na hlavním náměstí v poutním městě Candelaria na jihovýchodě ostrova Tenerife.\n\nVedle mluveného jazyka užívali Guančové i jeho hvízdací variantu, kterou pak pod názvem silbo převzali španělští přistěhovalci, jen s tím rozdílem, že původní guančštinu nahradili španělštinou. Dodnes se používá na ostrově La Gomera pro komunikaci v obtížném terénu. V roce 2009 byl organizací UNESCO vyhlášen mistrovským dílem ústního a nehmotného dědictví lidstva.\n\n"}
{"id": "317807", "url": "https://cs.wikipedia.org/wiki?curid=317807", "title": "Marna", "text": "Marna\n\nMarna () je řeka v severní Francii (Hauts-de-France, Champagne-Ardenne, Île-de-France). Její celková délka je 525 km. Plocha povodí měří 12 700 km².\n\nPramení na planině Langres a protéká přes Pařížskou pánev. Ústí zprava do Seiny na okraji Paříže v Alfortville/Charenton-le-Pont. Na špici soutoku je velké čínské kulturní středisko (největší svého druhu v Evropě). Nejbližší stanice pařížského metra je Veterinární škola.\n\nZdrojem vody jsou převážně dešťové srážky. V zimě dochází k povodním, zatímco v létě je stav vody nízký. Kolísání úrovně hladina dosahuje 4 až 5 m. Průměrný průtok vody v ústí činí přibližně 100 m³/s.\n\nVodní doprava je možná do města Épernay. Průplavy ji spojují s Mázou, Moselou a Rýnem, Saônou.\n\nNa řece leží města Chaumont, Châlons-en-Champagne, Épernay.\n\nNa začátku 1. světové války došlo na řece k velké bitvě, která je známá jako první bitva na Marně. Druhá bitva na Marně se odehrála 15. července až 6. srpna 1918.\n"}
{"id": "317821", "url": "https://cs.wikipedia.org/wiki?curid=317821", "title": "Bujunda", "text": "Bujunda\n\nBujunda ( ) je řeka v Magadanské oblasti v Rusku. Je dlouhá 434 km. Plocha povodí měří 24 800 km².\n\nProtéká skrze Kolymskou pahorkatinu. Na dolním toku překonává řadu peřejí. V jejím povodí se nachází přibližně 1500 jezer. Ústí zprava do Kolymy.\n\nZdrojem vody jsou sněhové a dešťové srážky. Zamrzá v říjnu a rozmrzá v květnu.\n"}
{"id": "317833", "url": "https://cs.wikipedia.org/wiki?curid=317833", "title": "Miroslav Patrik", "text": "Miroslav Patrik\n\nMiroslav Patrik (* 6. prosince 1963 Bílina) je český přírodovědec a aktivista v oblasti ochrany životního prostředí.\n\nNavštěvoval gymnázium v Bílině a v 80. letech 20. století bojoval se svým spolužákem Jindřichem Petrlíkem proti Radovesické výsypce poblíž města. Vystudoval geochemii a ložiskovou geologii na Přírodovědecké fakultě UJEP v Brně (RNDr.). V roce 1989 byl, společně s Petrlíkem, jedním ze zakladatelů občanského sdružení Děti Země a stal se jeho prvním předsedou, než ho v roce 1993 vystřídal právě Petrlík. V roce 2004 se Patrik opět stal předsedou Dětí Země. V rámci jejich sekce Klubu za udržitelnou dopravu se věnuje problematice dopravy ve vztahu k životnímu prostředí. Je koordinátorem významných akcí celostátního významu jako jsou Den bez aut, Ropák roku nebo Zelená perla.\n\nAktivně se účastní v rozhodovacích procesech významných dopravních staveb a zabývá se ekologickým poradenstvím. Patří mezi aktivisty, kteří kritizují procesní nedostatky při schvalování dálnice D8.\n\nPublikuje v řadě periodik, např. Sedmá generace, A2 Deník Referendum,\nLiterární noviny, atd.\n\nByl také editorem několika rozsáhlejších publikací věnovaných problematice dopravy a životního prostředí:\n\n\n"}
{"id": "317837", "url": "https://cs.wikipedia.org/wiki?curid=317837", "title": "Martin Pecina", "text": "Martin Pecina\n\nMartin Pecina (* 9. července 1968 Český Těšín) je český úředník, politik a manažer, v letech 2009–2010 ministr vnitra ve Fischerově vládě a od července 2013 do ledna 2014 znovu v Rusnokově vládě, jíž byl také místopředsedou. Od května 2010 do března 2011 byl poslanec Parlamentu České republiky za ČSSD. Mandátu se vzdal po zvolení Bohuslava Sobotky předsedou strany pro odlišný pohled na stranickou politiku. V lednu 2013 odešel z ČSSD, později začal spolupracovat se SPOZ. V letech 2005–2009 byl předsedou Úřadu na ochranu hospodářské soutěže, v letech 2003–2005 náměstek ministra průmyslu.\n\nVystudoval strojní fakultu Vysoké školy báňské v Ostravě. Živil se jako programátor a byl též manažerem firmy Hutní projekt Frýdek-Místek. Byl členem ODS, později jako nestraník kandidoval za ČSSD, za kterou byl zvolen do Poslanecké sněmovny. V letech 2003 až 2005 náměstkem ministra průmyslu a obchodu pro oblast nerostných surovin, energetiky a hutnictví. Byl též členem dozorčí rady energetické společnosti ČEZ a předsedou komise pro privatizaci Vítkovice Steel. Za svou práci v pozici náměstka získal cenu Ropák roku 2004.\n\nOd 2. září 2005 byl předsedou Úřadu pro ochranu hospodářské soutěže, a v této souvislosti se vzdal členství v ČSSD. V květnu 2009 se stal ministrem vnitra v úřednické vládě Jana Fischera.\n\nJeho parlamentní kariéra nebyla dlouhá. Poslanecký mandát získal v květnových volbách 2010. Když mu však nebyl zajištěn zpětný návrat do exekutivy, mandátu se vzdal. Na uvolněné místo poslance nastoupil další v pořadí na kandidátní listině – Jiří Dienstbier mladší – ale i on jen na krátký čas, neboť byl mezitím zvolen senátorem, ke kterémuž mandátu cítil přímý závazek a dal mu přednost. Martin Pecina odešel z aktivní, vysoké politiky. V lednu 2013 vystoupil z ČSSD, v březnu téhož roku avizoval možnost, že vstoupí do SPOZ.\n\nDo července 2013 byl generálním ředitelem Vítkovice Power Engineering. Poté byl ministrem vnitra ve vládě Jiřího Rusnoka. Dne 29. srpna 2013 vstoupil k SPOZ. Ve volbách do Poslanecké sněmovny PČR v roce 2013 kandidoval v Moravskoslezském kraji jako lídr SPOZ, ale neuspěl. \n\nHonorární konzul Turecké republiky v Moravskoslezském kraji.\n\nČeská televize v červenci 2008 zveřejnila informaci o setkání Martina Peciny a agrochemickým magnátem Andrejem Babišem. Kamera zachytila schůzku, která proběhla koncem května v autocentru na pražském Chodově. Pecinův úřad přitom tehdy prověřoval žádost Babiše o expanzi konglomerátu jeho firem. Podle právníků oslovených ČT bylo nestandardní místo jednání minimálně etický problém.\n\nNa konci června 2013 jej oslovil designovaný premiér Jiří Rusnok s nabídkou postu ministra vnitra v jeho vládě. Nabídku 25. června 2013 přijal. Prezident Miloš Zeman jej do funkce jmenoval 10. července 2013.\n\nDne 3. prosince 2013 Pecina vrátil do funkce policejního prezidenta Petra Lessyho, který byl v srpnu 2012 této funkce zbaven Pecinovým předchůdcem Janem Kubicem pro zneužití pravomoci úřední osoby a pomluvu. Lessy však byl v květnu 2013 obžaloby zproštěn, odvolací pražský městský soud pak trestní řízení zcela zastavil s argumentem, že ve stejné věci již bylo rozhodnuto v kázeňském řízení. Jeho opětovným jmenováním však vzniklo dvojvládí v čele policie. Toho času úřadující policejní prezident Martin Červíček se funkce odmítl dobrovolně vzdát, 6. ledna 2014 však poradní komise ministra vnitra doporučila Červíčka odvolat. Následujícího dne se tak stalo a jediným policejním prezidentem se tak stal Lessy.\n\nV roce 2014 se jako soukromá osoba odsoudil na facebookové diskuzi prohlášení Federace židovských obcí distancující se od případné návštěvy ruského prezidenta Vladimira Putina v Česku během připomínky Mezinárodního dne památky obětí holocaustu. V diskuzi se vyskytovaly hrubé antisemitisté útoky, které bývalý ministr neodsoudil. Pecina však účast v diskusi tak jak byla otištěna odmítá a článek v novinky.cz označil za zmanipulovaný. Diskuse se zúčastnil, ale antisemitské příspěvky byly dodatečně připojeny k jeho vyjádření.\n\n"}
{"id": "317857", "url": "https://cs.wikipedia.org/wiki?curid=317857", "title": "Mongolská skvrna", "text": "Mongolská skvrna\n\nMongolská skvrna je nezhoubné, ploché, vrozené mateřské znaménko s vlnitými okraji a nepravidelným tvarem. Nejběžnější je mezi obyvateli východní Asie a turkickými národy. Je pojmenovaná po Mongolech. Výrazně převládá také ve východní Africe a mezi Indiány. Obvykle skvrna zmizí do třetího až pátého roku po narození a téměř vždy do puberty. Nejběžnější barva mongolské skvrny je modrá, může být i šedomodrá nebo i tmavě hnědá.\n\nMongolská skvrna se vyskytuje jen v pokožce. Modrá barva je způsobena melanocyty, buňkami obsahující melanin, které zde při své pouti během vývoje uvízly. Jedna skvrna nebo skupina skvrn obvykle pokrývá části spodních zad, hýždí, boků nebo ramena. Výskyt nezávisí na pohlaví, obě pohlaví jsou k tomuto jevu stejně náchylná. Skvrny jsou neškodné. Někdy bývají chybně zaměňovány s modřinami.\n\nMongolská skvrna je nejvíce rozšířena mezi Mongoly, turkickými národy a ostatními mongoloidními skupinami jako jsou Číňané, Korejci a Japonci. Téměř všechny děti (přes 95 %) narozené ve východní Asii mají alespoň jednu mongolskou skvrnu. Skvrna je také běžná, pokud jen jeden z rodičů pochází z východní Asie. Mezi dětmi ve východní Africe se skvrna vyskytuje v 90 až 95 %, mezi Indiány pak v 85 až 90 %.\n\nMezi bělochy, tedy původními obyvateli Evropy, Blízkého východu, severní Afriky a indického subkontinentu, se vyskytuje vzácně, mezi 1 až 10 %. Nicméně národy, které se v průběhu dějin setkaly s hunskými kmeny mají zvýšený výskyt mongolských skvrn u narozených dětí. Například mezi Maďary se vyskytuje s 22,6% pravděpodobností.\n\nMezi latinoameričany se skvrna objevuje u 50 až 70 % dětí, což je zřejmě způsobeno přimícháním indiánských genů do populace mesticů.\n"}
{"id": "317861", "url": "https://cs.wikipedia.org/wiki?curid=317861", "title": "Ullapool", "text": "Ullapool\n\nUllapool (\"Ullapul\", nebo \"Ulapul\" v galštině) je malé město s přibližně 1540 obyvateli, nacházející se v Ross a Cromarty v kraji Highland, ve Skotsku. Navzdory své malé velikosti, je to největší osada v širokém okolí. Poloha u Loch Broom předurčila místu přístavní a rybářský charakter. Přístav navrhl Thomas Telford v roce 1788, od kdy je centrem města a je používán pro lodě rybářsků, jachty, a trajekty plující do Stornoway na Vnějších Hebridách.\n\nUllapool je středisko kultury, umění a turistiky. Má také svoji vlastní rozhlasovou stanici \"Loch Broom FM\".\n"}
{"id": "317864", "url": "https://cs.wikipedia.org/wiki?curid=317864", "title": "Bachapča", "text": "Bachapča\n\nBachapča ( ) je řeka v Magadanské oblasti v Rusku. Je dlouhá 291 km. Plocha povodí měří 13 800 km².\n\nProtéká skrze hornatou krajinu. Na dolním toku překonává řadu peřejí. Ústí zprava do Kolymy.\n\nZdrojem vody jsou především dešťové srážky. Zamrzá v říjnu a rozmrzá v květnu.\n"}
{"id": "317868", "url": "https://cs.wikipedia.org/wiki?curid=317868", "title": "Oersted", "text": "Oersted\n\nOersted (značka Oe) je jednotka intenzity magnetického pole v soustavě CGS. Je pojmenována po dánském vědci H. Ch. Oerstedovi. V jednotkách soustavy SI je oersted definován jako 1000/4π (≈79.5774715) ampérů na metr.\n\nFormálně je oersted roven jednotce gauss, ta se však v soustavě CGS používá pro vyjádření magnetické indukce \"H\" a pouze ve vakuu platí \"B = H\".\n"}
{"id": "317871", "url": "https://cs.wikipedia.org/wiki?curid=317871", "title": "Peshata", "text": "Peshata\n\nPeshata je česká zoopunková (melodický punk rock s veselými texty o životě zvířat) hudební skupina pocházející z Tábora a hrající od roku 1997.\n\n\n"}
{"id": "317872", "url": "https://cs.wikipedia.org/wiki?curid=317872", "title": "Be-celem", "text": "Be-celem\n\nBe-celem (hebr. בצלם, česky \"„K obrazu“\" dle Genesis, v anglickém přepisu \"B'Tselem\") je izraelská nevládní organizace, která sama sebe popisuje jako informační centrum pro kontrolu lidských práv na obsazených územích. Byla založena 3. února 1989 skupinou izraelských veřejných činitelů zahrnujících právníky, akademiky, novináře a poslance Knesetu. Cílem Be-celem je dokumentovat a informovat izraelskou veřejnost a politiky o porušování lidských práv na obsazených územích, bojovat se zatajováním informací o těchto jevech a tím pomáhat vytvářet kulturu respektování lidských práv v Izraeli.\n\nO své činnosti Be-celem vydává pravidelně zprávy. Zabývá se v nich zejména případy mučení, neoprávněného použití zbraní bezpečnostními silami, vyvlastňování půdy, diskriminací, demolicí domů a násilí páchaného osadníky. Doposud bylo vydáno přes sto zpráv, které slouží jako informační zdroj pro novináře, výzkumníky a diplomaty.\n\nMezi další aktivity Be-celem patří kampaně proti trestu smrti a porušování lidských práv palestinskou samosprávou. 17. února 2005 organizace žádala palestinského prezidenta Mahmúda Abbáse, aby zrušil rozsudky smrti vynesené nad Palestinci a trest smrti obecně.\n\nBe-celem je nezávislá organizace financovaná z příspěvků pocházejících zejména od organizací z Evropy a Severní Ameriky, které celosvětově podporují aktivity spojené s ochranou lidských práv, ale i od jednotlivců z Izraele i zahraničí. V roce 1989 Be-celem obdržel 100 000 dolarů spojených s udělenou Carter-Menilovou cenou za lidská práva.\n\nNGO Monitor, další izraelská nevládní organizace obvinila Be-celem z falšování a deformací dat a prosazování vlastního politického programu. K dalším obviněním patří používání silné až démonizující rétoriky z důvodu získání politické podpory pro Palestince. (The Economist a Jewish Telegraphic Agency ale NGO Monitor označují jako proizraelskou organizaci).\n\nThe Committee for Accuracy in Middle East Reporting in America (CAMERA) a nezisková proizraelská organizace sídlící v Bostonu jsou znepokojeny tím, že Be-celem zařazuje mezi civilní oběti i ozbrojence. To však Be-celem odmítá.\n\nV odezvě na zprávu Be-celem z roku 2004 tvrdí Independent Media Review and Analysis (IMRA), že do statistik civilních palestinských obětí (tzn. nebojových) jsou zahrnuty i děti, které slouží palestinským ozbrojencům za živé štíty při bojích s izraelskými bezpečnostními složkami či při raketovém ostřelování Izraele. Be-celem v odezvě na tuto kritiku objasnila, že mezi civilní oběti jsou zařazeny všichni jednotlivci, kteří se přímo neúčastní boje.\n\nThe Jerusalem Post ve svém úvodníku nazval Be-celem radikální levicovou organizací deformující a falšující data.\n\n"}
{"id": "317877", "url": "https://cs.wikipedia.org/wiki?curid=317877", "title": "Nikolajevský incident", "text": "Nikolajevský incident\n\nNikolajevský incident (rusky \"Николаевский инцидент\", japonsky \"尼港事件\") byl ozbrojený incident mezi bolševiky, bělogvardějci a japonskou intervenční armádou v Nikolajevsku na Amuru (tehdy pouze \"Nikolajevsk\") v roce 1920, během kterého bylo z rozkazu místního bolševického velitele J. I. Trjapicyna zmasakrováno velké množství zajatců i civilistů a město Nikolajevsk bylo do základu zničeno.\n\nV září 1918 byl Nikolajevsk okupován japonskou intervenční armádou. Na počátku roku 1920 se ve městě nacházela vedle ruských obyvatel města a přibližně 300 bělogvardějců i posádka 14. pěchotní divize japonské císařské armády o síle 350 mužů a přibližně 450 japonských civilistů.\n\nV lednu 1920 Nikolajevsk obklíčil velký oddíl bolševických partyzánů pod vedením anarchisty Jakova Ivanoviče Trjapicyna o síle přibližně 3000 mužů. 24. února 1920 uzavřeli Japonci s bolševiky příměří, na jehož základě mohli bolševici vstoupit do města. Nějakou dobu po vstupu do města však začali bolševici vyvlékat z domů a popravovat místní bělogvardějce.\n\n12. března 1920 Japonci na bolševiky neočekávaně zaútočili. Boj trval několik dní a skončil vítězstvím bolševiků. Večer 14. března 1920 došlo ke zničení hlavních japonských sil a poslední japonská jednotka kapitulovala v poledne 15. března 1920. Velká část japonských vojáků v boji zahynula, menší padla do zajetí.\n\nNa konci května 1920 se rozšířila zpráva, že byly z Chabarovska na Nikolajevsk vyslány oddíly japonské intervenční armády. Současně nad městem začaly výzvědné lety japonských hydroplánů. Trjapicyn v rozporu s rozkazem vyššího velení rozhodl město nebránit a naopak jej evakuovat a ustoupit do tajgy. Nebolševické civilní obyvatelstvo, stejně jako bělogvardějce a Japonce, kteří ve městě jako zajatci zůstali, nechal zastřelit, budovy ve městě zapálit či vyhodit do povětří.\n\nPo incidentu Trjapicyn vyrazil se svou milenkou, dvaadvacetiletou eserkou Ninou Lebeděvovou, náčelnicí štábu Rudé armády v Nikolajevsku, za ustupujícími bolševickými oddíly. Za jimi spáchaná zvěrsta byli oba posléze bolševiky zatčeni, v červenci 1920 odsouzeni k smrti a následně zastřeleni.\n\nZvěrstva spáchaná Trjapicynem využili Japonci jako důvod pokračování okupace blízkého Sachalinu, kde měla jejich přítomnost zamezit opakování podobných událostí.\n\n"}
{"id": "317888", "url": "https://cs.wikipedia.org/wiki?curid=317888", "title": "Dreamer", "text": "Dreamer\n\nDreamer je album české indie-rockové skupiny Sunshine vydané 26. března 2007.\n\n\n"}
{"id": "317889", "url": "https://cs.wikipedia.org/wiki?curid=317889", "title": "Moonshower and Razorblades", "text": "Moonshower and Razorblades\n\nMoonshower and Razorblades je čtvrté studiové album české indie-rockové skupiny Sunshine. Deska vyšla v roce 2005 u vydavatelství Custard Records, v ČR ji distribuovala Universal Music Group, kam přešli Sunshine z místního labelu Day After.\n\n\n"}
{"id": "317897", "url": "https://cs.wikipedia.org/wiki?curid=317897", "title": "Excelsior (šachová úloha)", "text": "Excelsior (šachová úloha)\n\nExcelsior je jedna z nejslavnějších úloh amerického šachového skladatele Sama Loyda. Úloha, původně publikovaná roku 1861 v periodiku , byla pojmenována podle básně Excelsior od Henryho Wadswortha Longfellowa.\n\nJeden Loydův přítel tvrdil, že vždy pozná, který kámen bude v šachové úloze matovat. Loyd tedy sestavil tuto šachovou úlohu, myšlenou jako žert. S přítelem se vsadil o večeři, že nenajde kámen, který by nemohl matovat v hlavní linii řešení úlohy. Jako kámen, u něhož je nejméně pravděpodobné, že dá černému králi mat, přítel okamžitě označil pěšce na b2. Úloha byla později publikována se zadáním, že bílý dá mat tím nejméně pravděpodobným kamenem.\n\nSkladby, v nichž dojde k proměně pěšce, který začíná na své startovní pozici ve druhé řadě, se od té doby označují za úlohy s tématem Excelsior. Nejčastěji se téma objevuje v pomocných matech a sériovotahových úlohách.\n"}
{"id": "317899", "url": "https://cs.wikipedia.org/wiki?curid=317899", "title": "Arnošt Tvarůžek", "text": "Arnošt Tvarůžek\n\nArnošt Tvarůžek (8. ledna 1865 Třebíč – 17. května 1936 Třebíč) byl český politik a duchovní, počátkem 20. století poslanec Moravského zemského sněmu a Říšské rady za Katolicko národní stranu na Moravě.\n\nPocházel ze starousedlé živnostnické rodiny z Třebíče. Otec provozoval krupařství. Arnošt Tvarůžek vystudoval v Třebíči čtyři roky gymnázia, pak nastoupil na Slovanské gymnázium v Brně. Zde maturoval a roku 1884 zahájil teologická studia. V roce 1887 byl v Brně vysvěcen na kněze. Dva a půl roku následně působil na postu kaplana v Komárově u Brna a potom v letech 1889–1899 na zámku v Třebíči. Byl také již za Rakouska-Uherska politicky aktivní v Katolicko národní straně na Moravě, do níž vstoupil roku 1896. Na schůzi konané 20. června 1897 založil \"Katolicko-politickou jednotu pro politický okres třebíčský\" a zastával v ní funkci jednatele, později předsedy. Roku 1898 se během oslav 100. výročí narození Františka Palackého v Třebíči seznámil s předákem moravských katoliků Mořicem Hrubanem. Spolu s Janem Jílkem se angažoval v katolickém dělnickém hnutí. Působil rovněž v třebíčské pobočce Jednoty katolických tovaryšů, kde byl zpočátku členem výboru, v roce 1892 místostarostou jednoty a od roku 1897 jejím starostou (až do roku 1921). Pomocí sbírky zajistil Jednotě spolkový dům.\n\nOd února 1899 byl farářem v třebíčské Vladislavi, kde působil až do roku 1934. Zajistil opravu fary a kostela. Byl rovněž aktivní v místním spolkovém životě (Spořitelní a záloženský spolek). Za zásluhy získal titul biskupského a konzistorního rady.\n\nZastával úřad poslance Moravského zemského sněmu, kam byl zvolen v zemských volbách roku 1906 za katolicko národní stranu v obvodu venkovských okresů Třebíč a Náměšť nad Oslavou. Na zemském sněmu zasedal v komunikačním, petičním, zdravotním a finančním (od roku 1910) odboru. Ve volbách do Říšské rady roku 1907 se také stal poslancem Říšské rady (celostátní parlament), kam byl zvolen za český okrsek Morava 26 (venkovské obce okresů Třebíč, Náměšť nad Oslavou, Moravské Budějovice a Jemnice), když porazil agrárního protikandidáta Františka Němce. Usedl do poslanecké frakce \"Český katolicko-národní klub\". Ve vídeňském parlamentu setrval do konce funkčního období sněmovny, tedy do roku 1911. Po roce 1910 se na Moravě utvořil silný protikatolický blok českých stran, které navzájem podporovaly své kandidáty proti klerikálním kandidátům. Ve volbách do Říšské rady roku 1911 i zemských volbách na Moravě roku 1913 tak byli mnozí katoličtí politici vyřazeni ze zákonodárných sborů. To se týkalo i Arnošta Tvarůžka. Krátce před koncem svého mandátu v zemském sněmu se zapletl do ostré polemiky s agrárníky. František Staněk ho úspěšně zažaloval za úrážku na cti.\n\nPoužíval pseudonym Arnošt Třebíčský a publikoval v katolickém a politickém tisku. Taktéž přispíval do řady teologických a politických časopisů. Je autorem souboru veršovaných pověstí Třebíčska \"Květy našeho kraje\" (1914), básnické sbírka \"Z římské pouti\", románu \"Světlo\" a historických divadelních her \"Dcera Hynka z Valče\" (1925) a \"Svatý Václav\".\n\nV roce 1934 odešel do penze. Zemřel v květnu 1936 po záchvatu mrtvice. Jeho pohřeb se konal za velké účasti veřejnosti a politické scény.\n\n"}
{"id": "317903", "url": "https://cs.wikipedia.org/wiki?curid=317903", "title": "Emanuel Komínek", "text": "Emanuel Komínek\n\nEmanuel Komínek (28. listopadu 1929 Vladislav – 29. května 1993 Nové Město na Moravě) byl legendární československý geolog, objevitel světového ložiska měděné rudy Erdenet v Mongolsku.\n\nNarodil se ve Vladislavi u Třebíče v roce 1929, následně studoval Přírodovědeckou fakultu. Působil jako geolog ve vyhledávání a revizi rudních i nerudních ložisek. V roce 1960 publikoval článek o magnetitovém ložisku u Županovic. Působil také při hledání ložisek kamene na Ždársku.\n"}
{"id": "317909", "url": "https://cs.wikipedia.org/wiki?curid=317909", "title": "Kvaň", "text": "Kvaň\n\nKvaň je vesnice ve Středočeském kraji v okrese Beroun. Od 1. ledna 1976 je částí obce Zaječov a v současnosti je zde evidováno 64 budov. Na jihu sousedí s VVP Brdy (Jince) a na východě s obcí Malá Víska.\n\nJeden z výkladů jména vesnice souvisí s těžbou železných rud v okolí a jejím zpracováním, tavením a \"kováním\".\n\nPrvní písemná zmínka o vesnici pochází z roku 1591.\n\n"}
{"id": "317911", "url": "https://cs.wikipedia.org/wiki?curid=317911", "title": "Burislav", "text": "Burislav\n\nBurislav (staroseversky Burisleif) byl wendský panovník který je zmiňovaný ve skandinávských ságách z přelomu 12. a 13. století v souvislosti s událostmi konce 10. století. Podle pramenů udržoval čilé styky s panovníky jako byl Harald I., Sven Vidlí vous a Olaf I. Tryggvason. Stal se druhým manželem Tyry Dánské s kterou měl tři dcery; Gunhild, manželku Svena Vidlího Vousu; Astrid, manželku Sigvaldiho, jarla Jomsborgu; a Geiru, podruhé provdanou za Olafa Tryggvasona.\n\nExistují dvě teorie o identitě tohoto vládce. Podle první se jednalo o skutečně existující osobu, pravděpodobně pomořanského knížete. Podle druhé je jméno Burislav zkomoleninou jména Boleslav či Bohuslav, a jedná se tak o legendární odraz polských panovníků Měška I. a Boleslava Chrabrého, či posledního pomořanského knížete Bohuslava I.\n"}
{"id": "317912", "url": "https://cs.wikipedia.org/wiki?curid=317912", "title": "Ivan Carevič", "text": "Ivan Carevič\n\nIvan Carevič (rusky Иван Царевич nebo Иван-царевич) je jedním z mnoha hrdinů ruského folklóru, obvykle pozitivní hrdina. Je nejčastěji, ale ne vždy, zobrazován jako nejmladší syn ze tří. Jeho bratři se jmenují Pjotr, Dimitrij, Fjodor nebo Vasil. Někdy má i sestry, například Marju, Olgu a Annu). V povídce \"Tři království\" je synem Nataši-Zlatý cop. Jiné legendy, například \"Ivan Carevič, Pták Ohnivák a šedý vlk\", \"Moudrá Vasilisa\" nebo \"Marja Morevna\" zobrazují Ivana s různými manželkami. Ivan je někdy popisován s kouzelnými schopnostmi a mečem. Často je zmiňován ve spojitosti s Kostějem Nesmrtelným, když hledá svou Kostějem unesenou nevěstu; přemoci Kostěje pomáhá Ivanovi Baba Jaga.\n\n\n"}
{"id": "317913", "url": "https://cs.wikipedia.org/wiki?curid=317913", "title": "Stulík žlutý", "text": "Stulík žlutý\n\nStulík žlutý (\"Nuphar lutea\") je vytrvalá vodní rostlina (hydrofyt) vyskytující se ve stojatých nebo pomalu tekoucích vodách.\n\nStulík žlutý je rozšířen v celé Evropě kromě části Pyrenejského poloostrova a severní Skandinávie. Dále se vyskytuje v severní Africe, na Blízkém východě, v Malé Asii, Zakavkazsku, Kazachstáně, jihozápadní Sibiři až po jezero Bajkal a na severozápadě Mongolska. V Česku se vyskytuje mj. ve slepých ramenech řek a zbytcích lužního lesa. Na Slovensku roste až do nadmořské výšky asi 700 metrů. Ve větším množství roste na Malém Dunaji a na Klátovském rameně.\n\nKořen roste do hloubky 50 až 200 cm v bahnitém dně. Z kořene vyrůstá stonek a dlouhé stopky listů. Listy a květ plavou na hladině. Dává přednost slunečným stanovištím. Listy jsou vejčité, 15 až 40 cm velké, na okraji vlnité. Žiltnatina je třikrát rozvětvená.\n\nKvěty jsou pětičetné, velikosti 4 až 6 cm, žluté až oranžové barvy, zvenku často zelené. Blizna je uprostřed trychtýřovitě prohloubená. Kvete od června do srpna.\n\nPlodem je tobolka podobná makovici. Dozrává nad hladinou, po dozrání opadává a klesá ke dnu.\n\nRostlina obsahuje alkaloidy.\n\n"}
{"id": "317915", "url": "https://cs.wikipedia.org/wiki?curid=317915", "title": "Pantheon (Paříž)", "text": "Pantheon (Paříž)\n\nPantheon (fr. \"Panthéon de Paris\") je historický objekt v Paříži. Je dominantou města na vrcholku kopce svaté Jenovéfy v Latinské čtvrti. V jeho podzemní kryptě jsou uloženi významní francouzští umělci, myslitelé a vědci jako například Alexandre Dumas starší, Jean-Jacques Rousseau, Voltaire, Victor Hugo, Pierre Curie a Marie Curie-Skłodowská jako jediná žena.\n\nNa počátku 6. století byl na tomto místě vybudován klášter sv. Apoštolů, kde byla pohřbena patronka města svatá Geneviève a rovněž zakladatel kláštera, merovejský král Chlodvík I. a jeho druhá manželka Chrodechilda. V 9. století bylo zasvěcení kláštera změněno na sv. Geneviève. Kolem roku 1180 byl starý klášterní kostel nahrazen novou stavbou, která později zchátrala a byla stržena. V 17. století za vlády Ludvíka XIV. plánovali mniši zbořit svůj gotický kostel a nahradit ho novým. V roce 1675 architekt Claude Perrault navrhl kostel ve stylu římské baziliky, ale plán nebyl schválen. Konečné rozhodnutí bylo odloženo o dalších 70 let až do roku 1744. Tehdy Ludvík XV., který v Metách těžce onemocněl, slíbil, že v případě svého uzdravení nechá na vrcholku kopce Sainte-Geneviève vystavět kostel zcela podle přání mnichů. V následujících 10 letech se zajišťovaly peníze na stavbu, mj. byla zvýšena loterijní daň. Jako architekt byl vybrán do té doby neznámý Jacques-Germain Soufflot. V prosinci 1757 povolil král Soufflotův model rozsáhlého kostela s půdorysem řeckého kříže. Byla ihned zahájena stavba základů, na pilířích základů byla vybudována krypta, která se nachází pod celým kostelem.\nDne 6. září 1764 Ludvík XV. položil slavnostně základní kámen nové stavby, ovšem stavba byla dokončena až roku 1790, kdy byla na kupoli umístěna lucerna. Tehdy však společenské změny ve Francii zcela změnily původní plány mnichů, krále a Sufflota.\n\nSoufflot svou stavbou zahájil novou éru v architektuře. Obdivoval sice architekturu gotických katedrál, současně ale i klasickou římskou architekturu a zasadil se o její oživení v podobě evropského klasicismu. Vnější forma kostela završeného kupolí a fasádou řecko-římských chrámů upomíná na antickou architekturu. Vzorem stavby se stal Pantheon v Římě, podle kterého se také pařížská stavba nazývá.\n\nSoufflot zemřel v roce 1780, aniž by se dožil dokončení kostela. V práci pokračovali následujících 10 let jeho žáci Maximilien Brébion a Jean-Baptiste Rondelet. Protože byla stavba dokončena až v průběhu Velké francouzské revoluce, byl změněn i její účel. Z kostela se stala národní svatyně určená k uctívání významných osobností francouzské historie. V bývalém kostele měly být umístěny pomníky a v podzemní kryptě jejich hroby. Nejedná se o kryptu v pravém slova smyslu, ale o rozsáhlý labyrint chodeb a kaplí. V roce 1806 byla stavba prohlášena za kostel sv. Jenovéfy, ale v roce 1885 byla opět přeměněna na národní svatyni.\n\nDne 26. března 1851 pod kupolí provedl fyzik Jean Bernard Léon Foucault se svým kyvadlem pokus dokládající zemskou rotaci.\n\nNa podzim 2007 se Pantheon dostal do většího povědomí médií, když skupina Urban eXperiment tajně opravila jeho nefunkční hodiny.\n\nPrvní osobou pohřbenou v Pantheonu byl v roce 1791 revolucionář Mirabeau. Jeho ostatky ale byly v roce 1793, kdy jeho jméno upadlo v nemilost pro jeho vztahy s královskou rodinou, opět z kostela odstraněny. Stejný osud postihl i jakobína Marata, jeho ostatky byly uloženy v Pantheonu v roce 1794 a již po několika měsících v témže roce opět odstraněny. V roce 1791 zde byl pohřben i Voltaire, jehož ostatky spočívají v Pantheonu dodnes. Jedinou ženou, která je zde pohřbena, je Marie Curie.\n\nJen ve zcela ojedinělých případech jsou osobnosti pohřbeny v Pantheonu bezprostředně po své smrti, jako např. Victor Hugo a Marie François Sadi Carnot. Většinou jsou jejich ostatky přeneseny až mnoho let po jejich smrti. Tak bylo do Pantheonu přeneseno tělo Alexandra Dumase († 1870) až v roce 2002. Přenesení rakve nebo urny do Pantheonu se nazývá oficiálně \"panthéonisation\" (pantheonizace). Návrhy na uložení osobnosti do Pantheonu předkládá Národní shromáždění. Konečné rozhodnutí má francouzský prezident.\n\n\n"}
{"id": "317919", "url": "https://cs.wikipedia.org/wiki?curid=317919", "title": "Žluna zelená", "text": "Žluna zelená\n\nŽluna zelená (\"Picus viridis\") je středně velký šplhavý pták z čeledi datlovitých. Hojně se vyskytuje v západní Asii a celé Evropě s výjimkou Irska, většinového území Skandinávského poloostrova a několika středozemních ostrovů, což ji činí jedním z nejrozšířenějších evropských zástupců své čeledi.\n\n\nŽluna zelená je nápadný pták s několika anatomickými adaptacemi pro život na stromech. Mezi nejdůležitější patří silný špičatý zobák, vhodný k rozsekávání dřeva, silné drápy, které žluna používá k zachytávání na kmeni stromů, a nepříliš dlouhý, přesto silný ocas, který má funkci opěrnou.\n\nMá olivově zelený hřbet, bělavou spodní část těla se zeleným a žlutým odstínem na ocase (žlutý kostřec, zvláště patrný v letu), šedé končetiny, červené temeno a s výjimkou poddruhu \"P. v. sharpei\" (žluna zelená španělská) i černou obličejovou masku.\n\nJednotlivá pohlaví se zbarvením liší, výrazný vous táhnoucí se od zobáku má samec černo-červený, samice čistě černý. Obě pohlaví však mají červené celé temeno (čímž se liší od žluny šedé). Mladí ptáci mají na lících a břiše tmavé skvrny v řadách a matně červené temeno. Prachový šat chybí.\n\nVe střední Evropě si můžeme žlunu zelenou poměrně snadno splést s velice podobnou žlunou šedou (\"Picus canus\"), která je o něco menší, má zelené břicho, černý vous na lících jen mírně naznačený a jejíž volání zní melancholičtěji a na konci klesá. Liší se i tím, že samec má jen červenou skvrnu na čele a samička není zbarvena červeně vůbec.\n\nŽluna zelená celoročně obývá světlé (řídké) listnaté i smíšené lesy, zahrady a ovocné sady i větší parky ve městech s dostatečným porostem starých a mohutných stromů, příp. aleje starých stromů. Občas šplhá i na budovách. Souvislým lesům se vyhýbá.\n\nŽluna se zdržuje jednotlivě. Podobně jako datlové a strakapoudi šplhá po stromech, ale na rozdíl od nich často poskakuje po zemi, kam slétává za potravou. Hnízdí v dutinách stromů, přičemž hnízdní dutinu s nevelkým okrouhlým vletovým otvorem vytesává v nahnilých, suchých nebo ztrouchnivělých kmenech stromů. Sekání dutiny trvá ptačímu páru asi 14 dní, může však trvat i déle než tři týdny. Přes léto dutina slouží jako hnízdiště, v zimě především jako místo k nocování. Obsazuje i opuštěné dutiny jiných datlovitých ptáků a občas zahnízďuje i v dostatečně velkých ptačích budkách.\n\nLet je dlouze vlnitý, se zvučnými rázy křídel; střídá se mávání křídel s fází, kdy jsou křídla přitisknuta k tělu.\n\nNa rozdíl od většiny datlovitých bubnuje zřídka. (Bubnování je rychlé klepání zobákem do rezonujícího dřeva, příp. plechu.) Mnohem častější je hlasový projev. Od časného jara se ozývá hlasitým jásavě znějícím \"kli–kli–kli–kli\". Jiní autoři přepisují znění hlasu jako \"glyglygly...\", \"glyk glyk glyk glyk\" aj.\n\nHlavní složku potravy tvoří mravenci, které vyhrabává ze země zobákem. Dospělce, larvy i kukly chytá na lepkavý velmi dlouhý vychlípitelný jazyk, kterým rejdí v mraveništi jako mucholapkou. Požírá i jiný hmyz, často jej loví tak, že jazykem prozkoumává štěrbiny v kůře, méně jej vysekává zobákem pod kůrou stromů nebo v kmeni. Příležitostně „kroužkuje“ stromy, tzn. naklovává kůru až na lýko a olizuje mízu. Občas navštíví včelí úly, zejména v zimě.\n\nHnízdí jednou ročně od dubna do července. Na holý podklad dutiny pokrytý třískami po tesání klade 6 (2 až 8) čistě bílých vajec velikosti 31,2 × 23,3 mm. Na vejcích sedí střídavě oba rodiče 15–17 dní. Samička zahřívá vajíčka během dne a sameček ji pravidelně střídá; v noci sedí na vejcích vždy jen sameček. Mláďata se líhnou skoro holá a slepá, jejich vývoj pokračuje dosti rychle, takže za 19 až 21 dní dutinu opouštějí, ale rodiče je ještě dva týdny krmí. Hlavní potravu mláďat tvoří mravenci, které jim rodiče přinášejí v jícnu. Během srpna až října se rodiny rozpadají, přičemž dospělé žluny jsou věrné svému hnízdišti, málokdy se vzdalují ze svého okrsku, zatímco mladí se rozlétají a osidlují nová teritoria, která jsou vzdálena zpravidla do několika desítek kilometrů.\nVyskytuje se na celém území České republiky. Je prokázán pravidelný každoroční výskyt druhu, přičemž v letech 1985–1995 se uvádí 9000 až 18 000 hnízdících párů a 6000 až 12 000 zimujících jedinců. Patrně s úbytkem listnatých a smíšených lesů a kvůli užívání pesticidů počet žlun poklesl. Týž pramen označuje populační trend (výskyt či hnízdění) v letech 1973–1995 parametrem: „ubývání početnosti v rozmezí 20 % až 50 %“. O zřejmě mírně klesajícím trendu hovoří .\n\n"}
{"id": "317920", "url": "https://cs.wikipedia.org/wiki?curid=317920", "title": "Dělnický sionismus", "text": "Dělnický sionismus\n\nDělnický sionismus, jinak též labouristický sionismus, levicový sionismus či socialistický sionismus (: ציונות סוציאליסטית, \"cijonut socialistit\") je název pro socialistický proud v rámci sionistického hnutí. Na rozdíl od takzvaného \"politického sionismu\", který představoval Theodor Herzl a Chajim Weizmann, \"dělničtí sionisté\" nevěřili, že židovský stát může vzniknout pouze po dohodě světových velmocí, věřili ve vytvoření státu skrze posilování židovské dělnické třídy usazující se v Palestině, a skrze rovnostářsky hospodařící zemědělská družstva (tj. kibucy a mošavy). Nejvýrazněji se tato odrůda sionismu prosadila v rámci odborového hnutí: v roce 1920 byl založen dodnes nejvlivnější svaz Histadrut; důležitou roli sehráli dělničtí sionisté v první arabsko-izraelské válce v letech 1948–1949.\n\nMezi nejvýraznější teoretiky \"dělnického sionismu\" patřili: sekulární filozof Moses Hess a politici Nachman Syrkin s marxistou Berem Borochovem. Praktickým vůdcem se stal David Ben Gurion.\n\nZásadním dílem dělnického sionismu se stala kniha \"Řím a Jeruzalém, poslední národní otázka\" (německy \"Rom und Jerusalem, die Letzte Nationalitätsfrage\"), kterou napsal roku 1862 filozof a spolupracovník Karla Marxe Moses Hess. Ten obhajuje návrat Židů do Palestiny a vytvoření státu na socialistických základech.\n\nDalší představitelé socialistického sionismu, například Aharon David Gordon, byli velmi ovlivněni vlnou tzv. evropského romantického nacionalismu. Gordon se ve své práci soustředil především na popis zemědělské třídy, ovlivnil proto vznik kolektivně hospodařících kibuců.\n\nNěkteří historici, například Zeev Sternhell, míní, že v rámci dělnického sionismu převládal židovský nacionalismus nad socialismem. Na rozdíl od marxismu se dělnický sionismus neangažoval v tzv. třídním boji, naopak považoval mezitřídní spolupráci za prospěšnou pro vytvoření židovského státu.\n\nNa začátku dvacátého století vznikla židovská strana Poalej Cijon (\"Dělníci Sionu\"), která se ovšem v roce 1919 celosvětově rozdělila na sociálně demokratickou sionistickou část a na ryze marxistickou část, která byla příznivě nakloněna ruské bolševické revoluci (v rámci Rudé armády dokonce existovaly židovské oddíly). V Palestině se komunisté v letech 1922–23 rozdělili ještě na sionismu příznivěji nakloněnou Palestinskou komunistickou stranu a čistě anti-sionistickou Komunistickou stranu Palestiny, později se ale opět sloučili.\n\nDělnický sionismus zasáhl více politických stran a po vzniku státu Izrael přímo ovlivňoval chod země. Dnes se k němu hlásí především Izraelská strana práce (jako dědic pravicové části Poale Sion v liberálně sociálním pojetí) a strana Merec (levice Poale Sion).\n\n\n"}
{"id": "317932", "url": "https://cs.wikipedia.org/wiki?curid=317932", "title": "Třída Brooklyn", "text": "Třída Brooklyn\n\nTřída Brooklyn byla první třída moderních lehkých křižníků sloužících v americkém námořnictvu v době druhé světové války. Stavba všech sedmi lodí této třídy začala ve druhé polovině 30. let a lodě byly dokončeny v letech 1937–1938, tedy v době mezi vypuknutím války v Asii a invazí do Polska. Pro lodě byla typická silná výzbroj 15 děl ráže 152 mm, umístěných v pěti třídělových věžích. \n\nTřída \"Brooklyn\" se výrazně zapsala do dějin druhé světové války. Po válce byla část křižníků prodána. Jejich uživateli se stala Argentina, Brazílie a Chile. Argentinský křižník \"General Belgrano\" (ex USS \"Phoenix\") byl za falklandské války roku 1982 potopen britskou jadernou ponorkou HMS \"Conqueror\" (S48).\n\nZ konstrukce třídy \"Brooklyn\" vycházela dvojice lodí následující třídy \"St. Louis\" (někdy také řazených ke \"třídě Brooklyn\"), jež byla jen mírnou modifikací třídy \"Brooklyn\". Přepracovány byly kotle, pancéřování a sekundární výzbroj byla umístěna ve dvouhlavňových dělových věžích. Těžký křižník USS \"Wichita\" a druhoválečné křižníky rozsáhlých tříd \"Baltimore\" a \"Cleveland\" svou koncepcí a konstrukcí na třídu \"Brooklyn\" navazovaly.\n\nTřída \"Brooklyn\" byla ovlivněna podpisem Londýnské námořní smlouvy mezi Velkou Británií, USA, Japonskem, Francií a Itálií. Smlouva pozastavila stavbu těžkých křižníků, což byly křižníky s kanóny ráže větší než 152 mm a menší než nejvyšších povolených 203 mm. Americké námořnictvo požadovalo pro službu v Pacifiku více právě takových lodí a rozhodlo se získat alespoň sérií smlouvou povolených lehkých křižníků.\n\nProjekční práce na první americké třídě moderních lehkých křižníků začaly v roce 1930. První čtveřice lodí byla objednána v roce 1933 a další trojice v roce 1934. Základním požadavkem amerického námořnictva byla rychlost a akční rádius, které by byly srovnatelné s těžkými křižníky. Když Japonské císařské námořnictvo začalo stavět nové lehké křižníky třídy \"Mogami\", vyzbrojené 15 kanóny ráže 155 mm, měla se třída \"Brooklyn\" stát jejich protiváhou. U lodi byly použity nové 152mm kanóny Mk.16, které mohly střílet 130liberní projektily až na vzdálenost 23 900 metrů. Naopak požadavek na instalaci protiletadlových kanónů ráže 28 mm nebyl plně realizován.\n\nCelkem bylo v letech 1935–1939 postaveno sedm křižníků této třídy. Na stavbě se podílely loděnice New York Navy Yard v Brooklynu, Philadelphia Navy Yard ve Filadelfii, New York Shipbuilding v Camdenu a Newport News Shipbuilding v Newport News.\n\nJednotky třídy \"Brooklyn\":\nZákladní výzbroj tvořilo patnáct 152mm kanónů Mk.16 ve třídělových věžích, osm 127mm kanónů a osm 12,7mm kulometů. Křižníky byly vybaveny dvěma katapulty a čtyřmi průzkumnými hydroplány (Vought O2U Corsair, Curtiss SOC Seagull). Pohonný systém tvořilo osm kotlů Babcock & Wilcox a čtyři turbíny Westinghouse o výkonu 100 000 shp, pohánějící čtyři lodní šrouby. Nejvyšší rychlost dosahovala 32,5 uzlu. Dosah byl 10 000 námořních mil při rychlosti 15 uzlů.\n\nOd roku 1942 byl u všech lodí snížen stožár a byl na ně instalován radar. Pro protiletadlovou obranu bylo námořnictvem požadováno 24 hlavní kanónů ráže 40 mm (v kombinaci 4×4, 4×2), v praxi se však protiletadlová výzbroj jednotlivých lodí lišila. Jednalo se o různé kombinace 20mm a 40mm kanónů, nejčastěji to bylo 26 hlavní ráže 40 mm (4×4, 6×2) a 20 hlavní ráže 20 mm (10×2).\n\nZa druhé světové války nebyl ztracen ani jeden z křižníků této třídy a do roku 1947 byly vyřazeny z amerického námořnictva.\n\nUSS \"Nashville\" se účastnil Doolittlova náletu na Tokio. Křižník USS \"Boise\" utrpěl závažné poškození dne 11. října 1942 v bitvě u mysu Esperance. Střela, která zasáhla muniční skladiště pod jednou z předních věží však zabila řadu členů posádky, ale nevybuchla a nedošlo tak ke zničení celé lodi. \"Honolulu\" se účastnil 30. listopadu 1942 bitvy u Tassafarongy.\n\nDne 13. prosince 1944 zasáhl \"Nashville\" u ostrova Mindoro japonský letoun kamikaze, který zabil či zranil 310 členů posádky. USS \"Honolulu\" se účastnil bitvy u ostrova Kolombangara kde ho 13. července 1943, stejně jako lehký křižník USS \"St. Louis\", zasáhlo torpédo. Loď musela pro opravu odplout do USA a poté co se po více než roce vrátila do Pacifiku, ji 20. října 1944, během invaze na Leyte, zasáhlo torpédo z japonského bombardéru, jež ji vyřadilo až do konce války. \"Boise\" se účastnil zničení japonského \"Jižního svazu\" v bitvě v průlivu Surigao.\n\nUSS \"Savannah\" byl v září 1943 poblíž Salerna v Itálii zasažen německou dálkově řízenou kluzákovou pumou Fritz X, která způsobila odlomení zádi lodi i s poslední dělovou věží. Jen kvalitně vedené záchranné práce zabránily potopení lodi. Loď byla v USA opravena a zůstaly jí jen čtyři dělové věže.\n\nPo válce byly dvě lodě sešrotovány a zbytek byl, společně se \"St. Louis\", postupně prodán do Jižní Ameriky. Chile zakoupilo \"Brooklyn\" (\"O'Higgins\") a \"Nashville\" (\"Capitan Pratt\"), Brazílie zakoupila \"Philadelphia\" (\"Barrosso\") a \"St. Louis\" (\"Tamandare\"). Argentina zakoupila lodě \"USS Boise\" (\"Neuve de Julio\", sešrotován 1960) a USS \"Phoenix\" (\"17. de Octubre\", později \"General Belgrano\").\n\nAsi nejznámější z těchto lodí se stal argentinský USS \"Phoenix\", který byl přejmenován na ARA \"General Belgrano\". Během války o Falklandy byl křižník dne 3. května 1982 torpédován a potopen britskou jadernou ponorkou HMS \"Conqueror\" (S48), přičemž 323 členů jeho posádky zahynulo. Ostatní lodě byly vyřazeny nejpozději v na prahu 90. let.\n\n"}
{"id": "317933", "url": "https://cs.wikipedia.org/wiki?curid=317933", "title": "Sean Avery", "text": "Sean Avery\n\nSean Avery (* 10. dubna 1980, North York, Ontario, Kanada) je bývalý profesionální hokejista. Patřil mezi největší provokatéry a nejnenáviděnější hráče celé NHL.\n\nV roce 1999 podepsal smlouvu jako volný hráč s týmem Detroit Red Wings a tím začal svoji kariéru v NHL. V roce 2003 přestoupil do Los Angeles Kings, kde se vypracoval v jednoho z největších provokatérů NHL, tím největším se však stal až v New Yorku. V roce 2006, ještě v týmu Kings, byl nejtrestanější hráč sezóny s celkovým počtem 257 trestných minut.\n\nV roce 2007 přestoupil do týmu New York Rangers, kde se stal nejnenáviděnějším hráčem celé NHL. U Rangers se hokejově zlepšil, dokonce hrál ke konci sezóny v první formaci společně s Jaromírem Jágrem. V playoff pak proslul provokativním máváním hokejkou před Martinem Brodeurem z New Jersey Devils, které rozdělilo celou NHL na dva tábory - jeden byl pro zavedení vyloučení za provokace a druhý obhajoval to, že vlastně nic neudělal.\n\nBěhem sezóny 2007/08 se několikrát porval se svým protihráčem Darcy Tuckerem z Toronta, který je také ligový provokatér. Jednou dokonce už i při rozbruslení. Tuckera vyprovokovaly údajné Seanovy nadávky na adresu Jasona Blakea kvůli jeho rakovině. Celá záležitost se dostala až k soudu, Avery však nakonec spor vyhrál s tím, že nic takového neřekl. Hájil se tím, že jeho dva příbuzní mají taky rakovinu.\n\nV roce 2008 se coby nechráněný volný hráč upsal na čtyři roky týmu Dallas Stars.\n\nNa svém kontě má 5 hatricků Gordieho Howea, což znamená, že za jeden zápas si stihl připsat vstřelený gól, nahrávku a bitku.\n\nV sezóně 2008/2009 byl hráčem Dallas Stars, ale ještě v téže sezóně byl týmem suspendován za to, že před zápasem s Calgary nazval své bývalé přítelkyně „sloppy seconds“ a musel jít na kurz ovládání, který úspěšně absolvoval a New York Rangers si ho vzaly zpátky. Nejdříve odehrál pár zápasů na farmě a pak se vrátil.\n\nV Sezoně 2011/2012 se mu po kempu nedařilo vrátit do hlavního týmu, ale kvůli zranění mnoha hráčů si ho povolaly zpět. Během krátké chvíle (celkem 100 minut na ledě) vstřelil 3 góly, ale poté měl nějaké neshody s koučem Tortorellou a vysloužil si jízdenku zpět do CT Whale, kde za sedm zápasů posbírat 3 body. Protože v posledním zápase, dne 27. ledna 2012, dal gól a následně vyvolal potyčku udělal si vroubek u kouče a od té doby nehrál. Dne 6. března 2012 mu bylo oznámeno že nemusí chodit na tréninky, nepočítají s ním v playoff a ani v zápasech Whale. Tento stav je připisován ješitnosti koučů.\n\nProslul několika románky se slavnými herečkami, například Elishou Cuthbert a Rachel Hunter.\nSe svým spoluhráčem Henrikem Lunqvistem založil Restauraci Tyni´s na Manhattanu.\nAvery se věnuje především hokeji a módě.\n\nV roce 2005 si také zahrál minirole ve filmu The Rocket o slavném hokejistovi Mauricy Richardovi z Montrealu Canadiens, který zemřel v roce 2000.\n\nV roce 2015 se oženil s americkou modelkou Hilary Rhoda.\n\n"}
{"id": "317936", "url": "https://cs.wikipedia.org/wiki?curid=317936", "title": "František Krahulec", "text": "František Krahulec\n\nFrantišek Krahulec (* 16. dubna 1952 Rychnov nad Kněžnou) je český botanik.\n\nVystudoval obor odborná biologie se specializací systematická botanika-geobotanika na Přírodovědecké fakultě UK v Praze. Postgraduálně působil v letech 1976 až 1982 jako stipendista a aspirant v geobotanickém oddělení Botanickém ústavu ČSAV. Spolupracoval na Vegetační mapě Hlavního města Prahy, Přehledu ohrožených společenstev České republiky.\n\nV letech 1990 až 1995 byl předseda vědecké rady Botanického ústavu AV ČR. V letech 1995 až 2003 byl ředitelem Botanického ústavu AV ČR. Od ledna 2005-2006 byl vedoucím oddělení genetické ekologie.\n\nOd roku 1993 byl místopředsedou a od roku 2004 je předsedou vědecké rady Krkonošského národního parku. Od roku 2002 byl členem vědecké rady Ministerstva životního prostředí ČR, na kterou rezignoval v roce 2003.\n\nJe členem \"České (dříve Československé) botanické společnosti\", \"International Associatiation for Vegetation Science\" a \"American botanical society\".\n\nByl nebo je členem redakčních rad odborných časopisů \"Folia Geobotanica et Phytotaxonomica\" (1983-1988 výkonný redaktor (od roku 1988), \"Journal of Vegetation Science\" (v letech 1990 až 1999), \"Životné prostredie\" (1993), \"Szczeliniec\" (od roku 1996); \"Zprávy Československé botanické společnosti\" (v letech 1983 až 1987), \"Opera Corcontica\" (od roku 1993), \"Muzeum a Současnost\" ( od roku 1998).\n\nPřednáší na Přírodovědecké fakultě UK v Praze a na Přírodovědecké fakultě UP v Olomouci. Je členem oborových rad pro postgraduální studium na obou přírodovědeckých fakultách.\n"}
{"id": "317941", "url": "https://cs.wikipedia.org/wiki?curid=317941", "title": "Štefan Hríb", "text": "Štefan Hríb\n\nŠtefan Hríb (* 9. ledna 1965, Bratislava) je slovenský novinář a moderátor.\nVystudoval Elektrotechnickou fakultu SVŠT v Bratislavě a poté pracoval 3 roky jako výzkumník Elektrotechnického ústavu SAV.\n\nOd roku 1991 byl dopisovatelem Lidových novin a v letech 1993 až 1998 byl moderátorem a komentátorem rádiaSvobodná Evropa. V letech 1999 až 2004 byl šéfredaktorem týdeníku Domino fórum.\n\nVe slovenské televizi moderoval od roku 2005 do 2014 diskusní pořad \"Večer pod lampou\" (v letech 2004 až 2007 s názvem \"Pod lampou\").. Od května 2015 je pořad vysílán na Tv Noe. Je zakladatelem a od roku 2005 šéfredaktorem časopisu .týždeň. \n\nV listopadu 2013 vyšla kniha Hríbových rozhovorů s arcibiskupem Róbertem Bezákem \"Medzi nebom a peklom\".\n\n"}
{"id": "317943", "url": "https://cs.wikipedia.org/wiki?curid=317943", "title": "Jared Padalecki", "text": "Jared Padalecki\n\nJared Tristan Padalecki (* 19. července 1982, San Antonio, Texas, USA) je americký herec známý ze seriálů \"Gilmorova děvčata\" a \"Lovci duchů\" nebo filmů \"Jeden den v New Yorku\", \"Dům voskových figurín\" a \"Pátek třináctého\".\n\nNarodil se v San Antoniu v Texasu Sharon a Geraldovi Padaleckim. Prarodiče z otcovy strany pochází z Polska. Má staršího bratra Jeffa a mladší sestru Megan. Ve 12 letech začal navštěvovat herecké kurzy.\n\nNavštěvoval James Madison High School v San Antoniu. V roce 1998, Padalecki a jeho spolužák Chris Cardenas vyhráli National Forensic League (\"Národní řečnická liga\") v kategorii dvojic. Padalecki v roce 1999 zvítězil v soutěži \"Claim to Fame\" televizní stanice FOX; následně se zúčastnil Teen Choice Awards, kde potkal svého současného manažera. Po dokončení střední školy v roce 2000 se odstěhoval do Los Angeles, kde zahájil svoji hereckou kariéru, přestože získal stipendium na Texaskou univerzitu (University of Texas).\n\nJeho první rolí byla malá role v rodinném filmu \"Já a táta\" (1999). V roce 2000 získal roli Deana Forestera v úspěšném seriálu \"Gilmorova děvčata\", kde hrál až do roku 2005. Během této doby se objevil v několika televizních filmech, jako \"Silent Witness\", \"Close To Home\" a filmu stanice Disney Channel \"Prsten věčného světla\", a seriálech jako \"Pohotovost\".\n\nV roce 2004 hrál spolu s Mary-Kate a Ashley Olsenovými ve filmu \"Jeden den v New Yorku\" a také v thrilleru \"Let Fénixe\" spolu s Dennisem Quaidem a Hughem Lauriem. V roce 2005 s Elishou Cuthbert, Paris Hilton a Chadem Michaelem Murrayem hrál v hororu \"Dům voskových figurín\". Téhož roku se objevil v dalším hororu \"Cry Wolf\".\n\nV roce 2005 byl rovněž obsazen do role Sama Winchestera v seriálu \"Lovci duchů\". Hlavní roli Thomase Kinkadea ztvárnil v roce 2008 ve filmu \"Vánoční chaloupka\". Padalecki hrál hlavní roli v remaku hororu \"Pátek třináctého\" (2009).\n\nSvé zasnoubení s herečkou Genevive Cortese oznámil v lednu roku 2010. Dvojice se vzala 27. února 2010. Jejich syn Thomas Colton Padalecki se narodil 19. března 2012. Jejich druhý syn Austin Shepherd Padalecki se narodil 22. prosince 2013. Dcera Odette Elliott Padalecki se narodila 17. března 2017.\n\n"}
{"id": "317946", "url": "https://cs.wikipedia.org/wiki?curid=317946", "title": "Muzeum polského letectví v Krakově", "text": "Muzeum polského letectví v Krakově\n\nMuzeum polského letectví v Krakově (: Muzeum Lotnictwa Polskiego w Krakowie) - letecké muzeum v Krakově, vzniklo v roce 1964 v areálu bývalého letiště Rakowice-Czyzyny. V muzeu je vystaveno přes 200 exponátů, vztahujících se k historii letectví.\n\nNová hlavní budova muzea vznikla podle návrhu architektů německé architektonické firmy Pysall Architekten z Berlína ve spolupráci s polským designérem Bartlomiejem Kisilewskim. Jejich návrh zvítězil v roce 2005 v soutěži, která byla první celoevropskou architektonickou soutěží vyhlášenou v Polsku po jeho přijetí do EU.\n\nPro návrh třípodlažní budovy o výšce 12 m, byl určující čtvercový pozemek (60 x 60 m) starého letištního hangáru v sousedství stávajících konstrukcí historického letiště. Tři křídla budovy vybíhající do různých světových stran přehledně oddělují jednotlivé výstavní a společenské prostory a usnadňují návštěvníkům orientaci.\n\nNosná konstrukce je z monolitického, do antracitového odstínu probarveného pohledového betonu, doplněného velkými skleněnými stěnami. Ty zajišťují především intenzivní využívání denního světla a opticky propojují muzejní exponáty s okolím budovy.\n\nCelkový design budovy vychází z japonského umění origami a navzdory značnému množství betonu (3 500 m³) a práškového pigmentu (39 t) uloženého do konstrukce, působí celek vzdušně a lehce. Nízkoenergetický koncept stavby zajišťuje i tepelný výměník, který přivádí do místností teplý vzduch v zimě a chladný v létě. Zároveň je přes něj odváděn podzemním tunelem vydýchaný vzduch z kina a přednáškového sálu, které, jako jediné dva prostory, nemají přirozené větrání. V letním období zajišťují větrání objektu velká vrata v prosklené stěně obrácené na sever a další klimatizace není potřeba. V budově je instalován energeticky úsporný osvětlovací systém (krokové spínače, detektory pohybu, osvětlovací tělesa se zdroji s nízkou spotřebou). Velké prosklené plochy přivádějí do vnitřního prostoru dostatek denního světla.\n\nVe třech podlažích budovy o celkové rozloze 4 500 m² se kromě výstavní plochy pro letadla a další letecké artefakty, nachází v 1. patře vzdělávacího křídla 3D kino, přednáškový sál s kapacitou 150 osob, knihovna, restaurace a bar a multimediální sekce. Ve 2. patře jsou umístěny kanceláře.\n\nMuzeum je kromě výstavy leteckých exponátů též pořadatelem konferencí věnovaným historii letectví i muzejnictví.\n\n\n\n\n"}
{"id": "317947", "url": "https://cs.wikipedia.org/wiki?curid=317947", "title": "Stavební deník", "text": "Stavební deník\n\nStavební deník je písemný záznam o průběhu prací na prováděné stavbě. Deník obsahuje originální listy a zpravidla dvě kopie. Má číslované stránky a nesmí v něm být vynechána volná místa.\n\n\n\nStavební deník musí být veden na stavbách vyžadujících stavební povolení nebo ohlášení stavebnímu úřadu. U některých ohlašovaných staveb určených zákonem postačí namísto stavebního deníku vést jednoduchý záznam o stavbě. Stavební deník je povinen vést zhotovitel stavby, u stavby prováděné svépomocí vede deník stavebník.\n\nZáznamy o postupu prací a jejich souvislostech se zapisují tentýž den, nejpozději následující den, ve kterém se na stavbě pracuje. Záznamy u technicky jednoduchých staveb mohou být, po předchozím souhlasu stavebního úřadu, prováděny jedenkrát za období pracovního týdne.\n\nDeník je veden ode dne předání a převzetí staveniště až do dne, kdy se odstraní vady a nedodělky zjištěné při závěrečné kontrolní prohlídce stavby. Musí být oprávněným osobám kdykoli přístupný k provedení zápisu.\n\n\nPravidelné denní záznamy obsahují\n\nDalší záznamy v stavebním deníku musí zachycovat všechny důležité okolnosti týkající se stavby, zejména časový postup prací na stavbě, odchylky od dokumentace schválené stavebním úřadem ve stavebním řízení.\n\nStavební deník musí zhotovitel po ukončení stavby předat stavebníkovi.Stavební deník je povinen uchovávat vlastník stavby po dobu 10 let od vydání kolaudačního souhlasu, popřípadě od dokončení stavby, pokud se kolaudační souhlas nevyžaduje,\n\n"}
{"id": "317949", "url": "https://cs.wikipedia.org/wiki?curid=317949", "title": "Kapitálky", "text": "Kapitálky\n\nKapitálky jsou vyznačovací řez písma latinky, u kterého mají písmena tvar verzálek (velkých písmen), avšak velikost běžných malých písmen, minuskulí.\n\nKapitálky jsou samostatným řezem písma, nejsou jen zmenšenou kopií znaků základního řezu. Tloušťka tahů bývá stejná jako u odpovídajících minuskulí. Pokud není k dispozici kapitálkový řez písma (případně ho program neumí využít), umožňují některé programy vykreslit „nepravé kapitálky“ tím, že použijí základní řez, který o něco zmenší (typicky na zhruba 70–75 % původní velikosti). Takto zmenšené verzálky se však od pravých kapitálek liší v tloušťce tahů, proporcích znaků a mezer mezi nimi. Nepravé kapitálky proto v textu vypadají světleji než okolní text.\n\nKapitálky se používají pro vyznačování, tzn. zvýraznění či odlišení částí textu, obdobně jako kurzíva. Kapitálky se často používají pro vyznačení jmen nebo názvů, protože vzbuzují slavnostní až honosný dojem. V anglofonním prostředí se kapitálky někdy používají pro zkratky a akronymy uprostřed běžného textu (s výjimkou osobních jmen), např. NATO. Kapitálky se také používají pro vyznačení počátku kapitoly (případně s iniciálou), kdy je jimi zvýrazněna první řádka či fráze.\n\nPro použití kapitálek existují v některých jazycích zvláštní pravidla. Například v němčině dlouho neexistovalo verzálkové ß (ostré \"s\"), což, aplikováno pro kapitálky, vyžadovalo a stále ve velké míře vyžaduje místo ß sázet . Některé sázecí programy dokáží při použití pravých kapitálek v odpovídajícím formátu písma takové úpravy provést automaticky. (Potřeba verzálkového ß a nesystematické používání jeho návrhů nakonec vedlo k jeho zavedení i do německých a mezinárodních norem, např. ISO/IEC 10646, a souboru Unicode (U+1E9E \"LATIN CAPITAL LETTER SHARP S\"), a k zavedení jeho používání i v některých periodických tiskovinách, např. v samotném titulu Gießener Zeitung. Běžné to však zatím není a neodpovídá to ani závazným pravidlům německého pravopisu.)\n\n\n\n"}
{"id": "317954", "url": "https://cs.wikipedia.org/wiki?curid=317954", "title": "Carmen Electra", "text": "Carmen Electra\n\nCarmen Electra, vlastním jménem Tara Leigh Patrick (* 20. dubna 1972 White Oak, Ohio) je americká glamour modelka, herečka a zpěvačka.\n\nJe dcerou Patricie a Harryho Patrickových. Má irské, německé, mexické a čerokíjské předky. Studovala speciální školu herectví již od 9 let. V 15 získala nahrávací smlouvu. V Minneapolis se začala živit jako modelka. V 19 se přestěhovala do Los Angeles, kde se seznámila se zpěvákem Princem, který ji přiměl změnit si jméno na Carmen Electra. Ten s ní začal spolupracovat a Carmen se dostala do reklam, časopisů a na MTV. Po dlouhé době vydala první desku, která ale byla propadákem. Carmen zapadla, ale později se vrátila, pózovala nahá pro Playboy, znovu byla na MTV, kde získala vlastní pořad \"Singled Out\". Do Playboye se pak ještě několikrát díky své popularitě vrátila. Byla také první ženskou celebrity-fotografkou tohoto časopisu.\n\nV roce 1997 nahradila Pamelu Anderson v seriálu \"Pobřežní hlídka\", kde zůstala jednu sérii, k té se vrátila ve filmu \"\" v roce 2003. Objevila se také v mnoha filmech jako \"Good Burger\", \"Sexuální praktiky pozemšťanů\", \"Scary movie\", \"Děsnej doják\", \"Velkej biják\", \"Scary movie 4\", \"Dvanáct do tuctu 2\" ad. Objevila se také v několika seriálech, mj. \"Joey\", \"Dr. House\".\n\nMezi její bývalé partnery patří B-Real ze skupiny Cypress Hill, Tommy Lee (bývalý manžel Pamely Anderson). V letech 1998-1999 byla vdaná za basketbalistu Dennise Rodmana, v letech 2003-2007 za bývalého kytaristu skupin Jane's Addiction a Red Hot Chili Peppers Dava Navarra. V současné době chodí s Robem Pattersonem, kytaristou skupiny Korn.\n\n\n"}
{"id": "317971", "url": "https://cs.wikipedia.org/wiki?curid=317971", "title": "Uloupené Kosovo", "text": "Uloupené Kosovo\n\nUloupené Kosovo, původně známé pod názvem Jak Evropa přichází o Kosovo je hodinový dokument, který vznikal postupně od roku 2004 jako autorský film Václava Dvořáka. Vznikl ve spolupráci s ČT a se srbskými veřejnoprávními médii, od kterých byly pro pořad vypůjčeny hlavně archivní záběry.\n\nPojednává o dějinách Kosova, zmiňuje se o těžkostech druhé světové války, konce 70. let 20. století v komunistické Jugoslávii a hlavně 90. letech 20. století a prvním desetiletí nového století. Kriticky se vyjadřuje k západním mocnostem, které se snažily krizi v Kosovu řešit, hlavně pak síly KFOR a nepřímo současnou situaci přirovnává k Mnichovskému diktátu. Rovněž uvádí spojitosti mezi UÇK a současným politickým vedením jednostranně vyhlášeného samostatného kosovského státu. Poukazuje na strádání Srbů v enklávách (nazývaných zde jako ghetta) a albánské zločiny. Často se objevují velmi brutální záběry. Česká televize původně odmítla tento dokument vysílat, nakonec byl odvysílán v rámci komponovaného večera s následnou diskuzí 27. července 2008 na programu ČT2. Film je k dispozici na serveru YouTube.\n\n"}
{"id": "317983", "url": "https://cs.wikipedia.org/wiki?curid=317983", "title": "Karol Duchoň", "text": "Karol Duchoň\n\nKarol Duchoň (21. dubna 1950 Galanta – 5. listopadu 1985 Bratislava) byl slovenský zpěvák.\n\nJeho matka pocházela z Báčského Petrovce, otec byl ředitelem strojařského učiliště v Galantě. Na základní škole v Galantě byla jeho spolužačkou zpěvačka Eva Máziková. Později šel studovat na strojařskou průmyslovku v Partizánském, kterou nedokončil. V době dovolené svých rodičů v Jugoslávii odjel vystupovat s orchestrem Jaroslava Mikuly do zahraničí.\n\nV roce 1968 s Robem Kazíkem založili ve Zlatých Moravcích bigbeatovou skupinu The Ice Boys (Ľadoví chlapci). V roce 1969 začal zpívat s Evou Mázikovou ve skupině Braňa Hronca. V televizi Vystoupil v Malé televizní hitparádě s převzatou písní \"Sugar Sugar\", s názvem \"Uber pary\". Tato píseň se rázem stala známou. Nazpíval dueta se známými zpěváky např. s Marcelou Laiferovou, Dušanem Grúněm (\"Elena, ty si život môj\", \"Vonia kakao\"), Janou Kocianovou a jinými.\n\nV 70. letech 20. století začal spolupracovat se zpěvačkou Evou Kostolányiovou. V červnu 1970 se poprvé zúčastnil soutěže Bratislavská lyra s písní \"Kto má ťa rád\" s hudbou Pavla Zelenaye a textem Milana Lasici. V roce 1973 spolu s Evou Kostolányiovou vyhrál Stříbrnou Bratislavskou lyru s písní \"Chvála humoru\" s hudbou Igora Bázlika a textem Tomáše Janovice. V roku 1974 založil svojí kapelu s názvem \"Prognóza\". Roku 1975 vystoupil na festivalu v japonském Tokiu s hitem \"Čardáš dvoch sŕdc\" - (hudba:Peter Hanzely, text: Ľuboš Zeman). V roce 1976 nahrál v Německu svoje první album pro společnost RCA. Německá kritika reagovala pozitivně na jeho zpěv a nazvala ho slovenský Tom Jones. V roce 1977 začal zpívat se skupinou Ľuba Beláka.\nV zahraničí vystupoval např.: v Německu, Švýcarsku, Sovětském svazu, Polsku, Maďarsku, Bulharsku, na Kubě, Somálsku a nebo ve Francii.\n\nV 80. letech 20. století začal spolupracovat s orchestrem VV-Systém Vlada Valoviča a později od roku 1982 se skupinou Za-ja-ce Pavla Zajáčka.\n\nV roce 1973 se oženil s Elenou Šurákovou, později se jim narodila dcera Danka. Později se rozvedli. V roku 1985 se oženil podruhé s hudební režisérkou Alenou Čermákovou. O osm měsíců později Karol Duchoň zemřel na cirhozu jater v důsledku alkoholismu.\n\n\n\n\n\n\n\n\n\n"}
{"id": "317986", "url": "https://cs.wikipedia.org/wiki?curid=317986", "title": "Seznam písní Karola Duchoně", "text": "Seznam písní Karola Duchoně\n\nToto je seznam písní, které nazpíval zpěvák Karol Duchoň.\n\n(h:/t:) - doposud nezjištěný autor hudby nebo textu\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "318001", "url": "https://cs.wikipedia.org/wiki?curid=318001", "title": "Carlo Rizzi", "text": "Carlo Rizzi\n\nCarlo Rizzi je fiktivní postava z románu Kmotr od Maria Puza.\n\nCarlo Rizzi byl původně manuální dělník. Stavěl silnice. Na začátku knihy je jeho svatba s Constanzii Corleonovou. \"Famiglia\" Corleonových mu dá jako zdroj obživy malou sázkovou kancelář. Carlo ji však nevede dobře. Svou ženu bije a podvádí. Po jednom výstupu ho Santino Corleone zmlátí, avšak nezabije, což pravděpodobně způsobilo Carlovo podvolení. Avšak poté, co Constanzii opět zmlátí, jede Santino na pomoc, odhodlán jej zabít. Je však zavražděn na dálnici. Carlo má se svou ženou dvě děti. Mladšímu synovi šel Michael Corleone za kmotra. Carlo je později zavražděn, protože Santina předhodil famiglii \"Barziniových\" (zmlácení Constanzie zde byla pouze scéna). Je zavražděn caporegimem Clemenzou.\n"}
{"id": "318004", "url": "https://cs.wikipedia.org/wiki?curid=318004", "title": "Tanec se psem", "text": "Tanec se psem\n\nTanec se psem (: \"dogdancing\") je psí sport, který spočívá v tom, že pes pod vedením psovoda provede sérii cviků v rytmu hudby. Tento sport pochází ze Spojeného království, kde vznikl z klasické poslušnosti, do které byly postupně přidávány různé cviky dnešního freestyle. Celosvětově je rozšířený především v Spojeném království a Spojených státech amerických.\n\nV současné době je v České republice jeden dogdancingový klub, a Dogdancing Club Czech Republic (DDCCZ), který se dělí do čtyř divizí (viz níže) a v obyčejných soutěžích nejsou povinné prvky, ty jsou jen v tzv. postupových zkouškách.\n\nSport, kde pes pod vedením psovoda provádí cviky v rytmu hudby (alespoň přibližně) má různé názvy. Nejčastější je tanec se psem, ale teď se začíná hodně používat i mnohem přiléhavější dogdancing. V Anglii je zase nejrozšířenější Heelwork to Music, protože sport vznikl z obedience (heelwork - chůze u nohy; obedience - poslušnost). V Americe se spíše používá Musical Freestyle, v Nizozemsku zase Canine Freestyle. V podstatě to vše je tanec se psem.\n\nU tance se psem je povolena celá škála pohybů od chůze u nohy, po otočky, slalom mezi nohama, couvání, podávání pacek, panáčkování, válení sudů, skákání přes ruce nebo nohy psovoda chůze po zadních nožkách. Některé cviky jsou pro nedospělého psa s nedovyvinutými klouby nebezpečné (couvání, chůze na zadních, rotování v otočkách nebo sudech, skoky).\n\nK dogdancingu budete potřebovat nějaké rekvizity, ale nemusíte mít žádné, to už je na vás.\n\n"}
{"id": "318006", "url": "https://cs.wikipedia.org/wiki?curid=318006", "title": "Kobylé", "text": "Kobylé\n\nKobylé () je malá vesnice v Karlovarském kraji, součást obce Pšov, od níž je vzdálena zhruba 2 km severním směrem. V roce 2011 zde v 17 domech žilo 42 obyvatel.\n\nPrvní písemná zmínka o vesnici pochází z roku 1253.\nPůvodně vesnici obývali Sudetští Němci a Kobylé bylo jedním z center kraje s farou, kostelem a školou. Po vyhnání německého obyvatelstva její význam prudce poklesl. Farní kostel byl zcela zdemolován, budova fary přestavěna na obytný dům, za své vzala i původní zástavba.\n\n\n"}
{"id": "318007", "url": "https://cs.wikipedia.org/wiki?curid=318007", "title": "Elektivní mutismus", "text": "Elektivní mutismus\n\nElektivní mutismus neboli mluvní negativismus je funkční útlum řeči. Toto narušení komunikační schopnosti znají především učitelky mateřských škol a elementaristky základních škol. Dítě s tímto narušením mluvit může, ale nechce. Nemluví buď výběrově s určitou osobou, nebo v určitém prostředí. Funkční útlum řeči se tak často objevuje při nástupu dítěte do kolektivního zařízení (mateřská škola, základní škola...). V pozadí této poruchy můžeme vždy pozorovat nějaký psychický kontext, který vyžaduje nezbytnost spolupráce s psychologem nebo dětským psychiatrem. Na většině území EU je elektivní mutismus pojímán jako psychotická porucha, ne jako problém primárně logopedický.\n\nNejdůležitější je, aby logoped na dítě nenaléhal. Dítě musí být ke komunikaci přivedeno nejprve cestami neverbálními. Začít od pouhé reakce na pokyn, přes tichý souhlas, úsměv, přitakání, interakci šeptem ve dvojici. Pozvolna se rozšiřuje okruh spolumluvčích. Během celé logopedické intervence je třeba aktivně spolupracovat jak s psychologem, tak s rodiči dítěte.\n"}
{"id": "318019", "url": "https://cs.wikipedia.org/wiki?curid=318019", "title": "Latinská rčení V", "text": "Latinská rčení V\n\n\n\n\n\n\n"}
{"id": "318020", "url": "https://cs.wikipedia.org/wiki?curid=318020", "title": "Astrobiologie", "text": "Astrobiologie\n\nAstrobiologie (používají se i termíny exobiologie, exopaleontologie, astropaleontologie, kosmobiologie a bioastronomie), je vědní obor biologie zabývající se původem, vývojem, distribucí a budoucností života ve vesmíru. Tento interdisciplinární obor zahrnuje vyhledávání obyvatelného prostředí v naší Sluneční soustavě i mimo ni, hledání důkazů o prebiotické chemii, životu na Marsu a dalších subjektů v naší sluneční soustavě i laboratorní a terénní výzkum počátku a vývoje života na Zemi. Astrobiologie využívá fyziku, chemii, astronomii, biologii, molekulární biologii, ekologii, zeměpis a geologii, aby prozkoumala možnost života na jiných planetách a mohla rozpoznat biosféry, které mohou být zcela odlišné od zemské. Astrobiologie se týká i samotného výkladu současných vědeckých poznatků; hledá další údaje z jiných částí vesmíru a zabývá se hypotézami, které ověřuje na základě vědeckých faktů a případně je vyvrací či mění.\n\nSlovo astrobiologie pochází ze starořeckého ἄστρον \"astron\", \"souhvězdí, hvězdy\"; βίος, \"bios\", \"život\", a λογία \"-logie\", věda. Přestože astrobiologie je vyvíjející se oblast a stále se vyvíjející téma, otázka existence života kdekoli jinde ve vesmíru je prokázatelná hypotéza a tedy vyvolává množství vědeckého průzkumu. David Grinspoon, planetární vědec, nazývá Astrobiologii oblastí přírodních věd, která se snaží dokázat neznámé a zařadit to mezi vědecká fakta. Třebas byla jednou postavena mimo hlavní proud vědeckých bádání, astrobiologie se stala formální oblastí výzkumu. NASA odstartovala svůj první astrobiologický projekt roku 1959 a zavedla první astrobiologický program roku 1960. Její dvě sondy programu Viking, které přistály na Marsu roku 1976, provedly tři biologické pokusy navržené tak, aby dokázaly zkoumat možné známky života. Roku 1971 NASA založila projekt „Hledání mimozemské inteligence“ (SETI) pro prohledávání oblohy, s cílem zachycení vysílání civilizace jiné planety.\nVe 21. století, se astrobiologie koncentruje na vzrůstající počty průzkumů solárních systémů, které umožňuje NASA a Evropská kosmická agentura. První evropská astrobiologická práce proběhla v květnu 2001 v Itálii jako součást programu Aurora. V současné době, NASA hostuje Astrobiologický Institut NASA, a rostoucí množství univerzit ve Spojených státech (například: University of Arizona, Penn State University a University of Washington), Británii (například: University of Glamorgan), Kanada, Irsko a Austrálie (například: University of New South Wales) nyní nabízí promoce z astrobiologie.\n\nJeden z hlavních programů astrobiologie je opětovný průzkum Marsu, kvůli jeho podobnosti se Zemí a geologickým podmínkám. Roste množství údajů podporujících možnost, že Mars měl kdysi veliké množství vody na svém povrchu, voda je totiž jednou ze základních podmínek pro vznik života založeného na uhlíku, jako je ten náš.\n\nObjevily se mise speciálně navržené pro výzkum života, zahrnující program Viking a Beagle 2, obě zaměřené na Mars. Výsledky prvního byly k ničemu a druhý se zřejmě rozbil – potom, co přistál, nebo se zřítil, na Mars, nepřišlo od něj žádné vysílání. Budoucí velmi významná mise mohla být Jupiter Icy Moons Orbiter, navržená pro studii zamrzlých měsíců Jupitera – z nichž některé mohou mít tekutou vodu – ta však musela být zrušena.\nV roce 2011 NASA vypuštila vozidlo Mars Science Laboratory, jež pokračuje ve vyhledávání současného či minulého života na Marsu za použití řady vědeckých nástrojů. Evropská kosmická agentura vyvíjí astrobiologické vozidlo ExoMars, které má plánovaný start na rok 2018.\n\nMezinárodní astronomická unie pravidelně organizuje důležité mezinárodní konference na téma astrobiologie, které jsou nyní hostované Institutem astronomie na Havajské universitě.\n\nKdyž vyhledávají život na jiných planetách, používají astrobiologové jisté zjednodušující předpoklady, které zmenšují rozsah jejich úkolu. Jeden z nich je úsudek, ze nejrozšířenější typ života v naší galaxii je ten založený na uhlíku, tak jako všechny formy života na Zemi. Přestože je možné, že život nezaložený na uhlíku existuje, dotyčný prvek je dobře znám pro neobvykle rozsáhlou škálu molekul, jež mohou být stvořeny kolem něj.\nPřítomnost kapalné vody je další využitelný předpoklad, jelikož jde o běžnou molekulu, jež poskytuje vynikající prostředí pro tvorbu složitějších molekul založených na uhlíku, což může eventuálně vést ke vzniku života. Někteří výzkumníci odhadují možnost životního prostředí ze čpavku, či spíše směsi čpavku a vody. Takováto prostředí jsou považována za vhodná pro život založený či nezaložený na uhlíku, neboť otevírají větší škálu teplot (a tedy i světů) ve kterých život vydrží.\n\nTřetí předpoklad je zaměřit se na hvězdy, jež se podobají Slunci. Je založen na myšlence planetární habitability. Obrovské hvězdy mají relativně krátkou životnost, což znamená, že život by nejspíše neměl dost času na to, aby se na planetách, jež je obíhají, vyvinul. Na druhou stranu malé hvězdy produkují tak málo tepla, že jen planety na jim velmi blízkých orbitách by nezamrzly do pevného skupenství, a na tak blízkých oběžných drahách by byly planety příliš navázané na hvězdu. Bez opravdu tlusté atmosféry by jedna strana takové planety byla neustále smažena a druhá neustále zmražená. Roku 2005 byla zpět do povědomí vědecké komunity přivedena otázka, jak mohou dlouhé životnosti červených trpaslíků umožnit vznik života na planetách s tlustou atmosférou. Je významná, neboť červení trpaslíci jsou opravdu běžní. (\"Viz Habitabilita solárních systémů červených trpaslíku\")\n\nOdhaduje se, ze asi 10 % hvězd naší galaxie se podobá Slunci; je na tisíc takových hvězd do vzdálenosti 100 světelných let od Slunce. Tyto hvězdy mohou být užitečné, primárně jako cíle mezihvězdných poslechů. Avšak dokud je Země jediná známá planeta poskytující útočiště formám života, není žádná možná cesta, jak dokázat, že jsou tyto zjednodušující předpoklady správné.\n\nAstrobiologické výzkumy, jež jsou nejvíce příbuzné astronomii, spadají do kategorie odhalování extrasolárních planet (exoplanet); hypotéza je, že pokud život vznikl na Zemi, může stejně tak vzniknout na jiných planetách s podobnými vlastnostmi. K účelu jejich vyhledávání slouží množství nástrojů vyrobených pro zachycení exoplanet podobných Zemi, jež jsou ve vývoji, především programy Terrestrial Planet Finder (TPF – od NASA) a Darwin (od Evropské Vesmírné Agentury). Dále NASA odpálila \"misi Kepler\" v březnu 2009 (viz obrázek) a Francouzská Vesmírná Agentura odpálila vesmírnou misi COROT roku 2006. (Viz Exoplaneta)\nCílem těchto misí není jen objevit planety podobné velikosti, jakou má Země, nýbrž také přímo detekovat světlo z planety, aby jej bylo možné studovat spektroskopicky. Zkoumáním planetárního spektra by bylo možné určit základní složení atmosféry a/nebo povrchu planety; s touto znalostí by bylo možné posoudit možnosti toho, že bude na planetě nalezen život. Oddíl pracovníků NASA, Virtual Planet Laboratory, používá počítačové modelování pro generování velké škály virtuálních planet, aby zjistil, jak by vypadaly planety zobrazené Darwinem nebo TPF. Doufá se, že jakmile tyto dvě mise přinesou nějaké výsledky, jejich spektra budou moci být porovnána s těmito virtuálními spektry pro získání rysů, které by mohly naznačovat přítomnost života. Fotometrie časové proměnlivosti extrasolárních planet může také poskytnout vodítka k určení vlastnostem jejich povrchu a atmosféry.\n\nOdhad počtu planet s \"inteligentním\" mimozemským životem lze shrnout Drakeovou rovnicí, což je v podstatě rovnice vyjadřující pravděpodobnost inteligentního života jako součin faktorů, jako je podíl planet, které by mohly být obydlené a podíl planet, na nichž by poté mohl vzniknout život:\nformula_1 kde:\n\nNicméně přestože podpěry rovnice jsou pevné, je nepravděpodobné, že bude uvedena na přiměřenou mezi chyb v dohledné době. První číslo, počet hvězd, je obecně omezeno několika řádovými veličinami. Druhé a třetí číslo, hvězdy s planetami a planety s podmínkami pro obývání, jsou hodnoceny jen pro hvězdy blízké Slunci. Další téma se spojitostí je Fermiho paradox, který říká, že jestliže je život ve vesmíru běžný, měly by zde být zřejmé známky toho, že je to pravda. Vyvrátit to je účelem projektů, jako je SETI, které se snaží zachytit známky radiového vysílání od inteligentních mimozemských civilisací. (Viz Drakeova rovnice)\nDalší aktivní oblast výzkumu v astrobiologii je formace planetárního systému. Bylo naznačeno, že zvláštnosti našeho slunečního systému (například přítomnost Jupiteru coby ochranného štítu) mohly silně zvýšit pravděpodobnost vyvstání inteligentního života na naší planetě. Zatím však nebylo dosaženo žádných jistých a ustálených závěrů.\n\nExtrémofilní organismy (organismy schopny přežít v extrémních podmínkách), jsou základním prvkem výzkumu astrobiologů. Takové organismy zahrnují bioty schopné přežít kilometry pod hladinou moře v blízkosti hydrotermálních pramenů a mikroby, jimž se daří v silně kyselém prostředí.\n\nPřed sedmdesátými léty 20. století se předpokládalo, že život je naprosto závislý na sluneční energii. Rostliny na povrchu zemském zachycují energii ze slunečního světla na fotosyntetizování cukrů z oxidu uhličitého a vody, uvolňujíc přitom kyslík, a jsou pojídány kyslík dýchajícími živočichy, předávajíc energii do potravního řetězce. Dokonce i život v hlubinách oceánu, kam se sluneční světlo nemůže dostat, byl předpokládán k získávání své potravy buď spotřebou organických zbytků, jež se snesly z povrchových vod, nebo z pojídání zvířat, která to udělala. Schopnost našeho světa udržet si život byla chápána jako závislá na jeho přístupu ke slunečnímu světlu. Nicméně, roku 1977 při průzkumném potápění na Galapážské puklině vědci objevili kolonie obřích trubicových červů, škeblí, korýšů, mušlí a nejrůznějších dalších tvorů shlukujících se kolem podmořských sopečných zjevů známých jako černé kuřáky. Tito tvorové přežívají, přestože nemají žádný přístup ke slunečnímu světlu, a brzy bylo zjištěno, že vytvářejí potravinový řetězec zcela nezávislý na povrchovém. Namísto rostlin je zde základ potravního řetězce forma bakterie, která odvozuje svou energii z okysličování reaktivních chemických látek, jako je vodík nebo sirovodík, jež vyvěrají z nitra Země. Tato chemosyntéza rozbouřila studium biologie zjištěním, že život nemusí být závislý na slunci, ale vyžaduje pouze vodu a stoupající energii, aby přežil. Nyní je známo, že extrémofilním organismům se daří v ledu, vroucí vodě, kyselině, vodním jádru jaderných reaktorů, solných krystalech, toxickém odpadu a na řadě dalších extrémních stanovišť, které byly dříve považovány za zcela nehostinné pro život. Toto zjištění otevřelo novou cestu pro astrobiologii, neboť masivně rozšířilo počet možných míst s mimozemským životem. Charakteristika těchto organismů – jejich prostředí a jejich evoluční cesty – je považována za nezbytnou součást snahy o pochopení toho, jak se život mohl vyvíjet jinde ve vesmíru. Některé organismy schopné odolávat působení vakua a záření z vesmíru zahrnují lišejníky mapovník zeměpisný (\"Rhizocarpon geographicum\") a terčovník pohledný (\"Xanthoria elegans\"), bakterie \"Bacillus safensis\", \"Deinococcus radiodurans\", \"Bacillus subtilis\", kvasinku \"Saccharomyces cerevisiae\", semena huseníčku rolního (\"Arabidopsis thaliana\"), jakož i bezobratlé želvušky.\n\nPůvod života, odlišný od vývoje života, je další probíranou oblastí výzkumu. Oparin a Haldane předpokládali, že podmínky na rané Zemi byly prospěšné k tvorbě organických sloučenin z anorganických prvků a tím ke vzniku mnoha chemických látek, jež jsou společné pro všechny formy života, které známe dnes. Studium tohoto procesu, známé jako prebiotická chemie, dosáhlo určitého pokroku, ale stále je nejasné, zda mohl takovýmto způsobem na Zemi vzniknout život. Alternativní teorie panspermie je, že první prvky života mohly být vytvářeny na jiné planetě s ještě výhodnějšími podmínkami (nebo dokonce v mezihvězdném prostoru, asteroidy, atd.) a potom být přeneseny na Zemi prostřednictvím prostředků, na něž se různí názory. Jupiterův měsíc Europa je nyní považován za místo s největší pravděpodobností mimozemského života v naší sluneční soustavě.\n\nAstrogeologie je součást planetologie zabývající se geologií kosmických těles, jako jsou planety a jejich měsíce, asteroidy, komety a meteority. Informace shromážděné tímto oborem umožňují měřit potenciál pro rozvoj a udržení života i planetární habitabilitu planety či přirozeného satelitu. Další disciplínou astrogeologie je geochemie, která zahrnuje studium chemického složení Země a ostatních planet, chemické procesy a reakce, které upravují složení hornin a půd, cykly hmoty a energie a jejich interakce s hydrosférou a atmosférou planety. Specializace zahrnují kosmochemii, biochemii a organickou geochemii.\n\nFosilní záznam poskytuje nejstarší známý důkaz pro život na Zemi. Na základě přezkoumání tohoto důkazu, paleontologové jsou schopni lépe porozumět druhům organismů, které vznikly na počátku světa. Některá místa na Zemi, jako Pilbara v Západní Austrálii nebo McMurdo Dry Valleys na Antarktidě jsou rovněž považována za geologické analogy regionů Marsu, a jako takové by měly být schopné poskytovat stopy pro hledání minulého životu na Marsu.\n\nTři kandidáti s největší pravděpodobností života ve sluneční soustavě (kromě Země) jsou planeta Mars, Jupiterův měsíc Europa, a Saturnův měsíc Titan. Tato spekulace je založena především na skutečnosti, že (v případě Marsu a Europy) se těmto vesmírným objektům může dostávat kapalné vody, molekuly nezbytné pro život, jaký známe, pro jeho využití jako rozpouštědlo v buňkách. Voda na Marsu se nachází v jeho polárních čepičkách, a nově vymílané strouhy pozorované v poslední době na rudé planetě naznačují, že kapalná voda může existovat, alespoň přechodně, na povrchu planety, a případně v podpovrchových oblastech, jako jsou hydrotermální prameny. Při Marťanských nízkých teplotách a nízkém tlaku je pravděpodobné, že tekutá voda bude silně solná. Pokud jde o Europu, kapalná voda pravděpodobně existuje pod vnější ledovou kůrou měsíce. Tato voda může být ohřáta do kapalného stavu sopečnými průduchy na dně mořském (což je zvláště zajímavá teorie s ohledem na různé typy extrémofilních organismů, které žijí v blízkosti sopečných průduchů v pozemském oceánu), ale hlavním zdrojem tepla je nejspíše přílivové oteplování.\nDalším planetárním tělesem, jež by mohlo vlastnit mimozemský život, je největší měsíc planety Saturn: Titan. Tento objekt byl popsán jako mající podmínky podobné těm, jaké byly na rané Zemi. Na jeho povrchu vědci objevili první kapalné jezero mimo Zemi, přestože se zdá, že se skládá z ethanu a/nebo metanu, nejde tedy o vodu. Poté, co byly studovány Cassiniho údaje, hlásilo se v březnu 2008, že Titan může mít podzemní oceán složený z kapalné vody a čpavku. Kromě toho by mohl mít podobné moře i Saturnův měsíc Enceladus, totiž pod svým – opět – ledovým povrchem.\n\nSystematické vyhledávání možného života mimo Zemi je existující multidisciplinární vědecké úsilí. University of Glamorgan ve Velké Británii, začalo pracovat v takové míře roku 2006, a americká vláda financuje NASA Astrobiology Institute – institut NASA, zaměřený na astrobiologii. Nicméně charakteristika života mimo Zem je nestálá, hypotézy a předpoklady o jeho existenci a původu se velmi liší, ale v současné době lze vývoj teorií pro informování a podporování výzkumného vyhledávání života považovat za nejvíce konkrétní praktické aplikace astrobiologie.\n\nBiolog Jack Cohen a matematik Ian Stewart, mimo jiné, považují xenobiologii za oddělenou od astrobiologie. Cohen a Stewart astrobiologii stanovují jako hledání života, podobného pozemskému, mimo naši sluneční soustavu a tvrdí, že se xenobiologisté zabývají možnostmi, které se nám otevřou, pokud zvážíme, že život nemusí být založený na uhlíku či dýchající kyslík, tak dlouho, dokud se mu dostává určujících charakteristik života.\n\nStejně jako u všech vesmírných průzkumů, je zde klasický argument, že je stále ještě mnohem víc vědců, kteří by se měli zabývat Zemí. Kritici astrobiologie mohou tvrdit, že by se veřejné financování mělo dávat na specializované vyhledávání neznámých druhů v naší vlastní zemské biosféře. Mohou mít pocit, že Země je nejověřenější a nejpraktičtější oblast, kde hledat a studovat život.\n\nDo roku 2009 nebyl předložen žádný důkaz pro to, že by byl mimozemský život identifikován. Vyšetření ALH84001 meteoritu, který byl nalezen na Antarktidě roku 1984 a považován za pocházející z Marsu, hnulo některé vědce k závěru, že meteorit patří do domu mikrofosilií mimozemského původu; tento výklad je sporný.\n\nV roce 2004 byla spektrální známka metanu odhalena v atmosféře Marsu obojím; pozemskými dalekohledy jakož i sondou Mars Express. Kvůli slunečnímu a kosmickému záření, se předpokládá, že by metan zmizel z atmosféry Marsu do několika let, a proto musí být plyn aktivně doplňován, aby bylo možné zachovat jeho množství. Vozidlo Mars Science Laboratory bude provádět přesná měření procent kyslíku a izotopů uhlíku v oxidu uhličitém (CO2) a metanu (CH4) v atmosféře Marsu, aby bylo možno rozlišovat mezi těmito geochemického a biologického původu.\n\nJe možné, že některé planety, jako obrovský Jupiter, v naší sluneční soustavě, mají měsíce s pevným povrchem či tekutými oceány, jež jsou pohostinnější než samotné planety. Většina planet dosud objevených mimo naši sluneční soustavu jsou rozžhavení plynní obři považovaní za nehostinné pro život, takže zatím není známo, zda má naše sluneční soustava, s teplými a skalnatými planetami bohatými na kov, jako je Země, abnormální složení. Zdokonalené metody detekce a zvýšený čas na pozorování dopomůže nepochybně k objevení většího počtu planetárních systémů, z nichž budou možná některé podobné tomu našemu. Například NASina Mise Kepler se snaží objevit planety velikosti Země kolem jiných hvězd na základě měření minutových změn ve světelné křivce hvězdy, jak planeta prochází mezi hvězdou a kosmickým plavidlem. Pokrok v infračervené astronomii a submilimetrové astronomii pomohl odhalit části jiných hvězdných systémů. Infračervené vyhledávání odhalilo pásy prachu a asteroidů kolem vzdálených hvězd, jež mohou být podkladem formování planet.\n\nÚsilí o zodpovězení otázek, jako jaké je množství potenciálně obyvatelných planet v obytných zónách, mělo hodně úspěchů. Četné extrasolární planety, které byly zachyceny pomocí metody zakolísání a tranzitní metody, ukazují, že planety u jiných hvězd jsou početnější, než se původně předpokládalo. První extrasolární planeta podobná Zemi, nalezená v obyvatelné zóně její hvězdy je Gliese 581 c, jež byla odhalena pomocí metody radiální rychlosti.\n\nVýzkum v oblasti ekologických limitů života a fungování extrémních ekosystémů také probíhá, takže výzkumníci mohou tušit, jaké planetární prostředí by mohlo být s největší pravděpodobností domovem života. Mise jako přistávací modul Phoenix, Mars Science Laboratory, ExoMars zaměřené na Mars, sonda Cassini zaměřená na Saturnův měsíc Titan a mise \"Ice Clipper\" zaměřená na Jupiterův měsíc Europa jsou naděleny nadějí, že přinesou důležité výsledky při výzkumu možnosti života na jiných planetách v naší sluneční soustavě.\n\nTato hypotéza, na základě objevů astrobiologů, tvrdí, že mnohobuněčné formy života, jaké se nacházejí na Zemi, mohou být ve skutečnosti ve vesmíru větší raritou, než vědci původně předpokládali. Poskytuje možnou odpovědí na Fermiho paradox, který říká: „Pokud jsou mimozemští tvorové běžní, proč to nevyjde jasně najevo?“ což je zcela jasně v opozici s principem průměrnosti, převzatý proslavenými astronomy, jako jsou Frank Drake, Carl Sagan a další. Princip průměrnosti naznačuje, že život na Zemi nejenže není výjimečný, nýbrž že je více než pravděpodobné, že se podobný či zcela rozdílný nachází v bezpočtu jiných světů.\n\nAntropogenetický Princip říká, že základní zákony vesmíru pracují konkrétním způsobem, aby byl život možný. Antropogenetický Princip podporuje hypotézu unikátní Země, argumentuje tím, že všechny prvky, které jsou potřebné pro udržení života na Zemi jsou tak dobře sladěné, že je téměř nemožné, aby někde jinde existovalo takové sladění náhodou. Ať je to jak chce, Stephen Jay Gould porovnává tvrzení, že vesmír je jemně sladěný v prospěch našeho druhu života s tvrzením, že klobásy byly již kdysi dávno dlouhé a úzké, aby se vešly do moderních párků v rohlíku, nebo tvrzení, že šavle byla vynalezena pro věšení na zeď.\n\n/Science | 1 June 2001 | Vol. 292 | no. 5522 pp. 1626 – 1627 | ESA Embraces Astrobiology | DOI: 10.1126/science.292.5522.1626\n\"CASE Undergraduate Degrees\"\n\n\n"}
{"id": "318032", "url": "https://cs.wikipedia.org/wiki?curid=318032", "title": "Igor Chmela", "text": "Igor Chmela\n\nIgor Chmela (* 2. ledna 1971 Ostrava) je český divadelní a filmový herec, bavič, komik, kytarista, zpěvák a fotograf. Jeho domovskou scénou bylo dvanáct let Divadlo Na zábradlí v Praze.\n\nIgor Chmela se narodil roku 1971 v Ostravě, kde prožil i své dětství. V letech 1985–1989 studoval Střední průmyslovou školu železniční v Letohradě obor Oprava a rekonstrukce železničního svršku a spodku a následně se vrátil do Ostravy, kde pracoval jako traťový dělník. Po dvouleté základní vojenské službě nastoupil v roce 1992 na DAMU v Praze. Ačkoliv původně přihlášku na DAMU podal, později ji vzal zpět a k přijímacím zkouškám šel dělat jen přihrávače v dialogu svému kamarádovi herci Martinu Fingerovi. Přijímací komisi ovšem natolik zaujal, že ho přemluvili, aby si přihlášku podal dodatečně. DAMU úspěšně absolvoval v roce 1996.\n\nJiž za studií hostoval na jevišti Národního divadla, kde následně získal i své první angažmá. Po třech letech odešel do Dejvického divadla, kde účinkoval další dva roky. V roce 2002 dostal nabídku na angažmá v Divadle Na zábradlí, kterou přijal a od 1. ledna 2007 byl také členem umělecké rady. Od září 2013 je zde stálým hostem. Zároveň hostuje také v Dejvickém divadle. Spolu se svou manželkou Janou a dalším manželským párem Lindou Rybovou a Davidem Prachařem založil Divadlo Verze. Kromě herectví se taky věnuje zpěvu a hraní na kytaru. Společně s Tomášem Didunykem, Tomášem Černochem a Matyášem Černochem založili skupinu Dafne.\n\nV roce 2006 moderoval galavečer udělování českých filmových cen Český lev. Objevil se také v několika televizních seriálech (Ordinace v růžové zahradě, Zázraky života, Cesty domů).\n\nIgor Chmela je podruhé ženatý. Poprvé se oženil s herečkou Martou Vítů. Jeho současnou ženou je herečka Jana Janěková ml., se kterou vychovává tři děti – starší Aničku a mladší dvojčata Elu a Antonína.\n\nIgor Chmela se již několik let věnuje fotografování. Nejznámější jsou jeho fotografie pořízené camerou obscurou vyrobenou z krabičky od sirek (tzv. „Sirkoň“), kterou nafotil například i soubor Divadla Na zábradlí. Své fotografie prezentuje na svých webových stránkách igorchmela.cz a v září 2011 měl v Divadle Na zábradlí svoji první fotografickou výstavu nazvanou „Čí je to město?“. Druhá výstava se konala v roce 2013 ve Slováckém muzeu v Uherském Hradišti.\n\nIgor Chmela několikrát účinkoval v pořadu Na stojáka (stand-up comedy), kde vytvořil scénky Perfekcionalista, Na čas, Ztratil pero či O sexu.\nV minulosti působil spolu s Ondřejem Sokolem, Michalem Suchánkem a Richardem Genzerem v improvizační show \"Partička\" (jak v rámci natáčení pro televizi, tak v rámci divadelních představení, s kterými jezdí po celé České republice).\n\n\n\n\n\n\n\n\n"}
{"id": "318034", "url": "https://cs.wikipedia.org/wiki?curid=318034", "title": "Bhavačakra", "text": "Bhavačakra\n\nBhavačakra (v dévanágarí भवचक्र), v jazyce páli bhavačakka, je sanskrtský pojem, který označuje buddhistické symbolické vyobrazení samsáry. S bhavačakrou se lze setkat především v tibetském buddhismu. „Bhava“ znamená život a „čakra“ kolo, pojem tak bývá často překládán jako „kolo života“, případně „kolo samsáry“, „kolo bytí“ apod.\n\nBhavačakra je takřka vždy kruhového zobrazení, v jehož středu se povětšinou nachází tři zvířata: kohout, had a prase. Mají představovat žádostivost, zášť a klam, tedy jevy, které pohání kolo samsáry. Kolem tohoto středového zobrazení umístěného v malém kruhu se nachází další kruh, v němž jsou umístěna vyobrazení šesti světů, do kterých se může bytost zrodit. Třetí, vnější kruh uzavírá celou bhavačakru. Je rozdělen na dvanáct části, přičemž v každé je jedno vyobrazení představující jeden článek řetězce podmíněného vznikání. Celé kolo života držívá ve svých pařátech posmrtný soudce a pán pekel Jama, který symbolizuje smrt.\n\nV každé z oněch šesti oblastí samsáry je často zobrazována postava bódhisattvy který ukazuje tamějším bytostem cestu k osvobození z koloběhu životů. V tomto smyslu je také každá slabika mantry ÓM MANI PADMÉ HÚM přiřazována jednotlivým sférám existence.\n"}
{"id": "318038", "url": "https://cs.wikipedia.org/wiki?curid=318038", "title": "Otec (rozcestník)", "text": "Otec (rozcestník)\n\nOtec může být :\n\n\n\n\n"}
{"id": "318041", "url": "https://cs.wikipedia.org/wiki?curid=318041", "title": "Excelsior", "text": "Excelsior\n\nExcelsior (), latinský výraz znamenající „vyšší“, „nadřazený“. Může se vztahovat k následujícím věcem:\n\n\n\n\n\n\n\n"}
{"id": "318042", "url": "https://cs.wikipedia.org/wiki?curid=318042", "title": "Bumer 2", "text": "Bumer 2\n\nRuský akční film, volné pokračování filmu Bumer.\n\nUběhlo několik let od té doby co Kosťa, kterému přezdívali \"Kot\", šel do vězení. Všichni jeho kamarádi s drahými auty a tónovanými skly zmizeli. Kosťu propustili z vězení, bylo mu divné, že ho pouští o pár let dříve. Ředitel věznice mu ovšem pověděl proč. Důvodem byl jeho jediný kamarád Dimon, který mohl za to, že Kosťa šel do vězení, který za Kosťu zaplatil úplatek. Během filmu však vyjde najevo, že Kolju zabili dozorci, aby za něj mohli vydávat Kosťu. Když dozorce sdělí plán Kosťova propuštění a dá mu jeho průkaz na jméno Kolji Šubina, Kosťa zpočátku nesouhlasí a dozorci se shodnou na tom, že jej okamžitě po schůzce s Dimonem zabijí. Ale celou akci přeruší Kosťův kamarád Dimon, který včas skočí před Kosťu a vlastním tělem zastaví kulku. Kosťa zůstává úplně sám. Chce začít nový život, najít si ženu a odstěhovat se někam daleko, ale předtím musí splnit jeden úkol, a sice doručit dopis od svého spolubydlícího z vězení, který umřel ještě když byl Kosťa ve vězení a jehož papíry měl v kapse. Bere Dimonovo auto a vydává se na dlouhou cestu hledat dívku Dašku, která byla sestrou jeho spolubydlícího – Kolji. Daška se ale mezitím zaplete do vydírání oligarchy a jde po ní jak mafie, tak policie.\n\n\n\nNa internetu se objevil i jiný soundtrack s 16 písněmi. Ten ale jen využívá jména filmu a vyšel dokonce ještě před filmem samotným. Šlo ale pouze o soubor písní od autorů soundtracku prvního dílu filmu Bumer. Byl to spíš jen takový pokus, jak by vypadal soundtrack \"dvojky\".\n\nDélka: 46:20 \nRok: 2006 \n\nBumer je volně přeloženo bavorák. Je to slangový výraz pro auta německé značky BMW. \nDo angličtiny se bavorák přeloží jako Bimmer, proto je oficiální anglický název Bimmer Part Two.\n\nFilm se natáčel na 35mm film. Film je Barevný. Audio ve filmu je Dolby Digital a zatím (ke dni 12. května 2008) pouze rusky.\n\n\n"}
{"id": "318047", "url": "https://cs.wikipedia.org/wiki?curid=318047", "title": "Integrovaný informační systém Státní pokladny", "text": "Integrovaný informační systém Státní pokladny\n\nIntegrovaný informační systém Státní pokladny (IISSP, zkráceně Státní pokladna) slouží české vládě ke sledování toku financí ve státních organizacích a podnicích. Obdobný systém má údajně také Finsko.\n\nZákladním cílem Integrovaného informačního systému Státní pokladny bylo efektivní a transparentní řízení veřejných financí. Smyslem IISSP jsou činností Státní pokladny spočívající v adresném plánování, evidenci a realizaci příjmů a výdajů státu, investičním, neinvestičním i finančním účtování o majetku státu, okamžitém účetním zachycení jakéhokoli pohybu při nakládání s aktivy a pasivy státu, zavedení automatizovaných finančních a řídících kontrol při vynakládání prostředků státního rozpočtu a dále ve výkaznictví o hospodaření státu. \n\nVedlejším efektem nového řešení mělo být jak vytvoření podmínek pro plnění závazků České republiky vůči EU, tak dosažení úspory peněžních, hmotných i lidských zdrojů optimalizací procesů, provázaností obou nových částí Státní pokladny (Centrálního účetního systému a Rozpočtového informačního systému) v reálném čase, zajištěnou konzistencí a dostupností dat, dlouhodobou stabilitou a užíváním, provozovaného IT systému IISSP. Zbývající dvě plánované části Státní pokladny byly nazvány (Řízení státního dluhu a Platební styk).\n\nStátní pokladnu (projekt) lze charakterizovat následujícím souborem plánovaných činností:\n\nZákladním výstupem projektu Státní pokladny je informační systém, který integruje základní funkční bloky Státní pokladny zaměřené na řízení specifických procesů řízení a kontroly veřejných financí, kterými jsou následující subsystémy:\n\n\nTendr na IISSP tedy vyhrála společnost IBM, provázely ho ovšem problémy, které potvrdila i analýza VŠE.\nSystém státní pokladny v roce 2012 propojil státní organizace, konkrétně data od 17 500 účetních jednotek, tedy například ministerstev, státních fondů, obcí, krajů, příspěvkových organizací nebo veřejných vysokých škol. V předraženém systému se částečně připravoval již státní rozpočet na rok 2013. K rozpočtovým modulům systému Státní pokladny byly tehdy připojeny i všechny organizační složky státu, kterých bylo 280.\nSouběžně s implementací IISSP byla upravena i legislativa, především zákon č. 218/2000 Sb., o rozpočtových pravidlech.\n\nPlánované náklady pouze na implementaci rozpočtového systému v rámci vlastního projektu IISSP byly cca 950 mil. Kč.\n\nFinská státní správa začala v roce 2008 budovat rozsáhlý interní informační systém, který má obsáhnout kompletní finanční a personální administrativu napříč všemi státními organizacemi. Ve veřejném výběrovém řízení zvítězila společnost Logica. Celková hodnota projektu plánovaného na čtyři roky je kolem 50 milionů EUR.\n\n"}
{"id": "318050", "url": "https://cs.wikipedia.org/wiki?curid=318050", "title": "Pjotr Buslov", "text": "Pjotr Buslov\n\nPjotr Viktorovič Buslov, rusky \"Пётр Викторович Буслов\" (* 1. června 1976 Chabarovsk) je ruský režisér, scenárista a herec.\n\nV dětství se závodně věnoval sportům jako je sambo a džudo. Později sport opustil a začal se věnovat kinematografii. Na druhý pokus byl přijat na studium režie. Ve druhém ročníku natočil krátký dokumentární film, který byl promítán na mnoha festivalech. Ve třetím ročníku, v roce 2000, napsal s absolventem Denisem Rodiminom scénář k filmu Bumer, ve stejném roce hrál ve filmu \"Umniak, ili Odiseja 1989 goda\".\n\n\n\n\n\n"}
{"id": "318051", "url": "https://cs.wikipedia.org/wiki?curid=318051", "title": "Damur", "text": "Damur\n\nDamur (arabsky الدامور, angl. Damour) je libanonské město s převážně křesťanským obyvatelstvem ležící 12 kilometrů na jih od Bejrútu.\n\nZnámým se Damur stal 9. ledna 1976, kdy v něm bylo během libanonské občanské války zmasakrováno asi 582 civilistů, kteří se po obklíčení města nemohli dostat do bezpečí. Vina na tomto masakru je připisována příslušníků OOP. Tento incident se později stal známým pod názvem Damurský masakr. Po dobytí města palestinskými ozbrojenci se samotný Damur stal opevněnou základnou OOP a v průběhu První libanonské války se stal cílem bombardování ze strany izraelského letectva.\n\nV současné době se křesťanské obyvatelstvo vrací zpět.\n"}
{"id": "318053", "url": "https://cs.wikipedia.org/wiki?curid=318053", "title": "Internet do škol", "text": "Internet do škol\n\nInternet do škol (též zvaný Indoš) byl projekt realizovaný Ministerstvem školství, mládeže a tělovýchovy České republiky, který měl za cíl zavést Internet do základních a středních škol. Projekt Internet do škol byl součástí zavádění ICT do vzdělávání.\n\nPodle Nejvyššího kontrolního úřadu, který v roce 2003 podal trestní oznámení na neznámého pachatele, došlo k nehospodárnému využití více než 800 miliónů Kč.\n\n"}
{"id": "318054", "url": "https://cs.wikipedia.org/wiki?curid=318054", "title": "Enerhodar", "text": "Enerhodar\n\nEnerhodar ( ; ) je jedno z nejmladších měst na Ukrajině. Leží v Záporožské oblasti na jižním břehu dněperské Kachovské přehrady. V současnosti má město přibližně 56 000 obyvatel a je tedy 4. největší v oblasti.\n\nMěsto bylo založeno 12. června 1970 současně se započetím výstavby Záporožské tepelné elektrárny. Zároveň byla do města přivedena odbočka železniční trati Záporoží – Sevastopol. Město poté sloužilo jako základna pro výstavbu Záporožské jaderné elektrárny (1980–1985), největší jaderné elektrárny v Evropě.\n\nV Enerhodaru se narodil ukrajinský boxer Volodymyr Sydorenko (* 1976).\n\n"}
{"id": "318058", "url": "https://cs.wikipedia.org/wiki?curid=318058", "title": "Hrísey", "text": "Hrísey\n\nHrísey je malý klidný ostrov nacházející se uprostřed fjordu Eyjafjörður na severu Islandu. Je položený přibližně 35 km severně od města Akureyri, které je hlavním městem severního regionu a čtvrtým největším městem na Islandu.\n\nHrísey je (pokud nepočítáme hlavní ostrov Island) druhým největším a nejlidnatějším ostrovem s rozlohou 7,67 km² a 180 obyvateli k 1. prosinci 2007 (největším je přibližně 300 km jihozápadně vzdálený Heimaey, kde na rozloze 13,4 km² žije 4038 obyvatel a nachází se v souostroví Vestmannaeyjar). Všech 180 obyvatel žije v upravených rybářských vesnicích s dlážděnými ulicemi, úhlednými zahradami a pohledem na obklopující hory. Ostrov je 7,5 km dlouhý a v jižní části ostrova je 2,5 km široký. Severní část ostrova je užší a vyšší než jižní část. V severní části se nachází nejvyšší bod ostrova, který měří 110 m.\n\nNa ostrov se nejsnadněji dostane přívozem \"Sævar\", který vede z přístavu vesnice Hrísey do vesnice Litli-Árskógssandur. Plavba trvá kolem 15 minut a pluje v dvouhodinových intervalech.\n\nOstrov měl do dne 1. srpna 2004 svou vlastní obec Hríseyjarhreppur, název je odvozen od názvu ostrova. Nyní je součástí obce Akureyrarkaupstaður (Akureyri). Hrísey měl společně s Akureyri 1. dubna 2008 17 304 obyvatel.\n\nSeverní část ostrova Hrísey, Ystabæjarland, leží v přírodní rezervaci v soukromém vlastnictví. Povolení musí být získáno od vlastníka půdy, jestli si přejeme projít skrz toto území.\n\nHríseyův kamenný podklad tvoří většinou 10-11 milionu starý čedič. Jsou zde četné příkopy, které se vytvořili v kamenných prasklinách během sopečných erupcí a lávou. Největší z nich je 20-25 m široký Laugakambur, který je vyčnívá do moře na severním konci ostrova. Příkopy jsou také vidět na mnoho různých místech kolem pobřeží ostrova, např. u neobydlené vesnice Hvatastaðir, nacházející se na východě ostrova a také na sever od vesnice.\n\nTlustá vrstva ledovcových pozůstatků (morén) byla nalezena v severní a západní části ostrova, což je důkaz o činnosti ledovců v době ledové.\n\nNachází se zde geotermální prameny, které poskytují obyvatelům ostrova horkou vodu a jejich zásoby studené vody pochází z vrtů.\n\n"}
{"id": "318060", "url": "https://cs.wikipedia.org/wiki?curid=318060", "title": "Charvatce", "text": "Charvatce\n\nNázev Charvatce má více sídel:\n"}
{"id": "318061", "url": "https://cs.wikipedia.org/wiki?curid=318061", "title": "Kay Adamsová", "text": "Kay Adamsová\n\nKay Adamsová je fiktivní postava z románu Kmotr od Maria Puza.\n\nKay Adams(ová) je na začátku snoubenkou Michaela Corleona. Poté co je Michaelem zavražděn \"Sollozo\" a kapitán \"McCloskey\" a Michaelově útěku na Sicílii, volá každý den Michaelově matce, která ji vyzývá, aby na Michaela zapomněla a vdala se. Přesto se po návratu Michaela za něj vdá. (Sňatek s Apollonií na Sicílii však zapře). S Michaelem mají dvě děti. Po zavraždění Carla Rizziho od Michaela s dětmi utíká. Po rozhovoru s Tomem Hagenem\nse však vrací, spolu s Michaelovou matkou přechází z protestantské na katolickou víru. V závěru knihy se modlí pro odpuštění pro Michaela, což činila každý den od zavraždění Carla.\n"}
{"id": "318066", "url": "https://cs.wikipedia.org/wiki?curid=318066", "title": "Jolanta", "text": "Jolanta\n\nJolanta je ženské křestní jméno řeckého původu, které má základ v řeckých slovech ιολη (iole), které znamená \"fialka\", a ανθος (anthos) \"květina\". Spolu tedy znamenají (Iolanthe) \"květ fialky\".\n\nDalšími variantami jména jsou Jolantha, Jola a také francouzské jméno Yolande, které je pravděpodobně formou jména Violante, které je odvozenina latinské violy.\n\n\n\n"}
{"id": "318067", "url": "https://cs.wikipedia.org/wiki?curid=318067", "title": "Catherine, vévodkyně z Cambridge", "text": "Catherine, vévodkyně z Cambridge\n\nJejí královská Výsost vévodkyně z Cambridge (* 9. ledna 1982 Reading, Berkshire; známá též jako Kate), rodným jménem Catherine Elizabeth Middleton, občanským jménem Catherine Elizabeth Mountbatten-Windsor, je manželka prince Williama, vévody z Cambridge.\n\nNarodila se v Readingu jako nejstarší dítě letušky Carol Elizabeth Middleton (roz. Goldsmith) a leteckého dispečera společnosti British Airways Michaela Francise Middletona. Má dva sourozence, sestru Philippu Charlottu (* 1983), zvanou \"Pippa\", a bratra Jamese Williama (* 1987). Pokřtěna byla 20. června 1982 ve farním kostele sv. Ondřeje v Bradfieldu v hrabství Berkshire. Později navštěvovala jazykovou mateřskou školu v jordánském Ammánu, kde její rodiče s rodinou žili a pracovali.\n\nPo návratu zpět do West Berkshire v Británii studovala na internátní škole sv. Ondřeje ve vesnici Pangbourne v hrabství Berkshire a poté krátce na internátní škole Downe House. Ve studiích pokračovala na Marlborough College, kde studovala mj. chemii, biologii a umění, a na Univerzitě v St Andrews ve Fife, kde se také seznámila s princem Williamem, jehož je údajně sestřenicí ze 16. kolena. Vystudovala dějiny umění, věnovala se i sportu, konkrétně tenisu, hokeji, dívčí košíkové a atletice. Před univerzitou studovala na britském institutu ve Florencii, účastnila se na programu Raleigh International v Chile a byla členkou posádky při \"Round the World Challenge\" v Solentské úžině.\n\nPo univerzitě pracovala ve společnosti svých rodičů Party Pieces a v listopadu 2006 byla zaměstnána na částečný úvazek v módním domě \"Jigsaw\" jako asistentka nákupčího. V roce 2008 uvedla značku First Birthdays, značku pro děti u Party Pieces. \n\nV roce 2017 se stala patronkou britského tenisového svazu The Lawn Tennis Association a londýnského All England Lawn Tennis and Croquet Clubu.\n\nS Williamem se seznámila na Univerzitě v St Andrews, kde si jí princ poprvé všiml, když předváděla oblečení na módní přehlídce. Jejich přátelský vztah postupem času přerostl ve vztah partnerský, přesto dne 14. dubna 2007 oznámil britský deník The Sun jejich rozchod, což během dne potvrdila i BBC. Svůj rozchod oba oznámili ve švýcarském Zermattu. Oficiální královské kruhy sdělily, že nebudou komentovat princův osobní život. Avšak již v červnu 2007 se objevily spekulace o obnovení jejich vztahu. To se potvrdilo v říjnu 2010, kdy se zasnoubili při návštěvě Keni. Britská královská rodina zásnuby oficiálně oznámila 16. listopadu 2010. Svatba se uskutečnila 29. dubna 2011 ve Westminsterském opatství.\n\nDne 22. července 2013 v 16:24 místního času se manželům narodil syn George Alexander Louis, který obdržel jako rodilý člen královské rodiny a budoucí následník trůnu titul \"princ\" a přídomek \"z Cambridge\" podle titulu svých rodičů. V pořadí následnictví je princ George třetí.\n\n8. září 2014 oznámil Clarence House, že vévodkyně z Cambridge očekává druhého potomka. Dne 2. května 2015 v 8:34 místního času se manželům narodila holčička Charlotte Elizabeth Diana, princezna z Cambridge. V pořadí na trůn je čtvrtá.\n\nDne 23. dubna 2018 v 11:01 místního času se vévodkyni Catherine narodil druhý syn Louis Arthur Charles, princ z Cambridge. V pořadí následnictví na britský trůn je třetí dítě na pátém místě.\n\nFormálně byla Kate Middletonová představena veřejnosti 24. února 2011, tedy dva měsíce před svatbou, když spolu s princem Williamem navštívila ceremonii pojmenování lodi v Trearddur v severním Walesu. O den později se objevili v St Andrews, kde zahájili oslavy 600. výročí univerzity. Dne 16. února 2011 Clarence House oznámil, že první oficiální zahraniční návštěva bude v Kanadě. Ta se odehrála v červenci 2011.\n\nV květnu 2011 Clarence House oznámil, že po návštěvě Kanady se pár vydá do Kalifornie, USA. Zavítali také do Dánska , kde s dánským korunním párem navštívili centrum UNICEF.\n\nV září 2012 vévoda a vévodkyně z Cambridge navštívili Singapur , Malajsii , Tuvalu a Šalamounovy ostrovy v rámci královnina diamantového jubilea.\n\nV dubnu 2014 se vydali i se synem Georgem do Austrálie a na Nový Zéland . Mimoto se zúčastnili také pietní ceremonie k připomenutí první a druhé světové války ve Francii a Belgii . V listopadu Clarence House oznámil, že pár v prosinci pojede do New Yorku.\n\n\nNa rozdíl od většiny předchozích královských nevěst nepochází Catherine z královské nebo aristokratické rodiny a nemá vlastní titul. U příležitosti svatby 29. dubna 2011 se princ William stal vévodou z Cambridge, hrabětem ze Strathearnu a baronem z Carrickfergusu a v souladu se zvyklostmi přejala Catherine jeho jméno. Oficiálně je celým titulem označována jako \"Her Royal Highness Princess William Arthur Philip Louis, Duchess of Cambridge, Countess of Strathearn, Baroness Carrickfergus, Master of Arts\" (česky \"Její královská výsost princezna William Arthur Philip Louis, vévodkyně z Cambridge, hraběnka ze Strathearnu, baronka z Carrickfergusu, magistra umění\").\n\nJako členka britské královské rodiny nemá vévodkyně Catherine Elizabeth žádné příjmení, také není „princeznou Catherine“, protože tento titul před svým jménem mohou používat pouze osoby, které jej získaly narozením. V případech, kdy je příjmení nutné, Catherine uvede příjmení manžela – Mountbatten-Windsor.\n\n"}
{"id": "318075", "url": "https://cs.wikipedia.org/wiki?curid=318075", "title": "Mezinárodní rada pro památky a sídla", "text": "Mezinárodní rada pro památky a sídla\n\nMezinárodní rada pro památky a sídla (v originále , odtud zkratka ICOMOS) je mezinárodní organizace, která se zabývá ochranou kulturního dědictví po celém světě. Organizace byla založena v roce 1965, přičemž popud pro její vznik byl dán již Benátskou chartou z roku 1964. ICOMOS sídlí v Paříži a ohledně Světového dědictví je hlavním poradním orgánem UNESCO.\n"}
{"id": "318076", "url": "https://cs.wikipedia.org/wiki?curid=318076", "title": "Ileť", "text": "Ileť\n\nIleť (marijsky \"Элнет\", , ) je řeka v Marijské republice a částečně tvoří její hranici s Tatarstánem v Rusku. Je dlouhá 204 km. Plocha povodí měří 6450 km².\n\nNa horním toku teče mezi nízkými břehy, které se níže po proudu zvedají. Částečně jsou bažinaté. krajinu. Je levým přítokem Volhy a ústí do Samarské přehrady.\n\nZdrojem vody jsou především sněhové srážky. Zamrzá v polovině listopadu a rozmrzá v polovině dubna.\n\nJe splavná pro vodáky. Na dolním toku je možná vodní doprava.\n"}
{"id": "318101", "url": "https://cs.wikipedia.org/wiki?curid=318101", "title": "Guru Nának", "text": "Guru Nának\n\nGuru Nának, též Báb Nának či jen Nának, (20. října 1469 – 7. května 1539) byl zakladatel sikhismu. Je považován za prvního z deseti guruů sikhismu. Sikhové věří, že jeho duch později vstoupil do devíti dalších guruů. Napsal 974 hymnů, které jsou jádrem svatého textu sikhismu - Guru Granth Sahib. \n\nNarodil se v dnešním Pákistánu. Jeho rodiče byli oba hinduisté a patřili k obchodní kastě. O jeho životě pojednávají hagiografické texty zvané \"Janamsakhis\". Byly však napsány většinou delší čas po Nánakově smrti, byť to někteří z autorů popírají, a jsou plné zázraků a legend. Jak bývá obvyklé, čím mladší texty jsou, tím více zázraků obsahují. Roku 1487 se Nanak oženil, jeho syn Šrí Chand (* 1494) se stal zakladatelem asketické sekty Udasi. Nának hodně cestoval. Navštívil Tibet, jižní Asii a Arábii. Na většině míst vedl diskuse. Přispělo to zřejmě k synkretickému charakteru jeho učení. Religionisté jeho učení většinou chápou jako pokus sladit hinduismus a islám. Obvyklou teorií též je, že byl Nának ovlivněn deistickou skupinou uvnitř hinduismu – hnutím Bakhti, které uctívalo \"nirguni\" (beztvarého boha). S tímto hnutím byli spojeni nejspíše Nánakovi rodiče.\n\nUčil o jediném Bohu, který přebývá ve všech svých stvořeních a tvoří věčnou pravdu. Zdůrazňoval jednotu celého lidstva, a to že všechny lidské bytosti mohou mít přímý přístup k Bohu bez rituálů nebo kněžích. Odmítal rozdělení na život světský a duchovní, žádal duchovní praxi prostřednictvím všednodenních úkonů a práce. Tradice rozlišuje tři způsoby, jak lze sikhismus praktikovat: 1) pomoc potřebným, 2) živit se bez vykořisťování a podvodu, 3) rozjímat o Božím jménu za účelem ovládnutí pěti lidských slabostí.\n\nVedle sikhů je Guru Nának ctěný i hinduisty a súfisty. Nának hluboce zasáhl do dějin Paňdžábu, historického území, které se dnes rozkládá na území Pákistánu i Indie.\n\n"}
{"id": "318111", "url": "https://cs.wikipedia.org/wiki?curid=318111", "title": "Momotombo", "text": "Momotombo\n\nMomotombo je aktivní sopka v Nikaragui. Její poslední aktivita proběhla v roce 1905 a následně v roce 2015. Sopka je relativně „mladá“ – její stáří se odhaduje na cca 4500 let. Nachází se při severním pobřeží jezera Managua v blízkosti města León.\nVelká erupce v roce 1610 zničila španělské koloniální město León. Ruiny města (známé pod názvem León Viejo) jsou od roku 2000 zapsány na seznam světového dědictví UNESCO.\n\n"}
{"id": "318113", "url": "https://cs.wikipedia.org/wiki?curid=318113", "title": "Litotripse", "text": "Litotripse\n\nLitotripse, někdy i litotrypse, je druh terapie využívající tlakové rázové vlny, kdy se prostorem šíří jeden jediný krátký pulz o poměrně vysokém tlaku. V medicíně se používá především k drcení žlučníkových a ledvinových kamenů, které se označuje českou zkratkou LERV (\"Litotripse Extrakorporální Rázovou Vlnou\") ev. anglickou zkratkou ESWL (\"Extracorporeal Shock Wave Lithotripsy\"). Metoda ESWL byla vyvinuta v roce 1980 německou firmou Dornier Medizintechnik GmbH.\n\nTermín pochází z řeckých slov \"lithos\" kámen a \"tribein\" (lat. \"thryptein\") mačkat.\n\nRázová vlna je v podstatně podobná tlakové vlně šířící se z místa exploze do okolí. Vlastní účinek, tedy rozrušení pevného konkrementu (kamene) v těle, je dán minimálně dvěma mechanizmy. Prvním z nich je vysoká lokální změna tlaku, která může v pevné látce dosáhnou až meze pevnosti a tím vést k rozrušení struktury konkrementu. V místech s velkou změnou tlaku může docházet i ke kavitaci a tak k dalšímu poškození konkrementu.\n\nJedna rázová vlna nestačí k rozdrcení konkrementu, je třeba opakovaných rázů (v průměru 1000). Opakování rázových vln je z bezpečnostních důvodů synchronizováno s EKG pacienta.\n\nRázová vlna je obvykle vytvářena mimo tělo a šíří se vhodným prostředím, většinou vodou. Akustickými zrcadly je zaměřována tak, aby procházela jedním bodem (ohniskem), ve kterém se nachází kámen. Proto je třeba před výkonem zaměřit kámen u pacienta a nastavit generátor rázové vlny tak, aby ohnisko leželo v kameni. Prakticky se používá buď ultrazvukové nebo rentgenové zaměření kamene.\n\nZdroje rázové vlny mohou být:\n\nPodmínkou pro použití ESWL k terapii ledvinových kamenů je, aby byl kámen volný, velikosti nejvýše 2 cm a aby byly volně průchodné horní močové cesty. Při použití litotriptoru s rentgenovým zaměřováním je nutné, aby se jednalo o tzv. kontrastní konkrement, tj. aby byl kámen dobře viditelný na rentgenovém snímku. ESWL lze použít u zhruba 70 % nemocných, úspěšnost terapie se pohybuje mezi 70 a 98 %.\n\nPro terapii ESLW je vhodných asi 20 % nemocných.\n\n\n"}
{"id": "318117", "url": "https://cs.wikipedia.org/wiki?curid=318117", "title": "Apollonia Vitelliová", "text": "Apollonia Vitelliová\n\nApollonia Vitelliová je fiktivní postava z románu Kmotr od Maria Puza.\n\nApollonia Vitelliová je Siciliánka, její otec vlastní kavárnu. Michael Corleone, ukrývající se na Sicílii před zákonem USA, se do ní zamiluje („zásah blesku“). Apollonia se za Michaela brzy vdá, po svatbě otěhotní. Michael ji učí anglicky a řídit auto. Jednou se Michael chystá autem odjet, ona na něj troubí, že k němu dojede. V automobilu je nastražena bomba, při nastartování automobil vybuchne a Apollonia umírá. Pastevec \"Fabrizzio\", který atentát na Michaela spáchal, je později zavražděn ve své pizzerii v USA.\n"}
{"id": "318118", "url": "https://cs.wikipedia.org/wiki?curid=318118", "title": "Kozí Hory", "text": "Kozí Hory\n\nKozí Hory (dříve též \"Kozohory, Kozihory\") jsou někdejší samostatná ves, od roku 1960 součást města Nového Knína ve svazích nad údolím Kocáby, k jejímuž toku kozohorské katastrální území zasahuje. Spolu s Hranicemi tvoří základní sídelní jednotku města Nového Knína. Rovněž katastrální území (do značné míry zalesněné) mají uvedené vsi společné. V roce 2011 zde trvale žilo 85 obyvatel.\n\nPrvní písemná zmínka o vesnici pochází z roku 1653.\n\nPo roce 1850 byly Kozí hory součást obce Drhovy. Začátkem 20. století se spolu s Hranicemi osamostatnily. Roku 1960 byly společně připojeny k Novému Knínu.\n\n"}
{"id": "318119", "url": "https://cs.wikipedia.org/wiki?curid=318119", "title": "Archón", "text": "Archón\n\nArchón (\"řecky: άρχων, mn. č.. άρχοντες\", 2. pád \"archonta\") je řecké slovo, jehož význam je „vládce, vládnoucí (občan), nadřízený“, které je často užíváno jako titul specifického veřejného úřadu. Jedná se o zpodstatnělé příčestí přítomné ze základu αρχ-, který je odvozený ze stejného kořene \"arch\" (latinské \"arci\", např.: arcibiskup) jako hierarchie, archanděl či monarcha.\n\nV raném období starověkého Řecka byli čelní úředníci různých městských států nazýváni archonty. Slovo bylo používáno během celé řecké minulosti a v obecnějším významu pro označení osob v čele různých spolků apod. nebo i úředníků římské správy.\n\nV Athénách se vyvinul systém tří archontů, nazývaných Archón Epónymos, Archón Polémarchos, a Archón Basileos. Původně byli voleni z řad aristokracie každých deset let. Během tohoto období byl Archón Eponymos zodpovědný za civilní správu města, Polémarchos byl velitelem armády a Archón Basileos zodpovídal za veřejné náboženské obřady. Po roce 683 př. n. l. byli archonté voleni již pouze na jeden rok a tento rok byl nazýván po Archontu Eponymovi. Po roce 487 př. n. l. začal být úřad přístupný losem každému občanovi Athén, následkem čehož poklesl význam archontů – Polémarchovi byla odebráno velení nad armádou ve prospěch stratégů – generálů a dále zastával pouze drobné náboženské úkoly, Archón Epónymos byl nadále titulární hlavou athénského státu, ale s omezenými pravomocemi. Archónům při jejich službě asistovali pomocníci nazývaní thesmosthéti. Po roce 457 př. n. l. se bývalí archonté automaticky stávali doživotními členy Areopagu, avšak ani toto shromáždění nemělo v té době významné politické postavení.\n\nNa osmibitovém počítači Atari existovala v devadesátých letech 20. století strategická desková hra Archon.\n\nArchon je i jméno jednotky v sérii her StarCraft. V prvním díle jsou dva druhy archonů – temný a vysoký, přičemž je lze získat sloučením dvou temných, respektive vysokých, templářů. Ve pak je jen jeden druh pro všechny kombinace templářů. Je to silná, ale drahá jednotka s plošným útokem a možností útočit na pozemní i letecké jednotky.\n\nVe hře Might & Magic Heroes VI se pak také vyskytuje archón Belketh, který býval andělem, ale podařilo se mu s pomocí černé magie vstát z mrtvých. Je zakladatelem nekromancie a nemrtvého řádu.\n\nArchóni se také vyskytují v hexalogii Tajemství nesmrtelného Nikolase Flamela, kde ztělesňují vyhynulé zlé předchůdce bohů.\n"}
{"id": "318121", "url": "https://cs.wikipedia.org/wiki?curid=318121", "title": "Cesta kolem světa za osmdesát dní (rozcestník)", "text": "Cesta kolem světa za osmdesát dní (rozcestník)\n\nNázev Cesta kolem světa za osmdesát dní nese více děl:\n\n"}
{"id": "318122", "url": "https://cs.wikipedia.org/wiki?curid=318122", "title": "Luca Brasi", "text": "Luca Brasi\n\nLuca Brasi je fiktivní postava z románu Kmotr od Maria Puza. Ve filmu jej hrál Lenny Montana.\n\nNavázání kontaktu Brasiho s \"famiglií\" Corleonových začalo poté, co Brasiho muži přijeli pro porodní bábu, aby provedla porod Irky v Brasiho domě. Po porodu chtěla bába předat dítě Brasimu, ten však poručil, aby bylo hozeno do kotle, což porodní bábu donutil pod pohrůžkou smrti (rozbitá láhev) udělat. \"Tento příběh vypráví ona porodní bába Michaelu Corleonovi na Sicílii, kam po této události s manželem odjela.\" Brasi několik dní poté matku dítěte zabil, byl zatčen a uvězněn. Ve vězení se pokusil o sebevraždu. Donu Corleonoví se povedlo zařídit ztrátu důkazů a Brasi byl propuštěn. Když později Al Capone poslal do New Yorku, na Dona Corleona své dva zabijáky, dal Don Brasimu pokyny, které odstranili Brasimu poslední zábrany. Zabijáci byli zajati, odvezeni do doků, kde jednoho začal Brasi sekat sekyrou. Druhý z hrůzy spolkl ručník, jenž mu ucpával ústa, a udusil se. Brasi měl zbrojní průkaz, který ho stál 10 000,- dolarů, pravděpodobně nejdražší průkaz v New Yorku, který jej chránil před zatčením. Po atentátu na Dona Corleona je Brasi nasazen proti \"Solozzovi\" a \"Tatagliovi\", zde je však uškrcen.\n"}
{"id": "318132", "url": "https://cs.wikipedia.org/wiki?curid=318132", "title": "Aldus Manutius", "text": "Aldus Manutius\n\nAldus Manutius, italsky Aldo Manuzio (1449 Sermoneta, asi 100 km jižně od Říma – 6. února 1515 Benátky) byl italský humanista a typograf, který zásadně ovlivnil dějiny knihtisku a evropské vzdělanosti.\n\nPo studiu klasických jazyků v Římě a Ferraře se usadil u svého přítele Pico della Mirandola a vychovával jeho synovce, kteří mu pak věnovali majetek, aby mohl uskutečnit své plány na záchranu a šíření klasické literatury tiskem. Roku 1490 se usadil v Benátkách a postupně kolem sebe shromáždil až 30 vzdělanců, tak zvanou \"Novou Akademii\", k níž patřili i Pietro Bembo, Erasmus Rotterdamský nebo Johannes Reuchlin; obcovacím jazykem v domě byla řečtina. Přes velké nesnáze, způsobené válkami, udržel tiskařskou živnost a odkázal ji svým potomkům.\nPo dvou svazcích řeckých básní a knihy Žalmů zahájil roku 1495 vydávání „Řecké knihovny“ (první vydání Aristotela, 1495-1498), kde do roku 1515 vyšlo přes 30 svazků, vesměs jako prvá vydání (Aristofanés, Thúkydidés, Sofoklés, Hérodotos, Homér, Platón, Démosthenés aj.). Sňatkem 1505 vyženil tiskárnu benátského tiskaře, Francouze N. Jensona. Kromě toho vydával italské humanisty (Dante Alighieri, \"Božská komedie\" 1502, Petrarca), latinské klasiky (Vergilius, Plinius mladší, Juvenalis aj.) i spisy svého přítele a spolupracovníka Erasma Rotterdamského. Roku 1518 vyšlo z jeho tiskárny posmrtně první vydání řecké Bible (Septuaginta).\n\nS tiskařskou produkcí Alda Manutia končí období prvotisků, velkých a nákladných knih, napodobujících středověké rukopisy. Vytvořil nový, příruční typ knihy malého („kapesního“) formátu („aldinka“) a vydával je ve velkých nákladech (typicky 1000 výtisků), čímž se podstatně snížila cena. Zavedl nové typy latinského písma, tak zvanou antikvu, která nahradila starší gotické typy německého původu, odvozené z rukopisného písma. Zavedl užívání kurzívy (anglicky \"italics\") a sjednotil užívání interpunkčních znamének, tečky jako ukončení věty, čárky a středníku uvnitř vět. Tím vším se podstatně přičinil o oživení zájmu o klasickou literaturu a o rozšíření nové, humanistické vzdělanosti.\n\nK Aldovu odkazu se pak hlásilo mnoho tiskařů, jeho žákem byl patrně i mnich Makarie, který pak v Cetinji v Černé Hoře poprvé tiskl slovanským písmem (1494) a roku 1511 v Trgovišti v rumunštině. Ve 20. století vznikla firma Aldus, která roku 1985 vytvořila sázecí program PageMaker a otevřela tak oblast desktop publishing (DTP). Roku 1994 se spojila s Adobe Systems. Podle Alda se také nazývá italský Progetto Manuzio, knihovna volných textů na internetu.\n\nAldovým tiskařským znakem byla kotva s obtočeným delfínem, se jménem ALDUS a s heslem \"Festina lente\" („Pospíchej pomalu“). Tento způsob trvalého a jednotného označování tisků se později obecně prosadil a je jedním z prvních příkladů firemního loga a ochranné známky.\n\n\n\n\n"}
{"id": "318141", "url": "https://cs.wikipedia.org/wiki?curid=318141", "title": "Fstab", "text": "Fstab\n\nfstab ( , \"tabulka systémů souborů\", codice_1) je v informatice název souboru zapsaný ve formě prostého textu, který v unixových systémech definuje seznam všech připojovaných diskových oddílů a místo jejich připojení do souborového systému.\n\nSoubor codice_1 je používán převážně pro čtení. Program mount podle něj při startu systému připojí všechny označené oddíly (codice_3). Pokud nedostane příkaz codice_4 všechny potřebné informace, pokusí se je doplnit podle záznamů v souboru codice_1. Soubor využívají i další programy, jako například fsck, mkinitrd apod. Aktuální stav připojených souborových systémů je zapisován do souboru codice_6, v Linuxu zveřejňuje jádro informace též v souboru codice_7. Soubor může mít i jiné názvy v závislosti na variantě unixového systému. Například v systému Solaris se jmenuje codice_8.\n\nSoubor je upravován administrátorem systému pomocí textového editoru nebo specializovaného nástroje. Ve starších systémech byl soubor automaticky modifikován při připojení hot swap zařízení). Dnes je tato metoda nahrazena systémem udev.\n\nPříklad souboru codice_6 v systému Red Hat Linux čí Fedora:\n\n\nPozn: hodnota 0 v některém z posledních dvou sloupců vypíná danou vlastnost.\n\n"}
{"id": "318150", "url": "https://cs.wikipedia.org/wiki?curid=318150", "title": "Brown-Séquardův syndrom", "text": "Brown-Séquardův syndrom\n\nBrown-Séquardův syndrom je soubor příznaků nastávající po jednostranném přetětí či útlaku míchy (hemisekce míšní). Jedná se o příčné (transverzální) poškození poloviny míchy, z kterého lze demonstrovat funkci míšních drah. V klinické praxi je diagnostikován velmi vzácně, spíše se jedná o tzv. neúplný Brown-Séquardův syndrom (nekompletní poškození poloviny míchy). Příčinou může být zejména zranění, ale také krvácení, nedokrvení (ischemie), nádor, zánět atd.\n\nPrvním, kdo dané onemocnění popsal, byl britský neurolog Charles-Édouard Brown-Séquard (1817–1896) v roce 1850.\n\nPo minimalizaci míšního šoku dochází v závislosti na lokalizaci k těmto příznakům:\n\nNa poškozené straně:\n\na) \"centrální (spastická) obrna\" – důvodem je vyřazení pyramidové dráhy (\"tractus corticospinalis\").\nb) \"ztráta hlubokého (proprioreceptivního) čití\" – pro poruchu zadních provazců míšních – Gallova a Burdachova (\"fasciculus gracilis et cuneatus\").\nc) \"ztráta povrchového (taktilního) čití\" – pro poruchu postranních provazců míšních.\nd) \"kořenový (radikulární) syndrom\" – z poruchy několik kořenů v místě poškození míchy.\ne) \"zvýšená citlivost (hyperestézie)\" – lokalizovaná nad místem poškození z dráždění zadních kořenů.\n\nNa opačné (kontralaterální) straně:\n\na) \"porucha bolestivého (algického) čití\" – pro poškození ještě v míšním segmentu zkříženého svazku spinothalamického.\nb) \"porucha tepelného (termického) čití\" – pro poškození zkříženého svazku spinothalamického.\n\nSyndrom někdy bývá demonstrován na laboratorních potkanech studentům medicíny v rámci předmětu fyziologie. V současnosti se však od pokusů in vivo upouští, z důvodů nesmyslného poškozování laboratorních zvířat. Dané pokusy jsou nahrazovány videoprojekcemi či jinými technikami.\n\n\n"}
{"id": "318152", "url": "https://cs.wikipedia.org/wiki?curid=318152", "title": "Glykolipidy", "text": "Glykolipidy\n\nGlykolipidy jsou lipidy s cukernou složkou v molekule. Jejich hlavní rolí je zřejmě účast v buněčném rozpoznávání.\n\nVznikají spojením sacharidového řetězce s fosfolipidem buněčné membrány. Glykolipidy se nacházejí na povrchu všech eukaryotických buněk. Jejich cukerné části vyčnívají z membrány do okolního prostředí, kde fungují jako receptory pro specifické chemikálie a jako látky pomáhající zakotvit buňku do okolní tkáně.\n\n\"pozn.:nekompletní přehled\"\n\n"}
{"id": "318155", "url": "https://cs.wikipedia.org/wiki?curid=318155", "title": "Hanuš Rezek", "text": "Hanuš Rezek\n\nJUDr. Hanuš Rezek, původním jménem \"Hanuš Samuel Rebenwurzel\", (22. ledna 1902, Strážnice – 21. prosince 1948, Řecko) byl rabín, kazatel a právník. \n\nPřed druhou světovou válkou působil jako advokát ve Vsetíně. V roce 1938 byl za sociální demokracii zvolen členem městského zastupitelstva. \n\nPo okupaci Československa byl zatčen gestapem. Po propuštění odešel v roce 1939 s rodinou do Palestiny, kde v roce 1942 vstoupil do čs. exilové armády. Stal se vojenským duchovním; nejprve sloužil na Blízkém východě, od září 1943 v Anglii, kde byl jmenován polním rabínem čs. vojska v exilu. Pamětníci vzpomínají např. na polní bohoslužby na podzim 1944 o Vysokých svátcích po vylodění v Normandii. Snažil se vystupovat proti projevům antisemitismu, které se objevovaly zejména v čs. důstojnickém sboru.\n\nPo osvobození Československa v roce 1945 se vrátil i s manželkou a čtyřletým synem Jehošuou do Prahy, kde pracoval jako zástupce pražského vrchního rabína Gustava Sichera. To v poválečné zemi znamenalo zvládnutí mnoha úkolů: byl rabínem, kazatelem, kultovním referentem i tajemníkem a zstupoval americkou židovskou organizaci \"Joint\". Krom velkých zásluh na obnově náboženského života zdevastovaných obcí, pomáhal s organizací emigrace československým židům do Palestiny a pozdějšího Izraele. Sám plánoval emigraci s rodinou \n\nHanuš Rezek zahynul 21. prosince 1948 při leteckém neštěstí na cestě do Izraele. Byl jedním z pasažérů letadla Čs. aerolinií, které se zřítilo v Řecku. Na palubě bylo několik dalších představitelů Makkabejského svazu, kteří cestovali na světový kongres do Izraele. \n\nByl pochován v Tel Avivu. Jeho manželka se dvěma syny se přestěhovala do Izraele v roce 1949.\n"}
{"id": "318166", "url": "https://cs.wikipedia.org/wiki?curid=318166", "title": "Elektrárna Siersza", "text": "Elektrárna Siersza\n\nElektrárna Siersza je černouhelná tepelná elektrárna poblíž města Trzebinia v Malopolském vojvodství. Provozovatelem elektrárny je společnost Południowy Koncern Energetyczny.\n\nPůvodní tepelná elektrárna nazvaná Siersza Wodna byla dána provozu v roce 1913. Její instalovaný výkon 5 MW se postupně zvyšoval až na 22,5 MW v roce 1928.\n\nS ohledem na nedaleké zásoby černého uhlí byla v 50. letech 20. století zahájena výstavba nové tepelné elektrárny Siersza. První etapa výstavby byla dokončena v roce 1962, kdy začaly pracovat první dva elektrárenské bloky o instalovaném výkonu 2 x 130 MW. Ve druhé etapě byly do roku 1970 vybudovány další čtyři bloky, každý s instalovaným výkonem 120 MW. \n\nOd 29. prosince 2000 je Elektrárna Siersza součástí koncernu Południowy Koncern Energetyczny S.A.\n\nPo provedených opravách a modernizacích bloků 1 a 2, kdy byl zvýšen instalovaný výkon každého z těchto bloků na 153 MW, disponuje elektrárna v současnosti (rok 2008) instalovaným elektrickým výkonem 786 MW, tepelný výkon je 61,3 MWt. \n\n"}
{"id": "318167", "url": "https://cs.wikipedia.org/wiki?curid=318167", "title": "Konopišťský potok", "text": "Konopišťský potok\n\nKonopišťský potok nazývaný na horním toku též Bystrá, nebo Bystřice je levostranný přítok řeky Sázavy v okrese Benešov ve Středočeském kraji. Délka jeho toku činí 33,0 km. Plocha povodí měří 90,2 km².\n\nKonopišťský potok pramení jižně od Votic nedaleko osady Hostišov. Po celé své délce směřuje převážně severním směrem. Na jeho toku se nachází několik větších rybníků. Severně od Olbramovic je to Podhrázský rybník, u města Bystřice Splavský a Semovický rybník. U Benešova jsou to rybníky Jarkovický a Konopišťský rybník. V této části má potok většinou lučinatý charakter. Mezi Konopištěm a Poříčím nad Sázavou se vzhled okolí potoka mění. Údolí je sevřené a zalesněné, koryto kamenité. Tento úsek je znám jako Měsíční údolí. Do Sázavy se potok vlévá v Poříčí nad Sázavou na 30,9 říčním kilometru v nadmořské výšce 264 m.\n\n\nVodní nádrže v povodí Konopišťského potoka podle rozlohy:\n\nPrůměrný průtok Konopišťského potoka u ústí činí 0,40 m³/s.\n\nHlásný profil:\nM-denní průtoky u ústí:\nN-leté průtoky v Poříčí nad Sázavou:\n\n"}
{"id": "318171", "url": "https://cs.wikipedia.org/wiki?curid=318171", "title": "Třída Cleveland", "text": "Třída Cleveland\n\nTřída Cleveland byla třída lehkých křižníků amerického námořnictva z období druhé světové války. Je to vůbec nejpočetnější třída křižníků v historii. Celkem bylo objednáno 52 lehkých křižníků této třídy. Dokončeno jich bylo 28 (jeden až jako raketový křižník), trup devíti dalších byl přestavěn na lehké letadlové lodě třídy \"Independence\", 13 křižníků bylo přeobjednáno v upravené podobě jako \"třída Fargo\" a stavba ostatních byla zrušena. Třída \"Fargo\" se lišila především kompaktnější nástavbou s jedním komínem (stejně se lišily těžké křižníky třídy \"Oregon City\" od původní třídy \"Baltimore\"). Křižníky byly ve službě v letech 1942–1956. Intenzivně byly nasazeny za druhé světové války, přičemž žádný nebyl ztracen. Šest jednotek bylo později přestavěno na raketové křižníky tříd \"Galveston\" a \"Providence\".\n\nVývoj třídy byl zahájen roku 1938. Původně se mělo jednat o menší křižníky (výtlak 8000 t) respektující omezení daná Washingtonskou konferencí. Po vypuknutí války v Evropě omezení padla a bylo rozhodnuto dále rozvíjet vyzkoušenou konstrukci předcházející třídy \"St. Louis\". Při konstrukci třídy \"Cleveland\" byl kladen důraz na lepší protiletadlovou výzbroj a větší dosah, než tomu bylo u předchozích tříd.\n\nCelkem bylo objednáno 52 křižníků této třídy. Do stavby se zapojily americké loděnice New York Shipbuilding Corp. v Camdenu, Newport News Shipbuilding and Dry Dock Co. v Newport News, Bethlehem Steel Corp. ve Fore River v Quincy a William Cramp & Sons Shipbuilding Co. ve Filadelfii.\n\nStavební program však výrazně ovlivnil průběh války. Celkem 27 jednotek bylo dokončeno v podobě lehkých křižníků. Nedostatek letadlových lodí vedl k nouzovému řešení a devět trupů bylo dokončeno jako letadlové lodě třídy \"Independence\". Stavba dalších křižníků byla zrušena, neboť ke konci války už byly nadbytečné. Stavba křižníků \"Buffalo\" a \"Newark\" byla zrušena už roku 1940, aby se loděnice Federal Shipbuilding and Drydock Company v Kearny mohla soustředit na stavbu torpédoborců. Stavba křižníku \"Galveston\" byla přerušena a dokončen byl až roku 1958 jako raketový křižník.\n\nRoku 1942 bylo rozhodnuto, že křižníky (CL-106 až 118) budou dokončeny podle vylepšeného projektu lišícího se především kompaktnější nástavbou s jediným komínem, což zlepšovalo problém s přetížením nástaveb a zefektivňovalo využití protiletadlových kanónů. Tato verze je označována jako třída \"Fargo\". Dokončeny ale byly pouze dvě jednotky a stavba ostatních zrušena.\n\nJednotky třídy \"Cleveland\":\n\nZákladní výzbroj tvořilo dvanáct 152mm kanónů ve třídělových věžích, doplněných stejným počtem 127mm kanónů ve dvoudělových věžích, osmi 40mm kanóny a třinácti 20mm kanóny. Složení lehké výzbroje se u jednotlivých plavidel lišilo. Neseny byly dva katapulty a čtyři hydroplány (Curtiss SOC Seagull, Vought OS2U Kingfisher). Pohonný systém tvořily čtyři kotle Babcock & Wilcox a čtyři převodové turbíny General Electric o celkovém výkonu 100 000 shp. Nejvyšší rychlost dosahovala 32,5 uzlu. Dosah byl 11 000 námořních mil při rychlosti 15 uzlů.\n\nBěhem války byly křižníky vybavovány novými radary a byla upravována jejich protiletadlová výzbroj. První plavidla měla nástavby částečně z hliníkových slitin, kvůli nedostatku hliníku ale za války výroba přešla na nástavby z těžší oceli. Společně s vysoko položenými novými radary to výrazně zhoršovalo stabilitu křižníků.\n\nZa druhé světové války bylo do služby přijato 22 křižníků. Za války byla naprostá většina křižníků nasazena v Pacifiku, v menší míře v Evropě a Středomoří. Bojový křest prodělal křižník \"Cleveland\" roku 1942 během operace Torch. V Pacifiku křižníky především tvořily doprovod rychlých letadlových lodí. Ostřelovaly také pozemní cíle (např. na Okinawě). \"Columbia\", \"Denver\", \"Santa Fe\", \"Mobile\", \"Vincennes\" a \"Miami\" se roku 1944 účastnily bitvě u Leyte. Žádný z nich nebyl během války ztracen.\n\nKřižníky byly vyřazeny do roku 1950 (jediný \"Manchester\" do roku 1956) a následně drženy nějaký čas v rezervě. \"Manchester\" prodělal tři nasazení v korejské válce, kde získal devět vyznamenání Battle Star.\n\nKřižník \"Atlanta\" byl výrazně přestavěn na cílovou loď určenou ke zkouškám odolnosti proti výbuchům (operace Sailor Hat).\n\nŠest vyřazených křižníků (\"Galveston\", \"Little Rock\", \"Oklahoma City\", \"Providence\", \"Springfield\" a \"Topeka\") bylo později rozsáhle přestavěno na raketové křižníky tříd \"Galveston\" a \"Providence\". Vyřazeny byly do roku 1979. Raketový křížnk \"Little Rock\" se dochoval jako muzejní loď v Buffalo and Erie County Naval & Military Park v Buffalu.\n\n"}
{"id": "318179", "url": "https://cs.wikipedia.org/wiki?curid=318179", "title": "Vrána černá", "text": "Vrána černá\n\nVrána černá (\"Corvus corone\") je středně velkým druhem pěvce z čeledi krkavcovitých (Corvidae).\n\nDorůstá délky 45–50 cm, v rozpětí křídel měří 90–100 cm a dosahuje hmotnosti 600-700 g. Peří má černé s modrým leskem, černého zbarvení jsou také končetiny a silný, u kořene opeřený, na konci mírně zakřivený zobák. Obě pohlaví jsou zbarvena stejně , mladí ptáci mají hnědší zbarvení křídel.\n\nMůže být relativně snadno zaměněna s mladými jedinci havrana polního (\"C. frugilegus\"), kteří mají strmější čelo. V letu ji lze pak od ostatních krkavcovitých odlišit díky téměř rovnému konci ocasu, který je u havrana polního jasně zakulacený a u krkavce velkého (\"C. corax\") klínovitý.\n\nOzývá se drsným a hlasitým „krá“, často v řadě za sebou.\n\nTvoří dvě subspecie; první - \"Corvus corone corone\" - se vyskytuje v západní polovině Evropy, a druhá - \"Corvus corone orientalis\" - ve východní Asii v rozmezí od řeky Jenisej až po Japonsko. Ve východní polovině Evropy ji zastupuje blízce příbuzná vrána šedá (\"C. cornix\") - hranice mezi rozšířením obou druhů prochází také Českou republikou, kde ji tvoří řeky Labe a Vltava. Na takovýchto místech může docházet také k jejich křížení. Je stálá až potulná.\n\nŽije v otevřených krajinách s lesy, většinou blízko vod, místy proniká také do měst.\n\nEvropská populace druhu je odhadována na 5,5-12 milionů hnízdících párů. V České republice hnízdí od nížin po 1300 m n. m. v počtu 3-6 tisíc párů.\n\nHnízdící ptáci jsou teritoriální, po zbytek roku se však často zdržují v hejnech až o 100 jedincích, kteří společně i hřadují.\n\nJe všežravá, její potrava je však převážně živočišná. Požírá hmyz, žížaly a jiné červy, malé savce až do velikosti zaječího mláděte, ryby, měkkýše, mršiny, odpadky, semena a plody; plení též hnízda jiných ptáků. K potravě s tvrdou skořápkou, jakou má např. ořech, se občas snaží dostat tak, že ji z výšky pouští na tvrdý povrch.\n\nPohlavně dospívá až ve věku 3 let. Je monogamní, páry spolu přitom setrvávají po celý život. Velké hnízdo z větví, které vystýlá travou, chlupy a jinými měkkými materiály, staví oba ptáci vysoko ve vidlicích větví stromů, na sloupech nebo na skalách. Během března až dubna klade 3-6 zelenavých, hnědě skvrnitých, 39,7 x 28,1 mm velkých vajec, na kterých sedí 18-21 dnů samotná samice krmená samcem. Mláďata, která již krmí oba rodiče, pak hnízdo opouští po 28-35 dnech. Zatím nejvyšší zaznamenaný věk u volně žijícího jedince činí 19 let a 2 měsíce.\n\nVrána černá byla společně s vránou šedou dlouho považována za subspecii vrány obecné a označována proto pod názvem vrána obecná černá (\"Corvus corone corone\"). Z podrobného průzkumu provedeného v roce 2003 (Parkin et al.) však vzhledem k významným rozdílům ve zbarvení obou druhů a snížené genetické životnosti kříženců vyplynulo, že by měly být považovány za dva oddělené druhy. Tento názor je však stále částí ornitologů považován za kontroverzní, protože nemá podporu v molekulárních studiích. Ty ukázaly, že zcela odlišné jsou východoasijské populace vran (\"Corvus corone orientalis\"), mezi evropskými poddruhy však neodhalily žádné výrazné genetické rozdíly. Minimálně je jasné, že dochází k významné výměně genetických informací mezi vránou šedou a vránou černou. Na druhou stranu existence a udržování úzké hybridní zóny ukazují na rozdíly v ekologii a etologii obou druhů, stejně jako na existenci pohlavního výběru, upřednostňujícího partnera z určité populace. Situace vyžaduje další důkladný průzkum.\n\n\n"}
{"id": "318186", "url": "https://cs.wikipedia.org/wiki?curid=318186", "title": "Velká Kokšaga", "text": "Velká Kokšaga\n\nVelká Kokšaga (marijsky \"Кугу Какшан\", ) je řeka v Kirovské oblasti a v Marijské republice v Rusku. Je dlouhá 297 km. Plocha povodí měří 6330 km².\n\nJe levým přítokem Volhy.\n\nZdrojem vody jsou sněhové a dešťové srážky. Zamrzá na začátku listopadu a rozmrzá v dubnu.\n\nJe splavná pro vodáky.\n"}
{"id": "318187", "url": "https://cs.wikipedia.org/wiki?curid=318187", "title": "Tubular Bells II (video)", "text": "Tubular Bells II (video)\n\nTubular Bells II – The Performance Live at Edinburgh Castle je videozáznam z koncertu britského multiinstrumentalisty Mika Oldfielda. Video bylo vydáno na VHS a laserdiscu v roce 1992, na DVD potom vyšlo ve společném balení s koncertním videem \"Tubular Bells III\" v roce 1999.\n\nKoncert, ze kterého byl pořízen videozáznam vydaný v říjnu 1992 se odehrál na edinburském hradě 4. září téhož roku (zatímco na albu byl konferenciérem Alan Rickman, na koncertě jím byl John Gordon Sinclair). Byla to světová premiéra tehdy vydaného Oldfieldova alba \"Tubular Bells II\", další koncerty byly uspořádány v rámci menšího turné v roce 1993. Videozáznam obsahuje celý koncert (kompletní \"Tubular Bells II\" a krátký přídavek – zopakování finále první části alba).\n\n\n\n"}
{"id": "318189", "url": "https://cs.wikipedia.org/wiki?curid=318189", "title": "Etamín", "text": "Etamín\n\nEtamín (z franc.: etamine = síto) je obchodní název pro průsvitné, síťovité tkaniny v perlinkové nebo plátnové vazbě. Často se používá kombinace obou druhů, které se také říká \"etamínová vazba\". \n\nVe tkanině se vytváří čtvercovité nebo podlouhlé obrazce s pravidelnými otvory. Při tkaní se provazuje jen každá cca 5.-6. osnovní a útková nit, neprovázané niti se stahují dohromady a vedle každého proužku nití se tvoří pevně ohraničené mezery. \n\n\nPoznámka: Etamín je také název hvězdy \"Gama Draconis\".\n\nPerlinková vazba,\nZáclonovina,\nVyšívání\n"}
{"id": "318190", "url": "https://cs.wikipedia.org/wiki?curid=318190", "title": "Martin Filipec", "text": "Martin Filipec\n\nMartin Filipec (* 16. dubna 1955 Praha) je český oftalmolog a vědec, který se zaměřuje na oční imunologii a zevní choroby oka. V mikrochirurgii především na transplantaci rohovky, chirurgii šedého zákalu, glaukomu a rekonstrukční chirurgii předního segmentu oka. Věnuje se také na léčbu dioptrickým vadám. V roce 2001 založil Oční tkáňovou banku při Všeobecné fakultní nemocnici v Praze a také oční kliniku Lexum (1993), jednu z největších ve střední Evropě.\n\nMartin Filipec po absolutoriu na Fakultě všeobecného lékařství Univerzity Karlovy v Praze (1974–1980) nastoupil v pozici interního vědeckého aspiranta na II. oční kliniku VFN a FVL UK (1981–1986). V roce 1984 získal atestaci I. stupně a roku 1991 atestaci II. stupně pro obor oční lékařství. \n\nV akademickém roce 1985–1986 se zúčastnil osmiměsíční postgraduální stáže ve Francii na oční klinice Hôtel-Dieu v Paříži. V roce 1987 úspěšně obhájil kandidátskou dizertační práci s názvem \"Zrcadlová mikroskopie endotelu rohovky\" (CSc.). V roce 1989 odjel na další postgraduální pobyt na Harvardovu univerzitu do USA, trvající 18 měsíců, kde pracoval na oční klinice Massachusetts Eye & Ear Infirmary, Harvard Medical School v Bostonu. V roce 1992 obhájil habilitační práci na 1. LF UK (docent). Mezi lety 1998 a 2003 působil ve funkci přednosty Oční kliniky 1. LF UK a VFN. \n\nV roce 1993 provedl první úspěšnou laserovou operaci očí v Česku, ve stejném roce založil Evropskou oční kliniku Lexum, která měla k roku 2012 v Česku pět poboček (v Praze, Brně, Ostravě, Českých Budějovicích a Táboře) a tři v Polsku (v Poznani, Štětíně a Krakově). Martin Filipec v zařízení zastává post hlavního lékařského ředitele a je také konzultantem a specialistou na chirurgii oka na klinice Advanced Vision Care v Londýně.\n\nV roce 2005 byl jmenován profesorem očního lékařství po obhajobě inaugurační přednášky na téma \"Komplikace transplantace rohovky\"..\n\nV roce 2007 uskutečnil společně s Italem Stefanem Pintuccim jako první v České republice operaci poškozené rohovky novou technikou. Nejdříve byla pacientce do oka všita sliznice dutiny ústní, potom došlo k zakotvení cca 5 mm dlouhého válečku ze speciální umělé hmoty do centra rohovky, který nahrazuje funkci čočky. Následně byla plocha oční bulvy znovu překryta ústní sliznicí, která protézu chrání. Tato operace je indikována zejména u pacientů, kteří oslepli kvůli komplikacím chronických onemocnění, při kterých dochází k vysoušení sliznic. U takto vyschlého oka nelze provést transplantaci rohovky a tato technika je jedinou možností k obnově zraku.\n\nZúčastnil se také několika zahraničních pracovních misí v exotických oblastech světa. V roce 1997 ošetřoval příslušníky kmenů Samburu a Turkana v italské misijní nemocnici vesničky Wamba (Keňa). Následující rok 1998 navštívil oblast Sierra Parima na hranicích Brazílie a Venezuely, kde monitoroval incidenci oční slepoty (\"onchocerkiázy\") v okolí jednoho z přítoků Orinoca mezi indiány kmene Yanomami. V roce 2005 se podílel na humanitárním \"projektu Adžamal\" v Afghánistánu. V Kábulu transplantoval rohovku chlapci tohoto jména a zaškolil místní specialisty. Od té doby se do Kábulu několikrát vrátil v rámci vzdělávání místních lékařů.\n\n\n"}
{"id": "318191", "url": "https://cs.wikipedia.org/wiki?curid=318191", "title": "Otto Waalkes", "text": "Otto Waalkes\n\nOtto Waalkes (* 22. července 1948 Emden) je německý bavič a herec. V Německu se stal známým v 70. a 80. letech díky svým představením, knihám a filmům. Byl blízkým přítelem tenistky Steffi Grafové, která se také představila ve filmu \"Otto – Der Außerfriesische\". Otto Waalkes má se svou první manželkou jednoho syna (jmenuje se Benjamin Karl Otto Grigori Waalkes), v současnosti je ale ženatý s herečkou Evou Hassmannovou.\n\n\n\n"}
{"id": "318192", "url": "https://cs.wikipedia.org/wiki?curid=318192", "title": "Aulus Gellius", "text": "Aulus Gellius\n\nAulus Gellius byl římský soudce a spisovatel, autor díla \"Noctes Atticae\" (Atické noci), který žil ve 2. století v Římě.\n\nO Gelliově životě víme jen to, co lze vyčíst z rozptýlených poznámek v jeho díle. Byl vychován v Římě, kde studoval gramatiku a rétoriku, někdy mezi léty 165 a 167 pobýval také v Řecku, kde studoval filosofii a začal psát své jediné dílo. Setkal se tam s významnými filosofy všech škol a spřátelil hlavně se sofistou Herodem Attikem. Mezi jeho přátele patřil i satirik Lukianos ze Samosaty a spisovatel Apuleius. V Římě byl Gellius voleným soudcem a zde také patrně zemřel, někdy kolem roku 180.\n\nGelliovo jediné rozsáhlé dílo, které začal psát za „dlouhých attických nocí“ a dokončil patrně v Římě, je určeno jako poučná četba pro jeho děti. Zachycuje pestrou směs nijak neuspořádaných příběhů, anekdot a poučných textů, často přesných citátů ze starších latinských i řeckých autorů s vlastními komentáři. Dílo má dvacet knih, které se kromě osmé knihy téměř úplně zachovaly. Tématem jsou hlavně poměry a události ze starší římské doby ještě před vznikem císařství. Gellius cituje přes 270 autorů, nejčastěji Varrona, dále je zde zastoupen Cato starší, Statius, Suetonius, Plinius starší, z řeckých hlavně Aristotelés a Plútarchos, kteří jsou někdy citováni řecky.\n\nKniha byla a je nenahraditelným zdrojem vědomostí o starší historii, o společnosti, právu a obyčejích starověkých společností. Poměrně věrně obráží i atmosféru římských salonů vzdělaných lidí 2. století, kteří uměli řecky a rádi se tím pochlubili. Četli ji a využívali autoři jako Macrobius, Jan ze Salisbury, Erasmus Rotterdamský, Michel de Montaigne, Jan Ámos Komenský a všichni badatelé o antické společnosti, kteří zde dnes nacházejí zejména cenné údaje o starověké každodennosti.\n\nNoces Atticae:\n\n"}
{"id": "318196", "url": "https://cs.wikipedia.org/wiki?curid=318196", "title": "Sojka obecná", "text": "Sojka obecná\n\nSojka obecná (\"Garrulus glandarius\") je pták velikosti holuba z čeledi krkavcovití. Vyskytuje se v různých regionálních poddruzích, sameček a samička se od sebe příliš neliší.\n\nRozeznáváme přibližně 42 poddruhů sojky obecné (kompletní přehled na Biolibu), ve střední Evropě žije poddruh sojka obecná středoevropská (\"G. g. glandarius\"). Poddruhy se od sebe liší zbarvením a někdy i velikostí. Např. sojky ze Sibiře (\"G. g. brandti\") jsou velké a nápadně světlé, poddruh z Japonska má tmavé zbarvení, severoafrické sojky (\"G. g. cervicalis\") jsou rezavé s černou čepičkou na hlavě a sojky z Kavkazu, Turecka a Íránu mají světlé zbarvení s černou čepičkou ostře kontrastující s bílými lícemi.\n\nSojka obecná je středně velký pták, délka jejího těla dosahuje 32–35 cm, rozpětí křídel 52–58 cm a hmotnost 150–180 g. Je to nejpestřejší evropský zástupce čeledi krkavcovitých. Je celkově oranžovohnědá s černým ocasem a zobákem, růžovooranžovými končetinami, hnědýma očima a bílým kostřecem, který je zvlášť nápadný při letu. Na černobílých křídlech má sojka známá modrá pírka s černými příčnými proužky, která sloužila jako častá ozdoba mysliveckých klobouků. Na hlavě má malou chocholku, jejíž pera zpravidla mají černé špičky. Vztyčuje ji při rozčílení. Pod okem směrem k zobáku má černou oválnou skvrnu, připomínající vous. Některé poddruhy (např. z Turecka, Kavkazu, Íránu a severní Afriky) mají na hlavě černou čepičku, ostře kontrastující s bílými lícemi.\n\nSojka létá těžce, vlnovitě a třepotavě, na zemi poskakuje. Pohlaví se od sebe zbarvením neliší, mladí ptáci jsou tmavší a mají méně výrazná modrá pírka na křídlech.\n\nObvykle se ozývá chraptivým „kšréé“, mňoukavým „pijé“, které je pro laika k nerozeznání od volání káně lesní nebo svižným „kuit“, podobným hlasu puštíka obecného.\n\nJe to pták rozšířený v celé Evropě, Asii a v severozápadní Africe.\n\nSojka obecná se celoročně vyskytuje ve smíšených, listnatých i jehličnatých lesích, parcích, zahradách, sadech a v poslední době řidčeji i ve městech. Ztrácí svou přirozenou plachost a navštěvuje městské parky a zahrady.\n\nV České republice se sojka obecná vyskytuje v poměrně hojném počtu. V posledních desetiletích se počet volně žijících jedinců mírně zvýšil. V letech 2001–2003 v Česku hnízdilo 170–340 000 párů. V minulosti byla na českém území běžně lovena jako údajný škůdce drobného ptactva a někdy i pojídána, jak o tom svědčí i lidová písnička \"Chytil táta sojku\". Z této doby pochází i zvyk zdobení mysliveckých klobouků sojčím pírkem. Nyní je celoročně hájená.\n\nPotravu si vyhledává jak na stromech, tak na zemi. Živí se především rostlinnou stravou, zvláště pak žaludy a bukvicemi, které si uschovává do svých skrýší na zimní období, ale též lískovými ořechy, obilím, různými bobulemi a semeny, ostružinami, jeřabinami aj. Živočišnou stravu tvoří především větší bezobratlí (hmyz, jeho larvy, červi, plži,slimáci), částečně i malí obratlovci jako ptačí mláďata a vejce, myši, různí plazi, např. ještěrky nebo malí nejedovatí hadi a také mršiny. Role sojky při plenění hnízd jiných ptáků bývá většinou zveličována. Nevyhledává je instinktivně.\n\nHnízdí od konce května do počátku června. V případě ztráty první snůšky hnízdí obvykle během června ještě jednou. Hnízdo z větviček a vystlané mechem nebo trávou si staví na větvích stromů nebo vysokých keřích obvykle zhruba 5 m nad zemí. V jednotlivých intervalech klade samice 5–7 žlutošedých 34×24 mm velkých vajec; druhá snůška párů, které přišly o první, čítá obvykle 3–4 vejce. Inkubační doba trvá zhruba 16–17 dní.\n\nKrmení mláďat se zúčastňují oba rodiče. Mláďata opouštějí hnízdo zhruba ve 21–22 dnech života, ale ještě po dobu 3 týdnů jsou svými rodiči přikrmována. V přírodě se může sojka obecná dožít i více než 15 let.\n\nStává se častou kořistí větších dravců, např. jestřábů lesních, puštíků obecných nebo sokolů stěhovavých. Její hnízdo mohou vyloupit například kuny a kočky..\n\n\n"}
{"id": "318198", "url": "https://cs.wikipedia.org/wiki?curid=318198", "title": "Varro", "text": "Varro\n\nVarro je latinské příjmení:\n\n"}
{"id": "318200", "url": "https://cs.wikipedia.org/wiki?curid=318200", "title": "František Janeček (skladatel)", "text": "František Janeček (skladatel)\n\nFrantišek Janeček (22. leden 1837, Solnice – 27. srpen 1909, Kremnica) byl slovenský hudební skladatel a varhaník.\n\nV letech 1854–1855 studoval na varhanické škole v Praze u K. F. Pitscha, v letech 1856–1861 na učitelském ústavu v Banské Bystrici. Působil jako učitel v Štiavnických Baniach, poté od roku 1866 až do roku 1886 v Kremnici, přitom od 1869 jako varhaník (u kapelníka J. L. Belly). Je autorem salonních tanců pro klavír, komorních a církevních skladeb ve stylu raného klasicismu.\n\n\n"}
{"id": "318203", "url": "https://cs.wikipedia.org/wiki?curid=318203", "title": "Varhaník", "text": "Varhaník\n\nVarhaník může znamenat:\n\n\n\n\n"}
{"id": "318204", "url": "https://cs.wikipedia.org/wiki?curid=318204", "title": "Aktualizace", "text": "Aktualizace\n\nAktualizace může být:\n\n\n"}
{"id": "318207", "url": "https://cs.wikipedia.org/wiki?curid=318207", "title": "Modenské vévodství", "text": "Modenské vévodství\n\nModenské vévodství ( , plným názvem Vévodství Modeny a Reggia ( , ) byl malý italský stát existující v letech 1452 až 1859, s přestávkou v období napoleonských válek (1796–1814). Do napoleonských válek zde vládl rod Estenů a poté jejich následovníci z Habsbursko-lotrinské vedlejší větve Rakouských-Este.\n\nModenské vévodství bylo založeno příslušníky rodu Este, který vládl v sousední Ferraře až do roku 1597. V roce 1796 byla Modena obsazena armádou Francouzské republiky pod velením generála Bonaparta, který spojil území Parmského vévodství, Modenského vévodství a některých území papežského státu do nového loutkového státu zvaného Cisalpinská republika. Poslední vévoda z rodu Este Ercole III. se uchýlil do exilu a dále vládl v Breisgau na jihovýchodě Německa, zemřel roku 1803.\n\nPo smrti Ercola III. zdědil vévodský titul jeho zeť Ferdinand Karel Habsbursko-Lotrinský. Po pádu Napoleonského císařství i jeho evropských vazalů se mohl syn Ferdinanda d'Este Francesco ujmout svého dědictví v Itálii. krátce poté také zdědil po své matce území Massy a Carrary.\n\nHabsbursko-lotrinští vévodové byly v roce 1831 a 1848 vyhnáni, v obou případech se však poměrně rychle vrátili k moci. Po francouzsko-piemontské válce roku 1859 byl vévoda z Modeny opět donucen uprchnout, tentokrát již definitivně. V prosinci roku 1859 se Modena, Parma a Toskánsko spojily ve Spojené středoitalské provincie, které byly v březnu 1860 anektovány Sardinským královstvím.\n\n\n\n"}
{"id": "318215", "url": "https://cs.wikipedia.org/wiki?curid=318215", "title": "Favignana", "text": "Favignana\n\nFavignana ( , v místním nářečí \"Faugnana\") je ostrov v souostroví Egadských ostrovů, které leží západně od ostrova Sicílie. Ostrov má rozlohu 19,8 km² a je největší v souostroví. Nejvyššími kótami jsou Monte Santa Caterina s nadmořskou výškou 314 m a pahorek o nadmořské výšce 252 m. U pobřeží leží neobydlené ostrůvky Preveto, Galera a Galeotta.\n\nNa ostrově se nachází stejnojmenná vesnice, která administrativně patří do provincie Trapani. Je sídlem \"comune\", zahrnující celé souostroví.\n\nPůvodními majiteli ostrova byli Féničané, po bitvě u Aegatských ostrovů se stal římskou državou a nesl název \"Aegusa\" (Kozí ostrov). Současný název pochází z výrazu favonio, který označuje teplý proud větru od západu. Ostrov bývá také nazýván \"farfalla sul mare\" (mořský motýl) podle svého tvaru.\n\nPočátkem středověku byl ostrov základnou Arabů, roku 1081 ho obsadil normanský vojevůdce Roger I. Sicilský, který nechal postavit pevnost Castello di San Giacomo. Za nadvlády Bourbonů sloužila Favignana jako místo vyhnanství pro politicky nepohodlné osoby, byl zde vězněn např. bojovník za sjednocení Itálie Giovanni Nicotera.\n\nOstrov je součástí chráněné oblasti, vyhlášené roku 1991. Povrch je členitý, s četnými jeskyněmi, na pobřeží se nacházejí písečné pláže. Vegetaci tvoří makchie, typickými dřevinami jsou rohovník, olivovník evropský a škumpa koželužská. Vyskytuje se zde vzácný druh ropuchy \"Bufotes siculus\".\n\nTradičními způsoby obživy jsou těžba sopečného tufu nebo lov a zpracování tuňáků (navzdory kritice ochránců zvířat se dosud používá starobylá metoda odchytu do velkých sítí s následným harpunováním zvaná mattanza). Rozvíjí se turistický ruch: ostrov nabízí příznivé podmínky pro koupání i cyklistiku, nachází se zde také množství architektonických památek, v letní sezoně přijíždí až 30 000 návštěvníků. Dopravu na 7 km vzdálené sicilské pobřeží zajišťují křídlové čluny. Místní lokality také často využívají filmaři.\n\n"}
{"id": "318224", "url": "https://cs.wikipedia.org/wiki?curid=318224", "title": "Elektrárna Mělník", "text": "Elektrárna Mělník\n\nElektrárna Mělník je tepelná elektrárna, která se nachází severně od Mělníka na levém břehu Labe, v katastrálních územích Horní Počaply a Křivenice obce Horní Počaply. Jedná se o technologický komplex tří elektráren označovaných římskými číslicemi I. až III. Tepelná elektrárna spaluje hnědé uhlí ze severočeských uhelných pánví, v roce 2016 to bylo celkem 3,8 milionu tun.\n\nVšechny elektrárny využívají pro chlazení vodu z Labe, což jim umožňuje dosažení nízkého protitlaku v kondenzátoru. Proti chladicím věžím to má jistou výhodu, a to podstatně lepší ekonomii, které není možné konkurovat při chlazení pomocí chladicích věží.\n\nElektrárna je zásobována severočeským hnědým energetickým uhlím z Mostecké pánve (Mostecká uhelná společnost). Uhlí je přepravováno po železnici ve výsypných vozech. Jedna souprava přiveze na 30 vagonů a v každém z nich je po cca 50 tunách uhlí. Uhlí je vykládáno ve vykládkových tunelech, kde se otevřou postranní klapky a uhlí se vysype do tzv. štěrbinových zásobníků. Odtud rotační vyhrnovače plynule vyhrnují na dopravníkový gumový pás. Ten uhlí vyveze do přesypové věže, odtud je dopravováno dále do zásobníků.\nV případě plných zásobníků je uhlí dopravováno na skládku. Tato skládka slouží v případě výpadku železniční dopravy. Zde je uhlí vysypáno na hromady a ty jsou následně rozhrnuty buldozery a zhutněny jako ochrana před samovznícením uhlí.\n\nSkladování uhlí je dosti nákladná záležitost, neboť jde o manipulace navíc a provoz dalšího zařízení – provoz pasů a buldozerů. Navíc dochází k úbytku takzvané „prchavé hořlaviny“, což je energetická ztráta. Výhřevnost uhlí je kolem 10,7 MJ/kg +/– 1,2 MJ/kg. Obsah síry 1,8 %, popel 32-27 %, prchavá hořlavina 57 %.\n\nStavba elektrárny začala roku 1956, provoz byl zahájen v roce 1960. Instalovaný výkon elektrárny Mělník I. činí 240 MW. Od roku 1993 je jejím provozovatelem společnost Energotrans. V červnu roku 2012 povolil Úřad pro ochranu hospodářské soutěže spojení ČEZ s Energotrans.\n\nRoku 1971 byla uvedena do provozu elektrárna Mělník II. Byly instalovány čtyři bloky dodávající výkon 4 x 110 MW. Od roku 1998 je elektrárna odsířena. Provozuje ji společnost ČEZ. V roce 2000 byly turbíny napojeny do kogeneračního cyklu a nyní zásobují teplem obce Horní Počaply a Dolní Beřkovice a město Mělník s aglomerací.\n\nÚčinnost cyklu z kondenzačního (asi 33%) se zvýšila na 55-65 % v cyklu kogeneračním, dle výkonu dodávaného do tepelné sítě. Jednotky jsou schopny dodávat i teplo v páře, což se v současnosti děje a to pro technologické účely v rámci elektrárny, tak i pro přilehlý podnik vyrábějící stavební hmoty. Využití vyvedení páry má ještě dostatečné rezervy. Z ekologického hlediska došlo tedy k významnému pokroku.\n\nV roce 1996 byly dva bloky uzavřeny a zbylé dva bloky prošly rozsáhlou modernizací, byla provedena výměna kotle včetně bubnů. Jedná se o moderní bubnové kotle KG350 (kotel granulační). Kotel je dvoutahový s přirozeným oběhem s přímým foukáním prášku s mezipřihříváním páry. Je vybaven čtyřmi mlecími okruhy, dvěma vzduchovými ventilátory a 2x ohřívákem vzduchu typu \"Ljungstrom\". Odprášení je řešeno elektrostatickými odlučovači s účinností 99,9 %. Zároveň byl nainstalován systém pro snížení oxidů dusíku.\n\nZ přesypové věže je uhlí dopravováno dvěma gumovými pásy do kotelny do zásobníku 2x300 t pro každý kotel. Uhlí ze zásobníku jde čtyřmi řetězovými podavači o max. výkonu 56 t/h do sušicích šachet, kde se spalinami horkými asi 860-880 °C palivo vysouší a částečně vlivem vnitřní vody rozpraská na drobnější kusy a padá šachtou do mlýna. Čtyři mlýny o výkonu max. 42 t/h. Jedná se o ventilátorový mlýn VM65. Kde se uhlí rozemele na jemný prášek, který je foukán přes třídič do hořákových hubic. Hrubá frakce se z třídiče vrací zpět do mlýna.\n\nPro najíždění a odstavování kotle jsou umístěny v oblasti práškových hořáků najížděcí mazutové hořáky se spotřebou 1,1 t/h -4 ks a k tomu 2,2 t/h výkonové hořáky pro najíždění. Jako pomocné palivo je používán mazut. Mazut má výhřevnost 39 MJ/kg obsah vody max 1 %, voda 1 %, popel 1 % síra 3 %.\n\nPára o teplotě 540 °C a tlaku 12,7 MPa jde z kotelny dvěma parovody do strojovny, kde projde přes odlučovače a dělící armatury (oddělující kotelnu od strojovny v případě potřeby) do turbíny. Jde o turbínu třítělesovou rovnotlakou kondenzační se 7 neregulovanými a jedním regulovaným odběrem páry pro teplofikační účely. Ovládání je provedeno hydraulicko-elektronickým regulačním systémem. Vše je řízeno elektronicky, bez hydraulických vazeb. Turbína je vybavena čtyřmi rychlozávěrnými uzávěry (2x VT a 2x ST). Dále 4 kusy vysokotlakých regulačních ventilů a 2 kusy středotlakých regulačních ventilů. Pára vstupuje do VT dílu a po předání části tepelné a tlakové energie předá svou energii lopatkám Vt dílu a vystupuje zpět do mezipřihříváku páry kotle. Teplota 350 °C. V kotli se opět teplota zvyšuje na 540 °C a jde do středotlakého dílu turbíny. Ve středotlakém dílu předá část energie a jde převáděcími parovody do nízkotlakého dílu. Z tohoto převáděcího potrubí je vyveden teplofikační odběr páry pro ohřev vody teplofikačního systému.\n\nV převáděcím potrubí jsou regulační klapky pro regulaci tlaku páry v tomto odběru. Pára jde dále nízkotlakým dílem, kde předá svou energii a pára na výstupu z posledního stupně turbíny jde o parametrech 20 °C - 10kPa do kondenzátoru. Kondenzátor má za úkol změnit skupenství z páry na kapalinu. Tato změna značně zhoršuje účinnost celého cyklu pohybuje se kolem 30% všech ztrát. Energetický blok jedoucí v kondenzačním režimu (bez odběru páry pro teplofikaci) se pohybuje kolem 34%. Tyto bloky jsou ovšem zapojeny do teplofikačního režimu vytápějící přilehlé obce a město Mělník.\n\nNa výstupu páry z mezipřihříváku kotle jsou vybaveny redukční stanice pro dodávku technologické páry dalším odběratelům. Bohužel zatím je tato možnost skoro nevyužita. Přesto díky zařazení teplofikace dosahuje účinnost mezi 50-65% v závislosti na odběru tepla pro teplofikaci a technologické páry.\n\nO deset let později, roku 1981, byla spuštěna třetí sekce, elektrárna Mělník III. s instalovaným výkonem 500 MW. Odsiřovací technologie byla uvedena do provozu roku 1998, současně s elektrárnou Mělník II. Také jejím provozovatelem je ČEZ. Její 270 metrů vysoký komín patří k nejvyšším stavbám na území Česka. Jde o největší výrobní uhelný blok, který je složený z kotle věžovité konstrukce (ojedinělá stavba).\n\nJedná se o granulační kotel, průtlačný, věžovité konstrukce se superponovanou cirkulací, přímým foukáním prášku, s mezipřihřátím páry. Označení nese KG1600, jde tedy o kotel o výkonu 1600 t/hod. Kotel pracuje na parametrech 540 °C/17,45 MPa. Je vybaven deseti okruhy s ventilátorovými mlýny. Kotel pracuje s vynikajícími hodnotami chemického nedopalu v popílku a mechanického nedopalu ve škváře. I produkce oxidů CO a oxidů dusíku je díky rekonstrukci provedené v roce 1996 na velice nízké úrovni. Kotel je schopný provozu i s hodnotami oxidů dusíku blízkých k hranici 200 mg současně s nízkými hodnotami oxidu uhelnatého. Tyto hodnoty splňují i přísné limity, které budou platné po roce 2015, kdy vstoupí platnost nová norma pro znečišťování ovzduší.\n\nV listopadu 2008 byla zahájena stavba malé vodní elektrárny Mělník, dokončena byla v květnu 2010. Elektrárna vyrábí elektřinu z chladicí vody, která vytéká z tepelné elektrárny Mělník. Elektřina se tedy vyrábí \"dvakrát\". Vodní elektrárna má výkon 590 kW.\n\nV osmdesátých letech 20. století byla elektrárna Mělník I. zrekonstruována a byl vybudován tepelný napáječ dodávající odpadní teplo do teplovodné sítě hlavního města Prahy vzdáleného asi 30 kilometrů. Elektrárna se tak stala součástí jedné z největších existujících kogeneračních soustav. Od roku 2003 dodává teplo i pro město Neratovice.\n\nOd roku 2000 se obdobně využívá odpadní teplo z elektrárny Mělník II pro vytápění Mělníka, Horních Počapel a Dolních Beřkovic.\n\nOdpadní produkty po odsíření - sádrovec, popílek a struska jsou zpracovávány na stavební materiály.\n"}
{"id": "318225", "url": "https://cs.wikipedia.org/wiki?curid=318225", "title": "Kleptokracie", "text": "Kleptokracie\n\nKleptokracie (ze starořeckého (\"kleptein\") = krást a obecné koncovky označující formu vlády -kracie \"(kratia)\" = vláda, tedy něco jako „zlodějovláda“, vláda zlodějů) je zřízení, ve kterém hraje klíčovou roli osobní obohacování držitelů moci. Veřejné prostředky jsou vyváděny na osobní účty mocných a jejich klientely. Vzniká tak vrchní vrstva („věrchuška“) mocných a bohatých, kteří „odkloněné“ bohatství používají k vlastnímu obohacení, eventuálně k udržení moci (získání přátel a spojenců). \n\nKleptokracie bývají většinou diktatury a oligarchie, ale mohou se skrývat i za fasádou demokratického zřízení. Kleptokracie je „ukradený stát“, který místo občanům patří zlodějům. V kleptokracii je korupční jednání normou a prostředkem udržení moci. \n\nOznačení kleptokracie se vyskytlo v popisu poměrů panujících v Sovětském svazu a Rusku jak za Jelcina, tak za Putina, stejně jako v dalších následnických státech. Jako kleptokracie bývají označovány mnohé autokratické režimy. Trojici nejkřiklavějších případů tvoří dle žebříčku mezinárodní protikorupční organizace Transparency International vláda Suharta v Indonésii, Ferdinanda Marcose na Filipínách a Mobutu Sese Seka v Zairu. Další často zmiňované příklady zahrnují režimy Mubáraka v Egyptě, Hun Sena v Kambodži či dos Santose v Angole. Někdy se termín užívá rovněž pro označení narkostátu Manuela Noriegy na Panamě. \n\nRůzné formulace, kterými se definuje kleptokracie:\n"}
{"id": "318229", "url": "https://cs.wikipedia.org/wiki?curid=318229", "title": "Macrobius", "text": "Macrobius\n\nAmbrosius Theodosius Macrobius byl římský gramatik a novoplatonský filosof na přelomu 4. a 5. století. Je po něm pojmenován kráter Macrobius na přivrácené straně Měsíce.\n\nO jeho životě je málo známo, snad je totožný s Macrobiem, prefektem ve Španělsku roku 399, prokonsulem v Africe 410 a kancléřem. Jen z jeho jména lze soudit, že byl křesťanem.\n\nRámcem jeho hlavního díla, \"Saturnália\", psaného pro syna Eustachia formou \"symposia\", je debata o svátku Saturnálií. Obsah je věnován hlavně Vergiliovi, jeho názorům, stylu, srovnání s Homérem a podobně. Hlavními citovanými autoritami jsou Aulus Gellius, Seneca a Plútarchos, kteří však nejsou jmenováni. Kniha obsahuje množství velmi zvláštních myšlenek a úvah, které dávají nahlédnout do novoplatonismu 4. století.\n\nDalší dílo, komentář ke \"Snu Scipionovu\", jak jej vypráví Cicero, je zajímavé hlavně tím, že obsahuje diskusi dobových kosmologických názorů, na něž pak navazovali středověcí autoři. Země, \"globus terrae\", je zde představena jako koule vůči ostatnímu Vesmíru nepatrná, která leží uprostřed ostatních sfér. Následující obrázky jsou z rukopisu \"Commentarii in somnum Scipionis\", patrně francouzského původu, kolem 1150.\n"}
{"id": "318231", "url": "https://cs.wikipedia.org/wiki?curid=318231", "title": "Ňomda", "text": "Ňomda\n\nŇomda ( ) je řeka v Kostromské a v Ivanovské oblasti v Rusku. Je dlouhá 146 km. Povodí řeky je 4750 km².\n\nPramení na jihovýchodním okraji Galičské vysočiny. Je levým přítokem Volhy. Ústí do Ňomdenského zálivu Gorkovské přehrady.\n\nZdrojem vody jsou převážně sněhové srážky. Průměrný roční průtok vody ve vzdálenosti 48 km od ústí činí 28,9 m³/s. Zamrzá v listopadu a rozmrzá v polovině dubna.\n\nVodní doprava je možná od přístavu Žukovo.\n"}
{"id": "318232", "url": "https://cs.wikipedia.org/wiki?curid=318232", "title": "Dmytro Pavlyčko", "text": "Dmytro Pavlyčko\n\nDmytro Vasyljovyč Pavlyčko (* 28. září 1929, Stopčatove, Ukrajina) je ukrajinský básník, překladatel a občansko-politický aktivista.\n\nNarodil se 28. září 1929 ve vesnici Stopčatove v Ivano-Frankovské oblasti. Od podzimu 1945 do léta 1946 byl vězněn za údajnou činnost v Ukrajinské povstalecké armádě. V roce 1953 završil studium na filologické fakultě Lvovské univerzity. Řídil poetickou sekci v redakci časopisu „Žovteň“ (Říjen; nyní „Dzvin“ – Zvon). Po přejezdu do Kyjeva pracoval v sekretariátu Sdružení spisovatelů Ukrajiny. V letech 1971–1978 byl redaktorem časopisu „Vsesvit“ (Vesmír).\n\nDmytro Pavlyčko je jedním z organizátorů Ukrajinského národního Ruchu, Demokratické strany Ukrajiny a prvním ředitelem Ševčenkovy Společnosti ukrajinského jazyka.\n\nOd 21. října 2005 je ukrajinským poslancem (za frakci Ukrajinské národní strany).\n\nPrvní sbírku básní „Ljubov i nenavysť“ (Láska a nenávist) vydal v roce 1953. Zanedlouho vyšly další básnické sbírky „Moja zemlja“ (Moje země – 1955), „Čorna nytka“ (Černá niť – 1958). Charakteristickým rysem Pavlyčkovy tvorby se v tomto období stalo aktivní vyjadřování občanského postoje, i když musel přistoupit na kompromis s ideologií. Pavlyčkova další sbírka „Pravda klyče“ (Pravda volá, 1958), která vyšla nákladem osmnáct tisíc kusů, byla až na výjimky okamžitě stažená z oběhu a zničená na pokyn stranických cenzorů. Přelomovou sbírkou pro Pavlyčkovu tvorbu stala se kniha „Hranoslov“ (1968), kde autor prosazuje ideu nesmrtelnosti národní kultury. Sbírky „Sonety podilskoji oseni“ (Sonety podolského podzimu, 1973), „Tajemnycja tvoho oblyččja“ (Tajemství tvého obličeje, 1974/79) staly se významným jevem ukrajinské literatury druhé poloviny 20. století. Návaznost na Frankovu poetickou tradicí je příznačná pro sbírky „Spiraľ“ (Spirála, 1984), „Poemy i prytči“ (Poemy a podobenství, 1986), „Pokajanni psalmy“ (Žalmy pokání, 1994). Dmytro Pavlyčko je rovněž podepsaný pod antologií poetických překladů „Svitovyj sonet“ (Světový sonet, 1983). Jeho literárně-kritické práce jsou sebrány v knihách „Magistraljamy slova“ (Po magistrálách slova, 1978), „Nad hlybynamy“ (Nad hloubkami, 1984), „Bilja mužnoho slova“ (U statečného slova, 1988).\n\n\n„Panychida za zemřelé hladem“ (libreto)\n\nIII\n\nKoulela se Ukrajinou zkrvavená hvězda.\n\nJako vlci, pobíhali vesnicemi – satrapové, –\n\nŽoldáci Rudého Cara.\n\nSvobodu, pravdu, lidskost sprovodili ze světa.\n\nByli jsme nebezpečnými, protože jsme měli vlastní obilí.\n\nKvetly zahrady jako rubáše, – na celou nebeskou klenbu,\n\nVěděli jsme, že podstupujeme za Ukrajinu smrt.\nIV\n\nJdou, jdou lidožrouti\n\nS rudými prapory\n\nZabírají z komory\n\nPrach, zchřadnutý na popel,\n\nVymetají prach z truhly–\n\nZrn vonné stopy.\n\nNechávají Ukrajině\n\nChléb z kopřivy a lebedy–\n\nSvětlo vynášejí z chalupy–\n\nKteré od věku tam hořelo,\n\nA skládají mezi mrtvolami\n\nNedozemřelé matky.\n\nJdou, jdou bez zármutku,\n\nMouku vezou otevřeně,\n\nA zpívají, aby nebylo slyšet\n\nZ jámy sténání a pláč.\n\nV\n\nNezapomeneme nikdy, nezapomeňte také vy,\n\nJak jsme těžce umírali na rozkaz Moskvy.\n\nJak opuchlí a nemocní jsme se táhli do měst,\n\nJak jsme snažně prosili – proboha a pro smilovaní boží.\n\nJak bodáky nás vraceli do plevelů,\n\nJak nás tajně pochovávali bez modlitby a truhly-\n\nJak jsme z hrobu vydéchali život svůj\n\nS neslyšitelným prokletím, které tyrana usmrtí.\n"}
{"id": "318233", "url": "https://cs.wikipedia.org/wiki?curid=318233", "title": "Taj Mahal (hudebník)", "text": "Taj Mahal (hudebník)\n\nTaj Mahal, vlastním jménem Henry St. Clair Fredericks (* 17. května 1942, New York), je americký bluesový kytarista a zpěvák. Narodil se v Harlemu v New Yorku, ale vyrůstal ve Springfieldu v Massachusetts. Jeho otec byl jazzový pianista a skladatel, původem z Jamajky.\n\nPočátkem 60. let studoval Taj Mahal zemědělství na University of Massachusetts Amherst, studium ukončil v roce 1964 (v roku 2006 mu univerzita udělila čestný titul \"Doctor of Fine Arts\"). Během studií založil skupinu Taj Mahal & Elektras. K uměleckému jménu Taj Mahal ho údajně inspiroval jeden sen. Po studiu se přestěhoval do Los Angeles, kde s Ryem Cooderem založili v roce 1964 skupinu Rising Sons. Skupina podepsala smlouvu s labelem Columbia Records, vydala první singl a nahrála album, které však vyšlo až v roce 1992. \n\nTaj Mahal byl z takového jednání velmi zklamaný, proto se rozhodl skupinu opustit a začít sólovou kariéru. Jeho první sólové album \"Taj Mahal\" z roku 1968, které vyšlo opět u Columbia Records, se prodávalo velmi dobře. Ve stejném roce vydává také úspěšnou desku \"The Natch'l Blues\". Následující album \"Giant Step\" z roku 1969 jen upevnilo jeho pozici mezi americkými bluesovými hvězdami. Titulní skladba z této desky patří mezi jeho nejznámější a nejhranější skladby.\n\n"}
{"id": "318234", "url": "https://cs.wikipedia.org/wiki?curid=318234", "title": "Němda", "text": "Němda\n\nNěmda ( , marijsky \"Немде\", \"Лемде\") je řeka v Kirovské oblasti a v Marijské republice v Rusku. Je dlouhá 162 km. Plocha povodí měří 3780 km².\n\nProtéká Vjatským úvalem. Ústí zprava do Pižmy.\n\nZdrojem vody jsou především sněhové srážky. Průměrný průtok vody ve vzdálenosti 22 km od ústí činí 6 m³/s. Zamrzá v polovině listopadu a rozmrzá v polovině dubna.\n\nJe splavná pro vodáky.\n"}
{"id": "318235", "url": "https://cs.wikipedia.org/wiki?curid=318235", "title": "Neal Stephenson", "text": "Neal Stephenson\n\nNeal Stephenson (* 31. říjen 1959 ve Fort Meade, Maryland, USA) je americký spisovatel. Jeho beletristická díla bývají řazena do rozličných kategorií, od cyberpunku, přes historické romány, science fiction až po postcyberpunk. Některé knihy mu vyšly pod pseudonymem Stephen Bury.\n\nVe svých knihách se zabývá matematikou, kryptografií, filozofií, měnami a historií vědy. Mimo to píše i nebeletristické články o technologii pro různé časopisy, například \"Wired\", a dřív pracoval na částečný úvazek jako poradce pro firmu Blue Origin, která vyvíjí suborbitální kosmickou stanici.\n\nNarodil se ve městě Fort Meade v americkém státě Marylandu. Pochází z rodiny techniků a vědců. Jeho otec je profesorem elektrotechniky a dědeček z otcovy strany býval učitelem fyziky; jeho matka pracuje v biochemické laboratoři, tchán byl profesorem biochemie. V roce 1960 se jeho rodina přestěhovala do státu Illinois a posléze v roce 1966 do Iowy, kde vystudoval střední školu. Své vzdělání dokončil na Bostonské universitě. Nejprve se specializoval na fyziku, ale později se přeorientoval na geografii, protože při jejím studiu mohl trávit více času na univerzitním mainframu. Odpromoval v roce 1981 jako bakalář v geografii s vedlejším předmětem fyzikou. Od roku 1984 žije převážně na severozápadě Spojených států. Momentálně bydlí se svou rodinou v Seattlu.\n\n\nPíše i literaturu faktu. Jeho \"In The Beginning Was The Command Line\" je esej o operačních systémech, popisující mimo jiné historii Dosu, Windows, Linuxu a Beosu a jejich vztahy mezi nimi. Esej se problematikou zajímá jak z kulturního, tak z technického hlediska a soustředí se zejména na vývoj grafických uživatelských rozhraní. Byla vydána jako kniha v roce 1999. Řada jiných Stephensonových esejí vyšla v časopise \"Wired\".\n\n"}
{"id": "318238", "url": "https://cs.wikipedia.org/wiki?curid=318238", "title": "Andamany a Nikobary", "text": "Andamany a Nikobary\n\nAndamany a Nikobary (hindsky अंडमान और निकोबार द्वीपसमूह, \"Aṁḍamāna aura Nikobāra dvīpasamūha,\" bengálsky আন্দামান ও নিকোবর দ্বীপপুঞ্জ, \"Āndāmāna o Nikobara dbīpapuňdža,\" telugsky అండమాన్-నికోబార్ దీవులు, \"Aṁdamān-Nikōbār dīvulu,\" tamilsky அந்தமான் நிக்கோபார் தீவுகள், \"Antamān Nikkōpār tīvukaḷ,\" anglicky \"Andaman and Nicobar Islands)\" je název svazového teritoria Indie, které leží v Indickém oceánu na jižním konci Bengálského zálivu nedaleko Thajska a Indonésie. Teritorium je složeno ze dvou skupin ostrovů: Andamanských ostrovů na severu a Nikobarských ostrovů na jihu, které navzájem od sebe odděluje průliv na 10. stupni severní šířky s názvem Ten Degree Channel. Souostroví oddělují Andamanské moře od Indického oceánu. Celkový počet ostrovů je 572, z toho trvale obydlených 38. Počet obyvatel byl v roce 2001 356 162, hlavním městem je Port Blair.\n\n"}
{"id": "318239", "url": "https://cs.wikipedia.org/wiki?curid=318239", "title": "Květné jezero", "text": "Květné jezero\n\nKvětné jezero je říční jezero v katastru Lednice na Moravě v okrese Břeclav v Jihomoravském kraji v České republice. Leží v nadmořské výšce 160 m. Má rozlohu 1 ha.\n\nJezero vzniklo ze slepého ramene Dyje na jejím levém břehu.\n\nJe chráněno jako přírodní památka Květné jezero. V okolí jezera rostou bledule letní a řezan pilolistý a hnízdí čáp bílý.\n\nV okolí se nacházejí další slepá ramena Dyje, jako Křivé jezero, Kutnar a Mahenovo jezero.\n\n"}
{"id": "318246", "url": "https://cs.wikipedia.org/wiki?curid=318246", "title": "Ludvík Hilgert", "text": "Ludvík Hilgert\n\nLudvík Hilgert (24. září 1895 Kyjov – 29. srpna 1967 Praha) byl český architekt, představitel tzv. emocionálního funkcionalismu. Žák Jože Plečnika u kterého absolvoval v roce 1921.\n\n"}
{"id": "318255", "url": "https://cs.wikipedia.org/wiki?curid=318255", "title": "Statius", "text": "Statius\n\nStatius je římské příjmení (cognomen):\n\n"}
{"id": "318260", "url": "https://cs.wikipedia.org/wiki?curid=318260", "title": "Okres Tata", "text": "Okres Tata\n\nOkres Tata ( ) je okres v severním Maďarsku v župě Komárom-Esztergom. Jeho správním centrem je město Tata.\n\n"}
{"id": "318265", "url": "https://cs.wikipedia.org/wiki?curid=318265", "title": "Vilém Hrubý", "text": "Vilém Hrubý\n\nVilém Hrubý (18. listopadu 1912 Říkovice – 23. září 1985 Brno), původní profesí pedagog, vlastivědný pracovník, muzejník, archeolog, objevitel prvního křesťanského kostela prokazatelně náležejícího do období Velké Moravy v poloze Na Valách.\n\nSe jménem prof. Viléma Hrubého jsou spojeny významné archeologické objevy na našem území z velkomoravského období (cca 9. až první půle 10. století), především hradiště Veligradu, které se nacházelo na území dnešního Starého Města a Uherského Hradiště, a přilehlých lokalit.\nS touto lokalitou je spojena i významná část jeho života. Vilém Hrubý se sice narodil v obci Říkovice jižně od Přerova, ale již v prvním roce jeho života se rodiče přestěhovali do Uherského Hradiště.\n\nPo maturitě v roce 1932 působil jako učitel na školách ve Spytihněvi, v Jankovicích, v Sušicích, ve Starém Městě, od roku 1943 v Uherském Hradišti. Vzhledem k jeho neustále rozšiřujícím se aktivitám během pedagogické praxe se postupně vyvázal z oblasti školství a nastoupil do Slováckého muzea jako správce archeologických sbírek. Na tomto pracovišti systematicky uspořádal nálezy z oblasti Uherskohradišťska. Brzy přestoupil do tehdejšího Moravského musea, dnes Moravského zemského muzea, v němž již natrvalo zakotvil. S tímto pracovištěm je spojena jeho úspěšná vědecká dráha.\nArcheolog proslul v roce 1948 jako objevitel druhé, resp. první tehdy doložené velkomoravské zděné stavby, kostela na zatím největší nalezené nekropoli slovanského osídlení ve staroměstské lokalitě Na Valách v těsném sousedství Schildrova mlýna. Tehdy jako čersvý vedoucí archeologického výzkumu navázal na předchozí archeologickou činnost jeho předchůdce, staroměstského učitele a amatérského archeologa Antonína Zelnitia. Pozoruhodný objev negativu základů křesťanského kostela z poloviny 9. století usměrnil profesní zájem Viléma Hrubého do oblasti archeologie slovanské. Následovala celá řada dalších významných objevů na území Starého Města, Uherského Hradiště, Modré, Velehradu, Zlechova, Ostrožské Nové Vsi v poloze Oráčiny, Hluku v poloze Hluboček a na Hradisku sv. Klimenta u Osvětiman. Odkryta byla další pohřebiště, sídliště, řemeslnické areály a opevnění. \n\nK nejvýznamnějším objevitelským počinům patří zejména komplex sakrálních staveb i se zázemím na tzv. Sadské metropolitní výšině, dnes Výšině svatého Metoděje v uherskohradišťské městské části Sady (Derfla), pravděpodobné působiště slovanských věrozvěstů Konstantina a Metoděje. Významem nezaostává ani objevení zdiva základů velkomoravské rotundy sv. Michala v kněžišti kostela svatého Michaele archanděla ve Starém Městě v poloze Na Dědině a bezprostředně sousedící základy profánní kamenné stavby palácového typu z 9. až 12. století se třemi druhy lité maltové podlahy, pravděpodobného mocenského centra Velkomoravské říše.\nNezůstával pouze u terénní práce a objevů, následovalo samozřejmě vyhodnocení náletzů a publikační a přednášková činnost. Vilém Hrubý byl vysoce ceněným vysokoškolským pedagogem a autorem a koordinátorem mnoha výstav a expozic. V období 1956 – 1974 byl Vilém Hrubý předsedou moravské sekce Československé společnosti archeologické a v letech 1970 – 1980 předsedou Moravského archeologického klubu.\n\n\n\n\n\n\n\n\n\n\nmonografie:\n\n"}
{"id": "318267", "url": "https://cs.wikipedia.org/wiki?curid=318267", "title": "Romana Dubnova", "text": "Romana Dubnova\n\nRomana Dubnova (často psána nesprávně \"Dubnová\") rozená Bělocká (* 4. listopadu 1978 Ostrava-Vítkovice) je česká atletka, výškařka.\n\nNa evropském šampionátu v Göteborgu v roce 2006 ji jen těsně unikla finálová účast, když v kvalifikaci obsadila první nepostupové místo. Z kvalifikace neprošly také Barbora Laláková (187 cm) a Iva Straková (183 cm). 8. února 2008 na mítinku ve francouzském Eaubonne zvítězila společně s Ukrajinkou Vitou Palamarovou výkonem 195 cm, čímž splnila A limit pro olympijské hry v Pekingu. Na olympiádě postoupila z kvalifikace do patnáctičlenného finále. V něm si však přivodila zranění kotníku. Při prvním pokusu na výšce 193 cm špatně došlápla při odrazu a z plochy byla odvezena na nosítkách. Poranila si kloubní pouzdro a přetrhla vnější vazy. V roce 2009 se ve výškařských sektorech neobjevila.\n\nJe trojnásobnou vítězkou mítinku Ostravská laťka (2006 – 2008).\n\n\nJejím manželem a trenérem v jedné osobě je bývalý moldavský výškař Valentin Dubnov, mají spolu dceru Nikol. V roce 2018/19 nastoupila jako učitelka tělesné výchovy na Základní školu ve Vratimově.\n"}
{"id": "318269", "url": "https://cs.wikipedia.org/wiki?curid=318269", "title": "Hohe Wand", "text": "Hohe Wand\n\nHohe Wand je rozlehlá stolová hora nacházející se v Rakousku nedaleko Vídně. Je součástí Gutensteinských Alp a jejím nejvyšším bodem je zalesněná vrchol Plackles (1132 m), na němž je umístěn vysoký vysílač. Oblast nese statut přírodního parku (\"Naturpark Hohe Wand\").\n\nMasiv Hohe Wand se nachází zhruba 50 km jihozápadně od Vídně a přibližně 10 km západně od města Wiener Neustadt. Ze severu je ohraničen dolinou Piestingtal a jižní hranici tvoří spojnice obcí Puchberg am Schneeberg - Willendorf. Západní hranici tvoří silnice stoupající do sedla Grünbacher sattel, která pohoří odděluje od sousedního celku Dürre Wand. Východní ohraničení masivu je potom jednoznačné, protože zde prudce klesá do roviny u měst Zweiersdorf, Stollhof a Maiersdorf.\n\nPohoří nese charakteristiku nevysoké náhorní plošiny která spadá po svém obvodu (zejména na jihu a jihovýchodě) takřka kolmými až 150 metrů vysokými stěnami. Je tvořeno vápencem a její severní svahy jsou bohatě zalesněné.\nKromě nejvyššího vrcholu Plackles (1132 m) má masiv Hohe Wand i několik vedlejších vrcholů, mj. Bromberg (1078 m), Grosse Kanzel (1052 m) a Hausstein (1023 m).\n\nPohoří je díky svému charakteru kolmých stěn často navštěvováno horolezci a turisty. Nalézá se zde mnoho tzv. zajištěných cest (\"HTL Steig, Blutspur, Ganghofersteig, Hanselsteig, Wildenauersteig atd.\"). Až do nejvyšších poloh stoupá placená horská silnice a masiv je doslova protkán značenými turistickými stezkami různých obtížností. Na severu se nacházejí dvě atraktivní soutěsky Kleine a Grosse Klause. V horách stojí celá řada chat, je zde i malá zoologická zahrada. Zhruba uprostřed jihovýchodní stěny nad útvarem Sonnenuhrwand se nalézá vyhlídková visutá terasa Skywalk.\n\nStrmé až kolmé jižní a jihovýchodní stěny poskytují obrovské množství výstupů všech obtížností, od zajištěných cest, přes klasické horolezecké výstupy až po extrémní sportovní výstupy. O horolezecké objevování Hohe Wandu se zasloužil zejména začátkem 20 století Dr. Alois Wildenauer, rozvoj oblasti pokračuje nadále, stále vznikají nové horolezecké trasy. Vzhledem je své jižní expozici je nejvhodnější doba k návštěvě jaro a podzim, lézt se dá i v mírné zimě. V letním období je zde horko. Většina horolezeckých cest je zde odjištěna trvale zavrtanými nýty, některé klasické cesty vyžadují mít s sebou vlastní jisticí prostředky. Takové cesty jsou v průvodci jasně označeny. Vzhledem k menší délce horolezeckých cest se tato oblast hodí k získávání prvních zkušeností z velehor. Zdatnější lezci zde mohou stihnout i dvě cesty za den.\n\nHohe Wand je také rájem paraglidistů. Na náhorní plošině je několik oficiálních startovacích míst vybavených větrným pytlem, například u Grosse Kanzel, poblíž Skywalku nebo hostince Almfrieden. Přistávací plochou jsou louky pod Sonnenuhrwand, kde je také nástěnka s informacemi pro padáčkáře.\n\n\nJednoduchý kemp pro horolezce a turisty je na kraji louky pod stěnami Sonnenuhrwand u mýtné silnice.\n\n"}
{"id": "318273", "url": "https://cs.wikipedia.org/wiki?curid=318273", "title": "Lýza", "text": "Lýza\n\nLýza (lyze, z řec. \"lysis\" – \"rozpouštění\") je rozklad či destrukce, a to nejčastěji smrt buněk v důsledku rozpadu jejich vnější membrány.\n\nNejčastěji se používá jako přípona k určitým biologickým termínům, jako je: \n\nLytický cyklus u virů je takový, při němž viry způsobují destrukci buňky.\n\n\n"}
{"id": "318278", "url": "https://cs.wikipedia.org/wiki?curid=318278", "title": "Seznam obcí v departementu Lot", "text": "Seznam obcí v departementu Lot\n\nToto je seznam obcí v departementu Lot ve Francii, jichž je celkem 340:\n"}
{"id": "318284", "url": "https://cs.wikipedia.org/wiki?curid=318284", "title": "Bratříčku, kde jsi?", "text": "Bratříčku, kde jsi?\n\nBratříčku, kde jsi? (anglicky \"O Brother, Where Art Thou?\"; 2000) je americký kriminální film z roku 2001. Jedná se o další počin z dílny proslulých filmových tvůrců Joela Coena a Ethana Coena. Film je založen na příběhu pocházejícím ze starořeckého eposu \"Odysseia\" řeckého básníka Homéra. Je v něm vyprávěn příběh tří trestanců (Everett, Pete a Delmar), kteří se po útěku z vězení ubírají k místu, kde jeden z nich (Everett, hraje George Clooney) zakopal před uvězněním poklad. Ve filmu se v přeneseném významu objevuje mnoho postav inspirovaných starověkou básní, ovšem už nikoliv v mýtických dobách Starověkého Řecka, nýbrž na americkém jihozápadě ve státě Mississippi v dobách hospodářské krize 30. let.\n\n\n"}
{"id": "318287", "url": "https://cs.wikipedia.org/wiki?curid=318287", "title": "František Janeček (konstruktér)", "text": "František Janeček (konstruktér)\n\nFrantišek Janeček (23. ledna 1878 Klášter nad Dědinou – 4. března 1941 Praha) byl český konstruktér, vynálezce, průmyslník, zakladatel firmy JAWA.\n\nNarodil se 23. ledna 1878 v Klášteře nad Dědinou, kde byl jeho otec Josef rolníkem a také obecním a okresním starostou. Jeho matkou byla Františka rozená Ješková. Měl tři sourozence, sestru Emilii a dva bratry. Do dvoutřídky obecné školy chodil v Klášteře a konfesijní pětitřídné školy v Opočně. Školní rok 1891/92 byl v tzv. předpravě ve třetí třídě měšťanské školy v Broumově. V době C. k. studoval vyšší státní průmyslovou školu do roku 1896 v Praze na Betlémském náměstí. V letech 1896 a 1897 studoval elektrotechniku na Vysoké škole technické v Berlíně-Charlottenburgu. \n\nPo krátkém působení u firmy Schuckert a spol. v Norimberku byl v roce 1898 přijat jako konstruktér v do Kolbenových továren firmy Schuckert a spol. v Praze-Vysočanech. Do společnosti nastoupil spolu se svými spolužáky Viktorem Machytkou, Arnoldem Králem a Vepřkem, kteří se později stali řediteli Kolbenových závodů a jeho přítel Vítězslav Kumpera, se kterým závodil na kole, se stal majitelem Waltrovky. Od roku 1901 byl pověřen dohledem nad výstavbou továrny na dynamoelektrické stroje v nizozemském Maarssenu a tentýž rok si přihlásil svůj první patent. V Nizozemí ve volném čase navštěvoval šest semestrů na Vysoké škole polytechnické v Delftu. \n\nStejně jako většina Nizozemců jezdil na pracoviště na kole. Jednoho dne ho ale srazilo auto. Řidič odvezl potlučeného Janečka do domu svého zaměstnavatele. Limuzína patřila starostovi Maarsenu a zámožnému šlechtici. Zde se seznámil s jeho dcerou Johannou Carolinou Strick van Linschotenovou narozenou 4. února 1877, která se 5. července 1901 stala jeho ženou. Po smrti Johanniných rodičů dostala nejen věno, ale i velké dědictví.\n\nV Čechách byl mimo jiné i přísežným tlumočníkem holandského jazyka.\n\nV roce 1904 se vrátil zpět do Čech a stal se ve svých 28 letech v Kolbence šéfem všech továrních dílen. Ve Vysočanech postavil první Martinskou pec a tím uvedl do chodu slévárnu ocele, zkonstruoval generátory o výkonu 1900 koní, které v pražské elektrárně byly v provozu 30 let. V roce 1906 z Kolbenky odešel. Přestal dělat i přísežného tlumočníka holandského jazyka. Zakoupil velkostatek Hradsko u Mšena, kde si najal honitbu a stal se vášnivým nimrodem. Během pobytu v Hradsku započal výzkumné práce v aviatice. Sestavil postupně řadu modelů letadel i kluzáků, které zkoušel v Kokořínském dole. Dne 7. prosince 1906 v hotelu Vykysal v Mělníku byl přijat za člena výboru pro stavbu silnice Kokořínským údolím. V letech 1911, 1913, 1915 byl místopředsedou výboru pro stavbu silnice Kokořínským údolím. V roce 1907 se přihlásil k pobytu do secesního domu v Praze na Tylově náměstí č.p. 1648. Koupil motocykl značky FN a během dvou let navštívil Německo, Belgii a Anglii, aby se seznámil s tamní tovární výrobou. Při návratech do Prahy nechal v několika menších mechanických dílnách vyrábět díly pro budoucí výrobu. V roce 1912 si zařídil vlastní dílnu a pokusnou laboratoř na Riegrově náměstí (dnes Masarykově) proti Mánesu a zaměstnal až 12 dělníků. V létě přesouval laboratoř do hájovny v Kokořínském údolí. V roce 1921 v Mnichově Hradišti, Havlíčkova 546, vstoupil jako společník do firmy Kohoutek a spol., výroba nástrojů a kovového zboží. Začalo se zde také se zbrojní výrobou, vrhači ručních granátů, i ruční granáty vzoru 21 Janeček, které se plnily v závodě Zámcích u Prahy (rokle u Vltavy). Janeček odkoupil Kohoutkův vklad a stal se tak jediným majitelem.V roce 1922 koupil bývalý zájezdní hostinec v Praze na Zelené lišce a přenesl sem sídlo své firmy s názvem JaWa-Janeček-Wanderer, Praha-Nusle.V roce 1923 zakoupil bývalou filiálku známé pyrotechnické továrny Dynamit Nobel v Zámcích u Prahy a založil zde firmu Pyrotechnická a muniční továrna Ing. F. Janeček, sro. Podílníkem byli jeho syn Ing. František Karel Janeček a kapitán Jaroslav Velinský. \n\nSnad je tvůrcem konceptu motocyklu Jawa 50 Pionýr, který se začal vyrábět až po jeho smrti na jeho počest.\n\nJeho ženou byla Johanna Carolina Strick van Linschoten. Dne 29. února 1904 se jim narodil první syn František Karel. Od 25. března 1904 bydlel František a Johanna Carolina v Praze na Vysočanech ve vile Flajšnerka (Libeň, Na Jetelce 2, č.p.69). Při stavbě estakády byly v roce 1965 hospodářské budovy strženy a z anglického parku s plastikami je dnes veřejný park. Dne 26. února 1921 se s Johannou Carolinou rozvedl. Ta se v roce 1925 provdala za zvěrolékaře a statkáře Josefa Víta z České Skalice. Rozvedený František se dne 1. června 1921 v Rakovníku oženil s Miladou Alžbětou Fabiánovou narozenou 28. srpna 1894 v Brozanech, s kterou se seznámil při svém pobytu na Kokořínsku, kde pobývala na zámku svého bratra Jana Fabiana ve Velkém Újezdě, který zdědil po Václavu Fabiánovi. Po svatbě bydleli v Mutějovicích u bratra Josefa Janečka. Dne 15. února 1924 se Milada přihlásila k trvalému pobytu v Praze na Šafránku (Libeň, Na Jetelce 2, č.p.69) a František měl za místo trvalého pobytu Mnichovo Hradiště, kde zakoupil továrnu. V roce 1929 se jim narodila dcera Dagmar, která se stala lékařkou a v roce 1931 se narodil syn Marcel, později konstruktér.\n\nStarší bratr Josef, který se narodil v roce 1875 nejprve převzal po otci hospodářství. Na počátku první světové války s Františkem Stejskalem založili společnost \"Mutějovické kamenouhelné doly Union\". Těžili uhlí v Mutějovicích u Rakovníka až do roku 1923. Po roce 1925 začal pracovat ve Lhoticích u Českých Budějovic, kde těžil antracit. Mladší bratr Rudolf se narodil v roce 1881 pracoval jeko elektrotechnický inženýr. Společně se svým společníkem Řezníčkem v Praze-Nuslích založili firmu RUJA na elektrické bojlery. \n\n"}
{"id": "318300", "url": "https://cs.wikipedia.org/wiki?curid=318300", "title": "Modest Mouse", "text": "Modest Mouse\n\nModest Mouse je americká indie rocková hudební skupina, jež vznikla v roce 1993. Tehdy ji tvořili kytarista Isaac Brock, bubeník Jeremiah Green, kytarista Dann Gallucci a Eric Judy (basová kytara).\n\nPo vydání debutového alba \"This Is a Long Drive for Someone with Nothing to Think About\" se jejich složení ustálilo na trojich Brock, Green a Judy. V květnu 2006 posílil skupinu další kytarista Johnny Marr (ten dříve působil v The Smiths), společně s ním přišli i Joe Plummer a Tom Peloso, aby společně pracovali na desce \"We Were Dead Before the Ship Even Sank\".\n\nV květnu a červnu 2008 vystoupili Modest Mouse na patnácti koncertech jako předkapela slavnějších R.E.M..\n\n\n"}
{"id": "318304", "url": "https://cs.wikipedia.org/wiki?curid=318304", "title": "Seznam obcí v departementu Creuse", "text": "Seznam obcí v departementu Creuse\n\nToto je seznam obcí v departementu Creuse ve Francii, jichž je celkem 260:\n"}
{"id": "318308", "url": "https://cs.wikipedia.org/wiki?curid=318308", "title": "Johnny Fontane", "text": "Johnny Fontane\n\nJohny Fontane je fiktivní postava zpěváka, herce a filmového producenta z románu Kmotr od Maria Puza. Jeho předobrazem se stal Frank Sinatra, ačkoliv to spisovatel nikdy nepotvrdil.\n\nJohnny je jedním z kmotřenců Vita Corleona. Je zpěvákem a filmovým hercem. Původně podepsal smlouvu s jedním kapelníkem, který jej však odíral. Don Corleone se za kapelníkem vypravil a nabídl mu značnou finanční částku, pokud podepíše dokument, že se vzdává veškerých práv vyplývajících z původní smlouvy z Johnnym Fontanou. Kapelník odmítá, druhý den jde don požádat znovu. Přiloží kapelníkovi k hlavě revolver a oznámí mu, že za minutu bude na papíře buď jeho podpis, nebo jeho mozek.\n\nJohny je rozvedený se svou první ženou Virginií, avšak velice miluje své dvě dcery a svoji bývalou rodinu pravidelně navštěvuje.\n\nPozději však Johnnymu přestává zpěv jít, zazpívá jednu píseň a odchází mu hlas, zároveň řeší problémy s druhou manželkou, která mu je nevěrná a vysmívá se mu. Dostaví se na svatbu Constanzie Corleonové a Carla Rizziho, kde zpívá soubojové duo spolu s Ninem Valentim. Tam před donem naříká a žádá o pomoc pro získání role ve válečném filmu Jacka Woltze, který odmítá, mimo jiné proto, že se Johnny vyspal s jeho ženou. Don mu vynadá, aby se nechoval jako \"finocchio\" (italsky „teplouš“) a do Hollywoodu za Woltzem posílá Toma Hagena. Woltz se odmítá dohodnout. Kvůli tomu je velmi cennému závodnímu koni \"Chartumovi\", kterého si Woltz koupil na chov, useknuta hlava a nechána v nohách jeho postele. Woltz tak pozná sílu Corleonů a svolí. Film přinese Johnnymu slávu a i díky donově vlivu získá Oscara.\n\nPoté se stává s přispěním kapitálu Corleonů úspěšným filmovým producentem. Aby se odvděčil donovi, přivádí do Hollywoodu Nina Valentiho. Přes svoje problémy s hlasivkami s ním nazpívá desku tradičních sicilských písní. Nino se za jeho podpory stává hercem, poté se ale ničí alkoholem a na následky pití umírá.\n\nBěhem těchto let mu Jules Segal, lékař v lasvegaském hotelu patřícím Corleonovým, diagnostikuje výrůstek na hlasikách, odstraní ho a Johnny je opět schopen zpívat. Poslední scénou v románu, kde je Johnny přítomen, je pohřeb dona Corleona.\n"}
{"id": "318313", "url": "https://cs.wikipedia.org/wiki?curid=318313", "title": "Seznam obcí v departementu Corrèze", "text": "Seznam obcí v departementu Corrèze\n\nToto je seznam obcí v departementu Corrèze ve Francii, jichž je celkem 286:\n"}
{"id": "318317", "url": "https://cs.wikipedia.org/wiki?curid=318317", "title": "Adam Müller", "text": "Adam Müller\n\nAdam Heinrich Müller, od roku 1826 rytíř von Nitterdorf (30. června 1779, Berlín – 17. ledna 1829, Vídeň) byl německý romantický publicista, literární kritik, ekonom a politik, společně s Friedrichem Listem předchůdce německé historické národohospodářské školy.\n\nMüller se proslavil se především svými \"Přednáškami o německé vědě a literatuře\" (Vorlesungen über die deutsche Wissenschaft und Literatur), které pořádal v roce 1806 v Drážďanech, dále \"Přednáškami o výmluvnosti a jejím vztahu k poezii\" (1812, Vorlesungen über die Beredsamkeit und deren Verh ältnis zur Poesie) a spisem věnovaným filozofii státu \"Prvky státnického umění\" (1810, Die Elemente der Staatskunst).\nJako politik patřil Müller po svém přestěhování do Vídně roku 1811 k prominentním představitelům Metternichovské politiky, v ekonomické oblasti byl představitelem feudální německé opozice proti hospodářskému liberalismu a západoevropské politické ekonomii, kterou považoval za nástroj britského hegemonismu.\n\n"}
{"id": "318318", "url": "https://cs.wikipedia.org/wiki?curid=318318", "title": "Hayden Panettiere", "text": "Hayden Panettiere\n\nHayden Panettiere, celým jménem Hayden Lesley Panettiere (* 21. srpna 1989, Palisades, New York, USA), je americká herečka a zpěvačka nominovaná na cenu Grammy. Nejvíce se proslavila rolí Claire Bennetové v televizním seriálu \"Hrdinové\" (2006–2010) a rolí Juliette Barnesové v televizním seriálu Nashville (2012–2018). Za roli Juliette získala dvě nominace na cenu Zlatý glóbus v kategorii nejlepší herečka ve vedlejší roli.\n\nHayden se narodila a vyrostla v Rochesteru v New Yorku. Má italské a německé kořeny. Je dcerou herečky Lesley R. Vogelové a Alana Leeho „Skipa“ Panettierea, kapitána hasičského oddílu. Má mladšího bratra, herce Jansena. Navštěvovala South Orangetown Middle School v New York, od deváté třídy byla vyučována doma.\n\nPřed kamerami se poprvé objevila jako 11měsíční miminko v reklamě pro Playskool vláček. Během let 1994–1997 se objevovala jako Sarah Roberts v telenovele stanice ABC \"One Life to Live\". Během let 1996 až 2000 se objevovala jako Lizzie Spaulding v CBS telenovele \"U nás ve Springfield\". Její postava zápasila s leukémií. Za roli Lizzie byla oceněna speciální cenou od Leukemia & Lymphoma Society.\n\nZa jej roli v televizním filmu stanice Lifetime \"Pokud věříš\" byla v roce 1999 nominována na cenu Young Artist Award v kategorii Nejlepší mladá herečka – 10 let a Nejlepší výkon v TV filmu nebo pilotu. Objevila se v seriálu stanice FOX Ally McBeal. Získala také vedlejší role v seriálech \"Malcolm v nesnázích\" a \"\".\nNejvíce se proslavila rolí Claire Bennetové v seriálu stanice NBC \"Hrdinové\". Tvůrcem seriálu byl Tim Kring. V roce 2007 se objevila v MTV show \"Napálené celebrity\". V dubnu roku 2012 byl jeden z dílů pod jejím vedením.\n\nV březnu 2012 bylo oznámeno, že Hayden získala roli Juliette Barnesové v seriálu ABC \"Nashville\". V květnu 2012 ABC vybralo seriál do své vysílací sezony. Seriál byl zrušen v roce 2018. \n\nV roce 1999 se objevila ve filmu \"Vzkaz v láhvi\". V roce 2000 se objevila v Disney filmu \"Vzpomínka na Titány\", také se objevila ve filmu \".\" Vedlejší roli získala v nezávislém filmu \"Šanghajský polibek\". V roce 2004 se objevila v Disney Channel filmu \"Dobrodružství na letadlové lodi\" a ve filmu Život s Helenou jako neteř Heleny, kterou hrála Kate Hudson. V roce 2005 získala roli ve filmu z krasobruslařského prostředí \"Princezna ledu\" a ten samý rok získala roli Channing Wals ve filmu \"Rychlý Stripes\".\n\nV roce 2007 podepsala smlouvu s William Morris Agency. V roce 2008 se objevila ve filmu \"Světlušky na zahradě\". V září 2008 se objevila ve videu na funnyordie.com nazvané \"Hayden Panattiere PSA: Your Vote, Your Choice\". V říjnu se objevila ve videu \"Vote for McCain: He's just like George Bush, except older and with a worse temper.\"\n\nV roce 2009 se objevila v komedii \"Miluju tě, Beth Cooperová\". V září 2010 se objevila ve filmu \"\" a propůjčila svůj hlas do animovaného filmu \"Alfa a Omega\". V roce 2011 získala roli ve filmu \"Vřískot 4\", kde hrála Kirby Readovou. Za svou roli obdržela pozitivní ohlas od kritiků. Ten samý rok nahradila Anne Hathawayovou a propůjčila svůj hlas Červené Karkulce v animovaném filmu \"Hoodwinked Too! Hood vs. Evil\". V roce 2012 měl premiéru film \"The Forger\", který Hayden natáčela v roce 2009. \n\nRoku 2015 si zahrála po boku Violy Davisové ve filmu \"Custody.\"\n\nV roce 1999 byla nominovaná na cenu Grammy za písničku k animovanému filmu \"Život brouka\". V roce 2004 nahrála píseň „My Hero Is a You“ pro film \"Dobrodružství na letadlové lodi\". Pro film \"Čarovná země\" nahrála duet s Wattem Whitem s názvem „Someone Like You“. Další rok nahrála písničku pro společnost Hollywood Records „Girl Next“ (2006) a „Got to Girl“ pro film \"Girl Next 2\" (2007). V roce 2007 také nahrála cover verzi písničky „Cruella De Vill“ pro DisneyMania 5, písničku „Try“ pro film \"Most do země Terabithia\" a „I Still Believe“ pro \"\".\n\nJejí prvním singlem byla písnička „Wake Up Call“, zveřejněná 5. srpna 2008. Pro seriál \"Nashville\" nahrála několik písniček, které byly vydány jako singly a objevily se na soundtrackových albech. V roce 2013 nahrála píseň „The Fabric of My Life“ pro kampaň značky Cotton Incorporated.\n\nV roce 2006 se stala tváří kosmetické společnosti Neutrogena. V září 2007 se objevila v reklamě Got Milk? a únoru 2008 se stala tváří značky Candie.\n\nV roce 2015 se objevila jako postava Sam v hororové hře Until Dawn.\n\nOd prosince 2007 do února 2009 chodila s kolegou ze seriálu Hrdinové Milou Ventimigliou. Od roku 2009 chodila se světovým šampionem v boxu, Ukrajincem Vladimirem Kličkem. V květnu 2011 Hayden oznámila, že se dvojice rozešla. Od června 2011 do prosince 2012 chodila s hráčem NFL Scottym McKinghtem. Od dubna 2013 se Hayden dala znovu dohromady s Vladimirem Kličkem. V říjnu 2013 bylo oznámeno zasnoubení. V roce 2014 se jim narodila dcera Kaya Evdokia. V srpnu 2018 se pár znovu rozešel.\n\n"}
{"id": "318321", "url": "https://cs.wikipedia.org/wiki?curid=318321", "title": "Gaspard de Coligny", "text": "Gaspard de Coligny\n\nGaspard de Coligny (16. února 1519 v Châtillon-sur-Loing – 24. srpna 1572 v Paříži), hrabě z Coligny, baron z Beaupont a Beauvoir, Montjuif, Roissiat, Chevignat a dalších míst, pán z Châtillon, admirál Francie (někdy pro rozlišení psaný jako Gaspard II. de Coligny) byl protestantský vůdce během francouzských náboženských válek.\n\nJeho otcem byl Gaspard I. de Coligny, maršál Francie, matkou Luisa de Montmorency. Ve dvaceti letech nastoupil službu u dvora a začala i jeho vojenská kariéra. Od roku 1543 se účastnil válek v Itálii a v Holandsku. Postupně byl za zásluhy povyšován. Roku 1551 byl jmenován guvernérem Paříže a Île-de-France.\n\nVlivem svého bratra se stal hugenotem. Zpočátku podporoval francouzské a švýcarské protestanty tajně. Přispěl k založení francouzské kolonie v Jižní Americe, kterou vedl jeho přítel a kolega Nicolas Durand de Villegagnon roku 1555 (je známá jako France antarctique). Na jeho počest byla pevnost na ostrově v zátoce u Rio de Janeira nazvána Forte Coligny. Později podporoval i založení francouzské osady Fort Caroline na Floridě roku 1562. Od roku 1558 si dopisoval s Janem Kalvínem. Ve válkách mezi katolíky a protestanty se roku 1569 stal velitelem protestantských vojsk a přispěl k uzavření míru.\n\nDne 22. srpna 1572 byl v Paříži na ulici postřelen (utrpěl poranění ruky). Dva dny na to (24. 8. 1572) byl během Bartolomějské noci zavražděn. Údajně byl pobodán a následně skupinou katolíků svržen z okna. V čele této skupiny byl jistý Charles Danowitz (D'Ianowitz, Janovský z Janovic) (v některých pramenech Karel z Janovic).\n\nJméno Gasparda de Coligny nesou:\n\n"}
{"id": "318322", "url": "https://cs.wikipedia.org/wiki?curid=318322", "title": "Tropický střídavě vlhký les", "text": "Tropický střídavě vlhký les\n\nTropické střídavě vlhké lesy (též tropické sezónní lesy nebo světlé tropické lesy) se rozkládají se přibližně mezi 15° až 18° zeměpisné šířky na severní i jižní polokouli. Ve směru od rovníku navazují na tropický deštný les.\n\nNejrozsáhlejší plochy zaujímají tropické střídavě vlhké lesy v Africe; na sever od rovníku tvoří pás spolu se Súdánskou a Sahelskou savanou.\n\nDále se vyskytují ve Venezuele, na jihu Brazílie (přechod cerrado), na Velkých Antilách (na ostrovech Kuba, Hispaniola), ve Střední Americe, v jižním Mexiku.\n\nPůvodně byly i na poloostrovech Přední a Zadní Indie. V Austrálii zaujímaly severovýchodní okraj kontinentu.\n\nPodobné formace se vyskytují i azonálně, mimo zónu humidně-aridního klimatu - např. edaficky podmíněné bezlesí uvnitř perhumidní zóny v Kongu a v Brazílii (bez stromové vegetace - těžké chudé půdy).\n\nTypické je humidně-aridní klima s vydatnými letními dešti.\n\nPrůměrné měsíční teploty činí 20-28 °C (vyšší denní amplitudy než v tropických deštných lesích).\n\nVýrazný je rozdíl mezi obdobím dešťů a sucha - vysoká dávka deště spadne během 4 měsíců (i více než 1000 mm za měsíc), což vede k výraznému zavlažení krajiny - půd, vodních toků a stojatých vod. Ve vazbě na sezóny se odvíjí i vegetační fáze - období stagnace života a období rozmachu. Důležitou roli sehrávají disturbanční požáry (blesk, člověk).\n\nReliéf je zpravidla plochý až mírně zvlněný (staré zarovnané povrchy), nízké nadmořské výšky, někdy vyšší polohy nad 1000 m n. m. - náhorní plošiny (např. Východní Afrika).\n\nSkladba travin a výskyt dřevin je silně predisponována srážkovými úhrny a půdní texturou.\nZ půd převládají oxisoly a chromosoly (oxidy Fe a Al, druhotné jílové minerály), v místech vlhčích pak stagnosoly a glejsoly; vertisoly.\n\nV půdních profilech savan jsou typické tzv. kamenné čáry (vrstvy křemenných nebo křemencových úlomků). Vyskytují se v hloubce 50 - 200 cm. Pravděpodobně jsou biogenního původu (třídění půdních částic žížalami a termity, pasivní akumulace větších bloků hornin, jemnozem je jejich činností přemísťována vzhůru).\n\nPůdní profil je hluboce prokořeněn savanovými travinami a dřevinami. Mocné humusové horizonty obsahují velké množství živin (vyšší úrodnost).\n\nVe střední Brazílii rostou formace Chaco a Caatinga. V Africe pro oblast Sahelu jsou charakteristické suché savanové lesy s baobaby, ve střední Africe jsou časté galeriové lesy. V jižní části Indického poloostrova se vyskytuje polosuchý les. Stromy a keře jsou většinou opadavé fanerofyty (větve často s trny - ochrana před velkými herbivory): akácie, blahovičníky, rod Banksia a Grevillea.\nZe zvířat jsou hojně zastoupeni velcí herbivorní savci - vysoká diverzita na afrických savanách, rozlišují se: spásající trávu a byliny (antilopy, zebry, buvol, hroch, nosorožec tuponosý), okusující dřeviny (žirafa, nosorožec dvourohý, některé antilopy), všestranně herbivorní (slon africký). Dalšími typickými savci jsou prase bradavičnaté, pavián, kočkovité a psovité šelmy, hyeny – predátoři. Z hmyzu jsou hojná sarančata.\n\nTřídění na jednotlivých kontinentech (a jejich částech) podle zastoupení trav a dřevin:\n\nTropické střídavě vlhké lesy jsou poškozovány nadměrným zatěžováním půd, vypalováním - degradace savan a sezónních lesů. Trpí dezertifikací. Značně problémovou oblastí je Sahel.\n"}
{"id": "318323", "url": "https://cs.wikipedia.org/wiki?curid=318323", "title": "Karavana", "text": "Karavana\n\nKaravana je pojem označující skupinu lidí, většinou doprovázenou zvířaty, která putuje, nejčastěji za obchodem, krajinou. Karavany vznikaly za účelem ochrany proti banditům a také z ekonomických důvodů. Byly rozšířené zejména v minulosti, kdy tvořily jeden z mála možných způsobů dopravy zboží mezi vzdálenými místy. V současné době jsou karavany vypravovány zejména na těžko dostupná místa, jako jsou například pouště, jelikož se zde také z různých důvodů nedostane technika či je vypravení karavany ekonomicky výhodnější. Karavany jsou většinou tvořeny i zvířaty (velbloudy, osly apod.), na která se naloží zboží či slouží pro lidi jako přepravní prostředky. Novodobým příkladem karavany by mohl být konvoj.\n\nPo dlouhá staletí bylo zboží přes Saharu převáženo pomocí velbloudů. Ti přechází poušť v řadách – v karavanních stezkách. Dodnes nebyla ani jedna z karavanních stezek vedoucích přes Saharu nahrazena moderní silnicí nebo železnicí.\n\n\n"}
{"id": "318325", "url": "https://cs.wikipedia.org/wiki?curid=318325", "title": "Ełk", "text": "Ełk\n\nEłk (německy Lyck, pruština Luks, Łek) je město v severovýchodním Polsku, ve Varmijsko-mazurském vojvodství. Podle údajů z roku 2017 žije ve městě 61 523 obyvatel. Ełk leží na břehu Ełckého jezera a protéká tudy řeka Ełk, která se později vlévá do řeky Biebrzy. Město je hlavním obchodním i turistickým centrem regionu.\n\nNarodil se zde např. německý spisovatel Siegfried Lenz.\n\n\n"}
{"id": "318326", "url": "https://cs.wikipedia.org/wiki?curid=318326", "title": "Ústřední stát (Střet civilizací)", "text": "Ústřední stát (Střet civilizací)\n\nÚstřední stát (anglicky \"core state\") je termín obsažený v teorii \"Střetu civilizací\" Samuela Huntingtona. Ústřední stát je země se silným ekonomickým a vojenským potenciálem, která má v rámci své kultury (potažmo vzhledem k dalším státům náležejícím k jiným kulturám) velkou autoritu (nebo též vliv či moc). Tato autorita pak umožňuje určitému státu vystupovat jako ochránce ostatních států stejné kultury (popř. i ostatních kultur, má-li dostatečný vliv) či jako arbitr při mezinárodních sporech a mnohem snáze prosazuje svoje zájmy než ostatní státy.\n\nUrčitý stát může dosáhnout díky historickému, geopolitickému, demografickému či ekonomickému vývoji (většinou však kombinací zmíněných faktorů) postavení ústředního státu. Kolem takového státu se poté ostatní členové stejné civilizace či kultury sdružují, aby tak vyrovnali váhu jiných států, se kterými vlastní kulturu nesdílejí. Neplatí však, že by každý stát akceptoval v rámci svého civilizačního okruhu ústřední stát a jeho roli v zahraniční politice automaticky (například Gruzie vůči Rusku či Vietnam vůči Číně). Ústřední stát funguje jako zdroj řádu a jako arbitr sporů mezi státy v rámci civilizace. Vzájemné vyjednávání ústředních států pak slouží jako prostředek k udržení řádu v mezicivilizační oblasti. Pakliže některá civilizace ústřední stát nemá, nastolení řádu a řešení sporů je obtížnější. V civilizacích, ve kterých ústřední státy existují,\nse postupně začínají objevovat centralizující prvky, které vyhraňují určitým způsobem civilizaci v rámci nového řádu založeného právě na civilizacích a rozdílech mezi nimi.\n\nPřestože západní civilizace se díky koloniální expanzi států náležejících do této kultury rozšířila do různých částí světa, až do začátku 20. století hrál primární roli původní kontinent, ze kterého západní civilizace z větší části vyšla - Evropa.\nV historii tohoto kontinentu se vytvářelo množství mocných států, které pak v některých historických obdobích dokázaly ovlivňovat významné události nejen na kontinentu, ale ve značné části ostatního světa (zejména v době kolonizace). Od 18. století se v Evropě ustálil systém tzv. pentarchie, tedy vlády pěti mocností, které byly ve větší či menší míře v průběhu staletí navzájem rovnocenné (nebo byly rovnocenné spolky a aliance, které tyto státy utvářely). Mezi tyto velmoci patřily Velká Británie, Francie, Německo (před rokem 1870-1871 též nazývané Prusko), Rusko a Rakousko-Uhersko (případně Rakouské císařství či Habsburská monarchie). Po první světové válce se však následkem ustanovení versailleského míru tento systém zhroutil (úpadek Německa následkem ekonomické krize a válečných reparací, rozpad Rakousko-Uherska na národní státy, komunistická revoluce a občanská válka v Rusku). Následkem vyčerpání Velké Británie a Francie během zákopové války nebyly tyto dvě země, které vyšly z bojů první světové války vítězně, schopny udržet politický systém Evropy, který se postupně vytvořil během mírových jednání ve Versailles). Po druhé světové válce dochází definitivně k úpadku starých velmocí a na jejich místo nastupují Spojené státy a Sovětský svaz, při čemž důsledkem rivality mezi těmito dvěma velmocemi byla studená válka. Tento celosvětový konflikt a rivalita ideologií, která byla vedle vojenských a ekonomických zájmů další hnací silou konfliktu, zatlačily evropské (ale v určité míře i světové) kulturní aspekty částečně do pozadí.\nVítěznou velmocí Studené války byly Spojené státy americké, které se během druhé světové války a zejména během války studené staly nejdůležitějším státem západní civilizace a tedy i ústředním státem na základě teorie \"Střetu civilizací\".\n\n\"Do západní civilizace patří: země Severní Ameriky (USA a Kanada), v Evropě Norsko, Švýcarsko, Andorra, San Marino, Vatikán a všechny státy Evropské unie kromě Řecka, Malty, Kypru, Rumunska a Bulharska; dále Austrálie, Nový Zéland, tichomořské ostrovy, Východní Timor a severní a střední Filipíny\"\n\nPravoslavná civilizace se oficiálně vytvořila při velkém schisma mezi západní a východní křesťanskou církví, i když rozdílný přístup k pojetí víry a ritu byl patrný již dříve. Původně se pravoslavná civilizace omezovala na oblast pod kontrolou či ve sféře vlivu Byzantské říše, avšak postupem času se díky misijní činnosti rozšířila pravoslavná víra do zemí jihovýchodní a východní Evropy. Po pádu Byzantské říše (1453) přešla vůdčí úloha na Moskevské knížectví (od 16. století na Ruské carství). Po nástupu Petra Velikého se Rusko pokoušelo otevřít západním vlivům a přijmout západní civilizaci. To se v některých aspektech podařilo, v určitých oblastech byl pokrok pomalejší. Tento vývoj byl přerušen počátkem dvacátého století při komunistické revoluci. V Rusku (později Sovětském svazu) byla kultura potlačena ideologií. Po rozpadu Sovětského svazu se Rusko postupně opět stává vůdčím státem pravoslavné civilizace (např. podporou Srbska v kosovské otázce či angažováním se v kavkazské oblasti). \n\n\"K pravoslavné civilizaci náleží: Arménie, Bělorusko, Bulharsko, Kypr, Gruzie, Řecko, Moldávie, Černá Hora, Severní Makedonie, Rumunsko, Rusko, Srbsko a Ukrajina\"\n\nAž do příjezdu Evropanů měly národy střední a Jižní Ameriky svojí vlastní původní kulturu. Následná dobývání indiánských říší španělskými conquistadory a postupná kolonizace tuto kulturu ze značné části zničily, protože původní domorodci se často smísili s evropskými osadníky nebo byli pobiti různými druhy evropských nemocí, proti nimž neměli protilátky. Postupem času se tak v amerických, španělských a portugalských kolonií vyvinula jiná kultura vycházející z původní kultury evropské, avšak vyznačující se některými rozdílnými rysy. V první polovině 19. století pak získala většina těchto zemí nezávislost na svých mateřských zemích - Španělsku a Portugalsku. Od té doby procházejí latinskoamerické státy vlastním unikátním vývojem. \n\"Mezi státy Latinské Ameriky patří: značná část států střední a Jižní Ameriky (Mexiko, Argentina, Chile, Brazílie, Kolumbie a další), stejně jako řada bývalých španělských a portugalských kolonií v Karibském moři (např. Kuba)\"\n\nZhruba od počátku 7. století se v historii objevuje nové náboženství - islám. V prvních několika staletích se rozšiřuje z Asie do Afriky a do Evropy a islámská civilizace má v této době jednu z nejrozvinutějších kultur. Avšak postupem času se kdysi jednotná islámská říše chalífů začala členit do menších státních celků. Zhruba od 12. století pak dochází k pozvolnému úpadku. Islámský svět se během několika následujících staletí (přes rozkvět některých stále ještě velmi vyvinutých států jako byla Osmanská říše, Persie či říše Velkých Mughalů) začal uzavírat sám do sebe a pozdeji v 19. století se stal cílem evropské expanze. Ve 20. století můžeme sledovat pozvolnou emancipaci muslimských států spolu s demografickým růstem. Avšak absence jakéhokoli ústředního státu působí v tomto kulturním sektoru určitou nestabilitu a není zcela jasné, jakým směrem se budou státy této civilizace ubírat.\n\n\"Do muslimského světa patří státy střední Asie, severní Afriky, jihozápadní Asie, Afghánistán, dále sem patří Albánie, Ázerbájdžán, Bangladéš, Indonésie, Malajsie, Maledivy, Pákistán, Somálsko, Mindanao a části Indie.\"\n\nČínská civilizace je jednou z nejstarších kultur na zemi. Po staletí dominoval této kultuře největší stejnojmenný stát, tedy Čínské císařství (posléze Čínská republika, od roku 1949 Čínská lidová republika). Existence první dynastie jménem Sia je doložena již v mladší době bronzové. Od té doby vládlo Číně několik dynastií, dokud nebyla poslední dynastie Čching (neboli Mandžuská) nahrazena republikou. Po druhé světové válce se v Číně dostává k moci komunistická strana. Ta vládne v Číně nadále. Velké politické akce organizované od konce 50. do poloviny 70. let (velký skok, kulturní revoluce) zásadním způsobem narušily čínskou ekonomiku i její zahraniční reputaci. V 70. letech vlivem roztržky se Sovětským svazem dochází k uvolnění vztahů se Spojenými státy. Zároveň dochází k reformám majícím za účel obnovu čínského hospodářství a do Číny začíná pronikat zahraniční kapitál. V devadesátých letech Čína dále posiluje svoje mezinárodní postavení a postupem času si získává ve světě stále silnější pozici. \n\n\"Do čínského světa patří samotná Čína, Korea, Singapur, Tchaj-wan a Vietnam.\"\n\nBěhem africké historie se na jejím území vytvořilo několik silných států, které ovládaly značná území(Mali, Songhaj). Již od 15. století zde Evropané zakládají své osady a získávají malá území. Postupem času zde vliv evropských mocností roste. Vrchol kolonizace Afriky pak probíhá v druhé půlce 19. století, kdy je téměř celá Afrika rozdělena mezi evropské velmoci. Přestože se na územích ovládnutých Evropany buduje moderní infrastruktura, mnoho kolonií zůstává spíše oblastí pro těžbu nerostných zdrojů než vyspělými industrializovanými státy. Po druhé světové válce probíhá proces dekolonizace a africké státy postupně získávají samostatnost. Avšak ve velkém množství zemí přetrvává i dnes politická nestabilita (časté státní převraty či atentáty na předsedy vlád). Asi nejstabilnější z těchto zemí je Jihoafrická republika, která již před první světovou válkou získala titul britského dominia (díky velké bělošské populaci). Až do konce osmdesátých let zde byla uplatňována rasová segregace mezi bílými a černými obyvateli. V devadesátých letech se však systém liberalizoval a Jihoafrická republika je nyní stát se silným postavením v rámci většiny afrického kontinentu a současně s dobrou ekonomickou situací.\n\n\"Sem patří většina zemí subsaharské Afriky vyjma Etiopie.\"\n\nPodobně jako v případě čínské civilizace i zde dominuje celé kultuře jeden větší stát - Indie. Dějiny Indie začínají již ve třetím století př. n. l. a posléze zde vzniklo množství mocných a kulturně vyspělých států (např. říše dynastie Guptovců). Od 5. století se v zemi šíří buddhismus, ten je však později vytlačen hinduismem a islámem. Ve středověku a raném novověku zde vznikly dvě mocné islámské říše - Dillíský sultanát a Mughalská říše. Islámští vládcové však byli zpočátku tolerantní, a tak se mohla hinduistická kultura dále rozvíjet. Od počátku 16. století zde evropské státy zakládají své kolonie. Kolonialismus v Indii pak vyvrcholil dobytím většiny indického území Velkou Británií, která zde poté vytvořila kolonii pod jménem Britská Indie. Po druhé světové válce získala Indie stejně jako mnoho dalších států samostatnost. Zahraniční politice pak dominovalo většinou soupeření s Pákistánem (zejména o oblast Kašmíru), které nakonec vedlo i k získání jaderného arzenálu. \n\n\"Mezi státy náležející k hinduistickému okruhu patří zejména Indie a Nepál\"\n\nSem patří civilizace mající ojedinělou unikátní kulturu, popřípadě jsou nějakým způsobem vyčleněny z některého z větších kulturních okruhů nebo jejich kultura není dostatečně významná, či mají podobné kulturní zázemí, ale netvoří politický celek v případě mezinárodních záležitostí.\n\n\"Jsou to Haiti, bývalé britské kolonie v Karibiku, buddhistická kultura, Etiopie, Japonsko, Turecko a Izrael\"\n\nExistují i určité kritiky vůči teorii \"Střetu civilizací\" a ústředních států. Někteří odpůrci totiž poukazují na fakt, že značná část států není ochotná akceptovat autoritu svého mocnějšího partnera, někdy se státy jedné kultury spolčují se státy kultur jiných nebo se též z původní kultury vylučují. (např. vstup Rumunska a Bulharska do Evropské unie, sekularizace Turecka ve dvacátých letech 20. století nebo částečné spojenectví Pákistánu s USA)\n"}
{"id": "318335", "url": "https://cs.wikipedia.org/wiki?curid=318335", "title": "Peter Clemenza", "text": "Peter Clemenza\n\nPeter Clemenza je fiktivní postava z románu Kmotr od Maria Puza.\n\nClemenza byl sicilského původu, projevil se jako znalec lidí. Byl obézní a měl slabý močový měchýř.\n\nS donem Corleonem se spřátelil, ještě když byl don dělníkem. Zorganizovali svoji první loupež, ve které přepadli nákladní auta s dodávkou šatů. Poté, co don začal vydělávat, začal jemu a Tessiovi platit podíly. Oba se později stali caporegimy ve famiglii Corleonových. Mezi jeho chráněnce v \"ragimu\" patřil zrádce Paulie Gatto, jehož popravy se Clemenza sám účastnil. Taktéž pomáhal zorganizovat atentát na Sollozza a kapitána McCluskeyho. Prověřoval Alberta Neriho. Měl plán se později odtrhnout od famiglie Corleonových a založit v New Yorku vlastní famiglii. Don Michael Corleone, nástupce svého otce, mu přenechal aktivity v New Yorku, když se famiglie stěhovala do Las Vegas. V závěru románu Clemenza uškrtil Carla Rizziho, který tak byl popraven za předhození Santina Corleona famigliim Barziniů a Tattagliů.\n"}
{"id": "318338", "url": "https://cs.wikipedia.org/wiki?curid=318338", "title": "Ólafur Stefánsson", "text": "Ólafur Stefánsson\n\nÓlafur Stefánsson (* 3. července 1973, Reykjavík) je islandský házenkář, momentálně hrající ve španělském klubu BM Ciudad Real. Svou kariéru začínal v klubu Valur Reykjavík, s nímž se v roce 1994 stal mistrem své země. Jeho dalšími působišti byly německé kluby, nejprve HC Wuppertal a poté SC Magdeburg. V roce 2003 přestoupil do svého současného působiště. Na olympijských hrách v Pekingu byl kapitánem islandského národního týmu, který na tomto turnaji získal stříbrné medaile.\n"}
{"id": "318339", "url": "https://cs.wikipedia.org/wiki?curid=318339", "title": "Ruský kuželník", "text": "Ruský kuželník\n\nRuský nebo také závěsný kuželník (ruské kuželky) je společenská hra, jež se obvykle hraje pod širým nebem na zahradě, na hřišti či v parku, je možné ji hrát i v tělovičně nebo v klubovně. Zařízení se skládá z jednoduchého stojanu vysokého přibližně 2 metry (svým tvarem připomíná malou šibenici). Na tomto stojanu je zavěšena na provazu respektive pevně upoutána tvrdá hrací koule, nejčastěji koule dřevěná (může být i plastová). Pod stojanem je umístěna vodorovná deska o rozměrech 50 × 50 centimetrů, na které se staví 9 hracích kuželek (v pravidelném čtvercovém rozestavení 3 × 3). Hráči mohou hrát jak individuálně tak ve družstvech. Hra je vhodná i pro tělesně postižené.\n\nHráč se postaví či posadí zhruba 1,2 až 1,4 metru od stojanu, uchopí do rukou upoutanou kouli, kterou posléze vypustí tak, aby se koule upoutaná na závěsu zhoupla a opsala oblouk. Při zpětném zhoupnutí pak koule musí zezadu narazit do stojících kuželek (přímý náraz zepředu není platný) a hráč ji musí zachytit, aby nesrážela další kuželky. Úkolem hráče je shodit co nejvíce kuželek stejně jako je tomu u klasických kuželek nebo při bowlingu. Každý hráč má na sražení kuželek tři hody. První hod je do plně postavených kuželek, další dva jsou na doražení zbylých. Poražené kuželky se z hracího pole odstraňují. Počet sérií o třech hodech není omezen, záleží na domluvě hráčů.\n\nZa každou sraženou figurku získává hráč jeden bod. Mimo to může získat bonifikaci za nestandardní sražení figurek. Bonifikaci lze v rámci série o třech hodech získat pouze jednu.\n\n\n"}
{"id": "318342", "url": "https://cs.wikipedia.org/wiki?curid=318342", "title": "Genco Abbandando", "text": "Genco Abbandando\n\nGenco Abbandando je fiktivní postava z románu Kmotr od Maria Puza.\n\nU rodiny Abbandandových žil Vito Corleone po své emigraci ze Sicílie a pracoval v obchodě Gencova otce. Vito byl Gencovým otcem vyhozen. Don odmítl Gencovu nabídku, že bude z obchodu krást tolik jídla, aby se Vitova rodina uživila. Později, když se Vito stal \"donem\" ve své rodině a začal rozšiřovat aktivity, se Genco stal consiglierim. Později, po onemocnění rakovinou, jej ve funkci nahradil Tom Hagen. V den svatby donovy dcery Constanzie je don volán ke Gencovi do nemocnice, protože se prý nedožije rána. Zemřel ve tři hodiny dalšího dne. Ve funkci poté zůstal Tom Hagen.\n"}
{"id": "318351", "url": "https://cs.wikipedia.org/wiki?curid=318351", "title": "Družstvo (rozcestník)", "text": "Družstvo (rozcestník)\n\nDružstvo může být:\n\n\nObchodní název družstva:\n\n"}
{"id": "318352", "url": "https://cs.wikipedia.org/wiki?curid=318352", "title": "Páral", "text": "Páral\n\nPříjmení Páral nosí více různých osobností:\n\n"}
{"id": "318354", "url": "https://cs.wikipedia.org/wiki?curid=318354", "title": "Histologický preparát", "text": "Histologický preparát\n\nHistologické preparáty jsou mikroskopické preparáty určené pro studium a buněčnou diferenciální diagnostiku živých tkání.\n\nPro přímé histologické studium je vhodné jen velmi omezené množství živočišných tkání a buněk. K tomu, aby bylo možné studovat jednotlivé tkáně, je zapotřebí zhotovit preparáty. To znamená je šetrně a rychle usmrtit, nařezat na tenké řezy a obarvit.\nK usmrcení tkání se používá fixačních tekutin. Jejich jednotlivé komponenty ovlivňují výsledný obraz, protože se při kontaktu s tkání jedná o chemickou reakci. Například chlorid rtuťnatý hrubě denaturuje bílkovinné komponenty, ale dobře zachovává strukturu cytoplazmy a jádra. Naopak formaldehyd, glutaraldehyd a oxid osmičelý) denaturují proteinové složky velmi jemně, a proto se používají pro fixaci v elektronomikroskopických studiích. Pro studium tuků a tukových látek je vhodný formaldehyd či podobná látka, která k nim není agresivní. V řadě případů je možné využít metodu zmrazení tkáně a její vakuové vysušení ve zmrzlém stavu, což zabere podstatně méně času, avšak na úkor výsledné kvality.\n\nPro vznik velmi tenkých a kvalitních řezů je nutné tkáň zalít do média, které jí zpevní. Cílem je získat homogenní blok, který lze krájet na tenké řezy. Pro světelné mikroskopické pozorování se zhotovují řezy tlusté 4-20 mikrometrů (μm), pro elektronmikroskopickou analýzu pak řezy o tloušťce 100 nanometrů (nm) a tenčí.\n\nKlasicky se tkáň zalévá do parafínu, případně celoidinu (nitrocelulózy). Méně obvyklé je zmrazení zkoumaného materiálu. V elektronové mikroskopii se uplatňuje zalévání do různých epoxidových nebo polyesterových pryskyřic.\n\nVětšina těchto „zálivek“ však není mísitelná s vodou, a proto je nutné tkáň nejdříve odvodnit a nasytit rozpouštědlem, ve kterém je zálivka rozpustná. Obvykle je dehydratační proces realizován stoupající řadou alkoholů (etanol 70 %, 80 %, 90 %, 96 % a absolutní). Jako rozpouštědlo se nejčastěji používá (u parafinových řezů) toluen, pro celluloidin pak alkohol-éter a pro polyestery aceton. Parafín je za pokojové teploty tuhý, proto je zalévanou tkáň nutné zahřívat při teplotě cca 60 °C, což snižuje aktivitu některých enzymů a smršťuje tkáň.\n\nKrájení tkáně se provádí na mikrotomech. Jedná se o jednoduché přístroje,ve kterých je nůž orientovaný v rovině proti bloku a blok je po každém řezu posouván šroubem do výšky. Pro elektronové mikroskopy jsou zhotovovány preparáty na ultramikrotomech.\n\nPo ukrojení řezu z parafínového bloku je řez napnut na kapce vody a přilepen na podložní sklíčko. Celloidinové řezy jsou štětečkem přenášeny do 70% alkoholu, zmražené řezy pak do nádoby s destilovanou vodou. U parafinových řezů se jako lepidlo k adhezi na podložní sklíčko používá nejčastěji bílek-glycerin, jindy želatina nebo syntetická lepidla. Po nalepení musí být řezy odparafínovány a převedeny zpět do vody, aby mohly být barveny (ve většině případů).\n\nA. Přirozená barviva:\n\nPrvá dvě barviva se řadí k jádrovým (bazickým), orcein má různá užití, šafrán je barvivo na kolagen kyselé.\n\nB. Syntetická barviva:\n\n\n\n\nNejjednodušším a nejčastějším barvením preparátů je hematoxylin-eozin. Jako hematoxylin se použije některý z řady kamencových hematoxylinů (například Mayerův, Ehrlichův, nebo Harrisův). Kamenec je síran draselno-hlinitý.\n\nVýsledek barvení: Jádra a bazofilní struktury modré, ostatní části preparátu odstínovaně červené.\n\nK barvení jader se použije železitý hematoxylin a dobarvuje se kyselým fuchsinem a kyselinou pikrovou.\n\nVýsledek barvení: Jádra temně hnědá, červeně kolagenní vlákna vaziva (fuchsinem) a svaly žlutě (kyselinou pikrovou).\n\nK barvení jader se užije azokarmín G a po moření řezů v roztoku kyseliny fosfowolframové následuje dobarvení směsí anilínové modře a G oranže. Jedná se o složitou techniku.\n\nVýsledek barvení: Červeně jádra a některá granula žláz, stejně červeně červené krvinky, modře kolagen a granula některých buněk, oranžovo-červeně svaly a zlato-oranžově granula některých buněk. Cytoplazma se často obarví bledě modře.\n\nKombinace barvení Regaudovým železitým hematoxilynem, kyselým fuchsinem a anilinovou modří.\n\nVýsledek barvení: jádra jsou černá, cytoplazma většinou červená, kolagenní vlákna a mukoidní substance modré.\n\nPoužíván byl zejména v minulosti.\n\nVýsledek barvení: jádra jsou modrá nebo černá (podle užitého hematoxylinu), cytoplazma je červená, kolagen zlatožlutý.\n\nVerhoeffův jódový hematoxylin je málo používaným barvením na elastická vlákna, které spolu s jádry zbarví černě. Používanější na elastiku je barvení orceinem, kdy vlákna jsou červenohnědá. Rezorcinfuchsin je zbarví temně fialově, aldehydfuchsin modro-fialově.\n\nVyužívá se pro zobrazení retikulárních vláken, která jsou černá a hnědá pak vlákna kolagenní. Může být použito i při impregnaci amoniakálním roztokem stříbra.\n\nPoužívá se k impregnaci neurofibril podle Bielschowského nebo její modifikace dle Gros-Schultzeho. Stejně tak impregnace gliových buněk podle Ramon-y-Cajala nebo dle Rio del Hortegy. Tato barvení jsou pro svou nespolehlivost nahrazována imunohistochemickými průkazy neurofibril a kyselého fibrilárního proteinu glií.\n\nSlouží k obarvení krevního nátěru. Použijí se dvě směsi barviv - podle Maye a Grünwalda (je to eozinát azuru II. rozpuštěný v methanolu) a dle Giemsy a Romanowského (eozinát metylenové modři a eozinát metylenazuru rozpuštěný ve směsi stejných dílů methanolu a glycerolu). Někdy jsou tato barviva označována jako neutrální.\n\nKrevní nátěr se po zaschnutí překryje kapkami Mayova-Grünwaldova roztoku, jenž se nechá působit tři minuty (fixace methanolem). Na nátěr je dokapán stejný počet kapek destilované vody o neutrálním pH a roztoky se promísí (dojde k barvení nátěru). Po jedné minutě se zředěný roztok slije a nakape na nátěr zředěné barvivo dle Giemsy a Romanowského (0,3 ml barviva do 10 ml destilované vody). Nechá se barvit 12-15 minut. Barvivo se opět slije, nátěr pak opláchne ústojným roztokem o neutrálním pH a usuší se na vzduchu.\n\nVýsledek barvení: Erytrocyty jsou růžové, jaderný chromatin červenofialový, cytoplazma monocytů blankytně modrá, cytoplazma lymfocytů je také modrá, někdy temnější (pro více ribozomů), acidofilní granula eozinofilních granulocytů medová až růžová, bazofilní granula hnědá až hnědofialová, trombocyty mají hyaloméru modrou a centrální chromoméru purpurovou. V bazofilních granulocytech se nemusí zbarvit granula vůbec, protože jsou ve vodě rozpustná.\n\n\n\n"}
{"id": "318355", "url": "https://cs.wikipedia.org/wiki?curid=318355", "title": "Rakovina tlustého střeva", "text": "Rakovina tlustého střeva\n\nPojem rakovina tlustého střeva označuje nádorové onemocnění tlustého střeva. V drtivé většině případů se jedná o kolorektální karcinom, proto se tyto pojmy obvykle chápou jako synonyma. Vzácněji však může být tlusté střevo postiženo i jinými typy nádorů, např. lymfomem, hemangiomem, sarkomem nebo metastázami jiných nádorů.\n\nKomplikace s názvoslovím jsou ještě horší kvůli slovu rakovina, které někdy označuje pouze karcinom, jindy jakékoliv nádorové onemocnění.\n\nKlasické vyšetření na přítomnost rakoviny tlustého střeva probíhá kolonoskopií, která zjišťuje polypy. Novou metodou vyšetření vyvinula izraelská společnost Bio Mark, která má spočívat v testování krevního vzorku. Přesnost tohoto nového vyšetření je 80% a společnost vycházela z výzkumu profesora lékařství a gastroenterologie Nadira Arbera z Telavivské univerzity. Vyšetření na základě krevního vzorku je výrazně levnější (50–100 amerických dolarů oproti 1 500 dolarům).\n\n\nExistuje statisticky významný vztah mezi množstvím snědeného masa a rizikem vzniku rakoviny tlustého střeva, každých 100 gramů denně zkonzumovaného červeného masa zvyšuje riziko onemocnění o 17 %.\n\n\n"}
{"id": "318368", "url": "https://cs.wikipedia.org/wiki?curid=318368", "title": "Senegambie", "text": "Senegambie\n\nSenegambijská konfederace byl krátkodobý konfederační útvar mezi západoafrickými zeměmi Senegal a Gambie, který vnikl k 1. únoru 1982. Konfederace byla založena pro koordinaci spolupráce obou zemí v oblasti zahraniční politiky, ozbrojených složek, komunikačních systémů a hospodářství. V čele stál senegalský prezident, viceprezidentem byl gambijský prezident a obě země si zachovaly vlastní parlamenty, ale unie byla na popud Gambie Senegalem rozpuštěna k 30. září 1989.\n\nSenegambie, jako historická jednotka, byla vytvořena díky soupeření kolonialistů z Francie a Anglie na západním pobřeží Afriky. Anglie s Francií si začaly konkurovat v tomto regionu počátkem 16. století, kdy obě země začaly budovat svá obchodní centra v této oblasti – Francie měla svá střediska v oblasti řeky Senegal a na Kapverdách, Anglie v oblasti řeky Gambie. Pro obě kolonizátorské velmoci se tento region stával stále důležitějším, protože Západní Afrika byla vhodným místem k doplnění zásob při cestě z Evropy do amerických kolonií obou států, navíc byla tato oblast zádržným místem pro africké otroky, kteří byli přemísťování do Ameriky. Jakmile se stával kolonialismus stále výnosnějším, Francie a Anglie si přesněji definovaly území, které patřilo pod jejich sféru vlivu. Od počátku 16. století do r. 1758 se obě země navzájem snažily z oblasti vypudit pomocí námořních bitev. V roce 1758 byli Britové úspěšní v záběru hlavních francouzských obchodních základen v oblasti kolem řeky Senegal a vytvořili první Senegambii – korunní kolonii. Sjednocená oblast se zhroutila v roce 1779, kdy Francouzi znovu získali přístav St. Louis a vypálili hlavní britskou osadu v regionu Gambie, což vedlo ke konci sjednoceného regionu v roce 1783.\nVersailleská smlouva rozdělila region na anglofonní a frankofonní část: Saint Louis, l’île de Goréea oblast kolem řeky Senegal byla přidělena Francii, Gambie ponechána Anglii. Poté, co byly oblasti odděleny, nebyly až do roku 1889, kdy Francie souhlasila s nynějšími hranicemi mezi Senegalem a Gambií, vytyčeny oficiální hranice. Tento krok znamenal pro Senagal i Gambii do budoucna problém - jak úspěšně udržovat oddělené dvě země s rozdílnými kulturními znaky, když mezinárodní hranice vklínily jednu zemi do druhé.\n\nPro každou zemi jsou kvalitní uzavřené hranice důležité, pro tyto země zvláště, protože jeden z jejich největších problémů je vlna násilí, která se rozšiřuje skrze region. Problém je v příslušnících stejné etnické skupiny žijících na obou stranách hranic, kdy převrat v jedné zemi příslušníky určitého etnika může vést k převratu v zemi druhé stejným etnikem. Vytyčení hranic znamenal pro Senegal také problém s oblastí Casamanca, která leží oddělená řekou Gambií v jižním Senegalu a vyvíjela se od zbytku země zcela odlišně, tudíž se vznikem hranic se separatistické tendence této oblasti zvýšily.\n\nSenegambijská konfederace byla založená se zájmem podpory oboustranné bezpečnosti, kdy obě země integrovaly ozbrojené a bezpečnostní složky. Senegalská vláda měla totiž strach z nestability způsobené povstáním v Gambii, proto 30. července 1981, když se zástupci gambijské levice pokusili o vzpouru proti prezidentu Jawarovi, senegalská vláda na požadavek prezidenta Gambie vstoupila do Gambie a úspěšně povstání potlačila. Tento krok obě země sblížil a podpořil myšlenku unifikace Senegalu a Gambie, která byla následována dohodou z 12. prosince 1981 a samotná konfederace Senegambie vznikla 1. února 1982. Konfederace měla koordinovat vojenskou, zahraniční i ekonomickou politiku při zachování vlastní suverenity obou států, obě země si zachovaly vlastní parlamenty, ve společném zákonodárném sboru měl Senegal 2/3 a Gambie 1/3 zástupců. V určitém okamžiku se hrozba politické nestability začala vytrácet, obě země se začaly vracet k tradičním stereotypům. Gambijská vláda (i lid) najednou začala vidět konfederaci jako riziko, začali se bát ztráty vlastní identity (že by je Senegal pohltil). Od doby, kdy byla unie vytvořená, byla postavená na vzájemné ochraně, v průběhu let síla konfederace začala ustupovat. Tuto situaci lze nejlépe ilustrovat na příkladu jednostranného přesunu senegalských vojáků z Gambie zpátky do Senegalu (při ohrožení Mauritánií). Hlavní princip, na kterém byla unie vytvořena, byl označen jako začátek konce. Oficiální konec konfederace nastal k 23. srpnu 1989, kdy senegalský prezident Diouf rozhodl, že bude nejlepší, vzhledem k nerovnému postavení velkého Senegalu a malé Gambie, konfederaci přeměnit na celní unii.\n\n"}
{"id": "318374", "url": "https://cs.wikipedia.org/wiki?curid=318374", "title": "Iztok Čop", "text": "Iztok Čop\n\nIztok Čop (* 17. června 1972 Kranj, Slovinsko) je slovinský veslař. V roce 1992 vybojoval spolu s Denisem Žvegeljem na olympijských hrách v Barceloně bronzovou medaili na dvojce bez kormidelníka (jde o první olympijskou medaili pro Slovinsko), spolu s Lukou Špikem pak v roce 2000 na hrách v Sydney zlato, v roce 2004 na hrách v Athénách stříbro a v roce 2012 na hrách v Londýně bronz na dvojskifu.\n\nV roce 1995 byl ve Slovinsku vyhlášen Sportovcem roku.\n\n"}
{"id": "318375", "url": "https://cs.wikipedia.org/wiki?curid=318375", "title": "Římskokatolická farnost Nemotice", "text": "Římskokatolická farnost Nemotice\n\nŘímskokatolická farnost Nemotice je územní společenství římských katolíků v děkanátu Slavkov, s farním kostelem sv. Václava.\nDo farnosti náleží území těchto obcí:\n\nKostel svatého Václava byl vysvěcen roku 1794. Počátkem 20. století byl přestavěn a rozšířen.\nDuchovním správcem farnosti je administrátor excurrendo z farnosti Milonice. Od září 2010 do července 2013 jím byl R. D. Mgr. Pavel Lacina. Od 1. srpna 2013 se stal administrátorem excurrendo R. D. Mgr. Jan Krbec. Toho od 1. srpna 2016 vystřídal R. D. Ing. Martin Kohoutek.\n\nFara slouží nejen pastoračním aktivitám farnosti, ale také k rekreačním účelům. Je po rekonstrukci vnitřních prostor zařízená k ubytování až dvanácti osob.\n\nDnem vzájemných modliteb farností za bohoslovce a bohoslovců za farnosti brněnské diecéze je 20. březen. Adorační den připadá na 2. srpna.\n\nVe farnosti se pořádá tříkrálová sbírka. V roce 2016 se při sbírce vybralo 18 646 korun. SLužbu liturgického varhaníka vykonávají Michael Korbička, Magdalena Učňová a Klára Paulíková.\n"}
{"id": "318378", "url": "https://cs.wikipedia.org/wiki?curid=318378", "title": "Luka Špik", "text": "Luka Špik\n\nLuka Špik (* 9. února 1979 Kranj, Slovinsko/Jugoslávie) je slovinský veslař. Spolu s Iztokem Čopem získal v roce 2000 na olympijských hrách v Sydney zlato, v roce 2004 na hrách v Athénách stříbro a v roce 2012 na hrách v Londýně bronz na dvojskifu.\n"}
{"id": "318379", "url": "https://cs.wikipedia.org/wiki?curid=318379", "title": "Italské Somálsko", "text": "Italské Somálsko\n\nItalské Somálsko bylo kolonií pod italskou kontrolou od roku 1880 až do roku 1942 na území dnešního státu Somálsko, přesněji jeho východní části. Koncem 19. století mělo velký dopad na vývoj, který probíhal ve východní Africe. Somálsko bylo podrobeno mnoha evropskými státy, které jej přišly kolonizovat, chtěly získat území a během upevňování své moci využívaly jeho zdroje. Mezi země, které kolonizovaly Somálsko, patří Británie, Francie, Itálie, Egypt a Etiopie.\n\nPřed kolonizací Somálska proběhlo v Itálii v roce 1877 sociální hnutí, které požadovalo, aby Itálie začala expandovat a kolonizovat, jak to již dlouhá staletí dělaly ostatní evropské země. Itálie zaostávala nejenom v oblasti kolonizace, ale i v ekonomice. Kolonizace Somálska proběhla za účelem získávání nových zdrojů, což mělo posílit italskou ekonomiku, a jelikož Somálsko tyto zdroje mělo, stalo se cílem italského zájmu. Somálsko disponovalo především zdroji hospodářského zvířectva, ale hlavní oblastí zájmu se stalo Rudé moře, ke kterému měli přístup a které poskytovalo další zdroje pro obchodování.\n\nPrvním krokem ke kolonizaci byla expedice Cesara Correntiho, kterou v roce 1876 podnikl pod záštitou Italské geografické společnosti. V roce 1879 byla v Itálii založena Společnost průmyslového výzkumu v Africe (\"Societa di esplorazioni Commerciali\"), do níž bylo zapojeno i italské průmyslové hnutí. V témže roce byl založen i Club Africano, z něhož se o tři roky později stala Societa Africana d´Italia.\n\nDalším krokem bylo upevnit si moc v Somálsku. V roce 1887 se italské jednotky střetly u Dogali v Etiopii s milicí velitele Ras Aluliho, kde prohrály a ztratily 500 mužů. Tato prohra vyvolala rezignaci italského předsedy vlády Agostina Depretise. Novým předsedou vlády se stal Francesco Crispi, který také vytvořil nový plán, v němž chtěl získat nové regiony pro italské osídlování.\n\nItálie upevnila svou moc v některých částech Somálska kolem roku 1888. Následujícího roku pak Italové podepsali smlouvu o tzv. italské ochraně Somálska se dvěma místními sultanáty (Hobyo a Majeerteen). Posledním somálským regionem, který byl zabrán Itálií, se stal Chisimayu, jenž byl dříve kontrolován Brity.\n\nOd roku 1895 probíhala první italsko-etiopská válka, kterou Italové vedli ze svých kolonií Eritrea a Somálsko. Po čtyřech letech bojů v roce 1899 podepsal císař Etiopie s Itálií mírovou smlouvu.\n\nPo několika nepodařených pokusech v roce 1905 vydala Itálie prohlášení o vzniku kolonie v jižním Somálsku. O tři roky později, přesněji 5. dubna 1908, byly všechny části jižního Somálska spojeny do jediného celku nazvaného Italské Somálsko a pravomoci byly rozděleny mezi parlament, centrální vládu a koloniální vládu. Během fungování Italského Somálska se měnily pravomoci koloniální vlády, kde civilní místodržitel převzal kontrolu nad exportními a právními nároky, regulací kurzu měny, dokonce měl v pravomoci snížit nebo zvýšit daně místním obyvatelům a také poskytoval služby spojené s lovem a rybařením. Guvernér sám byl kontrolován policejními silami a navrhoval vojenské opatření.\n\nV roce 1920 byla princem Luigim Amedem Savojským, vévodou z Aburuzzi, založena Italsko-somálská zemědělská společnost (Societa Agricola Italo - Somala - SAIS), která měla za úkol prozkoumat zemědělský potenciál Afriky.\n\nFašismus dorazil do Somálska 5. prosince 1923 prostřednictvím guvernéra Cesara Mariu De Vecchi di Val Cismona. Ten s sebou přinesl efektivní způsob nových koloniálních pravidel a idejí. Po kolapsu hnutí Muhammada Abdullaha Hassana vznikly rebelie a povstání mezi různými kmeny v severním Somálsku. Tehdejší vláda spolupracovala se stařešiny ve snaze udržet mír mezi kmeny, zatímco ona sama udržovala kontrolu nad ozbrojenými silami.\n\nVe 20. letech 20. století, kdy byl fašismus na svém počátku, ohlašovala Itálie změnu strategie jak pro sebe samu, tak i pro severovýchodní sultanáty, které podle nového plánu měly být brzy přinuceny vzdát se hranic v rámci “Velkého Somálska”. Věci se začaly měnit s příchodem nového guvernéra Cesara Marii de Vecchi. Itálie sice měla přístup do severovýchodních sultanátů díky smlouvám o ochraně, ale nevládla jim přímo. Jedinou oblastí, kterou Itálie doopravdy ovládala, byl Benaadir. Porážka Dervishova hnutí na počátku 20. let 20. století a vzestup fašismu, pomohly Benitu Mussolinimu, aby v roce 1925 dal zelenou de Vecchimu, aby převzal moc nad severovýchodními sultanáty.\n\nItalská interpretace smluv uzavřených se sultány se jevila jako plná kontrola nad daným územím, jejich pohled na věc byl srovnatelný s příkladem Etiopie, kde uzavřeli smlouvu z Wuchale o ochraně, ale ta ve skutečnosti znamenala úplnou kontrolu nad územím. Ačkoliv pozdější napětí způsobené tímto italským chováním vyvrcholilo v roce 1896 bitvou u Adwy, kde byli Italové poraženi.\n\nPrvním plánem de Vecchiho, jak získat kontrolu nad sultanáty, bylo odzbrojit je. Než mohl svůj plán uskutečnit, chtěl, aby bylo v obou sultanátech dostatek italských vojenských jednotek. Na podporu svého plánu začala znovu uskupovat staré somálské policejní jednotky zvané “Corpo Zaptié” jako koloniální síly. Při přípravě svého plánu zapojil komisaře z regionu Alula E.Coromara, který již v roce 1924, rok před příchodem De Vecchiho, byl určen, aby vedl průzkum území určeného k invazi, jelikož Itálie i přes čtyřicetileté vztahy se sultanáty neměla žádné adekvátní informace o povrchu. V té době již probíhal geologický průzkum vedený Stefaninim - Puccionim, což byla skvělá příležitost pro Coromara, aby se přidal. Jeho výzkum se zaměřoval i na strategii plánu, jak ovládnout sultanáty, jako například v Majeerteenském sultanátu by se dalo zastavit zásobování, které přichází po moři a tím podstatně oslabit sultanát, který je na tomto zcela závislý.\n\nV první etapě plánu na ovládnutí sultanátů přikázal De Vecchi oběma sultanátům, aby se odzbrojily. Tímto krokem vzniklo napětí mezi italskou vládou a sultanáty, které podaly námitky ohledně italské politiky, která byla v rozporu se smlouvami o protektorátu. Tato italská politika podnítila dva rivalské sultanáty spojit síly proti společnému nepříteli. Z geografického hlediska byl Hobyovský sultanát rozdílný od Majeerteenského. Sultanát Hobyo byl založen Yusufem Alim v polovině 19. století ve středním Somalilandu. Hobyovská jurisdikce se rozkládala od El Dheere přes Dusa-Mareeb na jihozápadě, od Galladi po Galkayo na západě, od Jerriiban po Garrad na severovýchodě a indickým oceánem na východě.\n\nDe Vecchiho plán se začal realizovat v října 1925, kdy se jednotky “Zaptié” začaly přibližovat k sultanátu Hobyo. Během jednoho měsíce byla dobyta území Hobyo, El-Buur, Galkayo. Sultanát ztratil svou samostatnost a byl převeden na další administrativní jednotku a sultán Yusuf Ali byl nucen kapitulovat. Dříve než se Italové mohli zaměřit na druhý sultanát vyskytly se první problémy, když hobyovský komisař Trivulzio zaznamenal pohyb ozbrojených mužů směrem k hranici sultanátu. Vzpoura vypukla 9. listopadu a byla vedena jedním z velitelů armády sultána Ali Yusufa, Omarem Samatarem. Rebelům se znovu podařilo dobýt El Buur a rebelie se brzy rozšířila mezi místní obyvatele a také území El-Dheere se dostalo pod kontrolu Omara Samatara. I přes snahu italských jednotek zůstal El Buur v rukou rebelů, kdy při pokusu o znovu dobytí byli 15. listopadu poraženi a při ústupu do Bud Budu byli ještě přepadeni a utrpěli těžké ztráty. Zatímco třetí pokus byl ve fázi posledních příprav, velitel operace Lieutenant-Colonel Splendorelli byl přepaden někde mezi Bud-Budem a Buula Bardem a on spolu s několika dalšími vojáky byl zabit. Následkem dvou nezdařených akcí proti rebelům v El- Burru a smrtí velitele začala kuráž italských vojenských jednotek slábnout. Mezitím si rebelové získávali sympatie na celém území, dokonce ve vzdáleném Západním Somalilandu.\n\nFašistická vláda v Itálii byla překvapena vývojem v Somálsku, kdy se jim celá kolonizační politika hroutila pod rukama. A situace v El-Buuru jim připomněla neslavnou bitvu v Adwě, kde byli tvrdě poraženi. Vláda již nevěřila, že guvernér De Vecchi má ještě šanci zvrátit takovýto vývoj situace, proto dostal instrukce, aby se přesunul do Mogadiša a počkal tam na posily z Eritrey. Velitelem operací se stal velitel jednotek přicházejících z Eritrey a ten měl informovat Řím o všem, co se děje.\n\nPřed příchodem jednotek z Eritrey se De Vecchi pokusit podrýt vzdor rebelů úplatky. Tato taktika fungovala lépe než celé italské tažení a vzdor začal pomalu upadat. Mezitím na vojenské hranici 26. prosince roku 1925 konečně italské jednotky převzaly moc nad El- Bugrem a rebelové v čele s Omarem Samatarem byli zatlačeni do Západního Somalilandu.\n\nPo neutralizaci Hobyovského sultanátu se začali soustředit na sousední sultanát Majeerteen. Na počátku října 1924 přednesl E. Coronaro, komisař v Alule, sultánovi ultimátum vydané italským velením o odzbrojení a kapitulaci. Mezitím již italské vojenské jednotky začaly pronikat na území sultanátu pro případ, že se sultán odmítne vzdát. Ale při postupu do Haafuunu a Aluly na ně začaly vojenské jednotky sultanátu střílet. Vypukl boj na obou stranách, ale i přes snahu sultána Omara o mírové rozhovory, boje pokračovaly. Sultán byl znovu vyzván, aby se vzdal 7. října a jako výstrahu Italové zabrali všechny obchodní lodě v oblasti Aluly a v oblasti Haafuun je vybombardovali. 13. října 1924 byl Coronaro znovu vyslán za sultánem, aby se vzdal. O deset dní později 23. října sultán odeslal Italům zápornou odpověď. V listopadu následoval útok na všech frontách vedený Italy. Baargaal byl bombardován a srovnán se zemí. Ale tento region byl etnicky velmi jednotný a byl z dosahu fašistické vlády v Mogadišu. Italové se při své snaze potlačit rebelie setkávali s velkým vzdorem a to na všech frontách. V prosinci roku 1925 dokonce sultánské vojenské síly vedené charismatickým Hersim Boqorem, synem sultána Omara, vytlačily Italy z měst Hurdii a Haafuunu, které byly strategickými místy na pobřeží Indického oceánu. Nebo jiná vojenská jednotka přepadla a zničila italské komunikační centrum u mysu Guardafui. Jako odplatu za útoky na italské jednotky obdržely všechny italské válečné lodě rozkaz k bombardování všech přístavních měst v sultanátu Majeerteen. Po tvrdé konfrontaci Italové dobyli Ayl, který byl do té doby v rukou Hersi Boqora. Italské jednotky byly po tak tvrdých bojích oslabeny, a tak byly povolány jednotky a dalších kolonií, zejména z Eritrey. S jejich příchodem na konci roku 1926 se Italové začali pohybovat směrem do vnitrozemí, kam se neodvážily od té doby, co přišly o své pozice na pobřeží. Ale jejich pokus o dobytí údolí Dharoor skončil porážkou. De Vecchi byl nucen přehodnotit své plány, jelikož byl poražen na mnoha místech. I přes roční snažení nemohl De Vecchi převzít kontrolu nad sultanátem. Ačkoliv italské námořnictvo hlídalo hlavní přístavy, povstalci skrz ně stále získávali zbraně a munici. Ale na počátku roku 1927 se konečně podařilo zabránit rebelům v přístupu ke zbraním, čímž Italové uzavřeli severního pobřeží. Zdálo se, že štěstí se přiklonilo na italskou stranu, po masivním útoku se jim podařilo získat Iskushuban v centru Majeerteenu. Hersi Boqor se pokusil znovu dobýt Iskushuban, ale neuspěl. Aby oslabili odpor, bylo italskému námořnictvu nařízeno bombardovat a srovnat se zemí pobřežní města a vesnice, zatímco ve vnitrozemí italské jednotky zabavovaly hospodářská zvířata. Ke konci roku 1927 měli Italové pod kontrolou skoro celý sultanát. Odpor Hersi Boqora byl poražen a on se stáhl do Etiopie, aby mohl obnovit svoje síly k dalšímu boji, ale zasáhla je vlna cholery a nikdy nebyli znovu schopni boje. Díky zabrání severovýchodních sultanátů a zlomením odporu v Benaadiru se vidina italského Somálska stala skutečností.\n\nV této již několik tisíc italských imigrantů žilo v “románských” vesnicích na jihu a pracovalo na svých plantážích. Podmínky pro místní obyvatele v jižním Somálsku pod vládou fašistické Itálie byly velmi příznivé, a proto nikdy nebojovali proti nim. Bylo jasné, že Itálie vyhrála svůj boj o kontrolu nad africkým rohem. Dále ještě v roce 1936 Itálie podnikla invazi do Etiopie a následně ji dobyla. S úpadkem moci Británie a Francie se Itálie stala jediným mocnářem v regionu východní Afrika, včetně Etiopie, kterou právě dobyla. Po italsko-habešské válce dne 9. května 1936 vyhlásil Mussolini vytvoření „Italské říše“ nazvané “Africa orientale Italiana” (A.O.I) neboli Italská východní Afrika. Itálie do své nové kolonie hodně investovala, jako například investice do infrastruktury a spojila Addis Abebu s Mogadišem.\n\nPřípravy na zabrání Etiopie začaly již v roce 1935. Mussolini ji chtěl původně zabrat na základě smlouvy o přátelství z roku 1928. Italové začali shromažďovat své jednotky u hranic Etiopie. K prvnímu konfliktu došlo 5. prosince 1934 u Wal Walu, kdy Italové zaútočili na etiopské jednotky na jejich území. Došlo k těžkým ztrátám na obou stranách. Etiopie se obrátila na Společnost národů s prosbou o pomoc, ale neuspěla, jelikož této situace využila Francie, která chtěla vylepšit své vztahy s Itálií, zabránit ji sblížit se s Německem a také oslabit britskou kontrolu v Africe.\n\nItálie zaútočila na Etiopii 3. října 1935, aniž by jí vyhlásila válku. Vtrhla na její území ve třech skupinách. Severní skupina, která se soustředila na posun ve směru na Desje a Addis Abebu. Jižní skupina se posunovala ve směru na Harar. Třetí, střední, skupina byla podporou mezi prvními dvěma skupinami. Díky hornatému terénu postupovala italská vojska pomalu a do konce roku se jim podařilo obsadil pouze malé území Etiopie, na severu linie Adigrat-Aduwa-Aksum a na jihu linie Gerlogubi-Gorahej-Dolo. Itálie přivezla další jednotky na podporu svých akcí v Etiopii. Itálie dále požádala o povolení použít jedovaté plyny, jelikož se obávala, že by se Etiopie přiklonila k partyzánské válce, a povolení jí bylo uděleno, a tak se nad etiopskými městy začal rozprašovat jedovatý yperit, čímž značně oslabili etiopský odpor. Italové pokračovali ve svém postupu a 5. května 1936, kdy dobyli hlavní město Addis Abebu. O čtyři dny později prohlásil Mussolini Etiopii za podmaněnou a byla připojena k Eritreji a Somálsku a vznikla Italská východní Afrika. Válka však nadále pokračovala, partyzánské jednotky útočily na italské. Italové dále postupovali, v roce 1940 se rozhodli dobýt pohraniční pásma Súdánu (Kassala, Kallabát, Kurmuk), pak přišla na řadu Keňa, kde chtěli dobýt oblasti Todenyang, Moyle a Manreda, což se jim podařilo. Dalším krokem bylo dobýt Britské Somálsko, ale zde narazili na odpor Britů a etiopských partyzánů, kteří se s nimi spojili v boji proti Itálii. Avšak v roce 1941 Britové vše dobyli zpět, včetně Italského Somálska.\n\nDruhá světová válka znamenala konec pro italskou hegemonii nad Somálskem a Etiopií. Benito Mussolini se rozhodl soustředit všechny své síly především na boj v Evropě. Ačkoliv v roce 1940 se podařilo italským jednotkám dobýt Britské Somálsko, následujícího roku jej a italské Somálsko Britové dobyli zpět. Během let 1941 až 1943 vytvořili italští velitelé guerilly, aby bojovali s britskými jednotkami. Jinak celé Somálsko během druhé světové války spadalo pod britskou vojenskou správu, ale historie se opakovala a britské jednotky byly napadány bandity a rebely a italští usedlíci a další protibritské elementy se postarali o to, aby povstalci dostávali dostatek zbraní k boji. I přes veškeré snahy zůstalo Somálsko v britském držení až do roku 1949.\n\nBritové dovolili skoro všem italským usedlíkům zůstat v Somálsku až na několik výjimek, kteří se Britům jevili jako rizikoví. Ačkoliv 9 z 10 Italů žijících v Somálsku bylo loajální vůči Mussolinimu, byli tolerováni vzhledem ke vzdálenosti Somálska od ohniska bojů v Evropě a dále taky vzhledem k její malé strategické důležitosti. Britové také dovolovali Italům podílet se na chodu země tím, že jim povolili tvořit politické strany, které se mohly dostat do přímého soupeření s britskou autoritou.\n\nDíky mírné britské kontrole a pokusech o zavedení demokracie napomohly ke vzniku několika politických stran, první z nich byla Somali Youth League (SYL), která vznikla v roce 1945. Po válce se dostalo během postupimské konference do debaty. Nevědělo se, co se Somálskem: Nechat ho pod britskou správou nebo jej vrátit Itálii, která tam měla velký počet svých obyvatel nebo jim udělit úplnou samostatnost. Nakonec bylo rozhodnuto vrátit část území Etiopii (Ogaden) a dále bylo vytvořeno poručenské území OSN pod správou Itálie, která je spravovala ji až do roku 1960, kdy byly všechny bývalé kolonie Somálska sjednoceny a vzniklo samostatné Somálsko.\n\n\n"}
{"id": "318380", "url": "https://cs.wikipedia.org/wiki?curid=318380", "title": "Godula (skalní stěna)", "text": "Godula (skalní stěna)\n\nGodula je skalní stěna nacházející se v bývalém kamenolomu na jihovýchodě úpatí hory Godula (738 m n. m.) v obci Komorní Lhotka v Moravskoslezských Beskydech. V současnosti je cvičnou skálou pro horolezectví.\n\nJemnozrnný tvrdý pískovec nazelenalé barvy. Je geologickou vrstvou slezského příkrovu (část karpatské geologické soustavy) pocházející ze střední křídy. Místy až 2000 m mocné souvrství odolných pískovců je základem centrální části Moravskoslezských Beskyd, Slezských Beskyd a skupiny Ondřejníku. Pískovec se dosud těží v kamenolomech v Ráztoce, Trojanovicích, a Řece.\n\nGodula je vysoká 20 a široká asi 100 metrů. Rozděluje se na tři části. Levá část je nejčastěji používaná, jelikož není převislá a nabízí spoustu polic (sice většinou zatravněných). Střední část je značně rozlámaná a nevhodná pro lezení. Pravá část je většinou převislá a tím vhodná i pro nácvik prusíkování a činnost po pádu horolezce (za pomocí pneumatiky z traktoru ležící v křoví). Stěna celkově nabízí trénink jak klasického lezení, tak i trénink na neledovcové velehory. Svým charakterem se výrazně liší od lezení na typických pískovcových skalách.\n\nJe zde 33 lezeckých cest, které jsou zajištěny kruhy a borháky. Nejčastějším stupněm obtížnosti cest je IV - VI+ UIAA, dále pak jedna cesta obtížnosti VII (Sedmička - lezecká cesta č. 10) a jedna IX (Plotna za rohem - lezecká cesta č. 31). Centrální část stěny je rozlámaná a neleze se. V areálu stěny mohou horolezci tábořit pod podmínkou dodržování návštěvního řádu CHKO Beskydy.\n\n\n"}
{"id": "318383", "url": "https://cs.wikipedia.org/wiki?curid=318383", "title": "Václav Chalupa", "text": "Václav Chalupa\n\nVáclav Chalupa (* 7. prosince 1967 Jindřichův Hradec) je český veslař a skifař, bývalý reprezentant České republiky (a před tím Československa). Poprvé reprezentoval v roce 1985 na mistrovství světa juniorů. K jeho největším úspěchům patří několik vítězství v celkovém hodnocení Světovém poháru (1991, 1999, 2000), druhé místo na mistrovství světa (1989, 1990, 1991, 1993), druhé místo na olympijských hrách v Barceloně v roce 1992 a mnoho dalších.\n\nNa LOH 1996 v Atlantě byl vlajkonošem české výpravy.\nV současnosti je veslařským servismanem Dukly Praha a působí i jako spolukomentátor soutěží ve veslování vysílaných v České televizi na kanále ČT4.\n\nV roce 2012 obdržel od Mezinárodní veslařské federace FISA prestižní Cenu Thomase Kellera za celoživotní přínos veslování .\n\n\n\n\n"}
{"id": "318386", "url": "https://cs.wikipedia.org/wiki?curid=318386", "title": "Porsche 928", "text": "Porsche 928\n\nPorsche 928 bylo sportovní kupé německé automobilky Porsche. Bylo vyráběno v letech 1978 až 1995. Od roku 1992 se objevil model 928 GTS a S4. V roce 1986 šlo o nejrychlejší sériově vyráběný automobil. Maximální rychlost byla 277 km/h. Celkem bylo vyrobeno 61 056 vozů, z toho 2831 v provedení GTS.\n\nMotor - osmiválec o objemu 5397 cm³, výkonu 257 kW a točivém momentu 500 Nm. Pohotovostní hmotnost je 1620 kg a užitečná 340 kg. Spotřeba okolo 16,5 litru na 100 km.\n\n\n"}
{"id": "318389", "url": "https://cs.wikipedia.org/wiki?curid=318389", "title": "Chlortetracyklin", "text": "Chlortetracyklin\n\nChlortetracyklin, též aureomycin či aureocyklin, je širokospektrální antibiotikum ze skupiny základních tetracyklinů. V humánní medicíně se již nepoužívá, ve veterinární medicíně se užívá k léčbě mastitid a poporodních infekcí skotu, infekcí dýchací a trávicí soustavy telat, prasat a drůbeže a při infekčních onemocnění a sepsí u mláďat. Dále se místně používá k terapii infekcí kůže, spojivky, zevního zvukovodu či ran.\n\nChlortetracyklin je přirozeným produktem některých kmenů aktinomycety \"Streptomyces aureofaciens\". Byl objeven v roce 1945 jako první známé tetracyklinové antibiotikum.\n\nChlortetracyklin je žlutý krystalický prášek, bez zápachu, stabilní na vzduchu, ale na světle se pomalu rozkládá. Je rozpustný v alkalických hydroxidech a uhličitanech, nepatrně rozpustný ve vodě a alkoholech a prakticky nerozpustný v acetonu, chloroformu a diethyletheru.\n\n"}
{"id": "318393", "url": "https://cs.wikipedia.org/wiki?curid=318393", "title": "Kostel Nalezení svatého Kříže (Brno)", "text": "Kostel Nalezení svatého Kříže (Brno)\n\nKostel Nalezení svatého Kříže při kapucínském klášteře v Brně je římskokatolický rektorátní kostel brněnské diecéze. Nachází na Kapucínském náměstí v městské části Brno-střed, v katastrálním území Město Brno a patří Řádu menších bratří kapucínů. Kostel je chráněn jako kulturní památka České republiky. \n\nKapucínské kostely a kláštery po celém světě mají typickou architekturu, a jsou si proto velmi podobné. Byly totiž stavěny podle jednotného belgicko-vlámského vzoru, který navrhl člen řádu z benátské provincie P. Antonio z Pardenone. Tento styl se navracel k původním ideálům chudoby, jež hlásal svatý František z Assisi.\n\nKapucíni přišli do Brna v roce 1604 na pozvání olomouckého biskupa Františka z Ditrichštejna. Pro svůj první klášter si vybrali místo na východním předměstí, kterému se říkalo Před Měnínskou branou, a na jaře téhož roku položili základní kámen. Kostel svatého Františka z Assisi v roce 1606 vysvětil samotný kardinál Ditrichštejn. Na jeho výzdobě se podílel vynikající malíř Kosmas z Castelfranca, kněz benátské provincie, který tvořil nejen pro vznikající kapucínské kostely, ale také pro císaře Rudolfa II.\n\nNa konci třicetileté války, když Brno obléhali Švédové, však kapucíni o svůj klášter přišli. Vojenský velitel města Raduit de Souches totiž nařídil srovnat se zemí všechny domy před hradbami, aby si v nich švédská vojska nemohla najít oporu. V březnu 1645 byl kapucínský klášter zbořen. Bratři našli azyl nejdříve na staré radnici, později bydleli v měšťanském domě vedle Biskupského dvora.\n\nPro svůj druhý klášter si kapucíni vybrali místo na Uhelném trhu, dnešním Kapucínském náměstí. Stavba trvala plných osm let (1648–1656). Pozemek pro nový kostel daroval hrabě František Magnis, rodný bratr kapucínského diplomata Valeriána Magniho. Stály na něm tři domy, které byly posléze zbořeny. Pro stavbu kláštera bylo postupně vykoupeno dalších šest domů v sousedství. Peníze na stavbu kapucíni získali od dobrodinců, mezi největší patřil moravský zemský hejtman Kryštof Pavel z Lichtenštejna-Kastelkornu a Ferdinand Mencl z Kolsdorfu, přísedící královského tribunálu v Brně.\n\nDruhý kapucínský kostel byl slavnostně vysvěcen 7. května 1656 olomouckým světícím biskupem Janem Gobbarem. Už však po šesti letech bylo nutné snést jeho cihlovou klenbu kvůli špatně postaveným zdem a nepevným základům. Na dalších téměř sto let ji nahradil plochý dřevěný strop.\n\nBěhem 18. století prošel areál kláštera pod vedením brněnských stavitelů a architektů Mořice Grimma a později jeho syna Františka Antonína výraznými stavebními změnami, které se týkaly i kostela. Roku 1753 byla vedle kaple sv. Františka přistavěna kaple sv. Fidela a celý kostel získal nový klenutý strop. V roce 1747 byla v souvislosti s oslavami svatořečení Fidela ze Sigmaringen a Josefa z Leonessy vystavěna kruchta a o rok později už mše svaté doprovázely první pevné varhany.\n\nDruhá velká vlna změn spadá do 20. století, mezi dvě světové války. Kostel získal nové varhany poháněné elektřinou, kvůli kterým musela být kruchta rozšířena o přední oblouk. Jejich design napodobuje barokní a renesanční prvky. Rovněž část vitráží v secesním stylu pochází z 20. let minulého století; jejich autora však neznáme. Mladší vitráže, z 30. let, patrně vytvořila brněnská dílna Jiřího Říhy.\n\nV roce 2012 prošel interiér kostela rozsáhlou rekonstrukcí, vedle nového osvětlení a šetrnějšího vytápění se mu dostalo i kompletní výmalby. V letech 2014–2017 následovala oprava fasády a v roce 2015 náročná oprava varhan.\n\nKostel je postaven v jednoduchém barokním slohu, v souladu s pravidly kapucínského řádu, který je ovlivněn návratem k původním ideálům chudoby. Neorientovaná stavba stojí zhruba ve směru vrstevnice v mírném svahu, jenž se zvedá k Petrovu. Před kostelem je zbudovaná opěrná zeď se třinácti schody směřujícími k hlavnímu vchodu. Nad portálem se nachází mozaika svatého Františka z Assisi, jak káže ptákům (r. 1953 vytvořil ji Jiří Šindler podle návrhu Vojmíra Vokolka). Původní freska Nalezení svatého Kříže byla zničena povětrnostními vlivy.\n\nV roce 1765 pak zkrášlily terasu před vstupem do kostela sochy františkánských a kapucínských světců od brněnského umělce Jana Adama Nessmanna, zleva Josef z Leonessy, Fidel ze Sigmaringen, František z Assisi, Antonín z Padovy a Felix z Cantalice. Postava svatého Vavřince z Brindisi od českého sochaře Čeňka Vosmíka doplnila tuto pětici až v roce 1927.\n\nHlavní oltářní obraz zachycuje svatou Helenu v císařském rouchu nad právě nalezeným Kristovým křížem a vzkříšení mrtvé ženy, která se jej dotýká, čímž potvrzuje jeho pravost. Obraz v roce 1655 namaloval německý malíř a spisovatel Joachim von Sandrart a patří k nejvýznamnějším barokním oltářním malbám v Brně. V roce 2016 byl obraz kompletně restaurován akademickým malířem Igorem Fogašem.\n\nPříčinou, proč kapucíni svůj chrám zasvětili právě události nalezení svatého Kříže, je pravděpodobně mimořádný dar kněžny Polyxeny z Lobkovic. Tato velmi štědrá dobrodinkyně totiž bratřím v roce 1636 věnovala ostatky onoho kříže z Golgoty, které se v klášteře dodnes uchovávají ve stříbrné schránce, uvnitř zdobené výšivkou a říčními perlami.\n\nPo stranách se nacházejí úzké obrazy dvou řádových světců Fidelia ze Sigmaringen a Josefa z Leonessy. Díla pocházejí z poloviny 18. století a stejně jako u dalších obrazů v kostele je jejich autorství sporné, snad šlo o řádového malíře. Pod nimi, v místech vchodů do chóru bratří, jsou vsazeny dva obrazy andělů Posledního soudu a Anděla strážce z konce 17. století.\n\nSoučástí presbytáře je také dvojice oltářů sv. Josefa a sv. Antonína Paduánského. V bočních kaplích jsou na oltářních obrazech výjevy Stigmatizace sv. Františka z Assisi a Apoteóza sv. Fidelia ze Sigmaringen. Na epištolní straně se nachází poslední oltář, zasvěcený prvnímu svatořečenému kapucínovi Felixi z Cantalice. Oltář vysvěcený roku 1714 byl podle erbu fundován hrabětem Karlem Ludvíkem z Rogendorffu.\n\nNa bočním oltáři svatého Fidela se nachází obraz Panny Marie Pasovské. Velmi pravděpodobně jde o dílo, jež kapucínská kronika zmiňuje jako „zázračný obraz“. Váže se k němu totiž legenda o zázračné pomoci, které se mělo dostat na přímluvu Matky Boží majiteli obrazu, císařskému radovi Františku Antonínu de Cattani. Před svou smrtí jej odkázal bratřím kapucínům, aby byl v kostele vystaven veřejné úctě. Obraz je věrnou kopií slavného díla Lucase Cranacha staršího (zřejmě z roku 1641); originál (1537) se nachází v katedrále v rakouském Innsbrucku. Předtím byl určitou dobu umístěn v kostele v bavorském Pasově, odtud P. Marie Pasovská.\n\nNa konzole po levé straně stojí polychromovaná socha Panny Marie z první poloviny 15. století. V kapli svatého Františka z Assisi se nachází velký tepaný relikviář s mnoha ostatky, který roku 1751 darovali manželé Barnabáš a Viktorie Orelli; oba byli jako dobrodinci řádu pohřbeni v hrobce pod kostelem.\n\nPod kostelem se nachází hrobka, která v letech 1656–1784 sloužila k pohřbívání bratří a dobrodinců řádu. Díky důmyslnému systému ventilačních otvorů došlo k přirozené mumifikaci některých zde pohřbených těl. Zachovala se také řada původních barokních malovaných rakví. Celkem zde bylo pohřbeno kolem dvou stovek lidí, z toho asi 150 bratří kapucínů. Kapucínská hrobka je celoročně přístupná veřejnosti.\n\nPo celý týden (s výjimkou pondělí) se v kostele konají bohoslužby: neděle 8.30 h ≈ 10 h ≈ 17 h, úterý–sobota 6 h ≈ 17 h. Po večerní bohoslužbě je společná modlitba nešpor a každý čtvrtek po nešporách je hodinová tichá adorace. Během roku se zde slaví čtyři slavnosti, které se vztahují ke kostelu a kapucínskému řádu:\n\n\n\n\n"}
{"id": "318404", "url": "https://cs.wikipedia.org/wiki?curid=318404", "title": "Kostel svatého Jiljí (Brno-Komárov)", "text": "Kostel svatého Jiljí (Brno-Komárov)\n\nKostel svatého Jiljí se nachází v brněnské čtvrti Komárov, na území městské části Brno-jih v Černovické ulici. Jde o jednu z nejstarších funkčních staveb v Brně. Kostel je chráněn jako kulturní památka České republiky.\n\nPůvodní románský kostel byl v obci Luh (dnešní Komárov) postaven koncem 12. století na místě bývalé kaple zasvěcené svatému Jiljí. Patřil řádu benediktinů, kteří do roku 1220 přistavěli ještě obytnou věž na západním průčelí. Kostel byl součástí kláštera, který se rozkládal na místě dnešních zahrad mezi kostelem a ulicí Lužnou.\n\nPo roce 1350 byla stržena východní stěna kostela a přistavěn gotický chór a presbytář. Po třicetileté válce byla barokně zaklenuta původní románská loď a proražena dnešní velká okna. Jediné zachovalé románské okno dnes najdeme v severní zdi kostela (viz obrázek).\n\nVěž pochází z konce 18. století, kdy u příležitosti zřízení komárovské farnosti prošel kostel dalšími stavebními úpravami. V roce 1854 pak byla přistavěna kaple svátosti smíření (původně sakristie), v průběhu 19. století byl kostel novogoticky upraven. V blízkosti kostela byly při archeologickém výzkumu (provádělo Muzeum města Brna pod vedením dr. Dany Cejnkové) nalezeny pozůstatky benediktinského kláštera, který vznikl v průběhu 12. století a zanikl roku 1527.\n\nVelkou rekonstrukcí prošel kostel v letech 1997–2004, kdy bylo provedeno mj. statické zajištění kostela, odvlhčení, výměna krovů, nová krytina věží, fasády, elektroinstalace nebo restaurování vnitřních i vnějších kamenných prvků. Obnoven byl i mobiliář kostela, aby liturgicky i umělecky odpovídal počátku 3. tisíciletí.\n\nBetlém je umístěn v době vánoční po levé straně presbytáře v hlavní lodi kostela. Tvoří ho sádrové figurky neznámého autora. Kromě bohoslužeb je přístupný 25. prosince a 1. ledna vždy od 14 do 18 hodin.\n\n\n\n"}
{"id": "318407", "url": "https://cs.wikipedia.org/wiki?curid=318407", "title": "Tom Arnold", "text": "Tom Arnold\n\nThomas Duane \"Tom\" Arnold (* 6. března 1959) je americký herec a komik.\n\nArnold se narodil ve městě Ottumwa (stát Iowa, U. S.) jako syn Lindy Kay Grahamové (rozená Collierová) a Jacka Arnolda. Má tři sourozence, Johnnyho, Scotta a Marka. Arnold navštěvoval střední školu v Otumwě (Ottumwa High School) a sólově začal dělat komedii, když mu bylo 23 let. V roce 1983 se seznámil s Roseanne Barrovou, když ho viděla vystupovat. Arnold, který měl židovské předky z matčiny strany, konvertoval k judaismu po svatbě s Barrovou.\n\nArnold byl sólový komik, který se stal autorem populární televizního sitcomu Roseanne (který debutoval v roce 1988) poté, co se snažil stát preparátorem. Vzal si hvězdu tohoto seriálu, Roseanne Barrovou, v roce 1990, poté, co se rozvedla se svým prvním mužem. Občas se objevil na obrazovce jako postava „Arnie Thomas“. Jeho svatba s Barrovou přitáhla média a především bulvární plátky, především kvůli jejich občasnému násilnickému chování. V roce 1992 hrál Arnold ve svém vlastním sitcomu, The Jackie Thomas Show (Show Jackieho Thomase), který měl 18 epizod.\n\nV roce 1993 si Arnold společně s Barrovou koupili dům v Ottumvě a otevřeli si restauraci, Roseanne and Tom's Big Food Diner, v nedalekém městě Eldon. Oba se objevili v roce 1993 ve filmu The Woman Who Loved Elvis, který se natáčel právě v Ottumwě. Arnold a Barrová se rozvedli v roce 1994 a jejich restaurace byla zavřena v roce 1995. Na konci 90. let 20. století v rádiovém rozhovoru \"Howard Stern Show\" Arnold přiznal, že jeho podíl z jeho a Barr\"ova\" majetku byla spočtena na více jak $20-000-000 a to včetně procent ze seriálu \"Roseanne\", ale nechtěl dál poskytnout detaily odvoláním na práva na soukromí.\n\nV roce 1994 se Arnold objevil jako partner postavy hrané Arnoldem Schwarzeneggerem ve filmu Jamese Camerona \"True Lies (Pravdivé lži)\", který také později podpořil Arnolda Schwarzeneggera při kandidatuře na úřad guvernéra. Jeho role ve filmu \"True Lies\" byla parodována v episodě Rodiny Simpsonových, kde neaktivní herec \"Troy McClure\" udělá návrat ke kariéře ve filmu McBain\"a\" \"The Simpsons|Rodina Simpsonových\" také ukázala Tom Arnolda mezi lidmi poslanými do slunce raketou v jejich desátém čarodějnickém dílu.\n\nArnold pořádal Fox Sports Net’s pořad \"Best Damn Sports Show Period\". Nadadabiopval také postavy Arby’s “Oven Mitt” postavu v reklamách na \"fast-food\" restaurace.\n\nV roce 2005 Arnold poprvé dostal roli muže v romantickém filmu \"Happy Endings\". Tentýž rok Arnold hrál ve filmu\"The Kid & I\", což ho spojilo s Eric Gores, synem milionáře jménem Alec Gores. Jeho syn měl mozkovou obrnu a jeho otec najal Arnolda, jejich souseda v Beverly Hills, aby vytvořil pokračování Erikova oblíbeného filmu \"True Lies | Pravdivé lži\". Arnold se objevil na Ames, Iowa na prvních Národních hrách pro postižené (National Games for the Special Olympics). Účinkoval během úvodní ceremonie a byl jejich součástí během celé akce.\n\n\n\n\n"}
{"id": "318417", "url": "https://cs.wikipedia.org/wiki?curid=318417", "title": "Kostel svatého Klementa Maria Hofbauera (Brno)", "text": "Kostel svatého Klementa Maria Hofbauera (Brno)\n\nKostel svatého Klementa Maria Hofbauera se nachází v brněnské čtvrti Horní Heršpice na území městské části Brno-jih, v Bednářově ulici. Jeho průčelí je chráněno jako kulturní památka České republiky.\n\nNeorientovaný novobarokně-secesní kostel navrhl profesor Ferdinand Hrach z německé technické školy. Postaven byl v letech 1911–1912, a to hlavně pro německé obyvatelstvo, které tehdy v oblasti Horních Heršpic převažovalo nad českým. Zasvěcen byl Klementu Maria Hofbauerovi, což byl člen řádu redemptoristů.\n\n\n"}
{"id": "318418", "url": "https://cs.wikipedia.org/wiki?curid=318418", "title": "Římskokatolická farnost Milonice", "text": "Římskokatolická farnost Milonice\n\nŘímskokatolická farnost Milonice je územní společenství římských katolíků v Milonicích, s farním kostelem sv. Petra a Pavla.\n\nDo farnosti náleží území těchto obcí:\n\nNesovice:\n\nPrvní zmínka o milonické faře pochází již z roku 1397. V období třicetileté války a následných zmatků byla fara dočasně neobsazena. Z roku 1633 pochází zpráva o obsazení milonické fary; duchovní správce byl společný i pro Dobročkovice. Prvním farářem, který zůstal v Milonicích více let – až do své smrti v roce 1694, byl Bedřich Charvát.\nFarářem byl od 1. září 2010 do července 2013 P. Mgr. Pavel Lacina. Od 1. srpna 2013 se stal administrátorem R. D. Mgr. Jan Krbec. Toho od 1. srpna 2016 vystřídal R. D. Ing. Martin Kohoutek. Ten byl k 1. srpnu 2017 jmenován farářem. \n\nZ farnosti pochází Pavel Jan Souček,opat kanonie premonstrátů v Nové Říši, který měl v milonickém farním kostele primici v roce 1901.\nDnem vzájemných modliteb farností za bohoslovce a bohoslovců za farnosti brněnské diecéze je 8. ledna. Adorační den připadá na 30. července.\n\nVe farnosti se pořádá tříkrálová sbírka. V roce 2016 se při sbírce vybralo 47 286 korun. V provozu je pravidelní farní kavárna.\n\nKaždoročně (od roku 1996) koncem prázdnin se koná farní zahradní slavnost spojená s koncertem, divadelním představením, posezením u cimbálu a ohňostrojem.\n\n"}
{"id": "318420", "url": "https://cs.wikipedia.org/wiki?curid=318420", "title": "Kostel Zvěstování Panny Marie (Brno)", "text": "Kostel Zvěstování Panny Marie (Brno)\n\nKostel Zvěstování Panny Marie (známý též jako kostel Tuřanské Matky Boží či chrám Matky Boží) je farní kostel římskokatolické farnosti v Brně-Tuřanech, stojící na starobylém mariánském poutním místě. Z hlediska památkové péče je kostel nemovitou kulturní památkou. Kostel se nachází na východní straně Hanácké ulice v centru brněnské čtvrti Tuřan a představuje jejich výraznou dominantu.\n\nNad hlavním vchodem do kostela je socha svaté Anny, nad ní mozaika Tuřanské Matky Boží, po stranách vchodu pak sochy svatého Šebestiána a svatého Václava, při schodišti stojí socha svatého Jana Nepomuckého z roku 1728 a kamenný kříž z roku 1811. Interiéru kostela dominuje na hlavním oltáři dřevořezba Panny Marie ze 13. století s doprovodem andělů a vedle oltáře sochy svatých Cyrila a Metoděje.\n\nHistorie kostela je spjata se samou historií Tuřan jako vesnice. Podle tradice sahají dějiny tuřanského poutního místa až do doby svatých Cyrila a Metoděje. Ti měli na Moravu přinést též sošku Marie, později kolem roku 1050 znovunalezenou chrlickým rolníkem Horákem v trní. Ještě ve středověku se místo nálezu sošky stalo poutním místem, tuřanská fara je doložena ve 13. století.\nKostel je v Tuřanech doložen v letech 1318–1326 pod patrociniem sv. Anny. Počátek mariánské poutní tradice je spjat s kostelem Panny Marie, který byl postaven vedle kostela sv. Anny. Tento kostel byl v roce 1510 opraven s podporou papeže Julia II..\n\nV průběhu času, zejména v 17. století se dále zvyšovala úcta věřících k tuřanskému poutnímu místu, mimo jiné také aktivitou olomouckého kardinála Františka z Districhštejna a tuřanského faráře Jiřího Pekaře-Pistoria, jehož zásluhou se o Tuřanech dochovalo velké množství informací.\n\nVzrůstající počet poutníků si časem vyžádal rozsáhlé úpravy kostela, zejména jeho rozšíření. Takto rozšířený kostel načas v době svého vpádu na Moravu znesvětili Švédové, když z kostela učinili konírnu. Tuřanská soška Panny Marie byla včas ukryta, nejprve v Brně a poté ve Vídni. Její slavný návrat do Tuřan roku 1649 měl podobu velkého procesí. V té době si Tuřany oblíbil Bohuslav Balbín, autor knihy Diva Turzanensis vydané roku 1658. O osm let později přišli do Tuřan jezuité. Patronátní právo a tuřanský statek jim daroval olomoucký biskup Karel II. Tuřanský statek jezuité spravovali společně s řečkovickým panstvím. V Tuřanech si postavili rezidenci. Asi v druhé polovině 17. století byl kolem starého kostela zbudován čtyřkřídlý obdélný ambit se čtveřicí kaplí v nárožích. Roku 1693 započali jezuité vedle starého kostela se stavbou kaple zasvěcené svaté Anně. Autorem projektu byl Jan Křtitel Erna. Kaple byla do podoby dnešního barokního kostela rozšířena v letech 1804–1806. Starý kostel byl roku 1810 zbořen a jeho mariánské patrocinium přešlo na nový, rozšířený kostel. Ten byl v letech 1888–1891 opatřen nepříliš obvyklým barokním dvojvěžím, spojeným s kostelem arkádou a otevřenou sloupovou galerií. Jednou z dodatečně zbudovaných kaplí kostela je též kaple Zjevení Panny Marie v trní, postavená roku 1901 zhruba v místě presbytáře starého zbořeného kostela.\n\n"}
{"id": "318422", "url": "https://cs.wikipedia.org/wiki?curid=318422", "title": "Kralevic Marko", "text": "Kralevic Marko\n\nKralevic Marko nebo Marko Mrnjavčević (srb. \"Краљевић Марко\" nebo Kraljević Marko) (1335 – 17. května 1395 v bitvě u Roviny) byl srbský despota, který vládl v letech 1371–1395 v oblasti u města Prilep (dnes Severní Makedonie).\n\nKrálovství zdědil, když jeho otec Vukašin zahynul v boji proti Turkům v bitvě u řeky Marica. Roku 1371 byl korunován na krále, ale musel uznat suverenitu tureckého sultána a bojovat v osmanské armádě.\n\nSrbská knížata, která dále bojovala proti Turkům zabírala jeho území a připojovala je ke svým, protože jim Marko nemohl vzdorovat se svými vojsky oslabenými po bitvě u řeky Marice. Tak získal Đurađ Balšić město Prizren roku 1371 a Peć roku 1372; Lazar Hrebeljanović získal Prištinu a Vuk Branković získal Skopje roku 1377.\n\nMarko se stal polomýtickým hrdinou mnohých srbských, makedonských a bulharských pověstí a písní.\n\n\n\n"}
{"id": "318424", "url": "https://cs.wikipedia.org/wiki?curid=318424", "title": "Tobyš", "text": "Tobyš\n\nTobyš ( ) je řeka v Republice Komi v Rusku. Je dlouhá 393 km. Plocha povodí měří 6610 km².\n\nPramení a teče skrze Timanský krjaž. Ústí zprava do Cilmy (povodí Pečory).\n\nZdrojem vody jsou sněhové a dešťové srážky. Zamrzá na konci října až na začátku listopadu a rozmrzá v květnu. V květnu a červnu pak dosahuje nejvyšších stavů.\n"}
{"id": "318429", "url": "https://cs.wikipedia.org/wiki?curid=318429", "title": "Golfista", "text": "Golfista\n\nGolfista je hráč golfu. Golfista se pohybuje po golfovém hřišti, měl by při pohybu po golfovém hřišti dodržovat pravidla golfu a golfovou etiketu, k etiketě patří například pravidla přednosti hráčů s nižším handicapem nebo pravidla určující oblečení a chování hráčů na hřišti.\n\nHráč by neměl být oblečen v modrých riflích nebo sportovních kraťasech a měl by mít triko s límečkem a další oblečení podle pravidel. Také má být ohleduplný k hřišti a nesmí odstraňovat přírodní překážky, jako těžké kameny nebo stromy.\n\n"}
{"id": "318434", "url": "https://cs.wikipedia.org/wiki?curid=318434", "title": "Ruitzhof", "text": "Ruitzhof\n\nRuitzhof je část německého města Monschau, jejíž území tvoří exklávu Německa v Belgii. Ze správního pohledu spadá do německé spolkové země Severní Porýní-Vestfálsko.\n\nExklávu od hlavního celku německého území odděluje železnice Vennbahn, která je územím Belgie.\n\n"}
{"id": "318439", "url": "https://cs.wikipedia.org/wiki?curid=318439", "title": "Jan Kutálek", "text": "Jan Kutálek\n\nJan Kutálek (20. července 1917 v Praze – 20. května 1987 tamtéž) byl český výtvarník, sochař-keramik, známý pro svou originální keramickou figurální i reliéfní tvorbu inspirovanou především českým bájeslovím a pohádkami.\n\nJan Kutálek se narodil v Praze-Nuslích a dětství prožil spolu s o tři roky starším bratrem Gabrielem (stavební inženýr) v rodině poštovního úředníka. Otce však ztratil již v osmi letech a tak vyrůstal za laskavé podpory maminky, která byla školená výtvarnice - vyšívačka.\nV roce 1933 nebyl přijat na Uměleckoprůmyslovou školu a tak nastoupil studia v soukromé malířské škole Rudolfa Vejrycha, kterou však pro přílišné zaměření na akademickou malbu opustil v roce 1935. V následujícím roce cestuje po Rakousku, Jugoslávii a Itálii. Po návratu dobrovolně nastupuje k dragounskému pluku v Terezíně, kde sloužil v letech 1936–1939. Od roku 1940 začíná dráhu samostatného výtvarníka.\nVe snaze doplnit si akademické vzdělání nastupuje v roce 1945 na Akademii výtvarných umění v Praze u profesora Karla Pokorného, seznává však, že jeho výtvarné cítění i technika jsou již plně rozvinuté a rok na to školu opouští a opět se vydává na cesty, tentokráte po Maďarsku a Švédsku.\nV roce 1950 se oženil s Ernou Holubovou. V roce 1977 se stal členem Svazu českých výtvarných umělců. Zemřel náhle 28. května 1987 v Praze.\n\nVe své tvorbě se věnoval jak figurálním motivům tak reliéfním dílům, a i když okrajově, věnoval se též kresbě. Od 50. let se v keramické tvorbě zaměřil též na \"užité umění\". Jeho práci nejvíce ovlivnilo dílo italského expresivního keramika \"Salvatora Fancella\" (1916–1941), absolventa uměleckoprůmyslové školy v Monze. Kutálek čerpal pro svá díla především náměty z české i řecké mytologie, pověstí a pohádek. Jeho dílo je charakteristické neobvyklou hravostí, nevšední poezií a je obdařeno zvláštním pohádkovým kouzlem. Všechny jeho smyšlené postavičky plivníků dostaly od svého autora do vínku i krásně poetická česká jména – např. Líbezník, Pustorálek, Fišpajtl, Hostipas, Pišpartéz, Živenka či Houbovníček. Svojí hravou, poetickou keramikou se nesmazatelně zapsal nejen do dětských duší ale i do historie české umělecké keramiky.\n\n\nČestné uznání v soutěži k 15. výročí osvobození ČSR (1960), III. cena v soutěži Haškovy Lipnice (1960), diplom Mezinárodní výstavy keramiky v Praze (1962), diplom salónu Juvisy v Paříži (1964), státní vyznamenání Za vynikající práci (1967)\n\n\n"}
{"id": "318441", "url": "https://cs.wikipedia.org/wiki?curid=318441", "title": "Kostel svatého Jiljí (Brno-Líšeň)", "text": "Kostel svatého Jiljí (Brno-Líšeň)\n\nKostel svatého Jiljí je pozdně románská, barokně upravovaná jednolodní stavba s adaptacemi z devatenáctého století. Nachází se v Brně, v městské části Brno-Líšeň na náměstí Karla IV. Je chráněn jako kulturní památka České republiky. Jde o farní kostel římskokatolické farnosti Brno-Líšeň.\n\nPrvní zmínka o kostele je datována listinou z 23. února 1306, kdy olomoucký biskup Jan udělil dómskému scholastikovi příjmy desátku z filiálního líšeňského kostela patřícího tehdy pod šlapanickou farnost. Kostel má ale prokazatelně starší románský původ ve druhé čtvrtině 13. století, kdy jej pravděpodobně založil Gerhard ze Zbraslavi a zasvětil svatému Jiljí. Někdy v průběhu 14. století byl kostel přestavován v gotickém slohu, kdy vzniklo současné spodní patro věže. V této době již obec vlastnil žďárský cisterciácký klášter, který pak správu předal pod dceřiný klášter ve Vizovicích. Po zániku vizovického kláštera se Líšeň ve 20. letech 16. století osamostatnila a kostel se stal centrem nové farnosti.\n\nNa počátku 17. století, za Hynka Bořity z Budče, dalšího majitele Líšně, byl kostel dále upravován. Stavba v letech 1609–1614 získala hranolovou jižní předsíň s oratoří v patře, renesanční tribunu, pod níž vznikla klenutá rodová hrobka. Ve věži byl prolomen nový hlavní vstup a loď klenby vyzdobena štukovými žebry. Za stejného mecenátu byla do kostela pořízena i kamenná křtitelnice s vročením 1614. Zakončení věže i sanktusníku dvojramenným křížem odkazuje na protestantskou tradici, která byla v pobělohorské době definitivně nahrazena katolickou.\n\nBarokní přestavbu uskutečněnou v letech 1718–1720 realizoval na popud tehdejšího majitele panství barona Jana Kryštofa z Freyenfelsu brněnský stavitel František Benedikt Klíčník. Byla zvýšena kostelní věž s hodinovým strojem, přistavěna sakristie, v presbytáři proražena nová okna a stávající rozšířena. Kolem roku 1730 došlo ke zbudování patrové kaple při severní straně kostela nákladem nově vzniklého náboženského bratrstva sv. Kříže. Její klenba byla vyzdobena freskou s tématem Oslavy sv. Kříže. Po požáru roku 1794 byla poškozená freska zabílena a objevena až při rekonstrukci v roce 1948. Za dodání nové kazatelny a bočních oltářů bylo zaplaceno brněnskému sochaři Janu Christiánovi Pröbstlovi. Po zrušení a zbourání poutní kaple na vrchu Kostelíček po roce 1784 byl do interiéru kostela přemístěn zdejší oltář s milostným obrazem Panny Marie Pomocné.\n\nDne 17. května 1794 vypukl v Líšni požár, jehož následkům neunikl ani kostel. Shořela střecha lodi i věže, jejíž cibulová báň byla nahrazena stanovou stříškou, která je na kostele nyní. Ve věži se roztavily čtyři zvony, které byly následně nahrazeny novými, ale i tyto byly v roce 1917 zrekvírovány. Nové varhany byly pořízeny roku 1817 od varhanáře Františka Harbicha. Roku 1826 byla na střechu přistavěna sanktusní věžička a do ní umístěn starší zvon z roku 1716, který do té doby visel pod stříškou na zdi. V této době byla také pořízena nová kazatelna a boční oltáře v klasicistním slohu. Z roku 1873 pocházely také dva obrazy od Josefa Zeleného: Panna Marie Růžencová a svatý Cyril a Metoděj (nezachovaný).\nSoučasnou podobu vtiskla kostelu až rekonstrukce a rozšíření v roce 1895 za Ludvíka Belcrediho. Na stavební práce, které započaly 13. května 1895 a skončily 13. října téhož roku, upomíná deska na jižní stěně lodi. Byl zbořen presbytář s částí lodi, která byla poté prodloužena na téměř dvojnásobek. Presbytář byl nahrazen půlkruhovým tvarem a doplněn panskou oratoří na jedné straně a sakristií na druhé. Kaple sv. Kříže byla předělena železobetonovým klenutým stropem, dole vznikla kaple Panny Marie. Zvony zrekvírované v roce 1917 byly nahrazeny o šest let později novými z dílny Adolfa Hillera. Ani tyto zvony neunikly dalšímu rekvírování během druhé světové války. V 50. letech byla okna presbytáře osazena vitrážemi s motivy světců. V roce 1958 byly pořízeny současné zvony vzniklé v podniku Kovolit v České u Brna. Zasvěceny jsou svatému Jiljí, Božskému Srdci Páně a Panně Marii. Interiér byl znovu upravován v roce 1965 architektem Jaroslavem Vaňkem. Hlavní oltář byl zasvěcen Božskému Srdci Páně a doplněn sochami archandělů Michaela a Gabriela. Boční oltáře byly nahrazeny novobarokními bílozlatými oltáři Panny Marie a svatého Josefa.\n\nPoslední úprava interiéru se odehrála na začátku 90. let dvacátého století. Do oken lodi byly pořízeny moderně pojaté barevné vitráže. Z interiéru byly odstraněny boční oltáře, kazatelna a na místo hlavního oltáře byl postaven sloup se svatostánkem. Nový obětní stůl byl zhotoven v ateliéru Otmara Olivy. Došlo také k předláždění podlahy. V roce 2009 byl ve věži vyměněn hodinový stroj a v roce 2011 restaurován interiér kaple sv. Kříže. Byla odstraněna nevhodná stropní příčka, pořízena nová okna a restaurována nástropní freska.\n\nJedná se o orientovanou jednolodní podélnou stavbu s půlkruhovým kněžištěm a hranolovou věží. Západní část zdiva lodi je románská z druhé čtvrtiny 13. století, s renesanční klenbou a předsíní z let 1614–1615. Druhá polovina s kněžištěm pochází z roku 1895. Přízemí a první dvě patra věže jsou gotické ze 14. století. Dostavba pater nad korunní římsou se zvonicí a hodinami je barokní z let 1718–1720. K lodi nakonec přibyla na severní straně kolem roku 1730 barokní kaple.\n\nObdélná loď je zaklenuta valenou klenbou s výsečemi a pokryta sítí renesančních štukových žeber se zrcadly. Žebra jsou původní pouze na západní polovině, ostatní bylo rekonstruováno po roce 1895, snad podle původního vzoru. Na severní straně k lodi přimyká barokní čtyřboká kaple sv. Kříže a na jihu hranolová stavba předsíně s oratoří v patře. Kaple má v koutech podložené pilastry s kompozitními hlavicemi a je zaklenuta kopulí. Jižní předsíň je přístupná barokním portálem, má valenou klenbu s výsečí a oratoř nad ní je zaklenuta do kříže s vytaženými hranami. Západní částí lodi obíhá trojkřídlá renesanční tribuna, která je vynesena na šesti vápencových sloupech. Uprostřed byla roku 1895 vložena část s hudební kruchtou. Fasáda lodi je prolomena okny půlkruhovými záklenky a je opatřena asi dodatečně přistavěnými opěrnými pilíři. Presbytář je zaklenut valeně s lunetovým závěrem. Ve zdi má zabudovaný původní gotický sanktuář. Na severu k němu přiléhá hranolová panská oratoř a na jihu obdobná sakristie, oba přístavky mají klenbu vynesenou na železných nosnících.\n\nV ose západního průčelí předstupuje masivní hranolová věž, jejíž hlavní vstup je řešen pozdně renesančním obdélným portálem, který vede do podvěží s valenou klenbou. K severu je přistavěn válcovitý útvar schodiště. Nároží je rámováno obnaženým kvádrovým zdivem. Spodní patra mají úzká obdélná okna a ve zvonici jsou segmentově zakončena. Vrchol věže je opatřen stanovou stříškou zakončenou dvojramenným zlaceným křížem. Po celém obvodu kostela obíhá korunní římsa opatřená v místech lodi sgrafitem s motivem tzv. věčných vln. Tato výzdoba byla ve fragmentu objevena při opravě fasády v roce 1929 a poté rekonstruována na zbytku lodi.\n\nHlavní oltář je netradičně pojat jako sloupek z růžového mramoru zakončený mosaznou schránkou na věčné světlo. Před ním se nachází obětní stůl, který je dílem akademického sochaře Otmara Olivy. Na pravé stěně presbytáře je druhotně umístěna kolorovaná erbovní deska z roku 1614, původem z tribuny. Obsahuje alianční dvojici erbů se jmény Hynka Bořity z Budče na Líšni a Jiříkovicích a jeho manželky Marie Bořitové, rozené Teufenbachové z Mayrhofenu. Trojice oken presbytáře nesou vitráže s motivy sv. Jiljí a patronů země, sv. Václava a sv. Ludmily. Vytvořeny byly firmou Umělecké sklo Otmara Vačkáře roku 1950 a malbu provedl Jan Vačkář.\n\nPo levé straně vítězného oblouku je pověšen obraz Panny Marie Pomocné ve zlaceném rámu, pocházející z roku 1784 zbořené poutní kaple na vrchu Kostelíček. Pod obrazem se nachází částečně do podlahy zapuštěná renesanční kamenná křtitelnice se sochou sv. Jana Křtitele, datovaná rokem MDCXIV (1614). Na víku je sousoší Křtu Krista. Na opačné straně oblouku visí barokní řezba Krista na kříži. Na konzolách v lodi je dvojice barokních soch z 18. století od neznámého autora, pocházející pravděpodobně z původního vybavení kostela. Jedná se o sv. Antonína Paduánského s Ježíškem a sv. Jana Nepomuckého klečících na oblačném podstavci. V osmi oknech lodi jsou vitráže výtvarníka Jana Jemelky s tématem Posledního soudu z let 1991–1992. Na stěnách visí cyklus reliéfní křížové cesty z pobronzované sádry od sochaře Josefa Axmanna z roku 1936.\nObnovená kaple Povýšení sv. Kříže slouží dnes jako zpovědní místo. Byl zde umístěn barokní tabernákl bez andílků, na kterém je vystavena kopie sošky Pražského Jezulátka. Tento svatostánek pocházející z dílny sochaře Ondřeje Schweigla byl vytvořen v 60. letech 18. století pravděpodobně pro hlavní oltář kostela. Na čelní zdi visí velký novodobý krucifix přenesený z jižní předsíně. Na klenbě kaple se nachází barokní freska Oslava sv. Kříže a doprovodné medailony s výjevy kristových pašijí s texty z evangelií. Ústřední pole klenby tvoří v ozdobném rámu scéna andělů vyzdvihující sv. Kříž, v rozích jsou andělé nesoucí symboly Kristova utrpení: trnovou korunu, houbu, veraikon a důtky. Na stranách jsou pak medailony s výjevy: \"Kristus na hoře Olivetské, Bičování, Korunování trním a Nesení kříže\". Vyvrcholením významového programu měl být s největší pravděpodobností korpus Krista na kříži znázorňující \"Ukřižování\", který by se dal ztotožnit s tím, který je dnes umístěn na pravé straně vítězného oblouku. Autor fresky, který vyzdobil pravděpodobně i kapli v líšeňském zámku, nebyl prozatím spolehlivě určen; prameny zmiňují jakéhosi malíře Langrafa.\n\nNa zdi předsíně (původního hlavního vchodu) jsou umístěny mramorové desky pomníku obětem první světové války, který pořídila na své náklady lidová strana. Nachází zde také barokní mramorová kropenka, další dvě jsou po stranách současného vstupu. Na kruchtě stojí dnes nefunkční varhany pocházející z kostela v Židenicích, které roku 1938 nahradily stroj z roku 1892.\n\nPo obvodu kostela je umístěn středověký smírčí kámen s křížem a mečem a barokní náhrobek ve tvaru kříže z roku 1726 patřící Janu Nevoralíkovi, odkazující na hřbitov kolem kostela, zrušený z kapacitních důvodů na konci 19. století.\n\nZa presbytářem stojí vápencové sousoší Nejsvětější Trojice s Immaculatou z poloviny 20. let. 18. století. Toto pozdějšími doplňky a opravami znehodnocené sousoší je spojováno s dílnou sochaře Antonína Rigy které zároveň nese kompoziční znaky díla sochaře Antonína Schweigla. Do Rigova ouevru je též řazena socha sv. Jana Nepomuckého stojící po levé straně průčelí kostela. Je datována k roku 1721, tedy osm let před světcovým svatořečením. Na současné místo byla socha ze středu náměstí přemístěna roku 1946.\n\nPřed západním vstupem do kostela se nachází růžově natřený kamenný kříž, který nechal roku 1828 postavit líšeňský občan Šebestián Muselík. Další, tentokrát dřevěný kříž stojí na jižní straně. Na vnější straně návrší před kostelem byl zbudován roku 1922 pomník obětem první světové války z umělého kamene s názvem \"Truchlící žena\" od brněnského sochaře Václava Hynka Macha.\n\n\n\n"}
{"id": "318443", "url": "https://cs.wikipedia.org/wiki?curid=318443", "title": "Počítač pro každého", "text": "Počítač pro každého\n\nPočítač pro každého je počítačový časopis v Česku, který vychází od roku 1998. \nJe to čtrnáctideník určený hlavně začínajícím a středně pokročilým uživatelům osobních počítačů. Přináší tipy, triky, podrobné praktické návody pro snadnou práci s počítačem a také testy různých součástí nebo celých sestav. Najdete v něm i recenze různých programů a novinky ze světa počítačů. Součástí každého čísla je CD příloha s programy a hrami, čtyřikrát ročně je součástí vydání DVD, kde se nachází několik plných verzí programů nebo her. Ročně je 25 vydání o formátu A4, v rozsahu 48–64 stran.\n\nČasopis má čtenost téměř 44 000 lidí/vydání. Průměrný prodaný náklad je asi 6 963 ks a má 4 434 předplatitelů.\n\n\nČasopis vyšel poprvé 8. dubna 1998 prvních 26 čísel vyšlo v patchwork podobě určených k založení do pořadače. Od čísla 27/98 (tj. 9.12.1998) začal vycházet jako čtrnáctideník.\n\n"}
{"id": "318446", "url": "https://cs.wikipedia.org/wiki?curid=318446", "title": "Vlastimil Klíma", "text": "Vlastimil Klíma\n\nVlastimil Klíma (* 19. února 1957 v Benešově) je český kryptolog a odborník na elektronickou bezpečnost. Je autorem několika prací v oboru hašovacích funkcí a digitálního podpisu.\n"}
{"id": "318448", "url": "https://cs.wikipedia.org/wiki?curid=318448", "title": "Klíma", "text": "Klíma\n\nKlíma je české příjmení. Jeho ženskou variantou je Klímová.\n\nJméno Klíma pochází z latinského osobního jména \"Klement\" – znamená \"vlídný, milostivý, laskavý a mírný\".\n\n\n\n\n"}
{"id": "318451", "url": "https://cs.wikipedia.org/wiki?curid=318451", "title": "Hinduismus", "text": "Hinduismus\n\nHinduismus je po křesťanství a islámu třetí nejrozšířenější náboženství na světě, které má téměř jednu miliardu následovníků. Je to označení pro tradiční indický filosofický a náboženský koncept založený na historických duchovních praktikách, které jsou součástí životního stylu.\n\nNázev pochází z perského slovního kořene \"hindu\" (حندو), v sanskrtu \"sindhu\" (सिन्धु), což je pojmenování řeky Indus. Muslimští Peršané slovem hindu označovali nemuslimské obyvatelstvo, žijící za řekou Indus. Je to v principu podobné označení, jako u křesťanů v Evropě bylo slovo pohan pro obyvatelstvo nekřesťanské. Hinduismus není možno považovat za náboženství v evropském, teistickém smyslu (jako například judaismus, křesťanství, islám), nýbrž je to dharma, způsob bytí, života, založený na určité filozofii. Toto slovo překládal přední český indolog Vladimír Miltner do češtiny jako \"držmo\" a definuje jej jako \"to, čehož jest se držeti\" a vysvětluje je jako \"všeindické pojetí vesmírného řádu, zákonů přírody i společnosti\".\nV tzv. „hinduismu“ můžeme rozlišit dva základní koncepty dharmy:\nK různým druhům dharmy patří i neortodoxní směry, které nevycházejí z učení Véd, jako například\n\nPůvodní, před-buddhistickou védskou dharmu reprezentuje dnes především společnost Árjasamádž.\n\nV pravém slova smyslu se tedy jedná o nábožensko-sociální (či filozoficko-sociální) systém, který v sobě zahrnuje právní a společenské normy. K hinduismu se hlásí cca 900 milionů osob, a je tím třetím největším společenstvím na světě. Indická ústava zahrnuje do hinduismu i buddhismus, sikhismus a džinismus.\nZatímco v Evropě se pod slovem hinduista rozumí jednoznačně vyznavači „hinduistického náboženství“, v Indii má tento termín spíše politický kontext a označuje příslušníky politické komunity, mnohdy až extremisty. Tito mají v Indii i svoji vlastní politickou stranu, BJP – Bharatíja Džanata Párty = Indická lidová strana, což je pravicová strana prosazující teokratické principy.\n\nHinduismus převládá mimo Indii také v Nepálu a na Mauriciu, významné menšiny najdeme v Bangladéši (9,35%), na Srí Lance (9,3%), na Réunionu, v Surinamu, Guyaně, Malajsii, na Fidži (47%), Trinidadu a v Jihoafrické republice, kam se indičtí hinduisté stěhovali v rámci Britského impéria, dále v Indonésii (především na ostrově Bali), v Pákistánu (kde jsou terčem stále častějších útoků ze strany islamistů) a mezi nedávnými imigranty v Kanadě a USA. Několik set tisíc hinduistů indického původu bylo donuceno opustit Myanmar po převratu v roce 1962, ale v zemi stále existuje hinduistická menšina. Početná menšina hinduistů nepálského původu v Bhútánu čelila v 90. letech diskriminaci a vyhánění ze strany většinových buddhistů.\n\nMocné hinduistické království Čampa na území dnešního středního Vietnamu bylo v 15. století dobyto Vietnamci a hinduističtí Čamové byli postupně zredukováni na úroveň nepatrné menšiny. Ostrovní říše Madžapahit ovládající většinu indonéského souostroví se rozpadla v první polovině 16. století a její hinduisticko-buddhistické obyvatelstvo bylo z velké části islamizováno.\n\nV Evropě žije cca milionová hinduistická komunita (1,8%) ve Spojeném království, další najdeme v Nizozemsku (původem ze Surinamu), kteří žijí především v Haagu a okolí (cca 180 tisíc), a velkou hinduistickou komunitu tamilských šivaistů – uprchlíků z Tamilského Ílamu před občanskou válkou na Srí Lance (33 tisíc) najdeme (spolu s cca 40 tisíci hinduisty z Indie) v Německu, kde vybudovali větší počet zajímavých šivaistických mandirů (hinduistických chrámů) v jihoindickém stylu.\n\nV Česku se podle posledního sčítání lidu hlásí k hinduismu 637 lidí a dalších 675 se hlásí k hnutí Hare Kršna.\n\nPojmu „hinduismus“ se v historickém pohledu nepoužívá zcela jednoznačně. Dušan Zbavitel rozlišuje védské (předbuddhistické) a hinduistické období. Existují i rozlišení jiná, ale toto není podstatný problém, jelikož se jedná o postupný vývoj jednoho náboženství, ve kterém nejsou příliš veliké skoky.\n\nPodle západních názorů (nepodporovaných tradicí ale ani posledními výzkumy) nevznikl hinduismus náhlým zlomem, ale někdy okolo poloviny 1. tisíciletí př. n. l. se postupně vyvinul z původního védského náboženství (védské dharmy, které se zaměřovalo na uctívání přírodních sil jako oheň, vítr, apod. Okolo 2. tis. př. n. l. měli dobýt Árjové Indii, zničit pravděpodobně vyspělou civilizaci (našly se zbytky měst Mohendžo-daro, Harrapa a dalších postavených podle plánu a s pokročilou infrastrukturou jako je kanalizace) a usadit se zde, i když myšlenka o vpádu Árjů do Indie je v současnosti čím dále tím více badateli zpochybňována. Hinduismus pak údajně přebíral vlivy i z této původní civilizace (myšlenka osvícení (mókša) už pravděpodobně v této době existovala).\n\nPočátkem 1. tis. př. n. l. dochází k úpadku nejvyšší společenské vrstvy bráhmanů, které má jako následek od 8. stol. př. n. l. vznik mnoha „heretických“ hnutí – různých duchovních škol hledající mókšu jinak než skrze bráhmanské obřady (mimo jiné takto vznikl džinismus a buddhismus).\n\nV této době se hinduismus zakládá předně na rituální praxi prováděné bráhmany (cesta obřadů – karmamárga), takže obyčejný člověk má přístup k božství zprostředkovaný. V době šramanského hnutí (podle západních názorů okolo 6. stol. př. n. l.) vznikají Upanišady, které umožňují dosáhnout vysvobození (mókši) také díky poznání či moudrosti (cesta moudrosti – džňánamárga). Tím se cesta k vysvobození otevřela i pro kšatrije, ale ostatní varny se začaly přiklánět k buddhismu, protože ten umožňoval dosáhnout vysvobození i jim. Za vlády císaře Ašóky (3. stol. př. n. l.) dochází k velikému rozšíření buddhismu. Okolo přelomu letopočtu ale hinduismus nabírá novou sílu a znovu se šíří. Je to mimo jiné i díky Bhagavadgítě, která nabízí cestu k vysvobození pomocí uctívání božstva (cesta oddanosti – bhaktimárga). Tak vzniká klasický hinduismus.\n\nNejautoritativnější teorie vzniku světa pochází z Manuova zákoníku (Manu smrti), podle níž je stvořitelem celého světa bůh (déva) Brahma. Svět netrvá věčně, ale je periodicky ničen a znovu tvořen (čas je v hinduismu cyklický).\n\nPostupně prochází čtyřmi jugami (věky):\n\nMezi každými dvěma věky je navíc 400 let soumraku předchozího a poté 400 let svítání následujícího věku. Krta-jugam (též \"juga\") představuje počáteční zlatý věk, každý další věk je o něco horší: upadají mravy, snižuje se délka života i inteligence (nyní žijeme v Kali-juze). Cyklus těchto čtyř věků se nazývá mahájuga (velká juga) a trvá 4 320 000 let. Až skončí, nastane \"pralaja\" – rozplynutí. 1000 \"mahájug\" tvoří jednu \"kalpu\". Po uplynutí každé \"kalpy\" následuje \"mahápralaja\" – velké rozplynutí. Dvě kalpy také představují jeden Brahmův den (jedna kalpa pro den a jedna pro noc). Brahma se dožije 100 „svých let“ (50 kalp, 5000 velkých rozplynutí, asi 200 miliard let), poté umírá, ale kosmický cyklus pak začne znovu. Existují i další podobné systémy, ale tento je nejrozšířenější.\n\nZajímavý je přístup ke stvoření světa ve Védách. Nejzákladnějším hymnem celého Rgvédu je Píseň o stvoření světa (RV 10.129). Autor této písně se v jejích prvních dvou strofách snaží zbavit různých rozšířených představ tím, že ukazuje, že při vzniku světa nebylo vůbec nic (\"„Nebylo jsoucna ani nejsoucna tehdy…“\"). Poté dochází k tomu, že na počátku byla voda (což je rozšířená představa v Indii) – pravděpodobně ve smyslu „chaos“. Motivem stvoření pak byla touha (\"káma\", smyslná touha), což je myšlenka, která se objevuje i jinde. Sám proces stvoření ale nemůžeme pochopit – „Nemůžeme jej pochopit jinak než působením, podnětem vyšší moci“. Sám básník píše:\n\n\"5. Kdo v pravdě ví, kdo může na světě říci,\"\n\"odkud vše vzniklo, odkud se vše vytvářelo.\"\n\"Bozi se zrodili později s tímto světem.\" \n\"Kdo tedy ví, z čeho svět povstal\" \n\n\"6. Ten, jenž toto stvořil svou mocí,\" \n\"ať sám vše vykonal nebo ne,\" \n\"on, bdící nad světem v nejvyšším nebi,\"\n\"jistě to ví - nebo neví to ani on sám.\"\nHinduismus má většinou více různých verzí jednotlivých mýtů, takže i variant stvoření existuje veliké množství.\n\nPři výkladu světa se uplatňuje také pět živlů a tři guny (kvality). Mezi pět živlů, které tvoří tento svět, patří oheň, vzduch, voda, země a pátý je prostor (akáša). Těchto pět živlů je doloženo už u Jádžňavalkji (640–610 př. n. l., který často vystupuje v Upanišadách).\n\nTři \"guny\" jsou jakési kvality, ve kterých se může nacházet všechno existující.\n\nTyto kvality jsou často definovány ve vztahu k člověku – např. o mase se soudí, že je kvality \"radžas\", protože člověka zneklidňuje, činí aktivním a obrací ho ke světským věcem. Nejčastěji jsou zmiňovány v souvislosti se stavem mysli. Věnuje se jim celý čtrnáctý zpěv Bhagavadgíty.\n\nPoměrně starou a důležitou myšlenkou je nauka o reinkarnaci (v plné šíři se objevuje už v Upanišadách). Lidská duše se podle ní po smrti znovu narodí do jiného těla. Kde a v jakých podmínkách se narodí, určuje tzv. \"karmanový zákon\" (od \"karman\" = čin). Člověk si svými činy vytváří buď dobrou nebo špatnou karmu, která se postupně hromadí a projevuje se v tomto a příštích zrozeních. Tento zákon je zcela nezávislý na bozích – je to prostě příčina a následek a člověk se dopadu své karmy nemůže vyhnout. Karmu vytváří i mluva. Negativní karma není dána „neposlušností vůči Bohu“, ale porušením vesmírných zákonů dharmy. Příčinou toho je nevědomost (avidja), která je postupně odstraněna a nahrazena poznáním – \"„Satjaméva džajaté“\" (Mundakópanišada), „Pravda vždy vítězí“.\n\nZ tohoto koloběhu zrození (samsára), který je považován za velice strastný, je možno se dostat jedině vysvobozením (mókša) – to je doména mnoha spirituálních směrů. Zásadní předěl tedy pro hinduismus není smrt (jako ku příkladu v západních náboženstvích), ale dosažení \"mókši\".\n\nŽivot muže (předně bráhmana) by měl být podle Manuova zákoníku rozdělen na 4 období (ášramy):\n\nČasto zaměňované pojmy jsou varna a kasty. Původně byla varna a kasta definována vlastnostmi a činnostmi, ale později začala být příslušnost definována pouhým narozením (děděna po rodičích) a do konce života se neměnila (bylo možné jen klesnout).\n\nObyvatelstvo se dělí na čtyři varny (stavy, třídy, někdy nesprávně kasty) + \"nedotýkatelní\" (dříve \"nedotknutelní\"), kteří se nacházejí mimo varny.\nKasta (\"džáti\", dosl. „zrození“, významem rod nebo původ) je podrobnější rozdělení jednotlivých varen a dělí obyvatelstvo podle povolání na kastu hrnčířů, kastu hudebníků, atd.\n\nVarna (třída, stav, rasa) doslova znamená barva – vyšší varny mají (či spíše mívaly, přišly totiž na jih později) světlejší barvu pleti, i když dnes už to fakticky neplatí. Podle starověkých Indů čtyři varny měly rovnocenné postavení ve společnosti, byly rozděleny podle povinností vůči společnosti a společně pracovaly ve prospěch všech. Podle některých názorů jde zřejmě o představu o zlatých časech všeobecné rovnosti do mytologických knih.\n\nJednotlivé varny jsou:\nKaždá varna má podrobně stanovené povinnosti, které rozebírá Manuův zákoník. Tyto povinnosti se týkaly mužů. Ženy se neúčastnily společenského života a jejich povinností byla oddanost manželovi a mateřství.\n\nTzv. nedotýkatelní (také \"nedotknutelní\"; Mahátma Gándhí razil termín \"haridžan\", „boží lid“, nebo \"dalit\", „utlačovaný“, v sanskrtu \"dalita\" – दलित) nepřísluší k žádné varně a jsou zcela naspodu tradiční sociální hierarchie (obdoba otroků, ale bez pána). Mohou vykonávat jen rituálně nečisté práce a platí pro ně mnohá přísná omezení, např. člověk s varnou by se znečistil už tím, kdyby na něj padl stín nedotýkatelného.\n\nOdhaduje se, že k nim náleží přes 200 miliónů Indů.\n\nDalším atributem, který hinduisty společensky zařazuje, je \"gótra\" (dosl. „ohrada pro krávy“, významově podobná slovu „rod“ či dynastie). Ta hraje roli především při svatbě – ženich a nevěsta musejí mít stejnou kastu, ale odlišnou gótru (těch je poměrně velký počet, například v Bengálsku je bráhmanských góter okolo čtyřiceti). Ohledně svatby platí mnoho dalších nařízení (jsou i jemnější rozlišení než gótry, atd.).\n\nMnoho v Indii vzniklých duchovních směrů bylo proti úpadkovému kastovnímu systému (zcela explicitně a jasně např. buddhismus). Ty ale většinou neměly za cíl reformovat celou společnost (spíše se odtrhly od většinové společnosti). O reformu v pravém slova smyslu začaly usilovat až později vzniklé organizace.\n\nOznačení hinduismu za polyteismus není přesné a je opět další zavádějící doktrínou vytvořenou portugalskými křesťanskými misionáři z řádu jezuitů, podobně jako systém kast. (A také samotné slovo \"kasta\" je portugalského původu.)\n\nL. Ondračka parafrázuje Mahábháratu (1.56.33): „Na co religionista narazí v Indii, může nalézt i jinde, co však v Indii není, těžko někde objeví.“ Toto náboženství je totiž rozšířené po celém subkontinentu a navíc se vyznačuje velikou tolerantností. Vedle sebe zde existují filosofické školy, které se různým způsobem snaží božství „promyslet“, poté mystici, kteří o něm nechtějí přemýšlet, ale chtějí ho dosáhnout, a samozřejmě i prostí lidé, kteří to řeší spíše vlastním názorem. Většina lidí uctívá stejného Boha/bohy jako jejich rodiče.\n\nUž v nejstarších písemných pramenech nacházíme pochybnosti o bozích (pravděpodobně způsobené jejich velkým počtem). To nasvědčuje tomu, že za vnější různorodostí se skrývá jednota. V Rgvédu se nachází velice známý verš: „Různě nazývají věštci, co jest jedno“ (RV 1.164.46; př. O. Friš). Obdobný názor je možné nalézt v Upanišadách i Bhagavadgítě.\n\n„Védské náboženství“ je popisováno ve Védách. Většina védských dévů je spojena s různými přírodními silami (např. \"Váju\" – vítr, \"Agni\" – oheň atd.). Přední místo pantheonu náleží Indrovi, který je atmosférickým bohem (tzn. vládne hlavně počasí) a bohem válečníků. Dalším významným dévou je Varuna, strážce vesmírného řádu (rta).\n\nAditi je androgynní bohyní, od níž pochází celý vesmír a vše živé. Je také matkou dévů, mezi něž patří veškerá božstva védského pantheonu i většina hlavních bohů jako Višnu, Šiva, atd.\nDiti a Danu jsou matky asurů, kteří jsou sice mocní téměř jako dévové, ale většinou se pokoušejí ovládnou svět, ale dévové je přemohou nebo přelstí, někdy s pomocí Višnua či Šivy. Otcem dévů i asurů je mudrc Kašjapa.\n\nMezi dévy patří i posvátná řeka Ganga a Sarasvatí (tato řeka již dnes neexistuje a vedou se debaty, jestli vůbec existovala, nedávno bylo ovšem objeveno vyschlé řečiště, které by jí mohlo patřit). Ganga je zobrazována i v personifikované podobě a má stále veliký počet uctívačů (na rozdíl od většiny ostatních védských dévů).\n\nRůzné védské hymny označují různé dévy za nejvyšší, protože jsou představiteli svrchovaného brahma.\n\nHlavními bohy (dá-li se to tak říci) je trojice Brahma, Višnu a Šiva (dohromady označovaní jako Trimúrti). Brahmani zase považují za hlavního a jediného boha Šivu. Obě skupiny ale nejsou většinou nepřátelské a chodí do stejných chrámů.\nTito bohové mají i své ženské protějšky (šakti). Sarasvatí je Brahmova dcera a podle jedné verze i manželka. Je uctívána jako bohyně literatury a umění. Lakšmí, bohyně štěstí, je manželkou Višnua. Manželkou Šivy je Párvatí, které má mnoho rozličných podob. Jednou z jejích nejznámějších forem je bohyně Kálí (na západě je chápaná jako jakési „ďábelské božstvo“, ale to neodpovídá pravdě – je spíše symbolem pomíjivosti a nového zrození).\n\nMezi bohy hinduismu je třeba počítat i různé světce či mudrce. Z hlediska hinduismu je totiž pro člověka možné narodit se jako déva a naopak. Konkrétní interpretace stavu světce záleží na duchovním směru. Světci jsou považováni za inkarnace brahma, určitého dévy nebo lidi, kteří dosáhli vysvobození (mókša). Existují školy, které gurua (duchovního učitele) považují za vyššího a důležitějšího než jsou běžní dévové. Oblíbený je např. verš z Guru gíty (součást Uttara Khandy Skanda Purány) – \"gurur Brahma, gurur Višnu, gururdévo Mahéšvara gurur eva parabrahma tasmai šrí gurave namah\" (32) – „Guru je Brahma, Guru je Višnu, Guru je Mahéšvara (Šiva). Guru je Parabrahma. Tomuto guruovi se klaním“.\n\nV mnoha puránských příbězích je postavení dévů, hlavně Indry, domněle ohroženo nějakým světcem, který přísnou askezí, oddaností či různými duchovními technikami získal příliš velikou moc a je ho třeba zastavit. Indra v takových případech často posílá apsary, nebeské kurtizány, aby daného světce rozptýlily.\nJindy dévům hrozí nebezpečí od asurů a v takových případech dévům často pomáhají Višnu nebo Šiva. Např. Višnu se zrodil jako Narasinha, aby zabil asuru Hiranjakašipua, který oddaností Brahmovi získal velikou moc a stal se téměř nesmrtelným.\n\nMezi nejznámější indické světce patří Vjása (podle tradice napsal Mahábháratu a provedl konečnou redakci Véd), Šankaráčárja (významný filosof, 788-820?), Kannappa (významný uctívač Šivy), Míra Báí (oblíbená uctívačka Kršny, 1498-1547), atd. Existuje mnoho dalších legendárních i historicky doložených světců a dodnes není v Indii málo těch, kteří jsou za světce považováni.\n\n\n\n\n"}
{"id": "318456", "url": "https://cs.wikipedia.org/wiki?curid=318456", "title": "Kaple Panny Marie Pomocnice (Brno)", "text": "Kaple Panny Marie Pomocnice (Brno)\n\nPoutní Kaple Panny Marie Pomocnice se nachází v Brně-Líšni na kopci \"Kostelíček\". Současná kaple stojí na místě, kde od roku 1630 stála dřevěná kaple Panny Marie, která byla v roce 1634 vyzděna a ve stejném roce vysvěcena olomouckým biskupem. Za vlády Josefa II. byla, jako mnoho jiných sakrálních staveb té doby, zcela zbořena. Současná kaple byla postavena roku 1914 a má stejnou podobu jako původní kostelíček.\n\nRoku 1630 nechala na zalesněném vrchu nad Líšní baronka Eliška Bergrová, tehdejší majitelka líšeňského panství, postavit kapli zasvěcenou Panně Marii jako poděkování za uzdravení nevidomého syna, který \"uzřel\" na onom místě Pannu Marii s Ježíškem na rukou. Nejdříve byla postavena kaple dřevěná (provizorní) s obrazem Matky Boží Pomocné. Zanedlouho byla postavena kaple zděná, kterou dne 11. června roku 1634 vysvětil olomoucký kardinál a biskup, kníže Dietrichstein.\nDíky zjevení Panny Marie se Kostelíček spolu s Vranovem, Křtinami a ostatními moravskými poutními místy stal vyhledávaným poutním místem. Hlavní pouť se konala na svátek Navštívení Panny Marie 2. července. Zanedlouho prostor kostelíčku nestačil, a proto byla postavena kolem kaple zděná podloubí pro spočinutí poutníků. V rozích podloubí pak byly tři menší kaple s jedním oltářem. Ve věži byly umístěna dva zvony. U kostelíčka bydlel jako strážce poustevník, který rovněž posluhoval při mších.\nZa panování císaře Josefa II. byl navzdory mnohým protestům Kostelíček v roce 1784 zbourán a veškeré hmotné vybavení (a že ho nebylo tehdy málo) dílem zkonfiskováno pro náboženský fond, dílem rozkradeno. Obraz Matky Boží Pomocné byl přenesen do farního kostela, kde je dosud. Před místem, kde stával kostelíček, dali zbožní manželé Švehlovi postavit roku 1803 (dle jiných zdrojů 1805) litinový kříž s kamenným podstavcem, který tam dosud stojí; v roce 1904 byl renovován. Vrch byl roku 1879 posázen akáty. Zbylé základy přestaly být časem patrné, na místo se však i nadále chodívali lidé modlit a prosit o přímluvu.\n\nPostupem času vzrůstala touha postavit Kostelíček nový, a tak se tehdejší farář, P. Pavel Pavelka, rozhodl po přímluvě jezuitského superiora Ostrčilíka za pomoci svých farníků vystavět roku 1914 novou svatyni zasvěcenou Panně Marii Líšeňské. Byla zřízena sbírka, kam přispěl mimo jiné i tehdejší hrabě Ludvík Belcredi. Kostelíček byl ještě téhož roku dokončen a stál 6000 korun. Má stejnou podobu jako původní Kostelíček a byl postaven na pozemku věnovaném hrabětem Belcredim. Kostelíček tedy nadále slouží lidu Líšně i mnohým ostatním v duchovních potřebách, i když už není přístupný uvnitř tak často jako dříve.\n\nU příležitosti 100. výročí obnovení byla v roce 2014 provedena celková rekonstrukce a svah před kostelíkem byl osázen třešněmi, tak jak tomu bylo v minulosti. Několik mohutných kamenů na přístupové cestě brání od roku 2008 vjezdu automobilů.\n\n"}
{"id": "318461", "url": "https://cs.wikipedia.org/wiki?curid=318461", "title": "Morénové jezero", "text": "Morénové jezero\n\nMorénové jezero je druh ledovcového jezera, které vzniklo ve sníženině vzniklé za vyvýšenou čelní morénou. Pro tato jezera je charakteristická relativně velká rozloha a malá hloubka. Mají většinou přibližně kruhový tvar a malebné břehy.\n\n"}
{"id": "318463", "url": "https://cs.wikipedia.org/wiki?curid=318463", "title": "Vodice (Lhenice)", "text": "Vodice (Lhenice)\n\nVodice jsou vesnice v okresu Prachatice, nyní součást městyse Lhenice. V roce 2011 zde trvale žilo 53 obyvatel. Protáhlá svažitá náves si zachovala prakticky nenarušený vzhled z 2. poloviny 19. století a několik hodnotných objektů se zachovalo i mimo ni. Historická část vsi je proto vesnickou památkovou rezervací.\n\nPrvní písemná zmínka o vesnici pochází z roku 1400.\n\n"}
{"id": "318468", "url": "https://cs.wikipedia.org/wiki?curid=318468", "title": "Velký Kočmes", "text": "Velký Kočmes\n\nVelký Kočmes ( ) je řeka v Republice Komi v Rusku. Je dlouhá 198 km. Plocha povodí měří 1890 km².\n\nPramení uprostřed bažin u úpatí Polárního Uralu. Její tok je velmi členitý. Ústí zprava do Usy (povodí Pečory).\n\nZdroj vody je smíšený.\n"}
{"id": "318469", "url": "https://cs.wikipedia.org/wiki?curid=318469", "title": "Psycholog", "text": "Psycholog\n\nPsycholog v odborném slova smyslu je člověk, který se věnuje psychologii buďto jako psychoterapeut, klinický psycholog, anebo jako kvalifikovaný odborník v jednom z oborů psychologie; slovo psycholog také označuje absolventa psychologického studia i výzkumného pracovníka v oboru psychologie. V širším kontextu však může být slovo psycholog použito i pro člověka, který zná nebo dovede poznat myšlení či povahu lidí (například: \"\"Učitel musí být dobrým psychologem\"\").\n\nPsycholog nepředepisuje psychofarmaka na rozdíl od psychiatra, který má lékařské vzdělání, ale pomáhá psychologickými prostředky. V klinické praxi však psychologové a psychiatři často spolupracují. Psycholog se řadí mezi pracovníky pomáhajících profesí. Je vhodné odlišovat jeho působení na psychoterapii a psychologické poradenství. Psychoterapie si klade za cíl dosáhnout hlubších osobnostních změn a častěji ji tak absolvují lidé, jejichž chování či prožívání leží mimo normu (i když existuje i tzv. rozvojová psychoterapie nebo psychoterapie encounteru). V poradenství jde o pomoc člověku, jehož chování i prožívání je v normě, ale který je v současnosti v obtížné životní situaci (rodinná krize, pracovní stres apod.). Cílem nejsou osobnostní změny ani vyléčení, ale překonání a odstranění aktuálních potíží.\n\nPsychologové vykonávají i řadu dalších povolání, můžeme se s nimi setkat například při poradenství v rané péči, pedagogicko-psychologickém poradenství (škola, volba povolání), firemním přijímacím řízení, manželském a partnerském poradenství, gerontopsychologii, v personalistice či marketingu, existují i obory jako psychologie dopravy a jiné.\n\nPsycholog je označení pro absolventa akreditovaného pětiletého magisterského oboru psychologie (případně tříletého bakalářského a dvouletého navazujícího magisterského studia). V České republice je takovýto studijní program psychologie akreditován na Filozofické fakultě Univerzity Karlovy v Praze, na Filozofické fakultě University Palackého v Olomouci, na Fakultě sociálních studií Masarykovy univerzity v Brně, na Pedagogické fakultě Univerzity Karlovy v Praze, na Pedagogické fakultě Jihočeské univerzity v Českých Budějovicích, a od studijního roku 2012/2013 i na Pražské vysoké škole psychosociálních studií. Na Filozofické fakultě Masarykovy univerzity v Brně byla akreditace v květnu 2013 pozastavena s platností do 31. 10. 2014 a na dostudování stávajících studentů, od 1. prosince 2014 byl akreditován nový tříletý bakalářský obor bez navazujícího oboru magisterského. Kromě toho je psychologie součástí studia celé řady dalších oborů.\n\nPokud se po dokončení studia absolvent rozhodne pro některé ze zavedených oblastí psychologie (např. klinickou psychologii, nebo chce vést psychoterapii hrazenou pojišťovnou), čeká ho další postgraduální příprava a práce pod supervizí. V případě klinické psychologie jde o pětileté postgraduální studium zakončené atestací v klinické psychologie, které opravňuje k samostatné práci klinického psychologa hrazeného pojišťovnou. K systematické psychoterapii, která je též hrazená pojišťovnou, je nutné dosáhnout atestace v klinické psychologii a absolvovat navíc akreditovaný psychoterapeutický výcvik (zpravidla dlouhý 3-5 let). Jiná psychologická zaměstnání (např. práce v pedagogicko-psychologické poradně) zpravidla postgraduální přípravu nevyžadují.\n\nAlfred Adler, Eric Berne, Bruno Bettelheim, Erik Erikson, Anna Freudová, Sigmund Freud, Erich Fromm, Franz Alexander, William James, Wilhelm Wundt, Carl Gustav Jung, Karen Horneyová, Abraham Harold Maslow, Jean Piaget, Carl R. Rogers, Virginie Satirová, Burrhus F. Skinner, Viktor Emil Frankl.\n\nVáclav Břicháček, Ferdinand Knobloch, Rudolf Kohoutek, Stanislav Kratochvíl, Jaro Křivohlavý, Zdeněk Matějček.\n\n\n"}
{"id": "318489", "url": "https://cs.wikipedia.org/wiki?curid=318489", "title": "Okres Ostřihom", "text": "Okres Ostřihom\n\nOkres Ostřihom ( ) je okres v severním Maďarsku v župě Komárom-Esztergom. Jeho správním centrem je město Ostřihom \"(Esztergom)\".\n\nAnnavölgy, Bajna, Bajót, Csolnok, Dág, Dorog, Dömös, Epöl, Ostřihom \"(Esztergom)\", Kesztölc, Lábatlan, Leányvár, Máriahalom, Mogyorósbánya, Nagysáp, Nyergesújfalu, Piliscsév, Pilismarót, Sárisáp, Süttő, Tát, Tokod, Tokodaltáró, Úny\n\n"}
{"id": "318496", "url": "https://cs.wikipedia.org/wiki?curid=318496", "title": "Portugalská západní Afrika", "text": "Portugalská západní Afrika\n\nPortugalská západní Afrika (portugalsky ) je bývalá portugalská kolonie ležící v jihozápadní Africe. Dnes se na území bývalé kolonie rozkládá Angola. Oblast byla Portugalskem anektována roku 1655 a 12. května 1886 prohlášena za oficiální portugalskou kolonii. Od roku 1951 byl její status změněn na portugalskou zámořskou provincii Angola (Província de Angola). Portugalská nadvláda trvala až do roku 1975, kdy vyhlásila nezávislost Angolská republika.\n\n29. října roku 1655 porazili Portugalci v bitvě u Ambuily konžská královská vojska. Avšak již o pět let později utrpěli u u Kitomba těžkou porážku při pokusu o invazi do Konga. Jejich hlavní spojenec ve válce proti královně Nzinze zradil, když Portugalci roku 1657 Nzingu uznali královnou Ndonga. Nzinga roku 1670 proti Portugalsku rovněž povstala. Ačkoliv se jí podařilo nakonec Portugalce v dlouhém obléhání jejího hlavního města Mpunga Andonga porazit, bylo to těžce zaplacené vítězství. Vítězství posléze vedlo i k nezávislosti Matambského království. Svoboda Matamby však netrvala dlouho, když bylo roku 1684 v bitvě u Katole spolu s Kasandžským královstvím poraženo. Portugalci dále stočili svou pozornost z války na sever ke Kongu a Ndongu.\n\nRoku 1684 se sídlo konžského biskupa přeneslo ze São Salvador do São Paula de Luanda, čímž São Salvador ztratilo na svém významu a poté, co roku 1688 v zemi zesílila občanská válka bylo město opuštěno. Když roku 1709 nechal král Pedro IV. město znovu vybudovat a osídlit, získalo znovu úlohu náboženského centra země a tato úloha městu zůstala i za pozdější nadvlády Portugalců.\n\nPortugalská sféra zájmů se v této části Afriky soustředila na stále další části dnešní jižní Angoly. Benguelská kolonie byla založeno roku 1617 Manuelem Cerveirou Pereirou, který se následně stal zdejším guvernérem. Guvernér Pereira zpočátku doufal, že se mu podaří vytvořit výbojnou, vojensky silnou kolonii. Po neúspěšném spojenectví s místními Imbangaly však byl nucen od těchto plánů upustit. Jeho politika posilování portugalských pozic v oblasti se proto stočila směrem k zabírání bohatých měděných dolů v očekávání, že to sousední nezávislé město Sumbe ekonomicky zničí. Další pokusy Portugalců expandovat z Benguely, jako například dlouhé tažení Lopo Soarese Lassa za kořistí a otroky, skončily nezdarem.\n\nV 18. století se portugalští guvernéři snažili omezit to, co považovali za nelegální obchod mezi obchodníky z jejich kolonie s obchodníky přijíždějící z Nizozemska, Francie a Anglie, kteří často navštěvovali severní království Kongo a Loango. Za tímto účelem byla zřízena pevnost a osada v Encoje (u Mbwila), která zablokovala cestu přes horské sedlo, která obchodníkům umožňovala projít do Konga. V letech 1783-1784 se snažili obsadit území Cabinda na severním pobřeží, ale byli vyhnáni pryč, a od roku 1789 do roku 1792 pokračovali ve válce proti Marquisate z Mussola, bez větších úspěchů. V roce 1791 vybudovali tvrz v Quincolo na Loje a pracovali na dolech v Bembe.\n\nVe stejné době se také Portugalsko snažilo rozšířit svůj vliv do vnitrozemí, zejména pak do zemí mimo řeku Kwango. Matamba a Kasanje trvale blokovalo pokusy portugalských obchodníků proniknout do jejich země, v letech 1755-56 navštívil Kasanje Manuel Correia LEITÃO a informoval o zemích napříč Kwanzou. Mezi nimi byla i mocná říše Lunda, jejíž vojsko zde dobylo většinu území. Lunda nakonec uzavřela s Portugalskem diplomatické styky.\n\nPortugalci z Benguely stále usilovali o rozšíření své moci a omezení obchodu s jejich obchodníky ve vysočině Bihe, a po jejich zásahu v Mbailunduské válce v roce 1770 měli dohodnuto spojenectví s různými státy. Tato spojenectví zahrnovala možnost shromažďování portugalských obchodníků v hlavních městech těchto zemí. Z těchto základů se Portugalsko snažilo prozkoumat obchodní vztahy s Lundou, která se vyhýbala státům okolo řeky Kwango.\n\nPortugalci neměli žádnou pevnost nebo osadu na pobřeží na sever od Ambriz, který byl poprvé okupován v roce 1855, až do „rvačky o Afriku“ v roce 1884. V letech 1855-56, zasáhli portugalské síly do občanské války, což pomohlo Pedro V. Agua Rosda na trůn v Kongu. Portugalci odešli z pevnosti São Salvador, kterou udržovali až do roku 1866. V roce 1888 bylo portugalské trvalé sídlo umístěno do Salvadoru, když Pedro souhlasil, že se stane portugalským poddaným. Doufal, že mu Portugalci pomůžou v jeho pokusu o obnovení královské moci v ostatních částech Konga.\n\nÚplná portugalská administrativní kontrola ve středozemí nenastala až do začátku dvacátého století.\n\nV roce 1884 Británie, která do té doby soustavně odmítala potvrdit, že Portugalsko vlastní teritoriální práva na sever od Ambriz, uzavřela smlouvu, ve které uznala portugalskou suverenitu obou břehů dolního Konga, ale nakonec smlouvy nebyly při setkání v Anglii a Německu ratifikovány. Dohody uzavřené se Svobodným státem Kongo, Německem a Francií v letech 1885-86 stanovují hranice provincie, s výjimkou jiho-východu, kde byla hranice mezi Barotselandem (severo-západní Rhodesie) a Angolou určena na základě anglo-portugalské dohody v roce 1891.\n\nAž do konce 19. století byl portugalský vliv ve vnitrozemí nepatrný, i když se dostali až k povodí řek Kongo a Zambezi. Zrušení vnějšího obchodu s otroky byl pak velmi škodlivý pro obchod s námořními přístavy. Od roku 1860 byly zemědělské prostředky země rozvíjeny s rostoucím úsilím, vůdčí úlohu přebírali brazilští obchodníci. Po konečném rozdělení Afriky mezi evropské mocnosti začalo Portugalsko Angolu a své další africké kolonie vykořisťovat. I proto byl rozvoj země ve srovnání s přírodním bohatstvím pomalý.\n\nOtroctví a obchodu s otroky se i nadále ve vnitrozemí dařilo, zejména v prvních letech 20. století, i přes zákazy portugalské vlády. Rozšíření pravomocí pro vnitrozemské kmeny postupovalo velmi pomalu. V září 1904 se z portugalské kolony ztratilo více než 300 mužů, včetně 114 Evropanů, když se setkala s Kunahamasy na Kunene, nedaleko od německé hranice. Kunahamasové jsou divoký nájezdný kmen, kteří byli do značné míry ovlivněni odbojem svých jižních sousedů, Hererosů, proti Němcům. V roce 1905 a znovu v roce 1907 se zde bojovalo.\n\nPrimární zájem kolonizátorů byl zaměřen především na otroctví. Budování systému otroctví začalo už na počátku 16. století, kdy začali od afrických náčelníků kupovat lidi k práci na plantážích, především v Brazílii. Do 19. století byla dokonce Angola největším zdrojem otroků nejen pro Brazílii, ale také pro zbytek Ameriky, včetně Spojených států. Obchod s otroky byl sice zrušen v roce 1836, ale to znamenalo pouze to, že nebyli odvezeni jinam, i nadále ale museli vykonávat nucenou práci při stavbě železnic, v dolech, apod. Definitivně zde bylo otroctví zrušeno až v roce 1961. Odhaduje se, že z Angoly bylo odvezeno až 12 milionů otroků, transport přes moře však přežila zhruba jen 1/3.\n\nByly to tyto nucené práce, které poskytly základ pro rozvoj plantážnické ekonomiky a hlavního těžebního sektoru. Nucené práce se pojily i s britským financováním stavby tří železnic vedoucích z pobřeží do vnitrozemí. Nejdůležitější z nich byla transkontinentální železnice z Benguely, vedoucí do přístavu Lobito a měděných zón v Belgickém Kongu a v dnešní Zambii.\n\nKoloniální ekonomický rozvoj nebyl transformován do sociálního rozvoje pro rodilé Angolany. Portugalský režim podporoval především bílé přistěhovalce, zejména po roce 1950, kdy zde po druhé světové válce dorazilo mnoho nových portugalských osadníků, tím ale ještě více zesílil rasový antagonismus.\n\n\n"}
{"id": "318497", "url": "https://cs.wikipedia.org/wiki?curid=318497", "title": "Vernisáž", "text": "Vernisáž\n\nVernisáž je slavnostní otevření nějaké výstavy, které bývá zpravidla doplněno nějakým dalším uměleckým programem (kupř. hudebním či divadelním), na jehož počátku bývá pronesen krátký úvodní projev. Vernisáže mohou být jak zcela veřejné, tak i neveřejné resp. uzavřené. Uzavřené vernisáže se účastní pouze pozvaní návštěvníci.\n\nSlovo se v odborném výtvarném názvosloví používá také jakožto termín pro lakování obrazů.\n\n"}
{"id": "318499", "url": "https://cs.wikipedia.org/wiki?curid=318499", "title": "Roman Skamene", "text": "Roman Skamene\n\nRoman Skamene (* 2. října 1954 Planá u Mariánských Lázní) je český herec. Jedná se o jednoho z nejpopulárnějších českých herců malé postavy, který právě díky svému malému vzrůstu hrál ještě v době své faktické dospělosti dětské postavy. Mezi jeho nejznámější role patří dvojrole v televizním zpracování klasické předlohy Marka Twaina \"Princ a chuďas\", příběh z doby po smrti anglického krále Jindřicha VIII. a jeho syna krále Edvarda VI. Z novějších rolí pak postava cholerického velitele z filmu \"Tankový prapor\", natočeného podle námětu stejnojmenného románu Josefa Škvoreckého. V pozdějších letech byla jeho kariéra poznamenána problémy s alkoholem.\n\n\n\n"}
{"id": "318502", "url": "https://cs.wikipedia.org/wiki?curid=318502", "title": "Cheerleading", "text": "Cheerleading\n\nCheerleading [čírlíding] (česky \"roztleskávání\", \"cheer\" a \"leading\" = povzbuzování a vedení) je sportovní odvětví, uznané olympijským výborem jako neolympijský sport, který původně vznikl jako skupinové povzbuzování se složitou choreografií. Jedná se o většinově ženský sport, ale v menší míře ho provozují i muži.\n\nV cheerleadingu se používají různé prvky: pohyby rukou, skoky, výkopy, akrobacie, pokřiky a pyramidy, velmi důležitá je proto taneční, gymnastická či jiná pohybová průprava. Cheerleadingu se mohou věnovat děti již odmala, soutěžně pak od šesti do jedenácti let v kategorii \"peewees\", od jedenácti do patnácti let v kategorii \"junior\" a od šestnácti let v kategorii \"senior\".\n\nZa počátek cheerleadingu se považuje rok 1880, kdy na fotbalovém utkání v americkém Princetonu byl zaznamenán první organizovaný pokřik, který byl tehdy ještě veden muži. Byl dlouho mužskou záležitostí, ženy začaly do něj pronikat až po 2. světové válce. Z USA se rozšířil po celém světě.\n\nV České republice začaly vznikat první týmy na počátku devadesátých let 20. století, především jako součást týmů amerického fotbalu. Dnes již u nás působí několik desítek týmů u různých sportů (fotbal, lední hokej, basketbal, florbal apod.) či pouze jako samostatné týmy vystupující na nejrůznějších společenských, kulturních i sportovních akcích.\n\nDo cheerleadingu patří nejen klasické roztleskávání na zápasech, ale i tzv. sportovní cheerleading. Ten zahrnuje stunty, pyramidy, výhozy a akrobacii. Patří do něj také choreografie a skoky. Mezi sportovními cheerleaders nalezneme také často i chlapce. Hodně týmů v ČR přechází pouze na tento typ cheerleadingu a nezaměřují se už na vystupování na plesech, firemních akcích ale na cheerleadingové soutěže.\n\n\"Stunty\" jsou základními prvky pyramid. Jeden stunt tvoří pět lidí - \"top\" (anglicky flyer) je osoba, obvykle dívka, která je zvedána a vyhazována ostatními členy; \"base\" (čti anglicky :bejs:) je každý, kdo není \"top\", a tvoří základ skupinky. Ve skupince se rozlišují dva boční base, jeden zadní (též zvaný spotter) a jeden přední (někdy se přední base vynechává). Mezi základní stunty patří tzv. elevator, extension či liberty.\n\nSpeciálním případem stuntů jsou partnerstunty (anglicky partnerstunts). Jeden partnerstunt tvoří zpravidla jeden muž a jedna dívka, přičemž muž tvoří základnu a dívka je topem. Základním partnerstuntem je tzv. tosshands.\n\n\"Pyramidy\" vznikají spojením více \"stuntů\" dohromady a jejich různým propojením. Nejznámějšími pyramidami jsou tzv. Vlčí stěna či 2-2-1 (dva-dva-jedna).\n\n\"Baskytosy\" jsou také známé jako \"výhozy\". Baseové vyhodí topa, který ve vzduchu zpravidla udělá nějakou pozici, nebo skok pike, toe-touch.\n\nVznikly převzetím skoků z gymnastiky. U všech skoků se hledí na techniku provedení a výšku skoku. Skoků a jejich kombinací existuje mnoho, mezi základní patří tzv. toe-touch, side/front hurdler a pike.\n\nAkrobatické prvky jsou vidět především v soutěžních vystoupeních, protože na jejich provádění je obvykle zapotřebí speciální povrch z bezpečnostních důvodů. Obvykle se do choreografií zahrnuje tzv. standing tumbling a running tumbling, tedy ze stoje či s rozběhem. Jednotlivé prvky jsou dále spojovány se skoky a za sebe do akrobatických řad. Typicky se zařazují hvězdy, rondáty, fliky, salta apod.\n\nTanec má v cheerleadingu podobu tzv. \"cheer dance\", který sestává ze speciálních cheerleadingových pohybů. Může též jít o tanec různých stylů, kde největší vliv mají disco dance, show dance, street dance a baletní prvky (např. upravené piruety, výkopy atd.). Nejčastěji se tyto dva typy tance v choreografiích mísí, přičemž v cheer kategoriích na soutěžích převládá cheer tanec, kdežto v dance kategoriích jiné styly. Pro tanec v cheerleadingu jsou typické tzv. \"pompomy\" (někdy též pompony či zkráceně pomy), které jsou vyráběny z tenkých plastových proužků různé šířky, barvy a třpytivosti s rukojetí. S pompomy tančí také mažoretky.\n\nPokřiky jsou rozšířené především v anglicky mluvících zemích. Angličtina poskytuje pro pokřiky nejlepší jazykové prostředky, České cheerleaders proto většinou tvoří své pokřiky v angličtině. Pokřiků jsou obecně dva druhy - krátké pokřiky (\"chants\" či \"sidelines\") a dlouhé pokřiky (\"cheers\"). Krátké pokřiky jsou tvořeny zpravidla jedním až třemi verši a třikrát se opakují.\n\nAnglickým termínem spirit se označuje velmi významná součást cheerleadingu. Přeloženo do češtiny znamená toto slovo něco jako týmový duch, nadšení, zápal, sebevědomí a radost dohromady. Vyjařuje důraz na týmovou spolupráci, souhru, toleranci v rámci týmu i k ostatním cheerleaders a jiným lidem, vyzývá cheerleaders k vzájemnému povzbuzování a k radosti z cheerleadingu. \n\n\"Česká asociace cheerleaders\" (\"ČACH\", \"Czech Cheerleading Union, CCU\") je občanské sdružení fungující od roku 2001, které sdružuje týmy cheerleaders na území České republiky. V současnosti je členem asociace 30 týmů (např. JNS, Eagles, Fighters cheerleaders...), v nichž působí přes 2000 cheerleaders různého věku.\n\n\"Czech Allstar Team\" je výběrem těch nejlepších cheerleaders z členských týmů asociace. Jeho členky jsou vybírány na základě každoročního konkurzu začátkem podzimu. Allstar tým reprezentuje Českou republiku na nadnárodních soutěžích. Jeho zatím nejlepším výsledkem bylo třetí místo na \"Elite Championship\" v německém Movie Parku v Bottropu v roce 2007 v kategorii Allgirl Cheer.\n\nOd sezony 2011/2012 je tento výběrový tým pojmenován \"Czech National Cheer Team\" a pod vedením amerických trenérů Jonathana Smileyho a Blakea Myerse se připravoval na European Cheerleading Championships ve Slovinsku.\n\nSoutěží se nejčastěji ve skupinových choreografiích o různém počtu soutěžících, a to \"Cheer\" (obvykle zahrnuje všechny prvky cheerledingu) a \"Dance\" (pouze tanec), dále pak v čistě stuntových kategoriích - \"Groupstunt\" a \"Partnerstunt\" a individuálních kategoriích. Každá kategorie bývá vyhlašována pro věkové skupiny peewees, junior a senior; v rámci kategorií junior a senior je ještě rozdělena na tzv. Allgirl (pouze dívky) a Coed (chlapci a dívky). Kromě mistrovství republiky nabízejí soutěže další kategorie - např. Double Synchro Dance, Pompom Dance, Theme Cheer Show apod.\n\nNejprestižnějšími kategoriemi jsou Senior Allgirl Cheer a Senior Coed Cheer, v nichž může obvykle soutěžit až 30 účastníků. Soutěžní vystoupení v těchto kategoriích trvá obvykle 2,5 až 3 minuty a zahrnuje stunty, pyramidy, skoky, tanec, akrobacii (gymnastické prvky) a někdy také pokřik, má složitou choreografii a jeho zvládnutí je věcí týmové souhry a vysokých fyzických nároků na každého jednotlivce. Soutěžní vystoupení se zpravidla začíná trénovat již několik měsíců před soutěží.\n\nV České republice je každoročně pořádáno několik soutěží. Nejznámější je Mistrovství republiky v cheerleadingu (v květnu) a Spirit cheer cup. (listopad/prosinec). Největší soutěží v Evropě je Mistrovství Evropy a Elite Cheerleading Championship pořádaný německou organizací Elite. Tato soutěž je také kvalifikací na mistrovství světa Cheer IASF Worlds pořádané mezinárodní organizací IASF.\n\n"}
{"id": "318504", "url": "https://cs.wikipedia.org/wiki?curid=318504", "title": "František Kaberle", "text": "František Kaberle\n\nFrantišek Kaberle (* 8. listopadu 1973 Kladno) je bývalý český hokejový obránce. V roce 2008 byl uveden do Síně slávy českého hokeje. Hokeji se věnoval i jeho mladší bratr Tomáš a jejich otec František.\n\nFrantišek Kaberle s hokejem začínal v rodném Kladně, kde se také poprvé, v sedmnácti letech, dostal do A-týmu mužů. Zde odehrál čtyři sezóny a odešel za nabídkou, která přišla ze švédského MoDo Hockey Örnsköldsvik. Roku 1995 si poprvé oblékl národní dres a odjel na mistrovství světa. Od té doby nechyběl na žádném mistrovství až do roku 2001. Z této série si odvezl čtyři zlaté medaile (1996, 1999, 2000, 2001). \n\nPo úspěších, kterých dosáhl na mistrovstvích světa a ve švédské Elitserien, na sebe nenechal dlouho čekat draft do klubu NHL Los Angeles Kings, který přišel v roce 1999. Z Los Angeles byl postupem času vyměněn do Atlanty Thrashers, kde se v sezóně 2001/2002 a 2003/2004 stal nejproduktivnějším obráncem týmu.\n\nKdyž nastala v NHL stávka, Kaberle se vrátil do rodného Kladna, kde nastoupil v dresu tamního týmu. Avšak v sezóně přišla nabídka opět z MoDo, kam se rozhodl přestoupit. Po mistrovství světa v roce 2005, odkud si přivezl opět, již pátou, zlatou medaili, přestoupil do Carolina Hurricanes, kde se celému týmu podařilo vybojovat Stanley Cup. Zde měl velký podíl ve finálovém zápase svojí vítěznou brankou do sítě Edmontonu Oilers v sedmém zápasu série. Roku 2006 byl poprvé vybrán do reprezentačního kádru, který se zúčastnil olympijských her v Turíně.\n\nPoté, co se nedohodl na nové smlouvě s týmem HC GEUS OKNA Kladno, přestoupil v červenci 2010 do týmu HC Eaton Pardubice, kde podepsal roční kontrakt. Po vypršení smlouvy přestoupil společně s Adamem Svobodou do týmu HC Plzeň 1929 za obránce Václava Benáka. Po sezóně v Plzni neprodloužil a ukončil kariéru.\n\nJeho otec, František Kaberle, je bývalým hokejistou. Hokejistou je i jeho mladší bratr Tomáš Kaberle. František Kaberle je rozvedený, s bývalou manželkou Kateřinou má dcery Francescu a Vanessu.\n\n\n\n\n"}
{"id": "318507", "url": "https://cs.wikipedia.org/wiki?curid=318507", "title": "Windhorse Riders", "text": "Windhorse Riders\n\nWindhorse Riders je čtvrtá nahrávka Davida Hykese. Jedná se o sólovou nahrávku, kde Hykes spolupracuje s íránským perkusionistou Djamchidem Chemiranim. Na této nahrávce chtěl David Hykes hlouběji prozkoumat vztah mezi alivkotním zpěvem a rytmem a ačkoliv i na dřívějších nahrávkách se bicí nástroje občas objevily, zde mají poprvé funkci rovnocennou sólovému hlasu. Poprvé se zde také objevují zhudebněné původní básnické texty. Jsou to jednak básně islámského básníka Rúmího a také básně, které Hykes napsal pro album sám. Poprvé Hykes používá také samplovaného hlasu, konkrétně ve skladbě \"Right at the Time\". Skladby na tomto albu jsou také povětšinou mnohem kratší než na albech minulých, celkově se jedná o přístupnější nahrávku, zvukově mnohem blíží takzvané worldmusic. Ve spolupráci s Djamchidem Chemiranim Hykes pokračoval ještě na následujícím albu Let the Lover Be.\n\n\n"}
{"id": "318508", "url": "https://cs.wikipedia.org/wiki?curid=318508", "title": "Vesljana", "text": "Vesljana\n\nVesljana může znamenat:\n\n"}
{"id": "318509", "url": "https://cs.wikipedia.org/wiki?curid=318509", "title": "Vesljana (přítok Vymu)", "text": "Vesljana (přítok Vymu)\n\nVesljana ( ) nebo Veslena ( ) je řeka v Republice Komi v Rusku. Je dlouhá 138 km. Plocha povodí měří 4620 km².\n\nÚstí zleva do Vymu (povodí Severní Dviny).\n"}
{"id": "318513", "url": "https://cs.wikipedia.org/wiki?curid=318513", "title": "Let the Lover Be", "text": "Let the Lover Be\n\nLet the Love Be je pátá nahrávka Davida Hykese. Jedná se o druhou spolupráci s íránským perkusionistou Djamchidem Chemiranim, navazující na koncept a hudební podobu předchozího alba Windhorse Riders. Opět se zde objevují texty islámského básníka Rúmího, opět je použito syntetizátoru. Oproti předchozímu albu jsou však skladby mnohem delší a náročnější na poslech.\n\n\n"}
{"id": "318515", "url": "https://cs.wikipedia.org/wiki?curid=318515", "title": "Neomarxismus", "text": "Neomarxismus\n\nNeomarxismus je označení pro sociologicko-filosofické koncepce 20. století, pocházející zejména ze západoevropského a amerického prostředí a částečně vycházející z učení Karla Marxe a jiných levicových myslitelů. Cílem těchto koncepcí je formulace alternativních postkapitalistických projektů, vymezujících se jak proti komunistické politice, tak vůči etablovaným kapitalistickým směrům. Mezi nejvýznamnější osobnosti s neomarxismem spojované patří Herbert Marcuse, Theodor Adorno, Max Horkheimer, Walter Benjamin, Erich Fromm a Jürgen Habermas.\n\nJako synonymum se pro neomarxismus užívají četné další termíny: západní marxismus (Giacomo Marramao, Lucien Goldmann, Douglas Kellner), západoevropský marxismus (Alfred Schmidt), kritický marxismus (Furio Cerutti), pozdní marxismus (Frank Bockelmann), antiautoritářský marxismus nebo neklasický marxismus. Prostředí kulturálních studií pracovalo také s pojmem kulturní marxismus, od konce 90. let jej však začali užívat i paleokonzervativní komentátoři a konspirační teoretikové. V českém prostředí je termín \"neomarxismus\" obvykle užíván kriticky a pejorativně, zejména z pravicově a levicově konzervativního spektra, kdežto zastánci těchto tendencí jej obvykle odmítají a neidentifikují se s ním.\n\nNeomarxismus zahrnuje velké množství historicky, tematicky a geograficky rozrůzněných směrů, škol a proudů. Karl Kühne navrhuje neomarxisty nazývat všechny marxistické autory 20. století, kteří byli oficiálním (doktrinářským) marxismem-leninismem považováni za odpadlíky či revizionisty. Za neomarxisty bývají někdy označováni také autoři jako Hannah Arendtová, nebo dokonce George Orwell. Proto není jednoduchá a souhrnná charakteristika neomarxismu jako celku prakticky možná.\n\nZatímco první dvě generace marxistických myslitelů a aktivistů se soustředily na ekonomii, politiku, historické doktríny a boj soudobých dělnických hnutí, pozdější generace, od 20. a 30. let 20. století, přenesla svou pozornost na kulturní jevy, sociální instituce a psychologii. Historik Perry Anderson spojuje neomarxistický obrat od politické a ekonomické analýzy ke kulturní teorii s potlačením evropských revolučních hnutí dvacátých let a nástupem fašismu. Fenomenolog Maurice Merleau-Ponty se naproti tomu domnívá, že tento obrat je přirozeným důsledkem nadřazenosti zápasu o filozofii, kulturu, umění, jazyk a ideje nad materiálně sociální transformací.\n\nKonkrétní vymezení proti původnímu marxismu může probíhat různými způsoby. Dialekticko-humanistické koncepce neomarxismu (zejména v rámci Frankfurtské školy a fenomenologického neomarxismu) se zaměřují na filosofii, estetiku a umění a reagují na vědeckotechnickou revoluci, přičemž vytýkají původnímu marxismu přílišný důraz na vědeckost a malý důraz na humanismus. Scientistický neomarxismus (zejména Louis Althusser) vychází naopak z předpokladu, že původní marxismus byl málo vědecký. Významnými proudy jsou také analytický a feministický neomarxismus.\n\nNěkteré body jsou nicméně společné pro většinu neomarxistů. Centrální úlohu hraje otázka společenské a ekonomické moci a umělého udržování sociální stratifikace. Neomarxističtí autoři se věnují problému odcizení člověka v moderní době a ztráty individuality v důsledku kapitálem ovládaného pracovního procesu. Ve své kritice sociálních mechanismů se inspirují především ranými Marxovými spisy. Rezervovaně se staví k redukcionistickým a naturalistickým prvkům pozdního Marxe, kde je podle jejich názoru zanedbán zvláště antropologický problém. Vůči kosmopolitním a globalizačním tendencím současného světa se neomarxismus většinou staví spíše negativně, s tím, že jde o důsledek současné fáze neoliberálního kapitalismu. Kritizuje standardizovaný masový konzumerismus (například v podobě celosvětově stejné hudby či stravování) a tvrdí, že údajná svoboda pohybu je vyhrazena pouze privilegovaným třídám (obchodníci, investoři, turisté). U určité části neomarxistických myslitelů se objevuje radikalismus či extremismus, jako celek však neomarxismus těmito rysy charakterizovatelný není.\n\nKromě samotného Marxe patří mezi další dílčí neomarxistické inspirační zdroje židovská filosofie, Georg Wilhelm Friedrich Hegel, Sigmund Freud, Immanuel Kant, Friedrich Nietzsche, Max Weber a Georg Simmel (ovlivnili Frankfurtskou školu a kritickou teorii) a Vladimír Iljič Lenin (ovlivnil Gramsciho a Althussera).\n\nVývoj neomarxismu může být rozdělen do čtyř základních etap.\n\nNeomarxistické úvahy jsou kritizovány především liberálními a konzervativními mysliteli; mezi ně patří ekonom a představitel Rakouské školy Friedrich August von Hayek, liberální filosof, sociolog a politolog Raymond Aron, sociolog Robert Nisbet nebo katolický konzervativní filosof Rio Preisner. Proti Marcusově populární knize \"Jednorozměrný člověk\" namítá Raymond Aron, že odcizení a anomie v období poválečné prosperity nejsou důsledkem kapitalismu, nýbrž důsledkem egalitářských požadavků moderní demokracie, stále ještě vycházející z hierarchických struktur minulosti. Marxismus a neomarxismus pak kritizuje coby „opium intelektuálů“, s tím, že revoluční étos je pouze estetickou a romantickou iluzí. Vymezuje se také proti představě o determinovanosti dějin a nábožensky dogmatickému pojetí socialismu. Když Frankfurtskou školu negativně hodnotí Friedrich August von Hayek, spojuje ji s politkou založenou na scientismu, objektivismu, kolektivismu a historismu. Domnívá se, že vědomé ovlivňování sociálních procesů (které nazývá sociálním inženýrstvím a socialistickým plánováním) je neslučitelné se svobodnou společností, jež může být podle něj postavena pouze na individualismu a kapitalistickém hospodářství. Myslitelé Frankfurtské školy však pozitivismus a vědeckou politiku paradoxně spojují naopak s konzervativismem a s udržováním společenského statu quo.\n\nZ opačných pozic byl neomarxismus coby „zrádný“ a „oportunistický“ kriticky napadán sovětskými marxisty (filozofové Narski a Bessonov). Bessonov v článku „Kritika ‚neomarxistických‘ falzifikací marxisticko-leninských principů studia historickofilozofického procesu“ označuje své oponenty za „buržoazní pseudomarxisty a revizionisty“, kteří se snaží přivlastnit si Marxe a marxismus a odlišit je od „aziatického“ leninismu, nevhodného pro vyspělé západní země. Podobné vyznění kritiky se objevuje také u západních stoupenců ortodoxního marxismu-leninismu, k nimž se řadí Robert Steigerwald nebo Lucien Séve.\n\nOznačení neomarxismus a kulturní marxismus začala pro své ideové protivníky v 90. letech ve Spojených státech využívat paleokonzervativní a křesťansky fundamentalistická uskupení. Neomarxismus či kulturní marxismus je v tomto pojetí velmi nejasným a proměnlivým označením a chybí mu jasné vazby ke skutečným neomarxistickým filozofům. Základní teze tvrdí, že marxisté již nemají proletariát, který by jim mohl pomoci uspořádat revoluci, a tak se staví do role ochránců jiných skupin – žen před machistickými muži, cizinců před rasisty, homosexuálů před homofoby, humanistů před křesťany, mladistvých delikventů před policií a podobně. Konečným cílem má pak být diskreditace tradičních institucí (národ, vlast, tradiční hierarchie, autorita, rodina, křesťanství, tradiční morálka) ve prospěch multikulturního, vykořeněného a bezduchého globálního společenství. Termín neomarxismus v tomto smyslu zprvu šířil zejména náboženský a politický aktivista Paul Weyrich a jeho konzervativní think tank Free Congress Foundation, později pak paleokonzervativní politik a komentátor Pat Buchanan. Posléze jej přijaly mnohé radikální a krajně pravicové organizace v anglosaském prostředí i mimo ně. Pojem kulturní marxismus pro označení svých protivníků použil ve svém manifestu například také terorista Anders Breivik.\n\nDo českého prostředí tento způsob nakládání s pojmem neomarxismus pronikl poměrně záhy, již v roce 2004 byla do češtiny přeložena Buchananova kniha \"Smrt západu\". Podobně pojem neomarxismus dlouhodobě využívá také česká neonacistická organizace White Media. Z konzervativních pozic tradičního, ortodoxního marxismu kritizuje neomarxismus sociolog a poslanec Evropského parlamentu Jan Keller. O neomarxismu tvrdí, že se údajně snaží rozložit jakoukoliv autoritu a vše deregulovat (rodinu, kulturu, školství, stát), přičemž jej v tomto smyslu srovnává s neoliberalismem. V konzervativních kruzích katolické církve užívá označení neomarxismus ve svých kritikách Branislav Michalka, spojený s kontroverzním časopisem Te Deum a antiliberálním, antiekumenickým a antimodernistním Kněžským bratrstvem svatého Pia X.. Domnívá se, že neomarxismus se jako masové hnutí projevuje mimo jiné neposlušností autoritám, absencí náboženské víry, ale také polygamií, homosexualitou, společnými dětmi a ženami, uměleckou avantgardou nebo nudismem. Toto pojetí neomarxismu jako mlhavě a proměnlivě definované negativní síly v pozadí či spiknutí se objevuje také v běžném mediálním diskursu. Jiří Bartoška, prezident Karlovarského filmového festivalu, označil za projev elitářského neomarxismu skutečnost, že se na filmových školách údajně neučí řemeslo před teorií.\n\n\n\n"}
{"id": "318518", "url": "https://cs.wikipedia.org/wiki?curid=318518", "title": "Current Circulation", "text": "Current Circulation\n\nCurrent Circulation je druhá nahrávka Davida Hykese a jeho alikvotního sboru. Nahrávka byla opět pořízena v kostelech, tentokrát v New Yorku a v Sydney, tři ze čtyř nahrávek jsou pořízeny živě.\n\n\n"}
{"id": "318519", "url": "https://cs.wikipedia.org/wiki?curid=318519", "title": "Hlávka (květenství)", "text": "Hlávka (květenství)\n\nHlávka (též strboul), latinsky \"Capitulum\" je druh květenství cévnatých rostlin. Jedná se o jednoduché hroznovité květenství se zkráceným a rozšířeným vřetenem, na kterém jsou přisedlé květy. Tvar má většinou oválný (např. jetel).\n\n"}
{"id": "318520", "url": "https://cs.wikipedia.org/wiki?curid=318520", "title": "Kostel Panny Marie Pomocnice křesťanů (Brno)", "text": "Kostel Panny Marie Pomocnice křesťanů (Brno)\n\nKostel Panny Marie Pomocnice křesťanů se nachází v městské části Brno-Žabovřesky na Foerstrově ulici č. 2.\n\nStavba tohoto moderního salesiánského kostela začala roku 1994 a dokončena byla 27. května 1995, kdy byl vysvěcen brněnským biskupem Vojtěchem Cikrlem. Architektem stavby byl Josef Opatřil, který v roce 1992 vyhrál výběrové řízení na projektovou dokumentaci pro stavbu kostela. Kostel má tvar kruhové výseče a patří k němu také přilehlá oratoř Salesiánské středisko mládeže — dům dětí a mládeže Brno-Žabovřesky, kde děti a mladí mohou trávit smyluplně svůj volný čas.\n\nPři kostele působí také Salesiáni Dona Boska, kteří jsou řeholní kongregace v katolické církvi a je jim svěřena péče o farnost, dále se také věnující výchově mládeže a vychází z preventivního systému jejich zakladatele Dona Boska. Odpovědnou osobou za pastoraci ve farnosti je farář, ostatní salesiáni s ním úzce spolupracují a podílejí se na jednotlivých pastoračních aktivitách. Ve farnosti dále působí: pastorační rada, ekonomická rada, další subjekty a konkrétní lidé.\n\nV roce 2015 se slavilo výročí 20 let od posvěcení kostela a zároveň také výročí 200 let od narození představitele Salesiánů. V rámci oslav bylo vybudováno také osvětlení věže kostela, které je viditelné se širokého okolí a tento v noci osvětlený kostel tak vytváří výraznou dominantu městské části Brno-Žabovřesky. Zajímavostí je také barva osvětlení, která se řídí liturgickým rokem, můžeme tak v rámci jednoho roku průběžně vidět všechny liturgické barvy.\n\n\n"}
{"id": "318521", "url": "https://cs.wikipedia.org/wiki?curid=318521", "title": "Like a Prayer", "text": "Like a Prayer\n\nLike a Prayer je čtvrté studiové album americké zpěvačky a skladatelky Madonny\n\n"}
{"id": "318522", "url": "https://cs.wikipedia.org/wiki?curid=318522", "title": "Citroën ZX", "text": "Citroën ZX\n\nCitroën ZX byl tří- nebo pětidveřový hatchback, sedan (čína), nebo kombi Break francouzské automobilky Citroën. Výroba probíhala v letech 1991 až 1998. Je to jeden z vozů, který nemá hydropneumatické odpružení. Později se tento typ ještě vyráběl a prodával hlavně v Číně jako Citroën Fukang.\n\nÚrovně výbavy:\n\n\nNa základě tohoto vozu byl postaven Citroën ZX Rally Raid, který několikrát zvítězil na slavné Rallye Dakar. Také vůz ZX Kit Car získal mnoho úspěchů v rallye a rallycrossu\n\nPůvodně byl Kit Car určen pro rallycross. Ale vzhledem k oblíbenosti klasických rallye bylo rozhodnuto o homologaci i pro tyto závody. Kit Car technicky vycházel z typu ZX 2.0 16V. V rallycrossu ce typu ZX dařilo, ale oproti ostatním vozům měl silný handicap, protože neměl pohon všech kol. Proto byl pro tyto závody později upraven typ Xantia 4x4. Motor pocházel z vozu Peugeot 405 Mi16, měl výkon 260 koní a točivý moment 250 Nm. Šestistupňová převodovka byla typu Xtrac. Celková hmotnost vozu byla 975 kg. S vývojem pomáhala firma DIMMA Design.\n\nZX Kit Car získal největší úspěchy ve španělském mistrovství, kde s ním Jesus Puras získal titul šampiona pro rok 1996.\n\n"}
{"id": "318526", "url": "https://cs.wikipedia.org/wiki?curid=318526", "title": "Klaromontánský kodex", "text": "Klaromontánský kodex\n\nKlaromontánský kodex (Codex Claromontanus, Gregory-Aland č. 06), označovaný obvykle písmenem D, je řecký pergamenový kodex pocházející z 6. století. Své jméno má podle města Clermont, kde se do roku 1656 kodex nacházel. Skládá se z celkem 533 listů. Kodex obsahuje text Listů apoštola Pavla.\n\nRozměry rukopisu jsou přesně čtvercové o straně 24,5 x 19,5 cm.\n\nKodex je uložen v Bibliothèque nationale de France (Gr. 107, 107 AB).\n\n\n\n"}
{"id": "318527", "url": "https://cs.wikipedia.org/wiki?curid=318527", "title": "Kostel svatého Leopolda (Brno)", "text": "Kostel svatého Leopolda (Brno)\n\nŘímskokatolický kostel sv. Leopolda se nachází v brněnské čtvrti Štýřice, na území městské části Brno-střed, ve Vídeňské ulici při klášteře milosrdných bratří. Celý areál je chráněn jako kulturní památka České republiky. \n\nVybudován byl v letech 1768-1777, je postaven v pozdně barokním slohu a je mimo jiné známý svou malířskou a freskovou výzdobou od Mistra Josefa Sterna a sochami od Ondřeje Schweigla. Celková konstrukce kostela byla postavena v barokním duchu, ovšem průčelí již nese klasicistní prvky. Před kostelem se nachází čtveřice soch znázorňující pietní momenty a světce.\n\n"}
{"id": "318528", "url": "https://cs.wikipedia.org/wiki?curid=318528", "title": "Různočnělečnost", "text": "Různočnělečnost\n\nRůznočnělečnost (heterostylie) je schopnost rostlin vytvářet dva typy květů: květy s dlouhými čnělkami a krátkými tyčinkami (dlouhočnělečné) a květy s krátkými čnělkami a dlouhými tyčinkami (krátkočnělečné). Jde o pojistku proti samoopylení. Často je toto ještě pojištěno tím, že pylem z dlouhých tyčinek lze oplodnit pouze dlouhočnělečný květ (velké pylové zrno), pylem z krátkých tyčinek pouze krátkočnělečný květ (malé pylové zrno).\n\nHeterostylie je typická například pro prvosenky (\"Primula\") a rod \"Mitchella\" z čeledi mořenovité. Popsána byla již v 16. století.\n"}
{"id": "318540", "url": "https://cs.wikipedia.org/wiki?curid=318540", "title": "Sémantická analýza", "text": "Sémantická analýza\n\nSémantická analýza postupně prochází symboly či skupiny symbolů získané ze syntaktické analýzy a přiřazuje se jim význam. Pokud například skupina symbolů představuje použití konkrétní proměnné, pak analyzátor zjišťuje zda je proměnná už deklarována (pokud je to požadováno, nevyžaduje například programovací jazyk Perl či PHP) a zda je správně použita vzhledem k jejímu datovému typu. Dále například u operací kontroluje zda jsou operandy správného typu, případně provede potřebnou konverzi datového typu. Pro všechny typy operátorů jsou stanoveny předpisy pro jejich operandy. Například pro některé jazyky platí, že pokud sčítáme řetězec a číslo, pak dojde k sémantické chybě. Pokud je to možné pak sémantický analyzátor je schopný implicitního přetypování, když operandy jsou různého datového typu. Implicitní přetypování se provádí na základě stanovených priorit jednotlivých typů. Pokud je tedy jeden operand typu s větší prioritou pak se automaticky druhý přetypuje na typ prvního operandu. U modernějších programovacích jazyků, kde je umožněné přetěžování funkcí, musí překladač správně určit, která funkce je volána a zda je volána správně, tedy zda předáváme správný počet a typ parametrů.\n\nPři sémantické analýze se používá tabulka symbolů, která obsahuje veškeré objekty, které jsou při analýze zaznamenány. Jedná se například o proměnné, konstanty, funkce, procedury, atd. Jsou zde uloženy informace o datovém typu objektu, jeho velikosti, názvu, adrese, zda už objekt byl deklarován a zda už byl použit. Tabulka symbolů je používána nejenom ke kontrole objektů v sémantické analýze, ale i ve všech ostatních částech překladače. Například generátor cílového kódu ji prochází při statické či dynamické alokaci paměti. Jednotlivé záznamy jsou do tabulky většinou přidávány lexikálním analyzátorem. V této fázi překladu ale ještě nemáme všechny potřebné informace, a tak jsou záznamy doplňovány dalšími částmi překladače.\n\nKvůli častému přístupu sémantického analyzátoru do tabulky (například z důvodu kontroly, zda je proměnná již deklarována, …) je hlavním kritériem při implementaci tabulky symbolů rychlost vyhledávání. Tabulka je tedy většinou realizována pomocí dynamického seznamu řádků, stromových či hašovacích struktur. Při implementaci je také dalším důležitým kritériem typ překládaného jazyka.\n\nPro jazyky bez blokové struktury (např. Basic) je tabulka symbolů implementována pomocí polí, seznamů, stromových struktur, kdežto u jazyků s blokovou strukturou je implementace mnohem složitější. U těchto jazyků (např. C, Pascal) se totiž rozlišují lokální a globální objekty, kde u lokálních je omezena jejich přístupnost. Například deklarujeme-li proměnnou uvnitř funkce, pak s touto proměnnou nemůžeme pracovat vně tohoto bloku. Pro každý blok je vyhrazena jedna tabulka, která je realizována pomocí zmíněných struktur. Ty mohou být zřetězeny do datové struktury zásobník, kde každá tabulka vnořeného bloku obsahuje odkaz na tabulku pro nadřazený blok. Například při vyhledávání záznamu o deklaraci proměnné se potom postupně prochází všechny bloky od nejvíce vnořeného až po blok k němuž neexistuje nadřazený, dokud se nenarazí na „nejbližší“ deklaraci. Na vrcholu zásobníku se vždy nachází tabulka bloku, který se zrovna prohledává. Pokud v bloku deklarace není nalezena, pak se tabulka odstraní ze zásobníku a na vrcholu získáme tabulku představující nadřazený blok.\n\nBudou tedy existovat vyhledávací vazby mezi tabulkami:\n\nPři použití proměnné \"globálni\" v \"bloku3\", by se nejprve prohledala tabulka příslušející tomuto bloku, následně \"bloku2\" a nakonec by deklarace byla nalezena v tabulce \"bloku1\". Tudíž by použití bylo správné. Naopak pokud by byla použita proměnná \"lokalni1\" v \"bloku4\", pak by došlo k sémantické chybě.\n\nIntermediální kód je výstupní kód sémantické analýzy. Jde o mezikód, který je dále zpracováván – interpretován, optimalizován nebo přeložen do cílového kódu. Má různé varianty s ohledem na další použití tohoto kódu.\n\nVýrazy lze zapsat do formy sémantického stromu, který lze průchodem postorder vyhodnotit. Vyhodnocují se tedy nejprve podstromy, kde uzly obsahují operandy a teprve potom kořenový uzel představující operaci. Sémantický strom se snadno přímo interpretuje, ale hůře se přepisuje do strojového kódu, a proto je tento mezikód vhodnější pro interpretační překladač.\n\nJe založen na postfixovém zápisu výrazu. V této notaci se operátory nacházejí až za svými operandy. Jeho hlavní výhodou je, že takovýto zápis výrazu nevyžaduje závorky a při zpracování výrazu si vystačíme s jedním zásobníkem. Zásobníkový kód lze optimalizovat a snadno se přepisuje do strojového kódu. Na základě těchto vlastností je tento mezikód vhodný jak pro kompilační, tak i pro interpretační překladač.\n\nPříkaz v tříadresovém kódu má tvar:\n\nTříadresový kód je možné dobře optimalizovat, snadno se přepisuje do strojového kódu a složitěji se přímo interpretuje. Z toho vyplývá, že tato forma intermediálního kódu je vhodnější pro kompilační překladač.\n\n\n"}
{"id": "318553", "url": "https://cs.wikipedia.org/wiki?curid=318553", "title": "Klášter svatého Jiří (Praha)", "text": "Klášter svatého Jiří (Praha)\n\nKlášter svatého Jiří je někdejší ženský benediktinský klášter u baziliky sv. Jiří a nejstarší český klášter. Nachází se v Praze 1-Hradčanech, ve střední části komplexu Pražského hradu na náměstí U Svatého Jiří za katedrálou svatého Víta.\n\nPrvotní baziliku sv. Jiří založil kníže Vratislav I. někdy před svou smrtí v roce 921. Nestihl však stavbu dokončit, po jeho smrti nebylo ani možné vysvětit alespoň některou z budov. Stavbu dokončil kníže Václav, který zde roku 925 nechal pohřbít svou babičku Ludmilu a při té příležitosti byl kostel vysvěcen. Význam stavby v následujících letech dokládá mimo jiné existence sboru kněží - kanovníků, již tvořili jakési církevní centrum ještě před založením biskupství v Praze.\nSbor kanovníků vznikl již při založení kostela knížetem Vratislavem a po vzniku kláštera byl status těchto kanovníků změněn ve sbor kněží. Ti dosahovali velkého vlivu nejen na úrovni kláštera, ale mnohdy i ve vysokých církevních kruzích. Mezi jejich úkoly patřilo zajišťovat duchovní správu a součinnost kláštera a sloužit mše pro sestry i pro ostatní věřící, přičemž důraz byl kladen na mše za zemřelé.\n\nVznik kláštera je spojován s předpokládanou diplomatickou cestou přemyslovské princezny Mlady do Říma. Pokud měla tato cesta za hlavní cíl povolení vzniku pražského biskupství a tím církevní nezávislost Čech na Řeznu, musela by proběhnout před rokem 973, snad uspořádaná ještě za života Mladina otce Boleslava I. Pak by mohlo být datum založení kláštera 973 či 974. Pravděpodobněji však Mlada cestu podnikla až po vzniku biskupství v letech 973–976 za vlády jejího bratra, knížete Boleslava II. Povolení k založení prvního ženského benediktinského kláštera v Čechách měla získat od papeže a z Říma si měla přivést také sbor panen jako základ klášterního konventu. Mlada se pak stala první abatyší kláštera, když přijala rádové jméno Marie.\n\nZa dobu založení kláštera se tedy považuje nejpravděpodobněji rok 976. Co se majetku kláštera týče, je třeba předpokládat, že ihned po svém vzniku byl nadán četnými statky, i když o jejich počtu nebo případné rozloze chybí přesnější zprávy. Nezodpovězenými otázkami zůstává, proč byl nejstarším českým klášterem konvent ženský a také jaké bylo složení prvotního konventu, který do českých zemí dorazil z Říma.\n\nPo roce 976 byly u kostela sv. Jiří postaveny klášterní budovy a z kostela se stal konventní chrám používaný novým sborem benediktinek, což vedlo k prvním stavebním úpravám. Původní trojlodí bylo uzavřeno apsidami, vznikly tribuny pro jeptišky a podzemní prostor na relikvie, protože klášter byl pohřebištěm přemyslovského rodu, jež bylo později přeneseno do baziliky sv. Víta.\n\nOd svého založení byl sv. Jiří považován za panovnickou fundaci a panovník si vyhrazoval právo dohledu nad klášterem i konventem. Tato ochrana přinesla na jedné straně zcela exkluzivní postavení mezi ostatními kláštery, na straně druhé mohla znamenat jistou formu omezení a překážku na cestě k úplné nezávislosti. Důkazem tohoto vztahu je i časté dosazování Přemysloven na stolec abatyše, mnohdy za cenu nucené abdikace abatyše původní (například v r. 1302 odstoupila Žofie ve prospěch Přemyslovny Kunhuty) nebo přestupu z jiného řádu (přestup Anežky Přemyslovny z doksanského premonstrátského kláštera přímo do úřadu abatyše benediktinského kláštera). Přesto je nutné zdůraznit postavení abatyše jako suverénní správkyně kostela, kláštera, konventu i všeho náležejícího majetku.\n\nPro období 11. století nemáme z dějin kláštera mnoho zpráv. Jeho druhá polovina byla provázena snahou o svatořečení (beatifikaci) sv. Ludmily, jež se zde uctívala již od své smrti a její kult stále sílil. Klášter byl centrem této tradice, a proudilo sem proto mnoho věřících.\n\nBěhem obléhání Pražského hradu v roce 1142 byly budovy kláštera i chrám značně poškozeny požárem a sestry byly nuceny uprchnout. Útočiště nalezly pravděpodobně v kostele sv. Jana Křtitele pod Petřínem. K nápravě škod došlo v letech 1145–1151 za abatyše Berty, která je pro rozsáhlost oprav často nazývána druhou zakladatelkou kláštera. Za jejího působení byla pravděpodobně opravena valná část poničených klášterních budov, ke kostelu byly přistavěny obě vysoké bílé věže, vytvářející dnešní siluetu kláštera a vystavěny byly budovy konventu (např. dlouhý dormitář). Z tohoto období pravděpodobně pochází i rozsáhlá malířská výzdoba, dochovaná jen torzovitě.\n\nMezi ostatními událostmi 12. století nalézáme například vyhotovení vyšívaných bohoslužebných rouch z roku 1151, jež vznikly na žádost biskupa Jindřicha Zdíka jako dar pro papeže Eugenia III. a také vyslání zakladatelského konventu do Teplic. O vysoké úrovni kláštera ke konci 12. století svědčí i provozování velikonočních dramatických her, v nichž však nově ženské role nepředstavovali převlečení muži, ale abatyše se sestrami. Mužské úlohy představovali kněží, jáhni a podjáhni.\n\nZa obnovitelku baziliky bývá označována abatyše Anežka Přemyslovna. Stála v čele kláštera mezi lety 1200–1228 a zasadila se o mnoho drobnějších stavebních úprav. K této době se vztahuje zmínka o vybudování arkádového přístavku, snad chodbě, která zřejmě vedla z konventu do chrámu interiérem a patřila ke komunikačnímu systému, jenž na Hradě spojoval svatovítskou baziliku, svatojiřskou baziliku a jednolodní románský kostel, jehož zbytky spočívají pod dlažbou třetího nádvoří. Odpověď na otázku účelu této stavby nebyla zatím nalezena, jedním z důvodů mohla být aktivní účast členek konventu na pozdějších bohoslužbách v chrámu sv. Víta nebo naopak možnost soukromé pobožnosti členů přemyslovského rodu v kostele sv. Jiří, pohřebišti starších Přemyslovců. Za abatyše Anežky vznikla také kaple sv. Ludmily a tympanon s vyobrazením trůnící Madony s Ježíškem v klíně.\n\nSe 13. stoletím bývá spojován také vznik svatojiřského skriptoria. Pravděpodobně vzniklo v roce 1294 spolu s kanovnickým sborem. Vznik rukopisů je v této době již prokazatelný, přičemž některé rukopisy a drobnější literární tvorba vznikly zřejmě již v druhé polovině 12. století. V době vzniku skriptoria byla abatyší Žofie, předchůdkyně Kunhuty Přemyslovny. Kdy se stala abatyší nevíme, jistý je jen rok její abdikace ve prospěch Kunhuty, tedy rok 1302. Za důležitý aspekt je považován Žofiin český původ a také fakt, že s sebou pravděpodobně přivedla do kláštera písaře, také českého původu, což mohlo umožnit překlady nejběžnějších modlitebních textů do češtiny.\n\nO intelektuálním vzestupu kláštera za její vlády svědčí například překlad žalmů do češtiny a možná vznik, v každém případě však zapsání tzv. Kunhutiny písně: \"Vítaj králi všemohúcí\" nebo rozšíření velikonočních slavností. Kunhuta na Žofiinu činnost navázala a díky svým prostředkům ji značně rozšířila. Skriptorium je považováno také za centrum kulturní, protože kanovníci zajišťovali duchovní vedení kláštera i čeledi, a to nejen formou pravidelných zpovědí sester a přisluhováním svátostmi, ale asi i péčí o duchovní růst konventu.\n\nZa nejvýznamnější období kláštera se pokládají roky úřadování abatyše Kunhuty. Vstoupila do funkce abatyše po zmíněné Žofiině abdikaci a setrvala v ní až do své smrti 26. listopadu 1321. Kunhuta Přemyslovna, dcera krále Přemysla Otakara II. a Kunhuty Uherské se narodila někdy kolem roku 1265. V roce 1277 ji její otec nechal vstoupit do kláštera klarisek u sv. Františka v Praze (pozdější Anežský klášter), pravděpodobně aby se vyhnul splnění slibu, který musel dát rok předtím Rudolfu Habsburskému a podle něhož měla být Kunhuta zasnoubena s Rudolfovým synem Hartmanem. Její duchovní určení změnil roku 1291 její bratr, král Václav II., když se rozhodl provdat ji za mazovského vévodu Boleslava, svého spojence při uplatňování nároku na polskou korunu. Z manželství vzešly tři děti, jeden syn a dvě dcery. Kunhuta zřejmě v tomto svazku nebyla šťastná, a tak se na sklonku 13. století vrací se svou nejmladší dcerou na pražský dvůr. Dne 22. července 1302 skládá Kunhuta pevné sliby a o něco později je vysvěcena do úřadu abatyše.\n\nZa nejvýznamnější dílo skriptoria je považován bohatě iluminovaný rukopis, podle Kristových pašijí zvaný \"Pasionál abatyše Kunhuty\". Velký nárůst rukopisů byl ovlivněn ustálením liturgie, bohatstvím kláštera, vzdělaností svatojiřských kanovníků, řeholních sester i protektorskou rolí posledních Přemyslovců. Soubor vhodných podmínek vedl k rozvoji skriptoria již v 70. letech 13. století. Tři iluminované rukopisy jsou dnes v knihovně Uměleckoprůmyslového muzea v Praze). Kunhutiny rukopisy vynikají jak písařsky, tak iluminátorským provedením. Obsahem zahrnují kromě běžných forem breviářů a antifonářů také náboženské texty s hlubším teologickým základem, zaměřené na mystiku Kristova umučení a kult Panny Marie. Odkaz přemyslovského skriptoria - nejen Kunhutina- se dále rozmnožoval po celé 14. století až do husitských válek. Další rukopisy z okruhu kláštera (například Kunky z Kolovrat) vznikly ovšem již v dílnách městských písařů a iluminátorů.\n\nKunhuta získala pro klášter také řadu privilegií a listin, jež podpořily jeho majetkový rozkvět a právní postavení. Navíc reprezentace přemyslovského královského dvora vedla z podnětu Václava II. a jeho setry Kunhuty k objednávkám drahocenných klenotnických prací. Klášter také díky poutním procesím získával finance pro množství bohatě zdobených uměleckých děl, z . Dvě relikviářové desky ze zlaceného stříbra, zdobené drahokamy, perlami a křišťálovými čočkami se po zrušení kláštera v dražbě dostaly do majetku strahovského opata a po jeho smrti byly instalovány na oltář klášterní baziliky Nanebevzetí Panny Marie na Strahově.\nKunhutina předchůdkyně a nástupkyně v jedné osobě, abatyše Žofie z Pětichvost spolu se svým bratrem, svatojiřským kanovníkem, investovala do nemovitostí. Za jejího působení v letech 1328–1345 proběhly další opravy a stavební úpravy kláštera, i když nevíme přesně jaké.\n\nVýjimečné postavení sv. Jiří znovu potvrdil i jeho velký ochránce Karel IV., který ve snaze pokračovat v přemyslovské tradici dále posílil vnímání kláštera jako důležitého duchovního centra. Pozici abatyše zakotvil v tzv. Zlaté bule, abatyši udělil titul kněžny a právo doprovázet budoucí královnu při korunovaci. Pečoval také o kult sv. Ludmily, o čemž svědčí hojné hmotné dary klášteru a také stříbrná herma svaté Ludmily, nacházející se dnes v Národní galerii v Anežském klášteře. V této době navíc postavení abatyše zahrnovalo také soudní pravomoc v okrscích podléhajících klášteru (v Praze na Újezdě a u sv. Ducha) spojené s finančními přínosy z nájmu domů, posudného a jiných poplatků.\n\nV letech 1364–1378 za abatyše Alžběty byla dokončena přestavba kaple sv. Ludmily do nynější gotické podoby. Oltář v kapli byl roku 1371 vysvěcen arcibiskupem Janem Očkem z Vlašimi.\n\nDůležitým momentem bylo také založení dalšího pražského benediktinského kláštera sv. Ducha a Milosrdenství Božího v polovině 14. století. Je možné předpokládat přímý vliv svatojiřského kláštera na nově vznikající fundaci, i když podklady v soudobých pramenech nenalezla. Do druhého pražského kláštera vstupovaly především dcery měšťanské. Po husitských válkách byl předán straně podobojí, od té doby postupně chátral a ve 2. polovině 16. století byla jeho správa převedena na svatojiřský konvent. Stalo se tak pravděpodobně na žádost abatyše Judity Eibenštolerové z Eibenštolu, jež stála v čele kláštera sv. Jiří mezi lety 1567–1600. Pod svatojiřský klášter přešel také archiv a bohatá knihovna od sv. Ducha, kde byla i malířská a písařská škola.\n\nPřed husitskými válkami patřil klášter mezi nejbohatší instituce v Čechách. Byl soběstačným politickým i hospodářským centrem s rozsáhlým pozemkovým fondem. Husitské války znamenaly v jeho dějinách velký zvrat, neboť klášter byl popleněn, konvent byl nucen uprchnout a klášterní majetek byl rozprodán poté, co abatyše Kunhuta z Kolovrat (1386–1401) odmítla podepsat kompaktáta.\n\n16. století bylo dobou snahy o obnovu kláštera, jež vycházela především od panovnického dvora. Jednou z nejdůležitějších památek tohoto období je renesanční portál z doby kolem roku 1515 s výjevem sv. Jiří zabíjejícího draka nad jižním vstupem do baziliky. V roce 1541 byl klášter značně poškozen požárem, došlo k nenávratnému zničení většího množství budov. Po zdlouhavých opravách, jež daly klášteru dnešní výraznou renesanční podobu, začala být jeho část využívána jako zbrojnice.\n\nDalší významné úpravy byly podniknuty až v letech 1608–1612, kdy abatyše Žofie Albínka z Helfenburku zřídila v západní části hlavní lodi velký kůr pro jeptišky. Za dobu trvání jejího úřadu byla revidována klášterní knihovna a většina starších textů byla opatřena novou barokní převazbou, během níž mnohdy došlo k narušení textu i malířské výzdoby. Převazby z této doby daly dnešní vzhled drtivé většině rukopisů.\n\nPo roce 1650 byla zbrojnice vrácena zpět konventu a o sedm let později začala zásadní raně barokní přestavba kláštera, která s přestávkou trvala až do roku 1680. Dokončena byla za abatyše Anny Mechtildy Schenweisové z Ecksteinu, jež stála v čele kláštera v letech 1671-1691 a zasadila se také o rozšíření kláštera, opravu věží klášterní budovy a západního průčelí.\n\nZ první poloviny 18. století pochází jediné svým způsobem kompletní zpracování svatojiřských dějin. Na žádost abatyše Františky Heleny Pieroniány z Galiana je sepsal k roku 1715 učenec Jan Florián Hammerschmidt.\n\nMezi mnoha drobnými stavebními úpravami v 18. století vyniká stavba kaple sv. Jana Nepomuckého mezi lety 1717–1722. Historie kláštera se uzavřela 7. března 1782, kdy byl vydán dekret císaře Josefa II. nařizující jeho zrušení. Ten vzbudil nevůli veřejnosti, Pražané žádali obnovení komunity, ale budovy byly předány do majetku vojenského eráru, byly v nich zřízeny kasárny a právo kněžny-abatyše korunovat české královny přešlo na představenou nedalekého Ústavu šlechtičen. Až v druhé polovině 19. století vzrostl zájem o klášter a jeho dějiny, budovy začaly být postupně rekonstruovány. Od roku 2008 do roku 2012 zde sídlila Sbírka umění 19. století Národní galerie v Praze. Nyní objekt spravuje Správa Pražského hradu.\n\nProstory byly v letech 1969–1975 upraveny pro výstavní účely Národní galerie dle návrhu architekta Františka Cubra. Byla zde umístěna expozice českého středověkého umění a českého umění 19. století. Expozice středověkého umění byla později v rozšířené podobě přesunuta do Anežského kláštera. V roce 2012 byla kvůli nevyhovujícímu stavu budovy expozice umění 19. století uzavřena a přemístěna do depozitáře s plánovaným budoucím otevřením v Salmovském paláci. V součsnosti je prostor vyžadující náročnou rekonstrukci využíván k příležitostným výstavám a je v rámci církevních restitucí nabízen římskokatolické církvi jako součást výměny za jiné objekty Hradu.\n\n\n\n"}
{"id": "318554", "url": "https://cs.wikipedia.org/wiki?curid=318554", "title": "Addamax", "text": "Addamax\n\nAddamax je firma, založená roku 1986 v illinoiském městě Champaign doktorem Peterem A. Alsbergem. Firma vytvořila Trusted operating systemy umístěné v ATT System V a Berkeley (BSD) jako varianty UNIXu. Addamax měl prodejní a vývojovou kancelář v marylandském Gaithersburgu.\n\n"}
{"id": "318556", "url": "https://cs.wikipedia.org/wiki?curid=318556", "title": "Emil Pollert", "text": "Emil Pollert\n\nEmil Pollert, vlastním jménem Emil Popper, (20. ledna 1877, Liblice u Mělníka – 23. října 1935, Praha) byl český operní pěvec a herec, v Národním divadle byl ve své době hlavním představitelem basových rolí.\n\nPo vzoru svého otce měl být obchodníkem, kterým se začal učit v Praze. Tam jeho bratr odhalil jeho talent a začal financovat jeho hodiny zpěvu u Františka Pivody a Moritze Wallersteina. Jeho studia netrvala dlouho, přerušilo je jeho roční angažmá v Olomouci v sezóně 1898 – 1899. Po něm na doporučení Karla Buriana a Ludvíka Vítězslava Čelanského předzpíval novému řediteli opery Národního divadla Karlu Kovařovicovi a byl okamžitě přijat.\n\nPrvní vystoupení v opeře (debutoval v činoherní roli v představení \"Byl jednou jeden král\") absolvoval s úspěchem zaznamenaným kritikem časopisu \"Dalibor\" jako Biterolf v \"Tannhäuseru\" Richarda Wagnera 4. srpna 1900. 21. září poprvé vystoupil v Smetanově opeře (byla to role Matouše v \"Hubičce\"), ty se staly jeho doménou. Velkého úspěchu se dočkal i při záskoku za nemocného kolegu ve \"Figarově svatbě\", zpíval Vodníka v \"Rusalce\". Postupně získával renomé interpreta komických rolí, což kritika původně nepředpokládala. I proto až 20. prosince 1903 poprvé zpíval Kecala v \"Prodané nevěstě\".\n\nPo odchodu tehdejšího prvního basisty Národního divadla Václava Klimenta v roce 1918 převzal jeho místo a až do své smrti pak vystoupil na první scéně celkem ve 221 úlohách ve více než 5000 představení.\n\nKromě operních rolí hrál také často v činohře, což považoval za zdokonalování svého hereckého umění, které nehodnotil příliš vysoko; při tom především spolupracoval s Jindřichem Mošnou. Vystoupil několikrát i v baletních představeních a hrál mistra Tutu v operetě \"Mikádo\". V opeře působil také jako režisér (celkem 12 oper, např. Martinů: \"Nevěsta mesinská\", Zich: \"Malířský nápad\", Verdi: \"Falstaff\", Puccini: \"Turandot\" - první uvedení v Národním divadle), v této oblasti ale umělecky nevynikl a jen drobně obohatil předchozí tradici.\n\nV roce 1928 byl vyznamenán státní cenou za své nepřetržité vynikající působení v Národním divadle a za vytvoření tradice v reprodukci operních postav. Založil a vedl Klub sólistů Národního divadla.\n\nV letech 1920–1922 působil i jako ředitel Švandova divadla a divadla Arena v Praze na Smíchově.\n\nZemřel v Praze odpoledne před plánovaným vystoupením v roli Bonifáce v představení Smetanova \"Tajemství\" na srdeční slabost 23. října 1935 a je pohřben na Vinohradském hřbitově. V pražském Národním divadle je nyní umístěna jeho busta sochaře Karla Dvořáka.\n\nJeho hlas byl pádný a zrnitý, neobyčejně zvučný, mimořádného rozsahu (vyzpíval až barytonové g), jeho barva postupně kultivovala do měkkého a sametového tónu. Ten i jeho herecká poloha a osobní charakter vůbec ho předurčily pro komické role. Hrál realisticky, někdy ke sklony k naturalismu, jeho komika je nejčastěji charakterizovaná jako lidská.\n\nTěžiště jeho díla spočívalo v rolích českého, zvláště smetanovského repertoáru. Kecala v \"Prodané nevěstě\" zpíval 357krát (také ve Varšavě, Bukurešti, Vídni a na mnoha místech Čech). Postavu vypracoval do detailu nejen pěvecky, ale i herecky, se zvláštním důrazem na gestiku, mimiku a postavení těla (mírný předklon se vztyčenou hlavou, v rukách za zády deštník). Jednotlivé scény budoval v kontrastu vážnosti Kecalovy povahy a komických situací, jimiž procházel. Kritika ocenila jak jeho \"pádnější komiku\", tak i přesný pěvecký výkon.\n\nPollert zpíval Kecala i při jubilejních uvedeních opery \"Prodaná nevěsta\" v Národním divadle (při 500. uvedení s Emou Destinnovou jako Mařenkou, při 600., 800., 900. i 1000. uvedení). Jeho umění v této roli je zaznamenáno na audionahrávce opery z roku 1933 (dirigent Otakar Ostrčil, Jeník: Vladimír Tomš, Mařenka: Ada Nordenová). Dochovaly se i dvě filmové verze opery, němá z roku 1913 (režie Max Urban) a zvuková (filmová režie Svatopluk Innemann, divadelní Jaroslav Kvapil) z roku 1933, ve skutečnosti pouze dokumentární záznam divadelní inscenace.\n\nKromě Kecala vypracoval k dokonalosti ještě postavu Mumlala ve \"Dvou vdovách\" a Bonifáce v \"Tajemství\", celkem nastudoval 11 rolí v osmi Smetanových operách (včetně postavy Beneše v \"Daliboru\", kterého ale nikdy nezpíval na scéně Národního divadla).\n\nPři obsáhlém repertoáru vynikl i v mnoha dalších rolích, např. jako Vodník v \"Rusalce\" či Marbuel v \"Čertovi a Káče\" Antonína Dvořáka či Purkrabí Kaliban v \"Bouři\" Zdeňka Fibicha.\n\nZ rolí nečeského repertoáru vynikl především jako baron Ochs v \"Růžovém kavalíru\" Richarda Strausse - zpíval ho v české premiéře opery 4. března 1911, dále jako Beckmesser (Richard Wagner: \"Mistři pěvci norimberští\"), Bartolo (Gioacchino Rossini: \"Lazebník sevillský\") nebo van Brett (Albert Lortzing: \"Car a tesař\"), v pozadí za těmito úspěchy zůstávají jeho výkony v Mozartových operách. Zpíval i v dílech ze současnosti (v Bergově \"Vojcku\" či Brandovu \"Strojníku Hopkinsovi\").\n\n\n"}
{"id": "318561", "url": "https://cs.wikipedia.org/wiki?curid=318561", "title": "Poochie", "text": "Poochie\n\nPoochie je postava z fiktivního animovaného seriálu Itchy & Scratchy Show, který je součástí amerického animovaného seriálu Simpsonovi. Poochie byl pes a tvůrci ho do seriálu přidali, aby zvýšili jeho sledovanost. Byl dabován postavou ze samotného seriálu Simpsonovi, Homerem Simpsonem, kterého v té době daboval Vlastimil Bedrna. Pro odpor diváků byl Poochie hned v následujícím díle odstraněn ze seriálu (zabit) a tvůrci slíbili, že už se nikdy nevrátí.\n\n"}
{"id": "318562", "url": "https://cs.wikipedia.org/wiki?curid=318562", "title": "John Gordon Sinclair", "text": "John Gordon Sinclair\n\nJohn Gordon Sinclair (* 1962 Glasgow) je britský herec, známý především svou rolí Gregoryho ve filmu \"Gregory's Girl\" (česky \"Gregoryho dívka\").\n\nSinclair byl členem Glasgow Youth Theater (Glasgowské divadlo mládeže), kde se setkal s Robertem Buchananem. Výsledkem bylo Sinclairovo účinkování v několika filmech režiséra Billa Forsytha. Známým se stal díky ve filmu \"Gregoryho dívka\", když mu bylo 19 let. Tuto roli zopakoval o téměř 20 let později ve filmu \"Gregory's Two Girls\" (česky \"Dvě Gregoryho dívky\"). Sinclair rovněž hrál ve Forsythově filmu \"Local Hero\" (česky \"Místní hrdina\") z roku 1983.\n\nV roce 1995 obdržel John Gordon Sinclair Cenu Laurence Oliviera za nejlepší mužský herecký výkon v muzikálu v představení \"She Loves Me\" v roce 1994.\n"}
{"id": "318563", "url": "https://cs.wikipedia.org/wiki?curid=318563", "title": "Mauno Koivisto", "text": "Mauno Koivisto\n\nMauno Henrik Koivisto [] (25. listopadu 1923, Turku – 12. května 2017, Helsinky) byl v letech 1982 až 1994 devátým finským prezidentem. Byl také prvním sociálním demokratem zvoleným do této funkce. Vystřídal v úřadě Urho Kekkonena. Po Koivistovi se v roce 1994 stal desátým prezidentem taktéž sociální demokrat Martti Ahtisaari.\nV šestnácti se přihlásil jako dobrovolník do zimní války, bojoval i v pokračovací válce. Po válce vystudoval filozofii a sociologii. Stal se též členem sociální demokracie. V letech 1966–1967 a roku 1972 byl ministrem financí. V letech 1968–1970 a znovu 1979–1982 byl předsedou vlády. Po rezignaci Urho Kekkonena na prezidentský post roku 1982 byl zvolen prezidentem.\n\nBěhem svého prezidentování učinil tento úřad méně ofenzivním, než v časech svého předchůdce, a uvolnil tak více prostoru parlamentu. Koivisto patřil k hlavním kritikům nadměrného vlivu svého předchůdce na vládní kabinety. V prezidentském úřadě ho zastihla perestrojka v SSSR a jeho následný rozpad. Koivisto toho využil k tomu, aby vyvedl Finsko z mezinárodní izolace, jež vycházela z jeho statusu neutrality během studené války. Ještě před rozpadem SSSR jednostranně vypověděl smlouvy, jež Finsko činily závislým na Sovětském svazu: Pařížskou smlouvu z roku 1947 i Smlouvu o přátelství a spolupráci z roku 1948. Přesto měl silný a dobrý vztah s posledním sovětským vůdcem Michailem Gorbačovem. Podobnou vazbu měl s americkým protějškem Georgem Bushem, díky čemuž oba světové vůdce přesvědčil, aby se v roce 1990 sešli v Helsinkách na zvláštním summitu. Roku 1992 požádal Mauno Koivisto o členství Finska v Evropském hospodářském společenství, které poté schválili Finové jasnou většinou v referendu.\n\nByl proslulý svým suchým humorem. V závěru života trpěl Alzheimerovou chorobou.\n\n\n"}
{"id": "318587", "url": "https://cs.wikipedia.org/wiki?curid=318587", "title": "Mercedes-Benz třídy G", "text": "Mercedes-Benz třídy G\n\nMercedes Benz G je terénní vůz německé automobilky Mercedes-Benz. G znamená Geländewagen (terénní vůz), odtud i zkratka G-Wagen. Jeho výroba trvá už přes 30 let. V lednu 2018 byla na autosalonu v Detroitu představena zcela nová generace třídy G. Je lehčí, větší, o terénní techniku se třemi diferenciály však nepřišla.\n\nVývoj modelu začal v roce 1972 v Německu a Rakousku ve spolupráci s renomovaným partnerem Steyr Daimler Puch. Výrobce terénních speciálů jako byly například vozidla Haflinger a Pinzgauer. Popudem byla předběžná objednávka na 20 000 vozidel Íránského šáha Rézy Páhlavího pro íránskou armádu. Po pádu jeho režimu byla ale ihned zrušena. S ohledem na vysoce pokročilé stadium vývoje se koncern Daimler-Benz rozhodl projekt dokončit a od roku 1979 dal terénní vůz na civilní trh. Výroba probíhala pod taktovkou automobilky Steyr Daimler Puch, která se i podílela na vývojových pracích. Interní typové označení vozidel, výrobní řady, bylo W 460. Původně se předpokládal odbyt i v německé armádě. Bundeswehr se ale rozhodl pro vozy Volkswagen Iltis. O automobil ale projevili zájem němečtí pohraničníci a argentinská armáda. V roce 1983 vyhrál tento model slavnou Rallye Paříž-Dakar. V roce 1991 se objevila luxusně vybavená třída G (interní označení W 463). Z původního vozu Mercedes-Benz G Class W 460 vznikl i Peugeot P4. Má stejný rám a karoserii ale používá motory a další díly z vozidel Peugeot. Z významnějších vojenských zakázek o vozidla G projevilo zájem například i Řecko a Spojené státy americké. Jejich Humvee se ukázal pro evropská bojiště příliš veliký a Ford M151 příliš malý a již starý, tak si nechaly postavit speciál označený jako G290 IFAV. G-Wagen se proslavil i jako Papamobil papeže Jana Pavla II. Tento vůz je nyní umístěn v muzeu společnosti Mercedes ve Stuttgartu. Pro některé trhy se vozidla vyráběla i pod značkou Puch.\n\nPrůměrná spotřeba byla okolo 13 litrů na 100 km. Automobil měl žebřinový rám podvozku a 2 tuhé nápravy. Tato konstrukce zajišťovala odolnost a životnost. Stoupavost je 80 %, boční náklon 54 % a nájezdové úhly jsou 36 a 27 stupňů. Světlá výška na základních pneumatikách je 210 mm. Pohon předních kol je možno připojit i za jízdy protože mezinápravová rozdělovací převodovka je synchronizovaná. Vozidlo bylo vybaveno čtyřstupňovou manuální nebo automatickou či pětistupňovou manuální převodovkou. Nabízelo se krátké kombi s rozvorem 2400 mm, dlouhé kombi s rozvorem 2850 mm, krátký a dlouhý dodávkový vůz bez prosklení vzadu, otevřený vojenský automobil na rozvoru 2850 mm, a konečně i podvozky s rozvorem prodlouženým na 3128 a 3428 mm. Od roku 1990 má třída G stálý pohon všech kol a klimatizaci ( pro odvozený komfortní model stavební řady W 463). V tomto roce se také objevily ve standardní výbavě vozidla uzávěrky všech tří diferenciálů. Původní model W 460 byl v roce 1992 přejmenován na W 461 a nabídka komfortní výbavy a motorů zúžena. Mercedes-Benz tak vyráběl jak komfortní terénní vozidla s veškerým luxusem na palubě, tak i odolné a stroze vybavené pracovní automobily stavební řady W 461. Dále je známá i stavební řada W 462, dostali ji vozidla vznikající pro armády technologií CKD kitů například v Řecku. Od roku 2001 je ve výbavě kontrola trakce a elektronická stabilizace. Třída G postupně dostávala silnější a výkonnější motory a zvyšovala se její hmotnost.\n\nOdvozenou francouzskou variantu poháněl zážehový čtyřválcový nebo vznětový motor Peugeot XD3 s převodovkou Peugeot. Výroba probíhala kromě Peugeotu i ve firmě Panhard. Francouzský podíl na vozidle musel přesáhnout 51 %, takže došlo i na palubní desku a interiér vozidla. Byl to neopancéřovaný vůz se stálým pohonem všech kol. V 60. letech potřebovala francouzská armáda nahradit 10 tisíc zastaralých vozidel převážně značky Jeep nebo podobných francouzských vozů. Nástupce měl být robustní, schopný dopravovat čtyři vojáky s výstrojí a vysílačkou a být tak malý, aby mohl být přepravován letadly. Původně si francouzská armáda objednala 15 000 vozů. Podobně jako německá armáda ani ta francouzská nevybavovala vozidla přední uzávěrkou diferenciálů, důvodem byla potřeba obsluhy vozidel nezaškoleným personálem. S uzamčeným předním diferenciálem může dojít na pevném podkladu až k jeho destrukci a následnému znehybnění celého vozidla. Peugeot P4 se účastnil také rallye Paříž-Dakar, ale s výkonnějším zážehovým šestiválcovým motorem PRV.\n\n"}
{"id": "318588", "url": "https://cs.wikipedia.org/wiki?curid=318588", "title": "Nemoci koní", "text": "Nemoci koní\n\nKoně trpí širokým spektrem onemocnění - dělit je můžeme na ta nakažlivá (způsobená viry, bakteriemi a parazity) a nenakažlivá (koliky, onemocnění pohybového aparátu atd.). Zdraví koně se posuzuje dle mnoha znaků, z nichž nejpatrnější jsou přijímání potravy, hladká a zdravá srst, pravidelné vyměšování výkalů, změny v chování. Prudká změna v chování je obvykle signálem pro chovatele, že s koněm není něco v pořádku a problém je třeba rychle diagnostikovat.\n\nU koní se virové a bakteriální infekce projevují typicky náhlým nástupem s teplotou, nechutenstvím, apatií. Nutná je přítomnost veterinárního lékaře a včasná diagnóza s nasazením léčiv. Některá onemocnění jsou přenosná na člověka (vozhřivka, salmonelóza, leptospiróza), jiná typická pouze pro koně. Některá nakažlivá onemocnění vedou u klisen k potratům (infekční zmetání klisen).\n\n\nPři vnějším poranění koně je vždy nutné zajistit vhodné ošetření, aby nedošlo především k bakteriálním infekcím. Nejnebezpečnější jsou zárodky tetanu, které žijí v koňském truse. Většina zárodků se usmrcuje pomocí volného kyslíku. Každá rána se má proto ošetřit tří procentním roztokem HO. U velké rány je potřeba zavolat veterináře, aby koni podal protitetanové sérum. Rána se také vyplachuje slabým roztokem hypermanganu, chloraminu, ajatinu, dále výluhem heřmánku a někdy i lihovým nápojem nebo jodovou tinkturou. Zbytečně koně nedráždíme prohmatáváním. Nebezpečné krvácení zastavíme tlakovým obvazem a vyčkáme příchodu veterináře.\n\nMůže jít jak o prvoky, tak mnohobuněčné cizopasníky. Patří často k nakažlivým nemocem (ústrojí, krve i kůže).\n\n\nNejčastěji se u koní objevují onemocnění trávicí a vylučovací soustavy spojená s nesprávnou výživou. Koňský trávicí trakt je velmi dlouhý a spoléhá na zdravou a četnou bakteriální faunu. Velmi typické a závažné jsou koliky, které bývají považovány spíše za skupinu příznaků než za onemocnění. \n\nNejčastější chorobou jsou poruchy trávení doprovázené bolestí v dutině břišní. Tento jev se nazývá kolika. Příznaky této nemoci začínají běžným nechutenstvím nebo neklidem koně, tzn. že nepřijímá potravu a válí se v boxu. Často se potí, kope zadníma nohama, a je celkově neklidný. Při kolice se kůň snaží zaujmout pozici sedícího psa, aby ulevil tlaku zvětšeného žaludku na bránici a plíce. \n\n\nI zpočátku lehká kolika se může během několika hodin změnit ve velmi vážný život ohrožující stav, proto je třeba ihned při takovýchto obtížích zvážit situaci a volat veterinárního lékaře.\n\nMohou vznikat jako důsledek nevhodné zátěže koně a úzce souviset i se způsobem podkování a ošetření kopyt. K problémům spojeným s pohybem koní patří také otlaky způsobené sedlem. Vznikají na místech, kde dochází k tření kůže koně s postrojem (např. sedlovou rozsochou na kohoutku nebo ztvrdlou plstěnkou). V místě tření jsou vidět sedřené chlupy a kůň reaguje na dotek přecitlivěle.\n\n\n\n\n"}
{"id": "318591", "url": "https://cs.wikipedia.org/wiki?curid=318591", "title": "Synagoga v Ivanovicích na Hané", "text": "Synagoga v Ivanovicích na Hané\n\nHusův sbor je původní klasicistní synagoga neznámého stáří v centru města Ivanovice na Hané, zbudovaná bývalou židovskou obcí. Prvním dokladem o existenci templu je na plánku městečka z roku 1727. Za druhé světové války, byla tato synagoga vydrancovaná nacisty. V roce 1947 koupil nevyužívanou budovu synagogy pekař Alois Donnebaum a hodlal ji přestavět na pekárnu. Na přestavbu ovšem nedošlo, než byla budova prodána církvi tak zde bylo skladiště sklenářství pana Rudolfa Rašky. Církvi československé husitské byla budova prodána v roce 1951. Otevření zrenovované budovy a převzetí k užívání Církví československou husitskou proběhlo 12. října 1952. Při rekonstrukci byl zachován původní vzhled, přibližně 250 let starý. Je to malý objekt s interiérem přizpůsobeným bohoslužbám Církve československé husitské.\n\n\n"}
{"id": "318594", "url": "https://cs.wikipedia.org/wiki?curid=318594", "title": "Radek Dvořák", "text": "Radek Dvořák\n\nRadek Dvořák (* 9. března 1977 Tábor) je bývalý český hokejový útočník.\n\nJe odchovancem týmu HC České Budějovice. Roku 1995 byl draftován Floridou Panthers, která si jej vybrala jako v prvním kole jako celkově desátého. V NHL prošel kromě Floridy také týmy New York Rangers, Edmonton Oilers, St. Louis Blues, Atlanta Thrashers, Dallas Stars, Anaheim Ducks a Carolina Hurricanes. Za Carolinu hrál naposledy v sezóně 2013/2014, po ukončení smlouvy na konci ročníku zůstal bez angažmá. V lednu 2015 oficiálně ukončil sportovní kariéru. V roce 2016 trénoval na Floridě šestileté děti, učil je úplným základům hokeje.\n\nStatistiky reprezentace:\n\n\nRadek Dvořák je ženatý, s manželkou Irenou mají dva syny Adama a Alexe.\n\n"}
{"id": "318595", "url": "https://cs.wikipedia.org/wiki?curid=318595", "title": "Adygejština", "text": "Adygejština\n\nAdygejština (), dříve též nesprávně \"čerkeština\", patří do severozápadní větve kavkazských jazyků. Typologicky se adygejština řadí k jazykům aglutinačním využívající ve tvarosloví a gramatice hojnost předpon a přípon.\n\nSpisovný jazyk je založen na temirgojském nářečí.\n\nAdygejštinou jako rodným jazykem hovoří kolem 300 000 osob, z toho cca 130 000 osob na původním území v Adygejské republice v Krasnodarském kraji. Další skupiny Adygejců jsou roztroušeny na území Austrálie, Egypta, Francie, Německa, Izraele (izraelští Čerkesové), Iráku, Jordánska, Severní Makedonie, Holandska, USA a Turecka, kde se nachází největší diaspora Adygejců žijících mimo území Ruské federace.\n\nPsaná podoba adygejštiny se začala rozvíjet až po VŘSR. Do roku 1927 se pro zápis adygejštiny užívalo přizpůsobeného arabského písma, které bylo následně nahrazeno latinkou. Od roku 1938 se adygejština píše upravenou cyrilicí.\n\nAdygejština, jako jiné kavkazské jazyky, je bohatá na souhlásky a jejich shluky, naopak je chudá na samohlásky.\n\nPodstatné jméno rozlišuje 4. pády (nominativ, genitiv, akuzativ a ergativ), přivlastnění, příslušnost k něčemu a v jednotném čísle, určité a neurčité skloňování.\n\nKe slovesu se připijují afixy osoby (podmětu a předmětu), čísla, času, způsobu, příslušnosti k podmětu, afixy vyjadřující mj. vynucenost, možnost a vzájemnost děje a zvratnost, dále předpony místní, směrové aj. Tím vzniká složitý složený slovesný celek, který je v mnoha případech samostatnou větou. Přechodná slovesa mají ergativní vazby.\n\n"}
{"id": "318602", "url": "https://cs.wikipedia.org/wiki?curid=318602", "title": "Darwin (operační systém)", "text": "Darwin (operační systém)\n\nDarwin je operační systém typu UNIX s otevřeným zdrojovým kódem, vydaný firmou Apple Inc. v roce 2000. Je složen z kódu vyvinutého ve firmě Apple spolu s kódem odvozeným z operačních systémů NeXTSTEP, FreeBSD a dalších free software projektů.\n\nDarwin byl vyvinut z operačního systému NeXTSTEP firmy NeXT Software, Inc. (později znám jako OpenStep), který byl vydán v roce 1989. Firma Apple v roce 1997 po získání firmy NeXT oznámila, že OpenStep bude používán jako hlavní součást jejich dalších operačních systémů. Darwin byl vytvořen z operačního systému Rhapsody v roce 1997 a na Rhapsody založeném Mac OS X Server 1.0 v roce 1999. V roce 2000 se Darwin oddělil (forknul) od Rhapsody a byl vydán jako open source software pod licencí Apple Public Source License (APSL). Komponenty Darwina jsou dodnes přítomny v Mac OS X.\n\nV červenci roku 2003 Apple uvedl Darwin pod Apple Public Source License (APSL) verze 2.0, kterou Free Software Foundation (FSF) schválila jako free software licenci. Předchozí vydání pod dřívější verzí licence APSL nejsou kompatibilní s vymezení free software podle FSF, přestože splňují požadavky Open Source Definition. APSL není kompatibilní s GNU General Public License.\n\nV roce 2000 se vývojáři Darwina rozhodli zvolit maskota. Mezi mnoha kandidáty (např. Aqua Darwin fish, Clarus the Dogcow a Orca) si nakonec vybrali ptakopyska Hexley. Avšak firma Apple doposud ptakopyska Hexley neuznává jako oficiální logo Darwina.\n\nTabulka verzí systému Darwin, obsahuje datum s verzí vydání Mac OS X.\n\n"}
{"id": "318608", "url": "https://cs.wikipedia.org/wiki?curid=318608", "title": "Synagoga v Rousínově", "text": "Synagoga v Rousínově\n\nSynagoga v Rousínově je bývalá židovská modlitebna postavená původně v roce 1591 v renesančně barokním stylu. Nachází se v ulici \"V uličkách\" pod číslem popisným 6, přibližně 100 metrů jihozápadně od Sušilova náměstí. Synagoga je chráněna jako kulturní památka České republiky.\n\nRousínovský templ prodělal během své existence několik přestaveb. Poslední z nich je pozdně klasicistní úprava z roku 1842. Bohoslužby se zde konaly do druhé světové války, během níž bylo zničeno vnitřní zařízení. U vchodu je dnes umístěn památník nacistické perzekuce židovského obyvatelstva města v letech 1939–1945, který byl odhalen v roce 2006.\n\nOd roku 1949 je budova využívána jako sbor Církve československé husitské, modlitebnu v patře využívá Českobratrská církev evangelická.\n\nRousínovská židovská komunita přestala existovat v roce 1940.\n\n\n"}
{"id": "318609", "url": "https://cs.wikipedia.org/wiki?curid=318609", "title": "Mercedes-Benz třídy CL", "text": "Mercedes-Benz třídy CL\n\nMercedes-Benz třídy CL ( \"Coupe Leicht\") je luxusní kupé německé automobilky Mercedes-Benz. V letech 1991 až 1998 probíhala výroba první generace. V letech 2000 až 2006 se vyráběla druhá generace a od roku 2007 nastoupila třetí generace. Technicky vychází z třídy S. Sportovněji laděné modely pocházely od společnosti AMG.\n"}
{"id": "318612", "url": "https://cs.wikipedia.org/wiki?curid=318612", "title": "Biskupský dvůr (Brno)", "text": "Biskupský dvůr (Brno)\n\nBiskupský dvůr je komplex několika různorodých staveb pod katedrálou svatého Petra a Pavla v Brně. Od roku 1818 je součástí a vlastnictvím Moravského zemského muzea.\n\nBiskupský dvůr, jehož existence je doložena již roku 1352, se nachází pod Petrovem v brněnské městské části Brno-střed v katastrálním území Město Brno, na adrese Muzejní č. 1. Je tvořen souborem několika různých staveb, které obklopují parkově upravené nádvoří. Původně gotická stavba proboštství patřila brněnské kapitule, roku 1588 ji však zakoupil olomoucký biskup Stanislav II. Pavlovský. Přestavbu pro biskupa (po němž získal tento architektonický komplex svůj název) provedl v novém stylu brněnský stavitel Antonio Gabri, úpravy dokončil po roce 1600 nástupce biskupa Pavlovského kardinál František z Ditrichštejna (který nechal vystavět i sousední Dietrichsteinský palác). Z nejstarší gotické části se dochovala budova s částečně obnaženým režným cihlovým zdivem a úzkými lomenými a obdélníkovými okny a hranolová věž; v druhém patře věže je kaple vyzdobená freskami s výjevy ze života světců na stěnách. V období renesance bylo vestavěno podloubí a jednopatrová arkádová lodžie.\n\nV Biskupském dvoře získalo své první sídlo Moravské zemské (tehdy Františkovo) muzeum, a to v roce 1818, rok po svém založení. Pro potřeby muzea bylo přistavěno v 80. letech 19. století tzv. d'Elvertovo křídlo, jehož hlavní vchod byl osazen balkonovým portálem, zdobícím původně nedlouho před tím zbořený palác Mitrovských na náměstí Svobody. Z tohoto náměstí bylo v roce 1858 přeneseno i sousoší z Merkurovy kašny od Ignáce Bendla, umístěné nyní v horní části nádvoří Biskupského dvora. Pozdější rozsáhlé stavební a parkové úpravy, dokončené roku 1963 (realizované při komplexní rekonstrukci budov muzea včetně v padesátých letech 20. století získaného – v roce 1990 však Výčtovým zákonem zpět navráceného – komplexu kapucínského kláštera, jehož jedna část, tzv. Trenckovo křídlo, částečně uzavírá Biskupský dvůr na východě), celkovou tvářnost Biskupského dvora již podstatně nezměnily.\n\nVe druhé polovině roku 2009 byla provedena celková rekonstrukce nádvoří Biskupského dvora - revitalizace travnatých ploch, nové dláždění ap. tak, že je možno prostor využívat k různým hromadným akcím včetně divadelních představení.\n\nV současnosti má v komplexu budov Biskupského dvora místo několik oddělení (pracovny i depozitáře) a expozic Moravského zemského muzea:\n\noddělení:\n\nexpozice\n\nDále se zde nachází přednáškový tzv. Historický sál, prostory pro menší dočasné výstavy - tzv. Mramorové sály, je zde umístěna Houbařská poradna.\n\nV prostoru Biskupského dvora roste několik exemplářů pavlovnie plstnaté (rychlerostoucí strom z krtičníkovitých - \"Scrophulariaceae\"), v Brně se vyskytující již jen na několika dalších místech (např. v rajském dvoře sousedního kapucínského kláštera, v parku za Domem umění či na Hájkově ulici v Líšni).\n\n"}
{"id": "318614", "url": "https://cs.wikipedia.org/wiki?curid=318614", "title": "Sergej Pavlovič Fedotov", "text": "Sergej Pavlovič Fedotov\n\nSergej Pavlovič Fedotov (rusky: Сергей Павлович Федотов, * 11. ledna 1961 v Permi, Sovětský svaz) je ruský divadelní režisér, představitel tzv. mystického divadla. Využívá a rozvíjí metodu herecké práce podle Michaila Čechova. Založil Divadlo U mostu v Permi a je jeho uměleckým šéfem. Pohostinsky režíruje i v dalších ruských divadlech a v zahraničí. Pro své inscenace si často sám vytváří i scénografická řešení. Věnuje se též pedagogické činnosti v oboru herectví.\n\nNarodil se v rodině s velkými uměleckými tradicemi, mezi jeho předky a příbuznými lze najít mnoho významných osobností (malíř z první poloviny 19. století Pavel Fedotov, režisér a učitel Stanislavského Alexander Fedotov nebo jeho manželka, herečka Glikerija Fedotovová). Od dětství se sice toužil stát hercem, ale absolvoval střední výtvarnou školu. Teprve poté začal studovat herectví a později i režii na Permském státním institutu umění. Roku 1983 po ukončení studia absolvoval stáž u režiséra Marka Zacharova v Moskvě. Do prvního zaměstnání nastoupil v malém městě Nytva poblíž Permi, kde založil divadelní studio \"Kord\". Již v rámci tohoto divadla se začal prakticky zabývat metodou . V květnu 1984 nastoupil vojenskou službu a jeho úkolem bylo vytvořit v Chabarovsku první divadelní soubor v rámci Sovětské armády. Soubor se nazýval \"Grotesk\" a on s ním za dobu své vojenské služby nastudoval sedm inscenací, s nimiž se úspěšně zúčastnil i Všeruského festivalu.\n\nPo skončení vojenské služby začal přednášet režii na Permském státním institutu umění a roku 1988 se skupinou spřízněných divadelníků založil v Permi Divadlo U mostu, zpočátku jako studiovou scénu. První inscenací nového souboru se stala hra \"Mandát\" Nikolaje Erdmana (premiéra 7. října 1988). Divadlo velice rychle vzbudilo svou zajímavou dramaturgií a jejím neotřelým inscenačním zpracováním velký zájem diváků a jeho tvorbu stále více oceňovala i odborná kritika. Nejslavnější inscenací tohoto období se stala \"Panočka\" (\"Панночка\") podle Gogolovy novely \"Vij\" (1991), s níž soubor postupně objel téměř celé Rusko a několik států Evropy. Inscenace se stala kultovním symbolem divadla. V roce 1992 se soubor profesionalizoval, získal statut městského divadla a byl zapsán do ruského rejstříku státních divadel. Správa města mu pronajala samostatnou budovu. Divadlo rychle proniklo do povědomí ruské divadelnické veřejnosti a stále častěji bylo zváno na prestižní festivaly. Od roku 1995 se Fedotov s Divadlem U mostu pravidelně zúčastňuje festivalu Divadlo evropských regionů, který pořádá Klicperovo divadlo v Hradci Králové, několikrát vystupovali v Praze a v dalších městech České republiky. Od roku 1998 Fedotov pravidelně hostuje jako režisér také v divadlech v Česku, přednášel na DAMU i na Divadelní fakultě JAMU a po několik let vedl herecké semináře v rámci festivalu Jiráskův Hronov. V roce 2004 získala jeho inscenace Bulgakovova \"Psího srdce\" v ostravské Aréně Cenu Alfréda Radoka jako nejlepší inscenace roku. Některé jeho další inscenace byly na tuto cenu v různých letech nominovány. Kromě toho režíroval úspěšné inscenace v Polsku a v Německu. S Divadlem U mostu hostoval v deseti evropských zemích. Roku 2004 mu ruský prezident udělil titul Zasloužilý umělec Ruské federace. V roce 2010 získal za inscenaci hry Martina McDonagha \"Mrzák inishmaanský\" Zvláštní cenu poroty na festivalu Ruské národní divadelní ceny Zlatá maska v Moskvě. V témže roce získal za tutéž inscenaci Grand Prix na Festivalu Bílá věž v běloruském Brestu. Jeho inscenace Gogolovy \"Ženitby\" získala roku 2010 cenu Zlatý rytíř na Mezinárodním divadelním fóru v Moskvě. V témže roce mu ruský prezident udělil titul Zasloužilý pracovník umění Ruské federace.\n\nVychází z divadelně antropologických zkušeností Jerzyho Grotowského a navazuje na ně zkoumáním a praktickým využitím metody ruského herce Michaila Čechova. Její podstata spočívá v tom, že herec vytvoří s pomocí fantazie jakéhosi dvojníka, duchovní bytost a následně do ní vstupuje. Onen rozvinutý dvojník mu pomáhá excentricky improvizovat hlasem, gestem i mimikou, a tak bezprostředně přenášet do divákova vědomí to, co se děje hluboko v nevědomí lidské osobnosti. Tvrdí se, že si s použitím své metody dokázal měnit barvu očí či velikost těla. Herec je svou postavou jakoby hypnotizován, ale přesto stále neztrácí ze zřetele, že je hercem v divadle.\n\nVelmi důmyslné užití hudby a světla s charakteristickým šerosvitem a pestrou paletou nejjemnějších odstínů dává vzniknout jakémusi magickému poli. Do něj vstupuje herec vždy jakoby poprvé, aby svým jednáním tvořícím příčinné souvislosti mezi jednotlivými složkami jevištní skutečnosti odkrýval svou existenci. Vyvolává excentrickou hrou smích i slzy.\n\nJeho pojetí divadla je plné improvizace důsledně sloužící k přiblížení podstatě předlohy. Vždy inscenuje autora, ne sebe. Tvrdošíjně odmítá režisérské „aktualizace“ a využívá důsledně postupy tradičního činoherního divadla. Tím se v současné době paradoxně stává alternativním režisérem a dokazuje, že staré hodnoty neztrácejí na působivosti. Odmítá kult hvězd, herci jeho divadla nemají z psychohygienických důvodů povoleno účinkování v reklamách, televizi či filmu.\n\nPro většinu inscenací vytvořil i scénografii.\n\n\n\n\n\n"}
{"id": "318619", "url": "https://cs.wikipedia.org/wiki?curid=318619", "title": "Divadlo U mostu", "text": "Divadlo U mostu\n\nDivadlo U mostu (rusky \"Театр У моста\") ve městě Perm je jedno z nejvýznamnějších malých divadel současnosti v Rusku.\n\nVznik a činnost divadla jsou úzce svázány s osobností ruského režiséra Sergeje Fedotova. Ten spolu s dalšími spřízněnými divadelníky roku 1988 divadlo založil a stal se jeho uměleckým šéfem. V prvním období soubor fungoval jako divadelní studio při Domě kultury Telefonního závodu. Jeho první inscenací se stala hra \"Mandát\" Nikolaje Erdmana (premiéra 7. října 1988). Roku 1992 se soubor profesionalizoval, byl zapsán do jednotného rejstříku ruských divadel a získal status městského divadla, zřizovaného permskou radnicí. Vedení města mu pronajalo samostatnou budovu se dvěma sály: velkým pro 180 diváků a studiovou scénou pro 100 diváků. Po několika letech začala spolupráce divadla s vedením města dostávat trhliny. V listopadu 2005 např. způsobily byrokratické průtahy na radnici dočasné odpojení divadla od dodávky elektřiny kvůli nezaplaceným účtům. Vedoucí činitelé města se pokoušeli zdůvodnit problémy divadla „tvůrčí krizí“ jeho uměleckého šéfa. Spory vyvrcholily na podzim roku 2006. Městské úřady se rozhodly využít lukrativní pozemek, na němž stojí budova divadla, pro komerční účely a pod různými záminkami se pokoušely zastavit provoz divadla a soubor z budovy vystěhovat. Proti tomuto záměru se zdvihla masivní vlna protestů od příznivců divadla z Ruska i ze zahraničí (jenom z Česka jich došlo do Permi několik stovek) a vedení města bylo nuceno ustoupit. Divadlo zůstalo v původní budově, a ta byla dokonce opravena. Dalším důsledkem této krize byla změna statutu Divadla U mostu, které na čas přešlo pod správu Permského kraje. O rok a půl později bylo divadlo předáno zpět pod správu města Perm.\n\nTěžištěm práce Divadla U mostu se od počátku stala především ruská klasika, díla Gogolova, Dostojevského, Čechovova, Bulgakovova a dalších autorů, především ta, v nichž hraje významnou roli mystika. Sám Fedotov říká, že se snaží vytvořit mystické divadlo. Při práci soubor uplatňuje a rozvíjí metodu Michaila Čechova, jejímž je Fedotov vyznavačem. Nejslavnějšími inscenacemi v dosavadní historii Divadla U mostu jsou právě ty, které jsou postaveny na mystice v ruské literatuře: dnes již kultovní \"Panočka\" podle Gogolovy novely \"Vij\", která se hraje od roku 1991 a dosáhla více než 2000 repríz, \"Večery na samotě u Dikaňky\" nebo inscenace \"Mistr a Markétka\". Divadlo a jeho umělecký šéf se těmito divadelními událostmi v krátké době proslavili, nejprve na regionálním, posléze celoruském a dnes možno říci i evropském divadelním fóru. Dramaturgie divadla se samozřejmě nevyhýbá ani dílům z jiných dramatik. Např. roku 2005 zde byla v ruské premiéře uvedena „connemarská trilogie“ irského autora Martina McDonagha. Divadlo U mostu se pravidelně zúčastňuje mnoha renomovaných festivalů v Rusku i v zahraničí a získalo již množství ocenění. V roce 2010 získalo za inscenaci \"Mrzák inishmaanský\" Martina McDonagha Zvláštní cenu poroty na festivalu Ruské národní divadelní ceny Zlatá maska v Moskvě. Za tutéž inscenaci získalo divadlo Grand Prix a cenu za nejlepší mužský herecký výkon (Vasilij Skidanov za roli Mrzáka Billyho) na Festivalu Bílá věž v běloruském Brestu. Inscenace Gogolovy \"Ženitby\" získala roku 2010 cenu Zlatý rytíř na Mezinárodním divadelním fóru v Moskvě. Divadlo několikrát hostovalo i v různých městech Česka.\n\nNení-li uveden jiný režisér, jde o inscenace Sergeje Fedotova, který ve většině případů vytvořil i scénografii.\n\n\n\n\n\n"}
{"id": "318620", "url": "https://cs.wikipedia.org/wiki?curid=318620", "title": "Oxid železnato-železitý", "text": "Oxid železnato-železitý\n\nOxid železnato-železitý, chemickým vzorcem FeO (FeO.FeO), je sloučenina železa a kyslíku. V přírodě se vyskytuje jako minerál magnetit. Je ferimagnetický do teploty 570 °C, nad touto teplotou se stává paramagnetickým.\n\nPoužívá se při výrobě železa ve vysoké peci. Do horní části pece se přidají rudy železa (např. magnetit a hematit) společně s vápencem a koksem. Reakcí koksu se vzdušným kyslíkem, který je do pece přiháněn spodní částí, vznikne oxid uhelnatý, pomocí kterého probíhá nepřímá redukce rud. Dochází k reakci FeO + CO → 3 FeO + CO. Vznikající oxid železnatý sestupuje do nižší části vysoké pece, kde je redukován pomocí koksu na železo. Vznikající oxid uhličitý reaguje s koksem za vzniku 2 molekul oxidu uhelnatého, které dále redukují rudy železa.\n"}
{"id": "318622", "url": "https://cs.wikipedia.org/wiki?curid=318622", "title": "Kostel svaté Markéty (Ves Touškov)", "text": "Kostel svaté Markéty (Ves Touškov)\n\nKostel svaté Markéty se nachází uprostřed obce Ves Touškov. Podle dochovaných podkladů se předpokládá, že byl postaven v roce 1350. Donedávna se uvnitř kostela nacházel cenný cyklus obrazů křížové cesty; před několika lety však došlo k jejich odcizení.\n\nBěhem minulých desetiletí kostel chátral, avšak postupem času byl uznán za církevní památku a byl opraven do dnešní podoby; byla též zprovozněna zvonice. V ní dle pamětníků již od třicátých let hnízdila sova pálená, do hnízdiště se však posledních pět let již nevrací.\n\nV kostele každoročně probíhá mše svatá v průběhu pouťových oslav a taktéž půlnoční mše svatá o Vánočních svátcích.\n"}
{"id": "318626", "url": "https://cs.wikipedia.org/wiki?curid=318626", "title": "Jaguar XKR", "text": "Jaguar XKR\n\nJaguar XKR byl sportovním automobilem britské automobilky Jaguar. Vyráběl se v letech 1998 až 2006. Stal se nástupcem modelu XJS. Vyráběl se také ve verzi kabriolet.\n\n\n"}
{"id": "318627", "url": "https://cs.wikipedia.org/wiki?curid=318627", "title": "Argentat", "text": "Argentat\n\nArgentat je francouzské město, ležící v departementu Corrèze v Limousinu.\n\nMěsto leží v Centrálním masivu na soutoku řek Dordogne a Maronne.\n\n\"Počet obyvatel\"\n\n\n\n"}
{"id": "318629", "url": "https://cs.wikipedia.org/wiki?curid=318629", "title": "Renault Avantime", "text": "Renault Avantime\n\nRenault Avantime byl odvážným kupé francouzské automobilky Renault. Vyráběl se pouze v letech 2001 až 2003. Vycházel z vozu MPV Renault Espace. Automobil se stejně jako model Vel Satis nikdy nestal oblíbeným mezi zákazníky *(1). Vyrobeno bylo pouze 8 557 kusů. Hlavním znakem každého Avantimu je dvoubarevné provedení, kdy střecha je vždy stříbrná.\nV 1999 byl představen jako koncept s 3.5 V6, ale do \"sériové\" výroby šel ve 2001 s úpravami interiéru a s minimálními změnami v exteriéru.\n\n\nVyráběl se také se zážehovým motorem 2.0i Turbo a vznětovým 2.2 Dci u společnosti Matra s.a. v továrně sídlící ve francouzském městě Romorantin.\nVýhled téměř 360` a vynikající systém topení a větrání dodnes patří k ojedinělým u sériových vozidel, stejně i jízdní vlastnosti (mimo českých silnic) odpovídají názvu (fr. avant – před a angl. time – čas). Absence pevného středního dveřního sloupku a otevírání větší části střechy dodává pocit z jízdy jako u kabrioletu, targa...\n\n(1) Ve výrobě po roce 2003 měl pokračovat Renault, ale vzhledem použitým technologiím to prakticky nebylo možné. Výbava a cena odpovídala MB třídy E nebo BMW řady 5. I to byl zřejmě důvod proč se dál Avantime nevyráběl.\n\n"}
{"id": "318631", "url": "https://cs.wikipedia.org/wiki?curid=318631", "title": "Alfredo Piàn", "text": "Alfredo Piàn\n\nAlfredo Pian (21. října 1912 Las Rosas, Santa Fé – 25. července 1990, Buenos Aires) byl argentinský automobilový závodník, účastník mistrovství světa Formule 1. \n\nJeho prvním a zároveň posledním působením ve F1 byla Grand Prix Monaka v roce 1950. Účastnil se jí pouze sobotním tréninkem, kde měl havárii se svým Maserati 4CLT/48 v týmu Scuderia Achille Varzi, bývalého jezdce světové úrovně a účastníka ME vozů F1, před druhou světovou válkou. Vůz Maserati byl čtyř válec s objemem 1500 cm³.\n\nPodle oficiálních statistik formule 1 se však tento jezdec neuvádí, že by byl účastníkem závodu F1, protože již v sobotním tréninku havaroval a zlomil si kotník. Tím pro něj tento závod skončil dříve než začal. Jeho kvalifikační čas, kterým byl na 18 místě, by jej do závodu za normálních okolností pustil. Ve statistikách je veden s označením DNS – nestartoval.\n\n\n\n\n\n"}
{"id": "318634", "url": "https://cs.wikipedia.org/wiki?curid=318634", "title": "Dino", "text": "Dino\n\nDino byl slavný sportovní automobil italské automobilky Ferrari. Označení Ferrari chybělo, protože vůz byl pojmenován podle syna zakladatele automobilky Enza Ferrariho Dina, který ve 24 letech zemřel na následky svalové dystrofie.\n\nVyráběl se v letech 1966 až 1969. Celkem bylo vyrobeno 150 vozů. Motor V6 1987 cm³ byl umístěn příčně před zadní nápravou. Výkon byl 132,4 kW.\n\nByl vyráběn v letech 1969 až 1974. Bylo vyrobeno 2609 kusů. Pro oba modely 246 byl použit agregát o objemu 2418 cm³.\n\nVýroba probíhala v letech 1972 až 1974. Bylo vyrobeno 1274 kusů. Automobil měl otevřenou karoserii a střechu typu Targa.\n\n"}
{"id": "318636", "url": "https://cs.wikipedia.org/wiki?curid=318636", "title": "Nilosaharské jazyky", "text": "Nilosaharské jazyky\n\nNilosaharské jazyky nebo také nilosaharská jazyková rodina jsou skupinou afrických jazyků, kterými se mluví především ve vyšších částech řek Šari a Nilu (z čehož je odvozen název „nilo-“ ), včetně historické Núbie a oblasti jižně od soutoku dvou Nilů. Největší část této jazykové rodiny se vyskytuje v Súdánu, skrz který protékají oba Nily: Bílý a Modrý Nil, jenž se spojují se do Nilu v Chartúmu. Jak si lze všimnout (viz mapka), tak se nilosaharskými jazyky mluví hlavně ve vnitrozemí Afriky, zahrnujíc v to povodí Nilu s přítoky, stejně jako střed Sahary.\n\nPodle odhadu Merritt Ruhlena v roce 1987 mluvilo nilosaharskými jazyky zhruba 11 miliónů lidí. Vnitřně je tato jazyková rodina daleko rozmanitější než indoevropská, nebo dokonce nigerokonžská, která je ale problematická, protože mnozí jazykovědci popírají její validitu. Částečně problematické je také zahrnutí jazyků songhai.\n\nPodle Ethnologue je jazyk shabo považován za jazyk nilosaharský, ale jinak bývá neklasifikovaný. Podle názoru Christophera Ehreta je to jazyk izolovaný.\n\nNěkteří jazykovědci, včetně Rogera Blenche, považují jazyky kadu (taktéž nazývané jazyky kadugli nebo tumtum) za jazyky nilosahararské, zatímco jiní se shodují s Greenbergem a řadí je mezi jazyky kordofánské. Christopher Ehret je považuje za malou izolovanou rodinu. Byly návrhy, aby byly jazyky mande (většinou řazené mezi nigerokonžské jazyky) přidány k nilosaharaským jazykům, hlavně kvůli mnohým pozoruhodným podobnostem s jazyky songhai.\n\nZaniklý meroitský jazyk pradávné civilizace Kuš je někdy řazen do nilosaharských jazyků, ale o tomto jazyku víme příliš málo na to, abychom ho s určitostí zařadili. To samé můžeme odůvodněně tvrdit o celkem nedávno zaniklém jazyku oropom v Ugandě (jestli někdy existoval), u něhož je poukazováno na spojitost s jazyky kuliak nebo Nilotskými jazyky.\n\nNilosaharská jazyková rodina bývá spojována s nigerokonžskými jazyky: Gregersen (1972) je sloučil do Konžskosaharské jazykové rodiny a Blench (1995) navrhl, že nigerokonžské jazyky můžou patřit pod nilosaharské jazyky (rovnocenně se středosúdánskými jazyky). Ovšem podobné teorie jsou většinou jazykovědců brány s rezervou.\n\nZde je přehled hlavních nilosaharských jazyků s minimálně půl miliónem mluvčích (Ethnologue, 2005):\n\n\n\n\n\n\n\n\n\nNěkdy se mezi nilosaharské jazyky řadí i východosúdánské jazyky.\n\nPodle Josepha Greenberga (jeho knihy The Languages of Africa, 1963), modifikované Lionelem Benderem (a přijaté portálem Ethnologue), jsou nilosaharské jazyky klasifikované do následujících větví:\n\n\n\n\n"}
{"id": "318637", "url": "https://cs.wikipedia.org/wiki?curid=318637", "title": "Corrèze", "text": "Corrèze\n\nCorrèze může být:\n"}
{"id": "318639", "url": "https://cs.wikipedia.org/wiki?curid=318639", "title": "Deviza", "text": "Deviza\n\nDeviza (starším pravopisem \"devisa\") je termín z oblasti finančnictví. Je to platební dokument, bezhotovostní forma pohledávky na cizí měnu. Mezi devizy patří například šek, směnka, cenný papír k umoření, splatný kupón akcie nebo dluhopis. Hlavní formou deviz jsou vklady tuzemských bank u zahraničních bank v cizí měně. Hotovostním protějškem devizy je valuta, představující hotové peníze v zahraniční měně.\n\nSlovo je odvozeno ze starofrancouzského \"devise\" nebo \"divise\", což znamenalo „heslo“ na erbu panovníka nebo šlechtice. Je to odvozenina z latinského \"dividere\", „rozdělit, oddělit“.\n\n\n"}
{"id": "318640", "url": "https://cs.wikipedia.org/wiki?curid=318640", "title": "Kopyto", "text": "Kopyto\n\nKopyto (\"ungula\") je tvrdé rohovité symetrické pouzdro na posledním článku prstů. Mají ho kopytníci, savci z řádu lichokopytníků. Kopytníci z řádu sudokopytníků mají na posledním článku prstů taktéž rohovinové pouzdro, ale nesymetrické. Kopyto sudokopytníků se v moderní terminologii nazývá pazneht. Kopytníci patří mezi prstochodce, při chůzi nenašlapují na chodidlo ale jen na prsty.\n\nPrůběhem evoluce byly původně pětiprsté savčí končetiny u lichokopytníku redukovány. U nosorožců na tří prsty, u tapírů na tři prsty na zadních končetinách a čtyři na předních.Čtvrtý je na noze vzadu a je posunut výše, proto je pro chůzi bezvýznamný, tapír na něj nenašlapuje. U čeledě koňovitých, tj., u koně, osla a zebry zůstal jen jeden, původně prostřední prst.\n\nRozdílná redukce končetin u zvířat se společným prapředkem je důsledek přizpůsobení se rozdílnému životnímu prostředí. U tapírů a nosorožců kteří se pohybovali ve vlhké měkké půdě byla chůze po více prstech výhodnější, měli větší našlápnou plochu a stabilitu. Koňovití se přesunuli do stepí s tvrdší půdou a větším počtem šelem, kde pro přežití museli vyvinout při běhu vyšší rychlost. K tomu jim napomohlo prodloužení končetin i přesunutí váhy na jeden prst.\n\nU tapíru a nosorožců je krátký poslední prstní článek rozšířen a na povrchu je pokryt rohovinovým kopytem. Převážná váha těla spočívá obvykle na třetím, prostředním prstu který je nejširší i nejsilnější, je natočen do osy končetiny. Ostatní dva prsty jsou podpůrné při chůzi v bahnité půdě.\n\nVývojově pokrokovější koňovití mají prst jen jeden, třetí, který je přetvořen v dokonalé kopyto. Z druhého a čtvrtého prstu zbyly jen tzv. kosti bodcové přiléhající těsně k dlouhému záprstí neboli nártu. Jediný prst je tvořen třemi kostmi, první se jmenuje kost spěnková, druhá korunková a třetí kopytní. K zadní stěně kopytní kosti přiléhá ještě střelka, kost vzniklá ztvrdnutím vaziva. Kopytní kost, střelka a spodní hlavice korunkové kosti jsou obaleny silným zrohovatělým pouzdrem – kopytem, které stále dorůstá. Kopyto je analogický orgán jako jsou dráp nebo nehet jiných savců.\n\nPři chůzi se koňské kopyto dotýká země pouze vystouplým chodidlovým okrajem, měkčí chodidlo s vystouplou střelkou se tvrdého podkladu (např. silnice) nedotýká, je ve styku s jen s měkkým podkladem (např. louka). Pokud chodí neokovaný kůň často po tvrdém materiálu, vystouplý okraj chodidla z rohoviny si obrousí a pak našlapuje i na střelku, to mu způsobuje bolest. Při okovávání se podkovy zatloukají pouze do tohoto okraje, hřeby nesmějí zasáhnout střed kopyta, měkké chodidlo a střelku.\n\nPři chovu koňů, oslů, mul a mezků se dlouhodobě sváří dva tábory, zda je pro zvíře vhodnější okovat ho nebo nechat \"naboso\". Každý má svou pravdu.\n\n\n"}
{"id": "318641", "url": "https://cs.wikipedia.org/wiki?curid=318641", "title": "Prstochodec", "text": "Prstochodec\n\nPrstochodec je označení pro savce, kteří došlapují pouze na prsty, nebo pouze na poslední články prstů. Mezi prstochodce patří většina šelem, všichni lichokopytníci a sudokopytníci. Končetina prstochodce je typická anatomickými přizpůsobeními, jako je zakrnění některých prstů, srůsty kostí, mozoly (hlavně na kočetinách šelem) nebo zmohutněním drápů až do podoby kopyt (u lichokopytníků) nebo paznehtů (u sudokopytníků).\n\n"}
{"id": "318647", "url": "https://cs.wikipedia.org/wiki?curid=318647", "title": "Kódování Manchester", "text": "Kódování Manchester\n\nKódování Manchester je způsob zakódování dat, který se využívá pro přenos dat počítačovou sítí na fyzické vrstvě ISO/OSI modelu, např. v Ethernetu či Token Ringu.\n\nV případě synchronního přenosu dat mezi odesílatelem a příjemcem je nutný synchronizační signál. Manchesterský kód spojuje původní datový signál se synchronizačním signálem a tedy umožňuje synchronní komunikaci.\n\nPro vyjádření hodnoty bitu se do poloviny bitového intervalu původního signálu vloží hrana - změna signálu. Pokud signál v této hraně přechází z vysoké úrovně na nízkou úroveň, pak vyjadřuje hrana hodnotu bitu 0. Pokud signál přechází z nízké úrovně na vysokou úroveň, hodnota bitu bude 1.\n\nProtože se hrana vždy nachází uprostřed každého bitového intervalu, může snadno sloužit k synchronizaci.\n\n"}
{"id": "318648", "url": "https://cs.wikipedia.org/wiki?curid=318648", "title": "Amnion", "text": "Amnion\n\nAmnion (neboli „vnitřní vak“) je vnitřní zárodečný obal, uvnitř něhož se nachází vodní prostředí, ve kterém se zárodek vyvíjí. Amnion je váček, uvnitř kterého je tzv. amniová dutina (cavum amnii). Amnion pochází z primárního ektodermu, také známého jako epiblast nebo ektodermových buněk bilaminárního zárodečného disku přítomného ve druhém týdnu gestace. Vyskytuje se u skupiny živočichů amniota (plazi, ptáci, savci) spolu s dalšími zárodečnými obaly.\n\nAmnion se vyskytuje v prenatálním období vývoje člověka. Vzniká již velmi brzy, konkrétně sedmý den po oplození vajíčka, a to uvnitř tzv. embryoblastu. Embryoblast se nejprve rozdělí na dvě vrstvičky, epiblast a hypoblast, z nichž právě v epiblastu dochází ke vzniku amniové dutiny, tedy dutiny obklopené amnioblasty. Možné je však i to, že amnion vzniká z části trofoblastu (konkrétně z cytotrofoblastu) – nepanuje o tom shoda.\n\nPostupně (ve 4. týdnu) amnion obklopí téměř celé embryo a stěna amnionu se zanořuje do embrya pouze v oblasti budoucího pupečníku. Uvnitř amniové dutiny se nachází amniová tekutina, známá jako plodová voda, která má největší objem až 1 litr v 38. týdnu těhotenství. Plod polyká tuto vodu, ta se dostává jeho cévním systémem do pupečníku a odtud do matky. Amniová tekutina vzniká jak činností těla matky, tak hlavně později i činností plodu.\n\nAmniová membrána (amnion) je tkáň složena z 5 vrstev: nejvnitřnější je vrstva epiteliálních buněk, následuje tlustá bazální membrána, kompaktní vrstva, vrstva fibroblastu a jako poslední je houbovitá vrstva, která dosedá na okolní, zevně položený chorion.. Zprostředkovává řadu funkcí včetně syntézy růstových faktorů a cytokinů. Je odpovědná za regulaci ph, transportu vody a zajišťuje propustnou bariéru pro amniové makromolekuly.\n\nŠtěpy amniové membrány mají terapeutický potenciál při hojení ran. Včasné užití amnio membrány se ukázalo jako prospěšné při léčbě vředů, popálenin a dermálních poranění. od druhé poloviny 20. století byly alotransplantáty amnio/chorionové tkáně použity také pro chronické neuropatické rány, povrchové rány rohovky, stejně jako pterygium a konjunktivochalázu, zubní aplikace a pro ortopedické, obecné a neurochirurgické aplikace.\n\nAmniová membrána je neimunogenní, redukuje inflamaci, bolest a zjizvení a poskytuje matrici pro buněčnou kolonizaci stejně jako přirozenou biologickou bariéru.\n\nLidské amniové aloimplantáty obsahující amnion a případně i chorion byly také terapeuticky použity pro kožní rany a zdají se býti účinné při urychlování hojení ran.\n\nZákladní mechanizmus terapeutického účinku nebyl doposud zcela objasněn. Nativní lidská amniová membrána obsahuje řadu růstových faktorů, včetně epidermálního růstového faktoru (EGF), bazálního fibroblastového růstového faktoru (bFGF), růstového faktoru keratinocytů, transformačního růstového faktoru a (TGFa) a TGFp, nervový růstový faktor a růstový faktor hepatocytů, o kterých je známo, že hrají rozhodující roli ve fyziologických procesech vedoucích k normálnímu hojení ran a regeneraci tkání.\n\nPrvní pokusy užití amniové membrány na poranění se datují již do starověkého Egypta. V moderní historii je první užití amniové membrány datováno do roku 1910 a to v oblasti popálenin. V této době se amniové membrána používala tzv. metodou ze sálu na sál, tedy rovnou z toho porodního po drobném oplachu na sál operační k potřebnému pacientovi. V posledních 50 letech byly alotransplantáty amnio/chorionové tkáně úspěšně použity také pro chronické neuropatické rány, povrchové rány rohovky, stejně jako pterygium a konjunktivochalázu, zubní aplikace a pro ortopedické, obecné a neurochirurgické aplikace.\n\nDlouhou dobu se amniová membrána jako avaskularizovaná tkáň používala především v oftalmologii, kdy se s výhodou aplikovala na povrchové poranění rohovky.\n\nStudie prokázaly, že užití amniové membrány zvyšílo hojení chronických ran, snižilo zánět v ráně a tvorbu jizev. Funkcí je krytí rány a vytvoření bariéry. V mnohých případech došlo při užití amniové membrány na ránu k úplnému zhojení do 12 týdnů od začátku léčby. Obsažené cytokiny a další typy proteinů jsou ovlivňovateli a mediátory věcí, jako je buněčná proliferace, migrace buněk, angiogeneze apod.\n\n\n"}
