{"id": "282833", "url": "https://cs.wikipedia.org/wiki?curid=282833", "title": "Požární vodovod", "text": "Požární vodovod\n\nPožární vodovod je speciální potrubní rozvod pro požární vodu. Může být umístěn pod omítkou, nebo na povrchu stěny. Význam požárního vodovodu spočívá v maximálním možném omezení rizik vzniku a šíření požáru. Dále pak ve vytvoření možnosti účinně a efektivně zasáhnout v místech, kde už k vytvoření požáru došlo. Pokud je požární vodovod umístěn na povrchu, musí být zřetelně označen červenou barvou. Požární vodovody se navrhují podle \"ČSN 73 0873\" Zásobování požární vodou a \"ČSN 75 2411\" Zdroje požární vody. Aby bylo možné efektivně hasit požár, je nutné mít dostatečné zdroje požární vody. Tyto zdroje musí být schopny trvale zajišťovat předepsané množství požární vody alespoň po dobu půl hodiny. Zdroj požární vody může být řešen jako samostatný rozvod nebo jako rozvod společný s veřejným vodovodem.\n\n\n\n\n"}
{"id": "282835", "url": "https://cs.wikipedia.org/wiki?curid=282835", "title": "Northrop YB-35", "text": "Northrop YB-35\n\nNorthrop YB-35 byl těžký čtyřmotorový bombardér, který pro USAAF (Americké armádní letectvo) během druhé světové války vyvíjela firma Northrop Corporation. Byl to první bombardér, který byl koncipován jako samokřídlo. Nakonec bylo postaveno jen několik kusů (prototypy a předsériové letouny), protože letectvo se soustředilo na proudovými motory poháněný typ Northrop YB-49, který se ale také nedostal do sériové výroby.\n\nProjekt B-35 byl výsledkem zájmu konstruktéra Jacka Northropa o samokřídla, který se datoval alespoň už od 20. let. V průběhu druhé světové války byl u jeho společnosti zadán vývoj dálkového samokřídlého bombardéru. Teoreticky mělo samokřídlo kompaktnějším řešením konstrukce letounu ušetřit hmotnost celého letounu a takový bombardér měl být teoreticky rychlejší, mít větší nosnost a nakonec být i levnější, než konvenční bombardér.\n\nAmerické letectvo vydalo 11. dubna 1941 požadavek na strategický bombardér, který by unesl 10 000 liber pum při náletu na vzdálenost 5 000 mil. Stroj měl mít nejvyšší rychlost 450 mil/h a cestovní rychlost 275 mil/hod a také dostup 45 000 stop. Takový letoun by byl schopný bombardovat cíle v němci okupované Evropě i po pádu Velké Británie. Původně byly osloveny jen firmy Boeing a Consolidated, která podle nich vyvinula bombardér Convair B-36. V květnu ale byla objednávka rozšířena i na Northrop, který měl vyvinout nové, nekonvenční řešení.\n\nNovátorské řešení si nejprve vyžádalo stavbu testovacího letounu v třetinové velikosti, označeného Northrop N-9M. Díky tomuto letounu byly získány informace využité při aerodynamickém řešení B-35. Práce na samotném B-35 začaly v roce 1942. \n\nKontrakt na výrobu prototypu XB-35 byl podepsán 22. listopadu 1941. Kontrakt zahrnoval opci na stavbu druhého kusu, která byla uplatněna 2. ledna 1942. První byl předán v listopadu roku 1943 a druhý v dubnu 1944. Kabina posádky byla vložena uvnitř křídla. Osádce sloužil i ocasní kužel, vyčnívající z odtokové hrany křídla. V tomto kuželu mělo být u sériových strojů stanoviště střelců, dálkově ovládajících zbraně letounu. V zadní části kabiny byly prostory pro odpočinek posádky při dálkových letech. Při konstrukci také byla použita kvalitnější slitina hliníku \"Alcoa\".\n\nPrvní let XB-35 proběhl 25. června 1946. Stroj při něm během 45 minut přelétl z letiště \"Hawthorne\" v Kalifornii na letiště \"Dry Lake\". Už tento let provázely potíže, které pokračovaly i v dalších letech. Po několika letech byly oba letouny uzemněny. I po úpravách se nepodařilo potíže odstranit. Program byl nakonec zrušen, i když ještě předtím byla objednána zkušební série.\n\nSérie 13 předsériových YB-35 byla objednána 30. září 1943. První z nich vzlétl 15. května 1948, v době, kdy už byla díky rozvoji proudových motorů, celá koncepce YB-35 zastaralá. Tento první kus YB-35 byl také jediný, který kdy doopravdy vzlétl. Jeho testy pokračovaly několik měsíců, než byl 20. července 1949 sešrotován. Druhý rozestavěný YB-35 byl sešrotován ještě před dokončením. Stalo se to 19. srpna 1949.\n\nU ostatních 11 kusů YB-35 byla objednána jejich přestavba na proudový pohon. Dva kusy pohánělo osm proudových motorů. Byly označeny YB-49 a zničeny během testů. Sedm bylo přestavováno na variantu YB-49B, ale žádný nebyl dokončen. Jeden kus dostal šest proudových motorů a testován s označením YRB-49A jako experimentální průzkumný letoun. Zbývající Y-35B byl pod označením EB-35B používán k testování turbovrtulových motorů \"XT-37 Turbodyne\". Byl sešrotován 30. března 1950.\n\nJeště za války se uvažovalo o výrobě 200 kusů B-35. Jelikož firma Northrop na takovou zakázku neměla kapacitu, letouny měla stavět firma Glenn L. Martin. Potíže s prototypy ale výrobu oddalovaly, až bylo zřejmé, že se neuskuteční. Předsérie proto sloužila zkušebním účelům.\n\nVývoj se komplikoval už v době zkoušek testovacího letounu Northrop N-9M. Ukázalo se totiž, že dolet B-35 bude o 1 600 mil kratší, než byly armádní požadavky. Menší byla i předpokládaná nejvyšší rychlost. Další potíže nastaly se startem prototypu. Systém protiběžných vrtulí vedl k opakováným selháním převodovky a jejich ovládání. Zákaz vzletů prototypů byl vydán v době, kdy měly za sebou pouhých 19 a 8 vzletů.\n\nProtiběžné vrtule byly odstraněny a nahrazeny jednoduchými. Pak se ovšem objevily silné vibrace a došlo i k zásadnímu zhoršení výkonů letounu. Problémy byly také s komplikovaným výfukovým systémem. Už po dvou letech stroj nesl známky únavy materiálu. Nakonec byl tedy program zrušen pro neustávající technické potíže, technickou zastaralost, stejně jako pro to, že se vývoj neustále protahoval a značně překročil svůj rozpočet.\n\n\n\n\n\n\n"}
{"id": "282842", "url": "https://cs.wikipedia.org/wiki?curid=282842", "title": "Radstadtské Taury", "text": "Radstadtské Taury\n\nRadstadtské Taury jsou pohoří geograficky se řadící do celku Nízké Taury, ve spolkové republice Salcbursko v Rakousku. Nejvyšším vrcholem je Weißeck (2711 m).\n\nRadstadtské Taury jsou na východě odděleny od sousedních, vyšších Schladmingských Taur údolími řek Severní (Pongauský) Taurach a Jižní (Lungauský) Taurach, mezi nimiž se nachází sedlo Obertauern (1739 m). Údolími a sedlem prochází horská silnice č. 99 spojující města Radstädt a Sankt Michael im Lungau. Severní hranici pohoří tvoří počátek údolí řeky Enns, která zde pramení a směřuje na východ, a údolí potoka Fritzbach, který směřuje na západ. Na západě pohoří zčásti sousedí s Dientenskými vrchy, od kterých je odděleno údolím řeky Salzach. Na jihozápadě a jihu pak je údolími potoka Grossarlbach a řeky Mury odděleno od zaledněných Vysokých Taur.\n\nRadstadské Taury jsou nejzápadnější skupinou Nízkých Taur. Toto horstvo se vyznačuje drsnějším charakterem klimatu a tvoří jakýsi přirozený přechod nižší severovýchodní části Alp k navazujícím, mnohem vyšším Vysokým Taurám (skupina Hafner na jihu a skupina Ankogel na západě a jihozápadě). Nejvyšší vrchol Weiseck (2711 m) leží ve výrazné rozsoše v jižní části pohoří.\n\n\nPohoří je poměrně bohaté na jezera a menší plesa, ležící vysoko v horách. Zřejmě nejvýznamnějšími vodními plochami oblasti jsou jezera Schlierer Almsee (1490 m) ležící v dolině Riedingtal pod jižní stěnou hory Mosermandl (2680 m), Zauchensee (1339 m) ležící na konci doliny Zauchental a divoké Tappenkarsee (1762 m) v jižní části pohoří. Další, menší jezera jsou Zaunersee, Essersee, Jäggersee, Neukarsee, Blausee, Wildsee, Fuchssee, Steinsee aj. Pod jihovýchodní stěnou hory Kraxenkogel (2436 m) se nachází, ve výšce 1735 m, pramen významné rakouské řeky Enns.\n\nJistě nejvýznamnějším turistickým centrem hor je zimní středisko Obertauern (1739 m), kde se nachází celé soustavy lanovek a lyžařských vleků, množství sjezdových tratí, ale i hotelů, penzionů a řada atrakcí (squash, golf atd.). Obertauern nabízí také další sportovní možnosti jako je např. 18 km upravených běžeckých stop a hustou síť turistických značených cest.\n\nOpěrnými body pro výstupy na místní vrcholy jsou město Wagrain (sever území, oblast Kleinarl), údolí Zederhaustal (jihovýchod území, hřeben Hochfeind - Weisseneck), zimní středisko u jezera Zauchensee (sever území, oblast Steinfeldspitze, Strimskogel). Údolí Riedingtal umožňuje přístup k vrcholům Mosermandl a Weißeck v jižní části pohoří.\n"}
{"id": "282843", "url": "https://cs.wikipedia.org/wiki?curid=282843", "title": "Jan I. z Lichtenštejna", "text": "Jan I. z Lichtenštejna\n\nJan I. Josef, kníže z Lichtenštejna, \"Johann I. Josef von Liechtenstein\", (26. června 1760 Vídeň - 20. dubna 1836 Vídeň) byl rakouský polní maršál a 10. kníže z Lichtenštejna v letech 1805 - 1806 a pak znovu v letech 1814 - 1836.\n\nByl posledním lichtenštejnským knížetem, který vládl pod Svatou říší římskou. Byl druhorozeným synem knížete Františka Josefa I.\n\nJan Josef si zvolil vojenskou kariéru a ve 22 letech nastoupil do armády v hodnosti poručíka. Později během osmanských válek v Evropě se stal plukovníkem. Na významu získal během napoleonských válek, kdy byl povýšen na post polního maršála a stal se vrchní velitelem armády Rakouského císařství. Vedl rakouské vojsko v bitvě u Slavkova. Později byl obviněn kvůli nevýhodným mírovým smlouvám s Napoleonem - prešpurský mír a schönbrunnský mír. Obě tyto dohody byly velmi výhodné pro Napoleona a tvrdé pro Rakousko a Jan Josef byl nařčen, že má malé diplomatické schopnosti, a proto aby unikl před kritikou, odešel v roce 1810 z armády.\n\nJako lichtenštejnský kníže provedl pokrokové reformy, i poté však země zůstávala absolutistickou monarchií. V roce 1818 však potvrdil platnost nové ústavy, jež omezovala moc panovníka. Zlepšil podmínky v zemědělství a lesnictví a radikálně reorganizoval svou administrativu, aby vyhověl požadavkům o modernizaci země. Stal se propagátorem nového uměleckého směru v zahradnictví biedermeier.\n\nJanu I. Josefovi se také podařilo získat další panství, která věnoval svým synům, jako sekundo- a tertiogeniturní fideikomis: na přelomu let 1820/21 získal panství Deutschlandsberg-Hollenegg (pro prince Františka de Paula), roku 1823 Neulengbach (pro prince Karla Jona) a roku 1831 panství Rosegg v Korutanech (pro prince Bedřicha).\n\nV roce 1806 Napoleon začlenil Lichtenštejnsko do Rýnského spolku a udělil mu nezávislost. Na Vídeňském kongresu byla suverenita Lichtenštejnska potvrzena. V roce 1815 se země stala členem Německého spolku, a tak upevnila svou suverenitu.\n\nV roce 1792 se kníže Jan oženil s Josefou Žofií z Fürstenbergu-Weitry, s níž měl 11 dětí - 7 synů (mj. následník kníže Alois II.) a 4 dcery.\n\nPo smrti knížete Jana I. byly jeho ostatky dne 23. dubna 1836 s vojenskými poctami převezeny z Lichtenštejnského paláce do Michaelerkirche k poslednímu požehnání a poté do Vranova, kde byl pochován. Kníže Jan I. i jeho manželka byli pochováni v nové lichtenštejnské rodinné hrobce ve Vranově, severně od Brna, kterou dal kníže vystavět.\n"}
{"id": "282853", "url": "https://cs.wikipedia.org/wiki?curid=282853", "title": "Dolní Galilea", "text": "Dolní Galilea\n\nDolní Galilea (hebrejsky הגליל התחתון, \"Ha-Galil ha-Tachton\") je hornatá oblast na severu Izraele, která je vymezena na jihu Jizre'elským údolím, na východě Galilejským jezerem a údolím řeky Jordán, na severu Horní Galileou (hranicí je údolí Bejt ha-Kerem) a na západě Zebulunským údolím a rovinou u města Ako.\n\nDolní Galilea je částí Galileje. Nazývá se „dolní“, protože je méně kopcovitá než Horní Galilea. Její vrcholky dosahují nadmořské výšky okolo 500 m, nejvyššími vrcholy jsou Har Kamon (598 m) v severní části a Tábor (588 m) v jižní části).\n\nCelá Dolní Galilea je tvořena nízkými horskými hřebeny, směřujícími od západu na východ, mezi nimiž se nachází široká údolí. Na západě Dolní Galileji se nacházejí nízké vrcholky (200-300 m), pokryté dubovými lesy, směrem na východ je povrch hornatější, graduje pohořím Harej Nacrat (\"Nazaretské hory\"), až se zcela na východě stává opět mírnějším. V centrální části Dolní Galileji se rozkládá zemědělsky využívané údolí Bejt Netofa, kterému dominuje hřbet Har Tur'an a u něj menší údolí Bik'at Tur'an. Na východě region končí u Galilejského jezera, s nímž paralelně ovšem probíhá i hluboké údolí Bik'at Javne'el, oddělené od vlastního Galilejského jezera hřebenem Ramat Porija. Na jihovýchodní výspě, při řece Jordán, se nachází planina Ramot Isachar.\n\nRegionem protékají četné potoky, či občasné toky (vádí). Jizre'elské údolí odvodňuje k západu řeka Kišon, k východu pak směřuje Nachal Charod nebo Nachal Tavor. Planina Ramot Isachar leží v povodí Nachal Jisachar. Pahorky v oblasti aglomerace města Nazaret a oblast odtud k západu spadá do povodí potoka Nachal Cipori, který odvodňuje i údolí Bejt Netofa. Východní okraj planin Dolní Galileji zase patří k povodí toku Nachal Javne'el.\n\nDolní Galilea patří mezi hustě osídlené regiony státu Izrael. Demografickým centrem je aglomerace města Nazaret, která sestává převážně z měst obývaných izraelskými Araby, byť některé její součásti jsou židovské (Nazaret Ilit, Migdal ha-Emek). Rovněž venkovské osídlení je etnicky smíšené. Židé výrazně převládají na jižním okraji regionu, v Jizre'elském údolí. Kromě Židů a Arabů se zde nacházejí i početná sídla Drúzů - tedy arabsky mluvících příslušníků svébytné nábožensko-etnické komunity. Stojí tu také jedna obec, kterou obývají izraelští Čerkesové (Kafr Kama).\n\nNovověké židovské osidlování zde bylo zahájeno již na počátku 20. století, kdy vznikly například zemědělské vesnice Javne'el nebo Kfar Tavor (obě zřízené roku 1901). Ve 20. letech 20. století začaly židovské osady vytvářet souvislé územní bloky v Jizre'elském údolí, zatímco hornaté oblasti v centrálních částech Dolní Galileji zůstávaly nadále převážně arabské. Výjimkou byly některé izolované židovské vesnice jako například Kfar ha-Choreš poblíž Nazaretu, založená roku 1933.\n\nPodle plánu OSN na rozdělení Palestiny z roku 1947 měla být Dolní Galilea rozdělena mezi židovský a arabský stát. Během první arabsko-izraelské válce v roce 1948 byla ale celá oblast dobyta izraelskou armádou, zejména v rámci Operace Dekel. Část arabského obyvatelstva tehdy region opustila, ale na rozdíl od jiných území státu Izrael zde byla ponechána četna arabská sídla. V následujících desetiletích zde ovšem proběhla vlna zakládání židovských vesnic, další vlna židovského osidlování přišla v 80. letech 20. století v rámci programu Micpim be-Galil, který byl soustředěn zejména do severních oblastí na pomezí Dolní a Horní Galileje.\n\nRegion je napojen na četné dopravní tahy. Ve východozápadním směru je to například dálnice číslo 77.\n\n\n"}
{"id": "282862", "url": "https://cs.wikipedia.org/wiki?curid=282862", "title": "Hanson", "text": "Hanson\n\nHanson je americká pop-rocková skupina založená v Tulse v Oklahomě bratry Isaacem, Taylorem a Zacem Hansonovými. Jsou známi především díky svému hitu \"MMMBop\" (1997) z jejich debutového alba \"Middle of Nowhere\", který jim vynesl tři nominace na cenu Grammy. Kvůli konfliktu s producenty opustili nahrávací společnost a založili svou vlastní, 3CG Records.\n\n\n\n"}
{"id": "282863", "url": "https://cs.wikipedia.org/wiki?curid=282863", "title": "Schellenberg", "text": "Schellenberg\n\nSchellenberg je město v nížinaté oblasti Lichtenštejnska na břehu Rýna. V roce 2015 mělo 1 068 obyvatel a zaujímalo plochu 3,5 km².\n\nOblast byla nejdříve obydlena Kelty a pak Réty. V roce 15 př. n. l. zdejší území obsadili Římané a udělali z něj část provincie Raetie. V raném středověku se provincie stala součástí Franské říše a za panování Karla Velikého bylo povýšeno na samostatné hrabství. To bylo později několikrát děleno mezi dědici. Od vzniku Svaté říše římské v 10. století bylo její součástí.\n\nHrabství Schellenberg bylo v roce 1437 koupeno hrabaty z Vaduzu a obě panství zůstaly od té doby spojeny personální unií. Po Švábské válce v roce 1499 se obě hrabství stala lény Habsburků, kteří je začlenili do svých držav v Předních Rakousích.\n\nV držení panství se střídaly různé místní rody až do let 1699–1712, kdy postupně obě hrabství koupil rod Lichtenštejnů, kteří – povýšeni od roku 1706 do stavu říšských knížat – potřebovali držet nějaké území s říšskou bezprostředností, aby měli právo hlasovat na říšském sněmu. Císař Karel VI. pak v roce 1719 povolil spojení obou panství Vaduz a Schellenberg do jednoho celku, čím vzniklo nové, relativně samostatné Lichtenštejnské knížectví.\n\nV městské části Hinterschellenberg je umístěn památník, připomínající ruské vojáky 1. ruské národní armády, kteří v řadách Wehrmachtu bojovali na východní frontě proti SSSR. Spolu se svými rodinami tu na konci druhé světové války získali od Lichtenštejnska azyl a oproti jiným ruským vojákům v britsko-americkém zajetí nebyli vydáni zpět do SSSR.\n"}
{"id": "282864", "url": "https://cs.wikipedia.org/wiki?curid=282864", "title": "Žampach (hrad)", "text": "Žampach (hrad)\n\nŽampach (něm. Sandbach) je zřícenina hradu rozkládající se na stejnojmenném zalesněném návrší v obci Žampach, asi 6 km jihozápadně od města Žamberk.\n\nHrad Žampach byl založen ve druhé polovině 13. století za posledních Přemyslovců v rámci kolonizace řídce osídleného pohraničního pralesa východních Čech, který byl královským majetkem. Kolonizaci pravého břehu řeky Tiché Orlice prováděli příslušníci šlechtického rodu „ze Zebína“, kteří měli v erbu loveckou trubku. Nejstarší nepřímá písemná zmínka o hradu pochází z roku 1309, kdy je mezi škůdci lanšperského panství, které patřilo Zbraslavskému klášteru, zmiňován Petr „de Santbach“. V roce 1312 je jako majitel hradu zmiňován Křesislav ze Žampachu, před rokem 1324 vlastnil hrad Jan Lucemburský, který jej v tomto roce dal do zástavy Jindřichovi z Lipé. V majetku pánů z Lipé se hrad připomíná i v letech 1340 a 1346.\n\nPo roce 1346 přešel hrad do vlastnictví rytíře Jana ze Smojna řečeného „Pancíř“, který jej učinil útočištěm při svých loupeživých výpravách po okolí. Pancířovo počínání zastavila teprve trestná výprava českého krále Karla IV., který hrad oblehl a dobyl, Jana Pancíře nechal popravit a celé panství podřídil vlastní správě. Časové zařazení těchto událostí je nejisté, uvádí se podzim 1355 nebo jaro-léto 1356. Loupeže Jana Pancíře, dobytí hradu i Pancířův konec se staly námětem několika lidových pověstí. V roce 1357 věnoval Karel IV. panství Žampach Čeňkovi z Potštejna náhradou za hrad a panství Potštejn, konfiskované jeho otci, loupeživému rytíři Mikulášovi z Potštejna. Čeňkovými nástupci v držení hradu i panství byli jeho synové Jan a Mikuláš.\n\nKdyž ve druhé polovině 15. století postihly tuto větev rodu Žampachů z Potštejna finanční obtíže, přistoupili majitelé hradu k zástavě části panství. Jan Žampach z Potštejna byl nakonec nucen v roce 1513 zastavit celé žampašské panství Burianovi Trčkovi z Lípy. Po něm se stal v roce 1519 zástavním držitelem hradu a panství Hajman Krušina z Lichtenburka a o dvě léta později bratři Vojtěch a Jan z Pernštejna. Žádný z těchto nových nabyvatelů na Žampachu nesídlil a hrad v této době chátral. Teprve v roce 1539 Zdeněk Žampach z Potštejna († 1562) zástavu vyplatil, jednotlivé části někdejšího panství opět sjednotil a následujícího roku se domáhal u komorního soudu úhrady způsobených škod, které odhadoval na 4000 kop grošů.\n\nPo smrti Zdeňka Žampacha se jeho synové, z nichž někteří mezitím dosáhli zletilosti, v roce 1568 o panství podělili, a to tak, že hradu a dvora Žampachu, vsi Budy (připomínané poprvé v r. 1513) ležící pod hradem a osmi dalších vsí se ujal Vilém. Již následujícího roku tuto část panství opět postoupil svým bratrům Janu Burianovi, Karlovi a Čeňkovi a ti ji prodali Janu staršímu ze Žerotína (otci Karla st. ze Žerotína, jemuž patřilo nedaleké panství Brandýs nad Orlicí) a Adamovi Bukovskému z Hustířan. Poté, co se oba noví nabyvatelé mezi sebou vyrovnali, zůstal jediným majitelem panství Adam Bukovský, který si ve vsi pod hradem vystavěl novou tvrz a hrad ponechal svému osudu. Jeho rod panství udržel až do doby třicetileté války. V jejím průběhu hrad značně utrpěl jak od císařských vojáků (1634), tak od Švédů, kteří jej v roce 1639 vydrancovali. Ještě v roce 1648 byl hrad dvakrát obsazen císařskými vojáky. Poté již přestal definitivně plnit rezidenční či obrannou funkci a postupně podlehl zkáze.\n\n Hrad, stavěný nejprve v raně gotickém slohu, byl založen na výrazném homolovitém návrší, jehož vrcholová partie byla rozdělena příkopem tesaným ve skále na dvě části. Západní část tvořilo předhradí, východní část vlastní hrad. V předhradí, obehnaném kamennou hradbou, stály pravděpodobně jen dřevěné stavby hospodářského charakteru. Jádro hradu bylo přístupné z předhradí po mostě a jeho omezený prostor neumožňoval velkoryse pojaté stavební aktivity. Hlavní stavbou hradního jádra byl napříč postavený věžovitý palác, doplněný snad věží nad vstupní branou. Celý prostor, v němž zbývalo jen málo místa pro nádvoří, obepínala hradba. Přístup k hradu zajišťovala cesta na jižním úbočí kopce.\n\nV průběhu třetí čtvrtiny 15. století realizoval majitel přestavbu hradu, která měla definitivně odstranit i jeho poškození z dob husitských válek. Na předhradí byly vystavěny kamenné budovy, zejména pivovar a samotížný mlýn. Prostor předhradí byl rozdělen další zdí, která měla zpomalit postup případných útočníků. Přístup k bráně měla hájit nová tzv. Bílá věž. Není jisté, zda lze do této stavební fáze zařadit i vznik hradní kaple. V hradním jádru se renovace dotkla věžovitého paláce, na jehož pozůstatku byl ještě ke konci 18. století spatřován nárožní kámen s vytesaným letopočtem 1469. Při stavbě nových budov a při rozšiřování stávajících bylo využito kamenných kvádrů, zčásti použitých i na zpevnění hradeb.\n\nV průběhu první poloviny 16. století, kdy bylo panství dlouhodobě zastaveno, hrad chátral, neboť žádný z jeho zástavních majitelů, ani neinvestoval prostředky nutné k jeho údržbě. O míře opuštěnosti hradu svědčí skutečnost, že v jeho prostorách fungovala po dobu několika let před vyplacením zástavy penězokazecká dílna, jejíž činnost byla odhalena až v souvislosti s jiným kriminálním případem v roce 1542. Hmotný úpadek hradu zachycuje zápis vzniklý v souvislosti se snahami Zdeňka Žampacha z Potštejna o náhradu škody z doby pernštejnské zástavy. Václav ze Šonova, komorník desk zemských, hrad v lednu 1540 navštívil a podrobně popsal následky zanedbané péče. Podle jeho údajů, které jsou prvním dochovaným popisem hradu, zůstaly z budov předhradí většinou jen holé zdi, silně poškozená byla i Bílá věž, kaple měla zčásti zřícenou střechu a poničený interiér, zpustlý byl i obytný palác v hradním jádru. Neutěšený stav hradu však přetrvával, neboť Zdeněk Žampach, ani jeho potomci již neusilovali o jeho celkovou obnovu a jeden z následujících majitelů, Adam Bukovský z Hustířan, dal přednost pohodlnějšímu řešení a vystavěl si novou tvrz pod hradem v blízkosti žampašského poplužního dvora.\n\nV době po třicetileté válce, kdy byl hrad již zcela opuštěn, posloužily doposud stojící objekty jako zdroj stavebního materiálu a to nejprve jezuitům při výstavbě jejich rezidence v podhradí. Jezuité na hradě udržovali již jen kapli, která byla v roce 1672 dokonce ještě přestavěna v barokním slohu. Po zrušení jezuitského řádu, kdy areál hradu přešel do vlastnictví náboženského fondu, pokračoval jeho zánik. V roce 1789 byla stržena hradní kaple a poté pokračovala prakticky až do 19. století těžba kamene ze zříceniny pro stavební účely, dokud z hradu nezůstaly jen základové zdi. Na počátku 20. století byla provedena částečná konzervace dochovaných reliktů zdiva a nad příkopem mezi předhradím a jádrem hradu byla vybudována dřevěná lávka. Na torzu paláce byla vystavěna dřevěná rozhledna, která po několika desetiletích zanikla a již nebyla obnovena.\n\n V hradním areálu, dnes zcela zalesněném, se dochovaly na předhradí pouze nevýrazné zbytky zdí hospodářských budov a obvodové hradby. Mezi těmito relikty staveb nelze bez komplexního archeologického výzkumu spolehlivě identifikovat ani zmiňovanou Bílou věž či hradní kapli. V někdejším hradním jádru se dochovaly valeně klenuté přízemní prostory obytného paláce, přízemní zaklenutý relikt brány, zasypaný až po úroveň klenby a pozůstatky hradeb na severní straně jádra.\n\nDo počátku 90. let 20. století se datují první současné snahy o trvalé zachování hradní zříceniny. Mezi lety 1991‒2002 probíhal na hradě pod vedením archeoložky Východočeského muzea v Pardubicích Mgr. Miroslavy Cejpové záchranný archeologický výzkum, který provázela konzervace některých části dochovaného zdiva a úpravy přístupové cesty na hrad. Zajištěn byl přitom objekt v sousedství hradního pivovaru, v němž bylo nalezeno velké množství střepů středověké keramiky, staticky zabezpečen a dozděn byl masivní opěrák v severní části jádra hradu a konzervován byl dochovaný relikt hradního paláce. Nalezené architektonické články hradu (např. část ostění portálu a části okenních ostění) jsou vystaveny v lapidáriu a v interiéru žampašského zámku.\n\nDalší terénní úpravy v prostoru hradu proběhly v roce 2011, kdy byla z důvodu havarijního stavu odstraněna dřevěná lávka spojující od 70. let 20. století předhradí s jádrem a tuto komunikaci nahradila v roce 2013 pěšina s dřevěnými schody vedoucí přes těleso hradního příkopu. Dřevěnými zábranami byla taktéž zajištěna místa, kde hrozil pád ze strmého svahu a podél přístupové cesty na hrad, počínaje areálem zámeckého parku a samotným hradním areálem konče, byly instalovány informační cedule pro turisty. Společně s hrady Potštejn a Litice nad Orlicí se hrad Žampach každoročně stává jedním z východisek turistického pochodu \"Přes tři hrady\".\n\n\n"}
{"id": "282866", "url": "https://cs.wikipedia.org/wiki?curid=282866", "title": "Gennadij Sarafanov", "text": "Gennadij Sarafanov\n\nGennadij Vasiljevič Sarafanov , (*1. ledna 1942 vesnice Siněnkije, Saratovská oblast SSSR – † 29. září 2005 Ščolkovo, Rusko ) byl sovětský vojenský letec a kosmonaut ruské národnosti.\n\nV Saratově absolvoval Střední školu č.16 , ukončil ji v roce 1959. Ve 14 letech vstoupil do Komsomolu a v 21 letech do Komunistické strany SSSR. Po střední škole byl rok na vojenském učilišti Pribaltika a v letech 1960 - 1964 vystudoval Balašovské vyšší letecké učiliště a stal se vojenským pilotem z povolání. Na svůj let čekal devět let. Měl letět původně na vojenskou stanici Almaz, pak na Saljut 2, pak se Sojuzem 14. Dočkal se v roce 1974 se Sojuzem 15.\n\nV roku 1974 z Bajkonuru odstartoval na Sojuzu 15 na oběžnou dráhu. Na palubě s ním letěl Ďomin. Dolů se vrátili už po dvou dnech, když na oběžné dráze prováděli různé manévrovací operace, k orbitální stanici Saljut 3 se však nepřipojili, protože jim selhal automatický systém Igla. Přistáli s kabinou na padácích 48 km na JZ od města Celinograd.. \n\n\nVícekrát do vesmíru neletěl, ač měl, jeho lety však zrušili. V roce 1978 ukončil Vojenskou leteckou akademii J.A.Gagarina v Moskvě jako kandidát technických věd. V roce 1990 získal hodnost plukovníka. Pak přešel na civilní zaměstnání, mj.pracoval na radnici v Ščolkovu jako místopředseda. Zemřel na pooperační komplikace ve svých 63 letech. Byl ženatý, manželka také pracovala ve Hvězdném městečku.\n\n"}
{"id": "282867", "url": "https://cs.wikipedia.org/wiki?curid=282867", "title": "Dějiny Švýcarska", "text": "Dějiny Švýcarska\n\nBěhem dějin Švýcarska sídlilo na jeho území několik národů. Po prvních obyvatelích sem přišli Keltové, po nich Germáni. Oblast Švýcarska byla po určitou dobu součástí Římské říše a po jejím rozpadu říše Franské. Od roku 1291 se začalo vytvářet konfederační společenství zvané Švýcarské spříženstvo, které bylo složené z většího počtu prakticky samostatných celků zvaných kantony a dlouho i dalších celků s různou mírou autonomie či podřízenosti na jednotlivých kantonech. V 16. století proběhla v části Švýcarska náboženská reformace. V období novověku často švýcarští žoldnéři bojovali v armádách evropských velmocí. Během třicetileté války a později zůstala většina Švýcarska neutrální, až roku 1798 bylo vtaženo do vojenského konfliktu a jeho území obsadila vojska revoluční Francie. Na území Švýcarska byla vyhlášena centralizovaná Helvétská republika. Po pádu Napoleona bylo obnoveno původní Švýcarsko, jež navíc získalo nová území. V první i druhé světové válce zůstali Švýcaři neutrální. Od roku 2002 je Švýcarsko členem OSN.\n\nArcheologické nálezy ve Švýcarsku naznačují přítomnost lovců a sběračů v nížinách na sever od Alp již v období pozdního paleolitu. V neolitickém období bylo území celkem hustě zalidněno a pozůstatky obydlí zbudovaných na kůlech nad hladinou vody pocházejících z doby bronzové (kolem roku 3800 př. n. l.) byly nalezeny v mělkých vodách mnoha jezer. Kolem roku 1500 př. n. l. osídlily oblast keltské kmeny, přičemž západní oblasti osídlili Helvéti, zatímco východní část území Rétové.\n\nRoku 58 př. n. l. se Helvéti snažili uniknout přicházejícím germánským kmenům přesunutím se do Galie, ale byli poraženi u Bibracte armádami Julia Caesara a poté posláni zpět na svá původní území. Alpská oblast byla přičleněna k Římské říši a v následujících staletích se zde prosazovala silná romanizace. Správní středisko oblasti se nacházelo ve městě \"Aventicum\" (dnes Avenches). Roku 259 přišli na zdejší území Alemani poté, co pronikli přes \"limes\" a usadili se na hranici s Římskou říší.\n\nPrvní křesťanská biskupství byla založena ve 4. století. Spolu s pádem Západořímské říše přišly do oblasti germánské kmeny. Burgundové zabrali západní část země, zatímco se kelto-románská populace stáhla na severu do hor před postupem Alamanů. Burgundsko se roku 534 stalo součástí Franské říše a o dva roky později čekal stejný osud i vévodství Alemanů. V oblasti pod kontrolou Alamanů zůstaly zachovány pouze malé skupinky křesťanů a nové rozšíření křesťanské víry proběhlo až na počátku 7. století zásluhou irských mnichů.\n\nZa vlády Karlovců stále více rostl vliv leníků a oporou vládní moci se tedy staly kláštery a biskupství. Verdunská smlouva rozdělující tehdejší Franskou říši mezi vnuky Karla Velikého (843) přisoudila Horní Burgundsko (západní část dnešního Švýcarska) Středofranské a Alemanii (jeho východní část) Východofranské říši (té vládl Ludvík Němec a později se měla přetvořit ve Svatou říši římskou).\n\nV 10. století spolu s oslabením moci Karlovců vydrancovali Saracéni Valais a na druhé straně Maďaři zničili roku 917 Basilej a o devět let později i St. Gallen. Až po vítězství římského krále Oty I. nad Maďary v bitvě na řece Lechu roku 955 bylo švýcarské území znovu připojeno k říši.\nVe 12. století získali Zähringenští vévodové moc nad částí burgundského území, které v té době pokrývalo západní oblast novodobého Švýcarska. Ti zde založili mnoho měst, mezi jinými i Fribourg (1157) a Bern (1191). Zähringenský rod vymřel roku 1218 Berchtoldem V. a jejich městům byl záhy nato přisouzen statut svobodného říšského města, zatímco o vesnické oblasti mezi sebou soupeřili vévodové z Kyburgu a Habsburkové.\n\nV době panování rodu Štaufů se staly alpské průsmyky a zejména průsmyk svatého Gotharda důležitou obchodní stezkou. Oblasti Uri a Schwyz získaly v první polovině 13. století postavení svobodného říšského léna, aby tak umožnila přímou kontrolu říše nad tímto průsmykem. Většina Unterwaldenu v této době patřila klášterům, které již dříve také získaly v rámci říše svobodu.\n\nVymření rodu Kyburgů umožnilo Habsburkům získat většinu území na jih od Rýna pod svou kontrolu a pomohlo jim silnější postavení. Rudolfu I. Habsburskému, který se roku 1273 stal římským králem, se podařilo zrušit dosavadní nezávislé postavení tří \"lesních kantonů\" Uri, Schwyzu a Unterwaldenu. Ty tak ztratily svoji samostatnost a byly řízeny správci.\n\nRoku 1291 se kantony Uri, Schwyz a Unterwalden spikly proti Habsburkům. Jejich spojenectví, základ Staré švýcarské konfederace, bylo zaznamenáno ve Federální chartě, jež byla pravděpodobně sepsána až ve 14. století. Spolek byl úspěšný – v bitvách u Morgartenu roku 1315 a Sempachu roku 1386 Švýcaři porazili habsburskou armádu a umožnili tak další existenci konfederace ve Svaté říši římské.\n\nDo roku 1353 se k původním kantonům přidaly další – Glarus a Zug a městské státy Lucern, Curych a Bern, čímž vznikla Stará konfederace, která v této podobě setrvala po většinu 15. století. Ve 40. letech 15. století byl Curych z konfederace načas vypuzen kvůli rozbrojům týkajícím se území Toggenburgu (takzvaná stará curyšská válka). Připojení dalších členů vedlo k významnému posílení moci a bohatství spolku, zejména díky vítězstvím nad burgundským vévodou Karlem Smělým během 70. let 15. století a také úspěchu švýcarských žoldnéřů. Od roku 1481 se ke spolku začaly připojovat další kantony.\n\nŠvýcarské vítězství nad Švábskou ligou roku 1499 přispělo k faktické nezávislosti na Svaté říši římské. Roku 1506 zavedl papež Julius II. švýcarskou gardu, jež slouží papežství dodnes. Růst spolku a pověst neporazitelnosti jeho armády utrpěly první šrámy v prohrané bitvě u Marignana roku 1515.\n\nV 16. století se v Curychu odehrály významné změny v obecním životě a státních záležitostech způsobené náboženskou reformací Huldrycha Zwingliho (1523), který pro svoje plány získal podporu curyšských konšelů a obyvatelstva. Reformace se poté rozšířila do dalších pěti kantonů, zatímco pět zbývajících zůstaly u katolické víry. To vedlo k válkám mezi těmito kantony v letech 1529 a 1531. Zwingli na jednom z bojišť této války zemřel.\n\nBěhem třicetileté války se převážná část Švýcarska tomuto konfliktu vyhnula, zejména díky tomu, že většina hlavních mocností Evropy závisela na švýcarských žoldácích a tyto velmoci by tedy nedovolily, aby se Švýcarska zmocnil některý z jejich rivalů. Místo toho se snažily získat na politické dění ve Švýcarsku určitý vliv, a to prostřednictvím žoldnéřských velitelů, například Jörga Jenatsche nebo Johana Rudolfa Wettsteina.\n\nVestfálský mír z roku 1648 právně potvrdil nezávislost Švýcarska na Svaté říši římské. Roku 1653 se vzbouřili sedláci na územích patřících kantonům Lucern, Bern, Solothurn a Basilej. Důvodem bylo znehodnocení měny. Přestože nakonec v této švýcarské selské válce zvítězily vládnoucí vrstvy, byly později provedeny určité daňové reformy, což v dlouhodobém měřítku znemožnilo vytvoření absolutistické formy vlády jako v některých jiných evropských zemích. Nadále však jednotu státu ohrožovaly náboženské spory, které vyvrcholily bitvami u Villmergenu roku 1656 a 1712.\n\nBěhem francouzských revolučních válek postupovaly revoluční armády na východ, čímž jejich jednotky během válečných akcí proti Habsburské monarchii obklopily Švýcarsko z obou stran. Roku 1798 bylo Švýcarsko úplně obsazeno Francií a stalo se centralizovanou Helvétskou republikou, v níž kantony přišly o autonomii a zároveň došlo ke zredukování jejich počtu. Helvétská republika byla státem vytvořeným cizí mocí a její přežití záviselo pouze na francouzských jednotkách. Její neoblíbený režim musel čelit mnoha hospodářským a politickým problémům a mimo jiné i opakovaným povstáním.\n\nProti centralistické ústavě Helvétské republiky se zvedl odpor a tak Napoleon nakonec roku 1803 udělil Švýcarsku novou ústavu zvanou mediační akta, jíž obnovil autonomii kantonů, jakož i zrušené kantony, a učinil plnoprávnými kantony i původně celá staletí závislá nebo spojenecká území Aargau, Thurgau, Graubünden, St. Gallen, Vaud a Ticino.\n\nVídeňský kongres roku 1815 úplně obnovil švýcarskou nezávislost a evropské mocnosti souhlasily s trvalým uznáním švýcarské neutrality. V tomto období se územní rozsah Švýcarska opět zvýšil o nové kantony Valais, Neuchâtel a Ženeva.\n\nRoku 1847 vypukla mezi katolickými a protestantskými kantony občanská válka. Její přímou příčinou byla \"zvláštní dohoda\" (Sonderbund) mezi katolickými kantony. Válka trvala asi měsíc a vyžádal si méně než 100 obětí. Krom menších nepokojů to byl poslední ozbrojený konflikt na švýcarském území.\n\nDůsledkem této války přijalo Švýcarsko roku 1848 federalistickou ústavu, přičemž roku 1874 jí ještě ve velkém měřítku rozšířilo. Federální vláda nyní měla na starost obranu, obchod a zákonodárství, přičemž všechny ostatní rozhodovací kompetence nadále zůstaly v rukou vlád jednotlivých kantonů. Od té doby a po většinu 20. století Švýcarsko pokračovalo v kladném vývoji v oblasti politiky, hospodářství a společnosti.\n\nVelmoci během první světové války respektovaly švýcarskou neutralitu a Švýcarsko tak do války nijak významněji nezasáhlo, přestože byla jeho neutralita ohrožena Grimm-Hoffmannovou aférou.\nBěhem druhé světové války Němci vypracovali detailní invazní plány, ale útok na Švýcarsko nakonec nikdy podniknut nebyl. Zemi se podařilo zůstat nezávislou díky vojenskému zastrašování, ekonomickým ústupkům Německu a příznivé shodě náhod, protože významnější události zapříčinily posunutí invaze na pozdější dobu. Pokusy malé švýcarské nacistické strany provést anšlus s Německem naprosto ztroskotal, hlavně kvůli švýcarskému multikulturnímu dědictví, silnému smyslu pro národní identitu a dlouhé tradici přímé demokracie a občanských svobod. Pod vedením generála Henri Guisana proběhla mobilizace a byla přepracována švýcarská vojenská strategie. Místo snahy udržet nepřítele u hranic a ochranu hospodářského srdce země se armáda měla soustředit do těžko přístupných, dobře zásobených a chráněných pozic umístěných vysoko v Alpách zvaných Réduit. Švýcarsko bylo za války také důležitou základnou špionáže obou stran a často sloužilo jako prostředník při vyjednávání sil Osy a Spojenců.\nŠvýcarský obchod podléhal jak blokádě Spojenců, tak Osy. Obě strany zároveň zvyšovaly svůj tlak na Švýcarsko, aby s jejich soupeřem neobchodovalo. Hospodářská spolupráce a míra kreditu s Třetí říší se různil podle toho, nakolik hrozila invaze, a dostupnosti jiných obchodních partnerů. Ústupky říši dosáhly vrcholu poté, co byl přerušen důležitý železniční spoj do vichistické Francie roku 1942, což ponechalo Švýcarsko v úplném obklíčení Osou. Švýcarsko záviselo na dovozu z poloviny ze své spotřeby potravin a téměř úplně se spotřebou paliva. Zároveň ale kontrolovalo důležitou železniční linku mezi Itálií a Německem procházející Alpami. Nejvýznamnější výrobky vyvážené ze Švýcarska během války představovaly složité strojní součástky, hodinky, safírová ložiska (užívané v zaměřovačích na shazování pum), elektřina a mléčné výrobky. Po dobu války se švýcarský frank stal jedinou významnou volně směnitelnou měnou na světě a jak Spojenci, tak Osa prodávali značné množství zlata Švýcarské národní bance výměnou za švýcarské franky a další zahraniční měny. Stovky milionů franků byly zaplaceny za zlaté rezervy získané z centrálních bank okupovaných zemí. 581 000 franků „melmerského“ zlata získaného od obětí holokaustu ve východní Evropě se prodalo švýcarským bankám. Celkově přispěl obchod mezi Německem a Švýcarskem zhruba 0,5% k německému válečnému úsilí, ale významněji válku neprodloužil.\nPo dobu trvání války přijalo Švýcarsko 300 000 uprchlíků. 104 000 z nich byly zahraniční jednotky přijaté na základě Práv a povinností neutrálních mocností zmíněných v Haagských konvencích. Zbytek byli zahraniční občané, kteří byli přijati, případně jim byla udělena povolení vládami kantonů. Uprchlíkům nebylo dovoleno vstoupit do zaměstnání. 60 000 uprchlíků byli civilisté snažící se uniknout útlaku nacistů, z nichž přes 26 000–27 000 byli Židé. Asi 10 000 až 25 000 uprchlíkům byl odmítnut přístup. Na počátku války mělo Švýcarsko židovskou populaci čítající 18 000 až 28 000 z celkového počtu 4 milionů obyvatel.\n\nBěhem trvání konfliktu se švýcarské obyvatelstvo částečně rozdělilo do několika názorových skupin. Někteří byli pacifisty. Další zaujali postavení podle mezinárodního kapitalismu nebo komunismu. Ostatní se řadili ke své jazykové skupině, takže někteří z francouzsky mluvících kantonů se stavěli pro Spojence, někteří z německy mluvících oblastí zase pro Osu. Německy mluvící oblasti se v oblasti jazyka posunuly dále od standardní spisovné němčiny, kterou se mluvilo v Německu, a více se zaměřily na místní švýcarské dialekty.\n\nV 90. letech 20. století kontroverze ohledně žaloby Světového židovského kongresu proti švýcarským bankám kvůli židovskému majetku na bankovních účtech pocházejících z období Holokaustu podnítila švýcarskou vládu k vytvoření nejnovější směrodatné studie o švýcarské spolupráci s nacistickým režimem. Konečná zpráva práce mezinárodních učenců, známých jako Bergierova komise, byla vydána roku 2002.\n\nPo válce zvažovala švýcarská vláda konstrukci vlastní atomové bomby. Vedoucí jaderní fyzici Federálního institutu technologie jako například Paul Scherrer umožnili tento plán případně realizovat a roku 1958 obyvatelstvo v referendu hlasovalo ve prospěch vytvoření bomby. Avšak Smlouva o nešíření jaderných zbraní z roku 1968 se zdála být vhodným řešením a bomba tak nikdy zkonstruována nebyla.\n\nOd roku 1959 je Federální rada, volená parlamentem, složená z členů čtyř velkých politických stran, protestantských Svobodných demokratů, katolických Křesťanských demokratů, levicových Sociálních demokratů a pravicové Lidové strany, čímž vytváří politický systém bez větší parlamentní opozice, který odráží silnou roli opozice v přímé demokracii.\n\nRoku 1963 se Švýcarsko začlenilo do Rady Evropy. Až roku 1971 získaly ženy volební právo a dodatek zaručující ženám stejná práva jako mužům byl ratifikován o deset let později. Na konci 70. let části kantonu Bern získaly nezávislost a vytvořily nový kanton zvaný Jura.\n\nRole Švýcarska v mnoha mezinárodních organizacích pomohla změnit názor země na neutralitu. Roku 2002 se Švýcarsko oficiálně stalo členem OSN, jako jediná země na základě kladného výsledku lidového hlasování.\n\nŠvýcarsko není členem Evropské unie, ale od roku 1995 je spolu s Lichteštejnskem evropským územím obklíčeno. Roku 2005 se země připojila k Schengenské dohodě a Dublinským konvencím, opět na základě lidového hlasování.\n\n\n"}
{"id": "282869", "url": "https://cs.wikipedia.org/wiki?curid=282869", "title": "Proteobacteria", "text": "Proteobacteria\n\nProteobacteria (někdy počeštěně proteobakterie) je velký kmen (v některých systémech oddělení) bakterií. K proteobakteriím patří mnoho patogenních druhů, jako \"Escherichia\", \"Salmonella\", \"Vibrio\", \"Brucella\", \"Helicobacter\" a mnoho dalších. Další proteobakterie žijí volně, některé jsou známé jako fixátoři dusíku. Proteobakterie je jako skupina definována díky typické sekvenci v ribozomální RNA a je pojmenovaná po starořeckém bohu Proteovi, který uměl měnit svůj tvar, stejně jako existuje nepřeberné množství různě tvarovaných forem proteobakterií.\n\nVšechny proteobakterie jsou gramnegativní, jejich membrána se skládá zejména z lipopolysacharidů. Mnoho proteobakterií je bičíkatých, některé jsou ale nepohyblivé nebo jen kloužou po podložce. Většina proteobakterií je fakultativně nebo obligátně anaerobní a heterotrofní, ale existuje mnoho výjimek. Mnoho skupin, často vzájemně nepříbuzných, si vyvinulo schopnost získávat energii Slunce díky fotosyntéze. Těm se říká purpurové bakterie, kvůli jejich načervenalým pigmentům.\n\nKmen Proteobacteria se dělí na pět skupin, v tomto systému na pět tříd:\n\n"}
{"id": "282872", "url": "https://cs.wikipedia.org/wiki?curid=282872", "title": "Sběrač", "text": "Sběrač\n\nSběrač může být:\n\n\nViz též sběratel, sběratelství. \n"}
{"id": "282876", "url": "https://cs.wikipedia.org/wiki?curid=282876", "title": "Mstěnice", "text": "Mstěnice\n\nMstěnice je archeologická lokalita zahrnující zaniklou středověkou vesnici spolu s tvrzí nedaleko od tehdejší vesnice. Areál se nalézá asi 3 km jihovýchodně od městečka Hrotovice v okrese Třebíč při soutoku Račického (Mlýnského) potoka s říčkou Rouchovankou; s Hrotovicemi je přímo spojuje trasa cyklostezky č. 401. Tehdejší obcí prochází i Naučná stezka Hrotovicko, která má jedno ze zastavení i přímo pod zaniklým hradem Mstěnice.\n\nPodle archeologických nálezů bylo toto místo osídleno již v neolitu, doloženo je slovanské osídlení od 8. století a v druhé polovině 13. století zde vznikla středověká vesnice s tvrzí a předsunutým opevněním a dalšími hospodářskými a obytnými budovami. První písemná zmínka o Mstěnicích pochází z roku 1393.\n\nVesnice zanikla v roce 1468 za tažení vojsk uherského krále Matyáše Korvína proti českému králi Jiřímu z Poděbrad.\n\nZaniklá vesnice Mstěnice byla vytipována jako lokalita vhodná k archeologickému výzkumu – po jejím zániku nebyly archeologické kontexty ničeny ani pozdějším osídlením, ani intenzivní zemědělskou kultivací. Archeologický průzkum zde probíhal (jako jeden z klíčových výzkumných projektů oddělení historické archeologie Moravského zemského muzea) již od roku 1960, nejprve pod vedením PhDr. Vladimíra Nekudy a později jeho syna Rostislava Nekudy; s odchodem posledně jmenovaného z MZM v roce 2009 zde výzkum skončil, resp. byl zakonzervován. Během téměř 50 let výzkumů byl prozkoumán téměř celý areál středověké tvrze a jejího bezprostředního okolí tvořeného 17 usedlostmi, které vytvářely uzavřenou náves. Poslední významnou akcí na lokalitě byl odkryv pozůstatků středověkého vodního mlýna. Získaný archeologický materiál a dokumentace výzkumu jsou uloženy ve sbírkách Archeologického ústavu Moravského zemského muzea v Brně.\n\nV budoucnu se zde uvažuje o vybudování skanzenu středověké vesnice.\n\nS historií vesnice návštěvníky seznamují na místě tři naučné panely a o průběhu archeologického výzkumu byly vydány i tři monografie:\n\n\n"}
{"id": "282877", "url": "https://cs.wikipedia.org/wiki?curid=282877", "title": "ENTJ", "text": "ENTJ\n\nENTJ (Extraversion, Intuition, Thinking, Judgment) je jeden z osobnostních typů podle MBTI. Je označován jako Extrovertní intuitivní typ usuzující s převahou myšlení (Tento typ zkráceně označujeme jakožto Osobnostní Typ: Velitel).\n\nObecně se tito lidé dají charakterizovat jako vůdčí typy se snahou o stálé zlepšování a bezproblémové fungování svěřeného úseku. V populaci jich jsou asi 2 %. Jsou vlastníky přirozených analytických schopností, dovedou určit strategii, prakticky a takticky sladit cíle a jsou také dobrými organizátory.\n\nJsou zásadoví a racionální. Emoce vnímají, i když jim ne vždy přesně porozumí, sami je výrazně neprojevují. Přirozeně umí dát najevo radost (smích), smutek a zlobu, projev jiných emocí je spíše ojedinělý, obecně projev přehnaných emocí neovládajícího se nevyzrálého jedince považují za slabost. Konfrontaci (i ostřejší), berou jako přirozenou cestu k získání dalších informací a dosažení vytyčeného cíle. Konflikty většinou nevnímají v osobní rovině. Nejdou přes mrtvoly, hledají řešení, které je v zájmu jednotlivce ale zároveň aby bylo prospěšné, či alespoň nešlo proti zájmu vyššího celku (\"Neumím si představit, že bych vydělával peníze tak, aby někomu jinému chyběly.\").\n\nENTJ běžně konstruktivně, tudíž pozitivně kritizují téměř každou situaci. Jejich kritika je převážně trefná a... mnohdy bohužel pro svou upřímnost ve vyjádření až zdrcující pro toho, na koho je mířena. Pokud jim není projevena námitka, přirozeně to považují za verifikaci svého tvrzení. Odporovat ENTJ je téměř jako procházka po žhavých uhlících, ENTJ totiž racionálně argumentuje a nebojí se jít i do protikladů jen proto, aby dosáhl co nejširší diskuse a z ní vytěžil konkrétní informace. Proto si ENTJ nejvíce váží lidí, kteří mu umí objektivně odporovat bez projevu negativní či pozitivní emoce. Naopak lidí, kteří přijmou jeho názor bez diskuse a nebo po diskusi nevěcné či příliš emotivní, si neváží vůbec a vnímá je jen jako prostředek k dosažení cíle, který se nezdráhá v potřebnou chvíli obětovat. Stále však vyhodnocuje fázi, ve které je nejpřínosnější oběť učinit, aby opět vytěžil co největšího užitku v zájmu vyššího celku (např. drží na svěřeném oddělení slabšího zaměstnance jen proto, aby jej obětoval /propustil/ na místo zaměstnance, o jehož kvalitách je přesvědčen a kterého si chce ponechat). \n\nMají přirozené analytické schopnosti, dovedou určit strategii, sladit cíle, jsou dobrými organizátory. Pro činnost podřízených umí vymezit míru odpovědnosti, vyžadují svědomitost, pečlivost a disciplínu. Dokáží pochopit změnu v loajalitě, protože sami si loajalitu zachovávají jen do fáze zklamání (se v konkrétním člověku). To je předurčuje k řídicím pozicím. Vše plánují, i když ne nezbytně písemně - dokáží plánovat za pochodu, stále za pochodu analyzovat dosaženého výsledku a dynamicky plán aktualizovat. Nejsou-li ve vedoucí pozici, projevují navenek svou nespokojenost proto, že nad nimi není pro ně dostatečná autorita. V takové situaci se pro okolí mohou jevit jako osoby bez sebevědomí, viz Karl Marx. Naopak ve vedoucí pozici jsou úspěšní a po krátkém čase přirozeně vybudují silnou mocenskou pozici. Mívají přezdívku Buldozer (Polní maršálek, Fieldmarschal v cizojazyčné literatuře), jdou pevně za vytčeným cílem, když někomu šlápnou na kuří oko, jako by odvětili: \"Nepořádám závody v oblíbenosti.\" Nesnesou společenskou izolaci, v malé uzavřené komunitě se chovají pro okolí nepochopitelně a nepřirozeně. \n\nTypická je multifunkčnost, zvládá více úkolů paralelně, zachovává si široký přehled. Běžně kolem sebe buduje úzký okruh odborníků, u kterých se průběžně přesvědčuje, že se na ně může spolehnout. Získat si jeho důvěru je nesnadné, avšak jakmile k někomu důvěru má, dokáže intenzivně motivovat a podporovat. Za spolupracovníka se vždy postaví a to i v situaci, kdy ví že ne vše bylo v pořádku. Argumentačně a rétoricky se jedná o vysoce nadprůměrné jedince, jsou inteligentní, v kolektivu většinou oblíbení. Moderní psychologie uvádí, že sami v sobě mají mnoho pochybností, často si nejsou zcela jisti jednotlivými mimokontextovými rozhodnutími (např. dlouhodobé cíle vyžadují ad-hoc krátkodobé rozhodnutí, které je vytrženo z plánu, v takové chvíli ENTJ sice rozhodnutí učiní, ale po krátkém čase se k němu vrací a hodnotí, zda bylo správné či je vhodné je upravit).\n\nMezilidské a intimní vztahy ENTJ s okolím jsou povětšinou problematické. Díky svému objektivistickému (racionálnímu) založení a nízké orientaci na mezilidské vztahy mohou ENTJ působit jako lidé konfrontační až arogantní. Jejich styl komunikace však nebývá zaměřen přímo proti druhé osobě, ale usiluje o nalezení objektivně správného řešení či odpovědi (dostat z osoby, se kterou vede hovor, to nejlepší co daná osoba dokáže). Pro navázání dobrých společenských vztahů s okolím je proto důležitý čas pro dojití k oboustrannému porozumění. ENTJ by se měli učit větší citlivosti v kritice a rétorice a zvažovat i možnost, že může někoho zraňovat, byť tak není míněna. Partneři ENTJ, zvláště ti citliví a emočně založení, by si měli uvědomovat, že kritické naladění ENTJ není určeno proti nim osobně (nezpochybňuje jejich osobu jako celek), ale že ENTJ se snaží způsobem jim vlastním jim a svému okolí pomoci precizní analýzou situace a kritickým zhodnocením slabin a hrozeb. Na základě této analýzy pak ENTJ navrhují účinné strategie řešení. Je zřejmé, že pokud druhá strana potřebuje či vyžaduje prosté lidské povzbuzení, někdy v rozporu s objektivní logikou, mohou ENTJ v takové roli bez potřebné sebereflexe selhávat.\n\n\n"}
{"id": "282884", "url": "https://cs.wikipedia.org/wiki?curid=282884", "title": "Jan Čenský", "text": "Jan Čenský\n\nJan Čenský (* 1. května 1961 Praha) je český herec, dabér a moderátor.\n\nTento představitel řady televizních princů a králů již od mládí hraje i komediální a vážné dramatické role (např. v televizních seriálech \"Zkoušky z dospělosti\", \"Dlouhá míle\" a filmech \"Když rozvod, tak rozvod\", \"Dva na koni, jeden na oslu\"). K televiznímu natáčení se poprvé dostal ve druhém ročníku konzervatoře v roli šatnáře v inscenaci \"Mapa zámořských objevů\".\n\nV dětství chodil do Chlapeckého sboru Pražského mužského sboru FOK, který vedla dr. Blanka Kulínská. Později se učil knihařem v pražské pobočce kolínských tiskáren a večerně absolvoval Lidovou konzervatoř pro pracující (k jeho učitelům patřil např. Ivan Vyskočil), kde se připravil na zkoušky na Státní konzervatoř . Byl přijat a vystudoval obor hudebně dramatický na Státní konzervatoři v Praze. Jeho spolužáky v tu doby byli např. Lukáš Vaculík, Gustav Bubník a Ondřej Vetchý, k učitelům patřili Jaroslava Adamová a Václav Hudeček. V době studií příležitostně hostoval na Kladně, v pražském Realistickém divadle a v Národním divadle. V mládí se aktivně věnoval také sportu (běh), byl členem sportovního klubu Bohemians . \n\nPřed revolucí byl jednou ze známých osobností, které podepsaly petici Několik vět .\n\nVojenskou službu absolvoval v Armádním uměleckém souboru (AUS), nejdříve v Uherském Hradišti, později v Praze, kde byl konferenciérem. Po vojně nejdříve nastoupil do divadla S. K. Neumanna v Libni (od 27. září 1990 Divadlo Pod Palmovkou), které v tu dobu však z důvodu rekonstrukce hlavní budovy hrálo v Klicperově divadle v Kobylisích. V roce 1990 se stal členem černého Divadla Ta Fantastika. Od roku 1995 je členem kočovné herecké společnosti, respektive zájezdového divadla Václava Hanzlíčka (Agentura Harlekýn).\n\nOd roku 1990 vystupuje také jako moderátor různých společenských akcí (např. Miss České republiky), v roce 2007 v České televizi uváděl soutěž \"O korunu krále Karla\". Naopak jako soutěžící se v roce 2006 zúčastnil prvního ročníku televizní taneční soutěže \"StarDance …když hvězdy tančí\".\n\nVěnuje se i dabingu (např. v seriálu \"Odpadlík\" namluvil hlavního hrdinu Rena Rainese v podání Lorenza Lamase).\nPůsobí jako lektor herectví a rétoriky.\n\nManželka Dana je filmová skriptka, spolu mají syna Matyáše. Také ho lze vidět jako moderátora na koncertě Tříkrálová sbírka (2015).\n\n\n"}
{"id": "282893", "url": "https://cs.wikipedia.org/wiki?curid=282893", "title": "Praha-Braník (nádraží)", "text": "Praha-Braník (nádraží)\n\nPraha-Braník je železniční stanice v Praze v městské části Praha 4, ve čtvrti Braník na adrese Pikovická 869/2, na neelektrifikované železniční trati 210 z Prahy-Vršovic přes Vrané nad Vltavou do Čerčan nebo na Dobříš, mezi stanicí Praha-Krč a zastávkou Praha-Modřany, na kilometru 8,8 (počítáno od Vršovic). Do roku 2004 zde některé vlakové spoje i začínaly a končily. V roce 2016 bylo v rámci modernizace tratě nádraží kompletně zrekonstruováno.\n\nNádraží bylo zprovozněno roku 1882 jako součást lokální dráhy Nusle – Modřany, zřízené společností České obchodní dráhy. Původní název nádraží je Braník-Hodkovičky. V roce 1922 byl Braník připojen k Velké Praze. Dne 22. května 1937 byla stanice přejmenována na Braník a v květnu 1942 na dnešní název Praha-Braník.\n\nPůvodně bylo nádraží dvojkolejné, později bylo rozšířené na čtyři koleje. Ze třetí koleje vycházela vlečka do blízkého branického pivovaru. Tříkilometrová vlečka do podolské cementárny byla v provozu v letech 1898–1945 a v letech 1919–1922 sloužila i osobní dopravě, dnes už je sesazená. Nástupiště byla betonová. V letech 1986–1991 byla z důvodu přestavby Modřanské ulice postupně přeložena část trati u modřanského zhlaví.\n\nPři rekonstrukci nádraží v roce 2016 byla vybudována nová nastupiště dle evropských norem se zábradlím, zrušeny již nevyužívané vlečky, a provedeno mnoho dalších úprav. Nově má nádraží tři koleje a dvě nástupiště. Stanice nemá podchod, zastřešení nástupišť ani přístřešky na nástupištích.\n\nNa nádraží se díky jeho poměrně velké rozloze přístupné veřejnosti a malému využití konají akce ČD, například oslavy Dne železnice. Vyjíždějí odtud jízdy historických vlaků s parními lokomotivami.\n\nTéměř přímo nad nádražím prochází most Inteligence (Branický most), trať na mostě však nenavazuje na nádraží, ale vede nad nádražím a připojuje se k trati 210 východním směrem do Krče. Do budoucna se uvažuje na této větvi o zřízení zastávky \"Praha-Braník horní koleje\" pro příměstskou železniční dopravu.\n\nV blízkosti nádraží je první pražský moderní přestupní terminál městské hromadné dopravy, zastávky v něm mají název Nádraží Braník. Jeho součástí je zejména tramvajové obratiště a obratiště městských autobusů, od doby prodloužení tramvajové trati do Modřan jen slabě využívané. Terminál městské hromadné dopravy je nyní využíván podstatné méně než v minulosti, vybavení obratišť i zastřešení nástupišť MHD chátrá. Při prodloužení tramvajové trati do Modřan přibyl ještě pár nácestných tramvajových zastávek.\n\n17. prosince 2019 bylo na ploše mezi tramvajovými zastávkami a vlakovým nádražím otevřeno bezplatné nehlídané parkoviště P+R s kapacitou 115 automobilů.\n\nV červenci 2016 byla kolem nádraží nově zavedena zelená turistická značená trasa 3129 z Malé Chuchle k Hálkovu pomníku v Dolních Břežanech.\n\n\n"}
{"id": "282895", "url": "https://cs.wikipedia.org/wiki?curid=282895", "title": "Viktor Savinych", "text": "Viktor Savinych\n\nViktor Petrovič Savinych, , (7. března 1940 vesnice Berjozkiny, Kirovská oblast SSSR) byl sovětský kosmonaut ruské národnosti, později rektor (1989 - 2007) a prezident (od 2007) Moskevské státní univerzity geodézie a kartografie. Ve vesmíru byl třikrát v období let 1981-1988, pokaždé na jiné orbitální stanici. \n\nOtec bojoval celou dobu války a po válce celá rodina včetně malého Viktora pracovala v kolchoze. S úspěchem dokončil desetiletou školu a nastoupil do permského technického učiliště se zaměřením na železnici. Na jídlo si musel přivydělávat nočními brigádami. Pak nastoupil na zúrodňovací práce na celinách, jezdil traktorem i na kombajnu. Vojenskou uniformu oblékl, až když získal diplom technika. Zprvu pracoval u topografů a pak u železničního vojska. Naučil se stavět vlečky v bažinách tajgy. Pak začal studovat na moskevském institutu inženýrské geodesie, leteckého snímkování a kartografie. Byl krátce i tajemníkem stranické organizace, úderníkem socialistické práce. V roce 1969 obhájil diplomovou práci a nastoupil do konstrukční kanceláře. V roce 1978 se ocitl mezi kandidáty kosmonautů. Do vesmíru odstartoval o dva roky později jako stý kosmonaut Země. Od 1.12.1978 do 9.2.1989 byl civilním inženýrem na NPO Energija.\n\nLetěl na Sojuzu T-4 s Kovaljonokem, spojili se se Saljutem 6 a v rámci programu Interkosmos zde spolupracovali s mezinárodními posádkami. Dolů se oba vrátili na 2,5 měsíce s vědomím, že byli na orbitální stanici Saljut 6 poslední.. \n\nO čtyři roky později startoval podruhé na Sojuzu T-13 s Džanibekovem , aby pracovali jako čtvrtá základní posádka na orbitální stanici Saljut 7 více než pět měsíců. Dolů se vrátil v jiné lodi, Sojuzu T14. \n\nLetěl ještě v roce 1988, to bylo v lodi Sojuz TM-5, v posádce měl bulharského kosmonauta A.Alexandrova, část z devítidenní cesty strávili na orbitální stanici Mir. Na Zemi se vrátil v lodi Sojuz TM-4. \n\nPři všech misích byl start na kosmodromu Bajkonur a přistání s pomocí padáků na území Kazachstánu. Ve vesmíru má zaregistrováno 252 strávených dní.\n\n\n"}
{"id": "282898", "url": "https://cs.wikipedia.org/wiki?curid=282898", "title": "Achondrit", "text": "Achondrit\n\nAchondrit je druh meteoritu s větší, hrubší velikostí zrna a šedou barvou. Patří mezi vzácné meteority a tvoří pouze 3% z na Zem spadlých meteoritů. Jedná se o magmatickou horninu. Pravděpodobně se jedná o úlomky křemičitanových kůr asteroidů, jež se rozpadly po vzájemné srážce.\n\nAchondrit je tvořen různými křemičitanovými minerály, především potom plagioklasem, olivínem a pyroxenem. Oproti mnohem běžnějším chondritům obsahují méně železa.\n\nNejběžnějším achondritem je eukrit, který se velmi podobá pozemskému bazaltu nacházejícím se při oceánském dně. Dalším typem je diogenit, který vznikl zadržením čedičové taveniny v magmatu a nahromaděním pyroxenových krystalů ze dna magmatického krbu. Směs obou variant se nazývá howardit.\n\nMezi achondrity se řadí také další typy meteoritů jako např. aubrit, urcilit, acapulocit a angrit. Jedná se však o počtem poměrně nevýznamné.\n\nPůvodně stejnorodý materiál diferencioval v roztaveném chondritové hmotě, tím se nahromadily kovy ve středu tělesa a vytvořily tak jádro asteroidu. Lehká křemičitanová hmota zůstala na povrchu.\n\nTo že je achondrit magmatického původu poprvé rozpoznal německý badatel Gustav Rose, profesor mineralogie působící na univerzitě v Berlíně. Jeho koníčkem bylo cestování po Asii a Rusku spolu s Alexandrem Humboldtem, kde sbíral minerály a meteority.\n\nNěkolik stovek achondritů dopadlo do okolí Stonařova dne 22. května 1808; sebráno jich bylo 66. Předpokládá se, že tyto objekty mohly pocházet z planetky Vesta.\n"}
{"id": "282911", "url": "https://cs.wikipedia.org/wiki?curid=282911", "title": "Superfosfát", "text": "Superfosfát\n\nSuperfosfát je minerální hnojivo – ze skupiny fosforečných hnojiv s různým obsahem fosforu, rozpustné ve vodě. Vyrábí se rozkladem apatitu nebo fosforitu kyselinou sírovou. Rozpustnost ve vodě umožňuje lepší přístupnost pro rostliny. Zároveň se superfosfáty díky vysokému obsahu síry používají částečně k hnojení sírou. Hnojí se na půdní úrodnost zejména půdy neutrální a to před podmítkou či orbou, dále pro rostliny v předseťové přípravě. Častá je též kombinace superfosfátů se statkovými hnojivy (např. sláma, hnůj, zelené hnojení). V minulosti se v Československu též přidávaly superfosfáty do kompostů. Bylo to jednak z důvodu neexistence ekologicky šetrného úložiště a dále z důvodu přeměny fosforu anaerobní digescí na rostlinám přístupnější formy. Většinou se nedoporučuje používat superfosfáty tam, kde je půdní reakce menší než pH 5,5.\n\nObecně jsou fosforečná hnojiva jedněmi z nejstarších průmyslových hnojiv ve výživě rostlin. U většiny rostlin se hnojí různými poměry NPK, případně NPKS – u rostlin, kde byly dělány mnohé výživářské pokusy, pak nastupují jednosložková hnojiva typu superfosfátů.\n\nFosfor rostliny zabudovávají do adenosinfosfátu (ATP, ADP, AMP) – přenašečů energie, které jsou stavebními jednotkami nukleových kyselin a kofaktorů. V ČR jsou většinou půdy s vysokým obsahem fosforu, proto se příznaky nedostatku této živiny neobjevují často. Při déle trvajícím nedostatku jsou rostliny zakrslé s antokyanovým zbarvením, květy mohou být menší. Nadbytek fosforu se naopak projevuje tím, že rostlina není schopna přijímat některé kovy v podobě živin. Často se také hnojí půda na půdní úrodnost, protože se fosforečnatá hnojiva dobře v půdě váží.\n\nNadměrným a nesprávným používáním nejen superfosfátů, ale i dalších hnojiv, může docházet ke splachu do povrchových vod a ke smyvu do vod podzemních. Znečistění pak způsobuje na vodních tocích se stojatou vodou nárůst sinic a řas, tzv. \"kvetení\".\n\nSuperfosfáty se rozlišují podle obsahu fosforu:\n\n"}
{"id": "282912", "url": "https://cs.wikipedia.org/wiki?curid=282912", "title": "Společenství portugalsky mluvících zemí", "text": "Společenství portugalsky mluvících zemí\n\nSpolečenství portugalsky mluvících zemí ( , zkratka \"CPLP\"), neboli nesprávně také Lusofonie, je sdružení devíti států, ve kterých je úředním nebo jedním z úředních jazyků portugalština. Označení Lusofonie se spíše používá pro bývalé portugalské kolonie nebo všechny státy a území, v nichž se mluví portugalsky.\nPortugalština, kterou hovoří na celém světě okolo 200 milionů mluvčích, existuje ve dvou odlišných, i když vzájemně srozumitelných variantách: \"evropské\", která se používá ve všech portugalsky mluvících zemích s výjimkou Brazílie, a \"brazilské\".\n\n\n\n\n"}
{"id": "282914", "url": "https://cs.wikipedia.org/wiki?curid=282914", "title": "Čarodějův učeň", "text": "Čarodějův učeň\n\nNázev Čarodějův učeň má několik významů.\n\n"}
{"id": "282916", "url": "https://cs.wikipedia.org/wiki?curid=282916", "title": "Totem", "text": "Totem\n\n__BEZOBSAHU__\n\nTotem je algonkinské (Odžibvejové) slovo, které znamená příbuzenství, dávného předka, ochranného ducha a také jeho viditelné symbolické zobrazení - totemový kůl neboli totemový sloup. Vyskytuje se dodnes u domorodých kmenů hlavně v Severní Americe, v Austrálii a v Africe, je však téměř jisté, že býval běžný i v jiných oblastech světa včetně Evropy. Slavné jsou totemy v Zimbabwe a podobné sloupy (\"tu-teng\") dávné kultury v Sanxingdui v Sečuánu ve střední Číně.\nTotem je symbol celku a totožnosti kmenové skupiny. Nejčastěji to bývá živočich nebo rostlina, jsou však popsány i totemy „mlha“ nebo „skála“. Pro lov totemového zvířete platí u některých kmenů různá omezení, často se totemový živočich pokládá za společného prapředka skupiny. Totemová skupina je někde zároveň skupinou exogamní: sňatky mezi příslušníky téhož totemu jsou přísně zakázány. Ve společnostech, které totemy užívají, se často vyskytují také šamani.\nOd prvních popisů od evropských misionářů se o významu totemů mezi vědci diskutovalo. Francouzský sociolog Émile Durkheim, který studoval hlavně australské kmeny, pokládal totem za symbolické vyjádření skupiny jako celku a považoval totemismus za vůbec nejstarší formu náboženství. Jiní vysvětlovali vztah klanu a totemu fyzickou podobou, Malinowski se domníval, že totemy regulují lov zvěře. Claude Lévi-Strauss považuje totem za prostředek k symbolickému roztřídění přírody, kde každé lidské skupině odpovídá nějaký přírodní druh; oba k sobě patří a navzájem si pomáhají. Totem „není k jídlu, nýbrž k přemýšlení“.\n\nTotemy a totemismem se zabýval také Sigmund Freud, který je pokládal za projev primitivního, obrazného a animistického myšlení a nacházel jisté podobnosti mezi myšlením „divocha“ a neurotika. Vycházel však z etnografických informací dnes překonaných.\n\n\n\n"}
{"id": "282917", "url": "https://cs.wikipedia.org/wiki?curid=282917", "title": "Komunistická strana Nepálu (maoisté)", "text": "Komunistická strana Nepálu (maoisté)\n\nKomunistická strana Nepálu (maoisté) (nepálsky: \"नेपाल कम्युनिष्ट पार्टी (माओवादी)\", anglická zkratka CPN(M)) vznikla v roce 1994 a v období let 1996 až 2006 vedla partyzánským způsobem \"Nepálskou lidovou válku\" proti monarchistickému zřízení. Vůdcem strany je Pračanda (ve volném překladu tento pseudonym znamená \"Nelítostný\") .\n\n\"viz článek Nepálská občanská válka\"\n\nTakzvaná Nepálská lidová válka začala 13. února 1996, maoističtí povstalci požadovali nastolení \"Nepálské lidové republiky\". Postupem času kontrolovali více než dvě třetiny ze 75 okresů (převážně hory a rurální oblasti) , přičemž byli kritizováni za údajně teroristické praktiky boje. V některých oblastech vybírali daně, či dokonce požadovali děti chudých rolníků . V listopadu 2006 podepsali maoisté mírovou smlouvu a stali se součástí pro-republikánské vlády .\n\nKSN(M) je jednou z mnoha stran v Nepálu vycházejících z komunistické ideologie, hlásí se k maoistické mutaci marxismu.\n\nStrana je členem Revolučního internacionálního hnutí a Koordinační komise maoistických stran a organizací jižní Asie.\n\n\n"}
{"id": "282920", "url": "https://cs.wikipedia.org/wiki?curid=282920", "title": "Paradise", "text": "Paradise\n\nParadise je anglický výraz pro ráj, může odkazovat k:\n\na mnoho dalších místních názvů v anglicky mluvících zemích.\n"}
{"id": "282924", "url": "https://cs.wikipedia.org/wiki?curid=282924", "title": "Tačikawa Ki-74", "text": "Tačikawa Ki-74\n\nTačikawa Ki-74 byl japonský experimentální dálkový průzkumný a později i bombardovací letoun z období druhé světové války. Tento celokovový dvoumotorový dolnoplošník byl vyvinutý pro japonské císařské armádní letectvo. Jeho vývoj začal už v roce 1939. Původně měl sloužit k dálkovému průzkumu, což bylo později změněno na výškové bombardování. Proto musel být rozsáhle přepracován a jeho vývoj se neustále opožďoval.\n\nPrototyp poprvé vzlétl 25. května 1944. Stejně jako druhý prototyp, zalétaný 2. srpna 1944, měl motory Micubiši Ha-211 o výkonu 2200 k (1618 kW) s turbokompresory. Druhý vyrobený exemplář se od prvního odlišoval větším objemem palivových nádrží a byl označován Ki-74 Toku (Speciální) či Ja-Go.\n\nTřetí vyrobený letoun s pohonnými jednotkami Ha 211 Ru, převzatý armádním letectvem, byl prvním ze 14 předsériových Ki-74. Od následujícího druhého předsériového stroje byly instalovány motory Micubiši Ha-104 o výkonu 2000 k (1471 kW) s turbokompresory. Pětičlenná posádka pracovala v přetlakové kabině.\n\nV únoru 1945 byl vývojový tým Tačikawy přesunut do střediska Omija. Testované Ki-74 přelétly na letiště Jokaiči, některé pak na tovární letiště v Kófu. Zde bylo Američany po kapitulaci Japonska nalezeno 12 Ki-74, které kromě jednoho kusu skončily na vrakovišti. Vybraný „Patsy“ pak v září 1945 pilot Tačikawy přelétl do Jokosuky, odkud měl být převezen do USA k testům.\n\nTyp Ki-74 nikdy nebyl zařazen k bojovým jednotkám, přesto dostal od spojenců kódové označení Patsy. Původně se mu ovšem říkalo Pat, protože spojenci letoun zpočátku omylně považovali za dálkovou stíhačku a proto jí podle svého kódového systému přidělili mužské jméno.\n\nÚdaje dle\n\n\n"}
{"id": "282927", "url": "https://cs.wikipedia.org/wiki?curid=282927", "title": "Hybridní počítač", "text": "Hybridní počítač\n\nHybridní počítače byly v informatice počítače, které kombinovaly přednosti analogových a číslicových počítačů. Číslicová část sloužila jako řídící jednotka a prováděla logické operace, zatímco analogová část byla používána pro simulaci složitého výpočtu diferenciálních rovnic. Vrcholem hybridních počítačů byl HRS-100 z roku 1970, ale v dalších letech trh zcela ovládly číslicové počítače, jejichž výpočetní výkon byl na řešení podobných úloh dostatečný a dosahovaly vyšší přesnosti.\n\nObecně jsou analogové počítače výjimečně rychlé, protože zvládnou řešit většinu komplexních rovnic takovou rychlostí, jakou signál projde obvodem, což je obvykle nezanedbatelný zlomek rychlosti světla. Na druhou stranu jejich přesnost není příliš dobrá – jsou omezeny na tři, nanejvýš na čtyři desetinná místa.\n\nČíslicové počítače mohou být naproti tomu postaveny tak, že dokáží řešit rovnice s téměř neomezenou přesností, ale v porovnání s analogovými počítači znatelně pomaleji. Obyčejně jsou komplexní rovnice aproximovány pomocí iteračních numerických metod, které zaberou množství opakování, závisející na vhodnosti počátečního „odhadu“ a na požadované míře přesnosti (počáteční odhad, častěji jako počáteční hodnota pro iterační proces). Pro mnoho operací je rychlost, s jakou se provádějí takové číslicové kalkulace, příliš pomalá na to, aby byla užitečná (např. pro Phased array radar – radarový systém se sfázovanou anténou nebo pro hydrometeorologické kalkulace).\n\nHybridní počítače mohou být použity, abychom obdrželi velmi dobré, i když relativně nepřesné, počáteční hodnoty pomocí analogového počítače, které jsou poté „posílány“ na vstup iteračního procesu číslicového počítače. S přesností počátečních hodnot na tři nebo čtyři desetinná místa je zapotřebí mnohem méně iterací a díky tomu je čas, potřebný pro dosažení požadované přesnosti, výrazně zkrácen.\n\nDůležité je odlišovat hybridní počítače od hybridních systémů. Hybridní systém nemusí být totiž nic víc než jen číslicový počítač vybavený A/D převodníkem na vstupu a/nebo D/A převodníkem na výstupu. Například roboti používají analogové senzory pro rozpoznávání vlastností objektů a svého okolí, poté pomocí A/D převodníků převádí pohyb, tlak, teplotu, zvuk, obraz, aj. na běžný číslicový signál pro zpracování počítačem, který naopak řídí fyzické součásti pomocí D/A převodníků.\n\n"}
{"id": "282928", "url": "https://cs.wikipedia.org/wiki?curid=282928", "title": "Lísky", "text": "Lísky\n\nNázev Lísky může znamenat:\n\nPodobný název má\n"}
{"id": "282929", "url": "https://cs.wikipedia.org/wiki?curid=282929", "title": "Chlorid hořečnatý", "text": "Chlorid hořečnatý\n\nChlorid hořečnatý (chemický vzorec MgCl) je bílá, hygroskopická látka, která tvoří několik hydrátů s obecným vzorcem MgCl•x(HO). Tato sloučenina je typický iontový halogenid, který se velmi dobře rozpouští ve vodě. Chlorid hořečnatý se získává z mořské vody. Bezvodý chlorid hořečnatý se používá na výrobu kovového hořčíku.\n\n\nV některých zemích (například v České republice a Slovinsku) se v nepatrném rozsahu používá jako posypová sůl (resp. příměs) pro zimní posyp. Je však vhodný pouze pro likvidační posyp, nikoliv pro preventivní posyp.\n\nChlorid hořečnatý je možné vyrobit například neutralizací hydroxidu hořečnatého kyselinou chlorovodíkovou:\n\nMg(OH) + 2HCl → MgCl + 2HO\n\ndalší možností přípravy je spalování kovového hořčíku v chloru:\n\nMg + Cl → MgCl\n\n"}
{"id": "282936", "url": "https://cs.wikipedia.org/wiki?curid=282936", "title": "Děčínský Sněžník", "text": "Děčínský Sněžník\n\nDěčínský Sněžník ( ) (723 m) je pískovcová stolová hora, zvedající se 7 km západoseverozápadně od města Děčína. Představuje nejvyšší vrchol geomorfologického okrsku Sněžnická hornatina, celého geomorfologického celku Děčínská vrchovina, jakož i CHKO Labské pískovce a čtvrtý nejvyšší vrchol okresu Děčín. V rámci podokrsku tvoří hora samostatnou část.\n\nHora, tvořená svrchnokřídovými turonskými pískovci, je téměř celá zalesněná, většinu jejích svahů pokrývají smrkové porosty, v menší míře se vyskytuje borovice, modřín a buk, pro vrcholovou část jsou typické i břízy a jeřáby. Vrchol hory zaujímá rozlehlá plošina o rozměrech přibližně 1600 krát 600 metrů, mírně se sklánějící k severovýchodu. Po většině svého obvodu je lemována několik desítek metrů vysokými pískovcovými stěnami, jejichž lámáním a zvětráváním vznikly, zejména na jižním úbočí, četné pseudokrasové jeskyně se stěnami pokrytými fluoritem. Malá část těchto prostor (cca 0,09 ha) je chráněna coby přírodní památka Jeskyně pod Sněžníkem. Těžbu fluoritu na Sněžníku v letech 1955 - 1994 dokumentovala expozice v muzeu na zámku v Jílovém. Z okrajů vrcholové plošiny se na mnoha místech otevírá daleký rozhled na Lužické hory i Českosaské Švýcarsko, vyhledávané jsou z \"Drážďanské vyhlídky\" na druhém konci plošiny viditelné Drážďany na severozápadě a \"Koňská hlava\" na východě.\n\nNejvýznamnějším kruhovým výhledovým bodem je však 33 m vysoká kamenná rozhledna z roku 1864, jedna z nejstarších na území ČR. Původně šlo o velkoryse pojatou trigonometrickou věž 1. řádu, kterou pro potřeby rakouských, saských a pruských zeměměřičů nechal svým nákladem zbudovat majitel panství hrabě František Antonín Thun, od samého počátku však slouží i turistickému ruchu. Rozhledna stojí 0,37 km severovýchodně od vrcholu a její pata se nachází ve výšce 718 m n. m. V roce 1936 zde byl poprvé na území tehdejšího Československa zachycen televizní signál vysílaný z Olympijských her v Berlíně. Rozhledna je chráněna jako technická památka (číslo ÚSKP: 19175/5-5028). V roce 1992 prošla zchátralá a uzavřená věž celkovou rekonstrukcí a byla znovu zpřístupněna veřejnosti. Při rozhledně se nachází bufet a horská chata a malé jezírko, vrchol hory je z několika směrů přístupný turistickými značenými cestami. Nejkratší příchod se nabízí po dopravě autobusem či automobilem do jílovské místní části Sněžník na západní straně hory. Z tohoto výchozího bodu představuje cesta k rozhledně necelé 2 km chůze s převýšením 130 m. Podstatně náročnější jsou varianty začínající v Jílovém (zelená značka, zhruba 5 km / 460 m) respektive Děčíně (červená značka, přibližně 9 km / 600 m).\n\nDěčínský Sněžník je samostatnou horolezeckou oblastí. Lezecké možnosti na této největší české stolové hoře byly objeveny teprve v roce 1987 (masívy \"Májová\" a \"Jarní\"). Řada cest byla vytvořena v roce 2005. Podmínky pro lezení jsou příznivé, neboť pískovcová skála je tvrdá a masív je orientován vesměs jižním a jihozápadním směrem. Na svazích je značné množství balvanů, nabízejících využití pro bouldering. Vzhledem k oblíbenosti tohoto sportovního odvětví byl pro oblast Sněžníku zpracován samostatný průvodce s popisy a plánky.\n\nV oblasti Děčínského Sněžníku probíhala důlní činnost v letech 1955 až 1995. Ve zdejších pískovcích se nachází dnes už netěžené ložisko fluoritu, jehož těžba přestala rentabilní. O nálezu fluoritu pocházejí první zmínky od doktora Hibsche z roku 1906 a Michela z roku 1913. Nálezy z první poloviny 20. století byly podkladem k průzkumu v padesátých letech. Poté se otevřelo 8 ložisek. Vytěženo bylo 203 kt rubaniny. Těžilo se od 1955 do 1995. Vyraženo bylo přes 21 km důlních chodeb. Vytěženo bylo 7900 tun fluoritu. Šachta je hluboká 60 m. Důlní díla se zde rozprostírají pod obcí Jílové. Zde těžený fluorit byl čirý až nafialovělý, hustě páskovaný i vrstevnatý. Vyplňuje trhliny u Modré a Jílového, v nichž tvoří žíly, stejně jako severně od svahu Holého vrchu nad obcí Jílové.\n\nDůlní činnost v oblasti je známá i díky tomu, že zde na konci těžebního období zahynuli horníci. \n\nTěžbu ztěžoval úhel uložení rudních žil pod úhlem 35 – 45°. Těžba fluoritu zde měla dvě hlavní fáze. První fáze byla od roku 1955 – 1957. Vrtná metoda do roku 1957 nebyla skoro používána. Ze zachovalých dokumentů je zřejmé, že byla používána pouze skládková dobývací metoda. Žilovina byla značně rozsýpavá, a proto byly používány hlavně „přílože“. V druhé etapě byla vyrubána slepá jáma ze štoly č. 1, jáma byla spojena s dvěma patry. 1. Patro v hloubce 30 m a druhé v hloubce 60 metrů. Druhá etapa těžby pokračovala od roku 1968, kdy báňské dílo převzala báňská společnost.\n\nFluorit je používán od dávných dob jako příměs při tavení rud, používá se k výrobě kyseliny fluorovodíkové a syntetického kryolitu. Využívá se při při výrobě smaltů a skla a ke snižování vypalovací teploty cementu. Čistý fluorit se používá i v optickém průmyslu.\n\n\n\n"}
{"id": "282941", "url": "https://cs.wikipedia.org/wiki?curid=282941", "title": "Hradisko", "text": "Hradisko\n\nNázev Hradisko (starší podoba slova \"hradiště\") může označovat:\n\n\n\n"}
{"id": "282949", "url": "https://cs.wikipedia.org/wiki?curid=282949", "title": "Veltěž", "text": "Veltěž\n\nVeltěž () je osada ležící ve Středočeském kraji, v okrese Praha-východ a spadá pod obec Zdiby, se kterou na západní straně těsně sousedí.\n\nPrvní písemná zmínka o Veltěži pochází z roku 1228. Tehdy je osada zmiňována jako statek náležící Benediktinkám Svatojiřským, Kapitoly hradčanské a Břevnovskému klášteru. V období husitských válek byla Veltěž církvi odebrána a jejím majetkem se stala opět až v roce 1729.\n\nV současnosti je Veltěž centrem obce Zdiby. Nachází se zde budova obecního úřadu, základní školy (1. - 5. ročník), mateřské školy, poštovního úřadu, cukrárny a sokolovny.\n\n\nDo vsi vede turistická trasa Dolní Chabry-Veltěž a prochází trasa Vozovna Kobylisy-přívoz v Klecánkách.\n"}
{"id": "282957", "url": "https://cs.wikipedia.org/wiki?curid=282957", "title": "Veselí nad Moravou", "text": "Veselí nad Moravou\n\nVeselí nad Moravou ( ) je město v okrese Hodonín v Jihomoravském kraji ležící na řece Moravě, 15 km jižně od Uherského Hradiště a 25 km severovýchodně od Hodonína. Žije zde obyvatel. Jeho historické jádro je městskou památkovou zónou. Město Veselí nad Moravou má tři místní části: Milokošť, Veselí nad Moravou (k. ú. \"Veselí nad Moravou\" na pravém břehu a \"Veselí-Předměstí\" na levém břehu Moravy) a Zarazice. Veselí nad Moravou je obcí s rozšířenou působností pro dalších 21 obcí okresu Hodonín.\n\nPůvodní veselská osada ležela na levém břehu řeky Moravy při dopravní cestě ze severu na jih podle toku řeky. Tato cesta byla nazývána \"svobodná cesta královská\". Původní veselský hrad, v podstatě vodní pevnost, měl za úkol zabezpečovat přechod na pravou stranu řeky po písečné lavici směrem k Písku. Je pravděpodobné, že veselská vodní pevnost byla v 11. století jednou z uherských pohraničních pevností podél řeky Moravy, v místech častých střetů mezi českými a uherskými vojsky. Po ovládnutí kraje českými panovníky byla stejně jako další hrady a města při řece Moravě (např. Hradiště, Strážnice aj.) záštitou proti nájezdům z východu. Pevnost veselského hradu je doložena zprávami o jeho obléhání a dobývání v roce 1315 vojsky Jana Lucemburského zpět pro český stát od uherského šlechtice Matúše Čáka Trenčanského. Hrad byl v té době pravděpodobně opevněn kamennou zdí nebo vysokým hliněným náspem,zpevněným dřevěnou konstrukcí. Prvním písemně doloženým držitelem Veselí byl komorník břeclavského kraje z let 1248 až 1259 Sudomír. Byl zván po Veselí na listině Přemysla Otakara II. z 21. srpna 1261. Po smrti Sudomíra bylo Veselí dále v soukromých rukou, snad Sudomírových potomků. Svědčí o tom snad i název zaniklé osady Sudomírky, název dnešní ulice, i jméno nedaleké vesnice Sudoměřice. Po vymření Přemyslovců není majitel několik desítek let znám. V první polovině 14. století byli držiteli Vartemberkové po nich od druhé poloviny tohoto století Šternberkové. Pravděpodobně Petr ze Šternberka založil v druhé polovině 14. století na ostrově před hradem město.\n\nNázev město - civitas - je pro Veselí doložen v roce 1396. Jeho jádrem bylo dnešní Bartolomějské náměstí a vedle významu vojenského k jeho založení přispěl i význam obchodní, tj. potřeba oživení ruchu na uherské cestě. Od této doby existovaly obě části - samotné město Veselí i starší Předměstí Veselí - vedle sebe jako dva samostatné a samosprávné celky. Od roku 1423 se stalo Veselí předmětem uplácení císaře Zikmunda. (Pobýval na veselském hradě i se svou chotí prokazatelně dvakrát v dubnu roku 1422 při tažení proti jednomu ze dvou středisek husitského hnutí v nedalekém Ostrohu. Druhým střediskem byl tábor na ostrově u Nedakonic, který zanikl koncem roku 1421.) V roce 1437 se domáhá dědických práv Zdeněk ze Šternberka, který však Veselí již v roce 1442 prodává. Od té doby docházelo k častým změnám majitelů veselského panství i ke změnám v jeho velikosti. 27. července 1469 došlo u Veselí k neúspěšnému střetu strážnického pána Jindřicha z Lipé s vojsky Matyáše Korvína, při kterém byl zajat na veselských loukách kníže Viktorin, syn krále Jiřího z Poděbrad. Avšak nejpozději v roce 1470 bylo Veselí opět v rukou krále Jiřího, který zde pobýval 6.srpna tohoto roku.\n\nO rozvoj panství se zasloužil především Hynek Bilík z Kornic, za kterého došlo v letech 1526-1551 k největšímu rozvoji tradičního rybníkářství, doloženého už ve 14. století. Byl podle zprávy z roku 1535 stavebníkem jednoho ze dvou mostů nahrazujících dosavadní přívozy. Dochází rovněž k prvním přestavbám hradu na zámek. Hynek Bilík z Kornic je pohřben v tehdejším kostele sv. Bartoloměje na Předměstí (dnes kostel P. Marie). Jako pevnost je pozdější zámek uváděn ještě v letech 1530 a 1562. Strategický význam hradu se udržel i po postupných úpravách a přestavbách na jednopatrový zámek až do 18. století. Od doby předbělohorské se plně rozvíjejí řemesla. Jsou to především hrnčíři, bednáři, koláři, podkováři, soukeníci, kožešníci, pekaři, řezníci, ševci, krejčí a další. Postupně jsou ustavovány jednotlivé cechy.\n\nV roce 1624, po konfiskaci majetku Vojskú z Bogdunčovic pro účast na českém stavovském povstání a po celé 17. století dochází ke sporům o držení veselského panství mezi potomky Tomáše Bosnyáka z Magyarbelu, Mikuláše Pazmáně z Panasu a Rottaly. 22. července 1707 koupili panství Maxmilián a Maxmiliána Želečtí z Počenic. Tito jsou zakladateli servitského kláštera s kostelem Svatých Andělů strážných. Po jejich smrti a smrti Jana Felixe Želeckého, Maxmiliánova bratra, zdědili panství v roce 1731 Chorinští z Ledské.\n\nPoslední z jejich rodu opustil moravskoveselský zámek v dubnu 1945 a jeho potomci dodnes žijí ve Vídni. Za prvního z Chorinských, Františka Karla, byl postaven ve městě nový kostel sv. Bartoloměje, vysvěcený 8.září 1741. Jeho syn, František Jan, provedl zásadní přestavbu zámku, upravil park a zahrady, vznikající už za Hynka Bilíka z Kornic. Starší bratr Františka Jana, Matěj František (1720-1786), byl prvním biskupem brněnským. Na kněze byl vysvěcen ve veselském kostele Svatých Andělů strážných 3. dubna 1743.\n\nV roce 1879 byla postavena úzkokolejná dráha (rozchod kolejí 800 mm), využívána především pro hospodářskou činnost, ale i pro spojení s železniční tratí Vídeň-Krakov. Hospodářský rozvoj Veselí souvisí s budováním dráhy Brno-Trenčanská Teplá. Vznikají nové pracovní příležitosti, rozvíjí se činnost spolková i společenský a kulturní život. Bližší označení, tj. Veselí nad Moravou, bylo poprvé použito v roce 1883 a ustálilo se pro název železniční stanice. Název se začal používat všeobecně, i když k vlastnímu spojení dosavadních částí dnešního města došlo až 27. června 1919. Tehdy bylo spojeno Předměstí, Město a Židovská obec. V roce 1887 je postavena železniční stanice vlárské dráhy, v roce 1891 zprovozněna trať Veselí-Kúty a v roce 1927 Veselí-Myjava (v r. 1929 až do Nového Mesta nad Váhom). Zemská regulační správa, zřízená ve Veselí-Předměstí v roce 1911, začala se systematickou regulací řeky Moravy, dokončovanou zejména v letech 1926-1936. V těchto letech byl vybudován závlahový systém luk a zprovozněn tzv. Baťův plavební kanál. V roce 1913 byl starý mlýn u zámku přestavěn Bedřichem Chorinským na elektrárnu. (Vodní mlýny jsou doloženy ve Veselí již od středověku.). V roce 1919 byl založen dřevařský podnik Beer a Žádník, vyrábějící od roku 1925 nábytek, jehož výroba pokračuje dodnes v podniku Venaz. Od roku 1926 je bratry Reichsfeldovými zahájena výroba obuvi, pokračující nepřetržitě také i dnes. Od 10. června do 29. července 1930 ve Veselí nad Mor. Mezinárodní Škola umění (Intcmational School of Art) uspořádala kurs pro studium lidového umění, kterého se zúčastnilo 28 amerických učitelek a národopisných pracovnic. Tento kurs se konal i po následující tři roky. Za druhé světové války bylo Veselí jedním z východisek pro útěk mnoha významných osobností, včetně vojenských, na Slovensko, tzv. \"generálská linka\". Převodů se zúčastnili i veselští občané, z nichž mnozí svoji aktivitu zaplatili životem, např. Jan a Jaroslav Andrýskovi, MUDr. Josef Hlobil a další. Město bylo osvobozeno 24. dubna 1945. V letech 1949-1960 je Veselí okresním městem. V roce 1950 je připojena obec Milokošť a v roce 1954 Zarazice. Od roku 1961 je budován největší průmyslový podnik ve Veselí a v okolí - Železárny. Vedle činnosti hospodářské je třeba vzpomenout i záslužné činnosti veselských učitelů Andělína Odstrčila a Josefa Homoly, kteří měli hlavní zásluhu na vzniku muzejní společnosti v roce 1906 a později na otevření první muzejní expozice 2. května 1910. K poznání života ve Veselí přispěla i učitelka Marie Šantrůčková. O dobudování škol a jejich rozvoj se nejvíce zasloužil řídící učitel Julius Christin, s jehož osobou je spjato zřízení měšťanské školy v roce 1906 a první mateřské školy v r. 1902. Redaktorem publikace \"Městys Předměstí Veselí - jeho minulost a přítomnost\", vydané ve Veselí v roce 1913 při příležitosti povýšení Předměstí na městys, byl řídící učitel Jan Langášek. Podobně jako on byl později jedním z autorů dosud největší knižní publikace o Veselí ředitel měšťanské školy Bohumil Němeček. (Hurt Rudolf-Němeček Bohumil: Veselí nad Moravou. Dějiny města. Brno 1973.)\n\nRoku 1949 se Veselí se stalo okresním městem, ovšem již v roce 1960 veselský okres zanikl. K městu je v roce 1950 připojen Milokošť a o čtyři roky později jsou připojeny Zarazice. V roce 1961 byly postaveny železárny, roku 1965 začala výstavba panelového sídliště Hutník a v roce 1970 sídliště Chaloupky. Nová základní umělecká škola byla otevřena roku 2003. V roce 2010 došlo k revitalizaci Bartolomějského náměstí a o čtyři roky později k rekonstrukci sportovní haly a výstavbě rozhledny Radošov. V roce 2012 pak zahájilo vedení města diskusi o přestavbě městského centra za desítky miliónů korun.\n\nVe Veselí nad Moravou působí také Římskokatolická farnost Veselí nad Moravou. Farní kostel sv. Andělů strážných je bývalý klášterní kostel řádu servitů z let 1717 - 1734. V současné době je farářem a současně děkanem Mons. Václav Vrba, kaplanem pak Mgr. Ondřej Poštulka.\n\n\nBaťův kanál byl postaven v letech 1934 – 1938. Na území města Veselí nad Moravou je vodní cesta vedena řekou Moravou i uměle vybudovaným plavebním kanálem. Je zde plavební komora, kde se z řeky Moravy lodě dostávají na plavební kanál.\n\nZajímavostí je, že v roce 1938 - 1939 na pozemcích hraběte Chorinského ve Veselí nad Moravou zimovala loď Mojena, která byla tažena proti proudu Dunaje a následně i Moravy a Baťovým kanálem do tehdejšího Baťova, nynějších Otrokovic. Loď Mojena je první loď na Baťově kanálu, která sloužila turistické plavbě od 13. 8. 1939.\n\nV letech 1999 – 2000 zde byl vybudování první přístav na Baťově kanálu včetně přístavní budovy se sociálním zázemím a občerstvením. Výstavba byla financována z prostředků Programu EU Phare CBC (přeshraniční spolupráce). Investorem bylo město Veselí nad Moravou a partneři projektu byly města Skalica (SK) a Strážnice. Vybudování tohoto přístavu bylo jedním z hlavních impulzů rozvoje Baťova kanálu pro turistickou plavbu.\n\nBěhem slavnostního zahájení plavební sezóny 1. 5. 2005 na Baťově kanálu bylo slavnostně otevřeno přístaviště u hvězdárny. Od té doby mají návštěvníci na lodích unikátní přístup do tohoto zajímavého objektu, kde probíhají zajímavá pozorování, přednášky, ale i odborná výuka pro návštěvníky z řad školáků.\n\nDne 9. června 2012 vydala Česká pošta známku v hodnotě 10,- Kč, na které je zobrazen přístav Veselí nad Moravou. Známka byla slavnostně představena právě ve veselském přístavu za přítomnosti autorů známky – grafika pana Absolona a rytce pana Srba.\n\nOpět 1. květen, tentokráte 2014 byl svědkem otevření rekonstruovaného skateparku v areálu přístavu, dále nového lanového centra včetně unikátní lanovky přes Baťův kanál, dále pak nové dětské hřiště, samostatně stojící budova sprch a WC a také dílna na opravu lodních motorů. Součástí projektu je rekonstruovaná loď Danaj, která byla v roce 2000 vyrobena jako první osobní loď speciálně na Baťův kanál. Jedná se o výsledek společného projektu města Veselí nad Moravou, B2B System s. r. o. a Baťův kanál, o. p. s.. Projekt byl spolufinancován z Programu MŠMT Cestování dostupné všem. V současné době Baťovým kanálem ve Veselí nad Moravou projede necelých 100 000 turistů ročně.\n\nVeselí nad Moravou patří mezi velmi kulturně aktivní města oblasti Moravského Slovácka. Působí zde Soubor lidových písní a tanců Radošov a také Dětský folklorní soubor Štěpnička, který čítá až 70 dětí. Folklórní soubory také doplňují dvě cimbálové muziky CM Radošov s primášem Radimem Havlíčkem a CM Fraj s primášem Karlem Sovišem. Město Veselí nad Moravou pořádá v sudých letech Mezinárodní dětský folklórní festival Štěpy. \n\nKulturní akce ve městě zajišťuje Veselské kulturní centrum nebo také Základní umělecká škola Veselí nad Moravou. Působí zde několik dechových hudeb.\n\nMezi hlavní sportovní kluby ve městě patří FC Veselí nad Moravou, SHK Veselí nad Moravou, tým národní házené, sportovní klub INLINE Veselí, klub kanoistů nebo juda.\n\n\nStarostové od roku 1990\n\n1990–1998               Ing. Jaroslav Miklenda (nestr.)\n\n1998–2002                Ing. Martin Bedrava (KDU-ČSL)\n\n2002–2006                RNDr. Jaroslav Hanák (ČSSD)\n\n2006–2008               Ing. Martin Bedrava (KDU-ČSL)\n\n2008–2010               RNDr. Jaroslav Hanák (ČSSD)\n\n2010–2018               Ing. Miloš Kozumplík (ODS)\n\n2018–dosud             JUDr. PhDr. Petr Kolář, Ph.D. (nestr. za TOP 09)\n\nV současné době se koalice skládá ze tří stran, a to kandidátky s názvem „Společně pro Veselí - veselská TOP 09 a nezávislé osobnosti“, ODS a KDU-ČSL s většinou 12 mandátů z 21 možných. Starostou města byl zvolen JUDr. PhDr. Petr Kolář, Ph.D. (nestr. za TOP 09), 1. místostarostou pak Pavel Bouda (ODS) a 2. místostarostou Ing. Mgr. Petr Kolařík, Ph.D. (KDU-ČSL).\n\n\n\n\n"}
{"id": "282964", "url": "https://cs.wikipedia.org/wiki?curid=282964", "title": "Celulární automat", "text": "Celulární automat\n\nCelulární automat (zkratka CA) je souhrnné označení pro určitý typ fyzikálního modelu reálné situace, ať již v podobě reálného přístroje či mnohem častěji počítačového algoritmu (programu). Slouží k časové i prostorové diskrétní (nespojité) idealizaci (ideální modelaci) fyzikálních systémů, kde hodnoty veličin nabývají pouze diskrétních hodnot v průběhu času.\nVyužívá se v teorii systémů, matematice a teoretické biologii.\n\nPrvní nápady na CA se objevily již ve 40. letech dvacátého století, kdy se John von Neumann snažil navrhnout stroj, který by kontroloval i opravoval sám sebe Jeho cílem bylo najít logickou strukturu sebereprodukujícího se automatu bez nutného vztahu k biologickým procesům. Spolu s S. Ulamem rozdělili celý prostor na jednotlivé buňky (cells), přičemž každá buňka je na začátku charakterizována počátečním stavem. Tento počáteční stav se podle evolučního pravidla mění vždy po jednotlivých krocích, tzv. iteracích. Evoluční pravidlo nemusí být stejné pro všechny buňky, ale je vždy funkcí stavů buněk v okolí buňky, kterou právě zkoumáme. V padesátých letech se začaly CA používat k automatickému zpracování obrazů . Byla vyvinuta speciální pravidla pro úpravu šumu, odhad velikosti a počtu objektů na obraze pořízeném mikroskopem.\n\nV roce 1970 našel John Conway jednoduché pravidlo vedoucí ke komplexnímu chování. Nazval je Game of Life (více níže). V sedmdesátých letech byl vytvořen HPP model mřížového plynu trojicí Hardy, Pomeau a de Pazzis. Je to jeden z prvních CA, který zachovává kromě počtu částic také hybnost. Tímto modelem se otevřela cesta k simulování pohybu tekutin, nebo zrnitých látek pomocí CA. V osmdesátých letech se Stephen Wolfram začal zabývat jednodimenzionálními CA, u kterých prokázal jejich vztah ke statistické fyzice.\n\nV roce 1986 přišel na svět FHP model pánů Frische, Hasslachera a Pomeaua, který nezávisle na nich objevil také Stephen Wolfram. Provedou-li se u něj příslušné limity, ukazuje se, že se jedná o obdobu Navierových-Stokesových rovnic, což je nepopiratelný důkaz schopnosti CA modelovat reálný fyzikální problém.\n\nCelulární automat je dynamický systém, diskrétní v hodnotách, prostoru i čase. Je tvořen pravidelnou strukturou buněk v N-rozměrném prostoru (nejčastěji je N=2, tzv. 2D CA, kde buňky tvoří čtvercovou mřížku). Každá buňka může nabývat jeden z K možných stavů. Často jde pouze o dva stavy: 0-mrtvá buňka, 1-živá buňka; v tomto případě se občas stav 1 označuje jako buňka a 0 jako prázdné políčko (mřížky).\n\nHodnoty stavů buněk v dalším časovém kroku (v následující generaci) se vypočtou synchronně na základě \"lokální přechodové funkce\" (stejné pro všechny buňky). Argumenty této funkce jsou aktuální hodnoty stavů vyšetřované buňky a všech sousedů (buněk v jejím okolí).\n\nV případě 1D CA je okolí charakterizováno tzv. poloměrem, tj. počtem sousedů po obou stranách vyšetřované buňky; v případě 2D CA tvoří okolí čtyři přilehlé buňky (tzv. neumanovské okolí), a nebo se do okolí zařadí i čtyři další sousedi, dotýkajících se vyšetřované buňky jen v rozích (tzv. moorovské okolí). Zpravidla se očekává, že struktura buněk je nekonečná. V praktických realizacích se buď předpokládají okrajové buňky identicky nulové (prázdné), nebo jsou okraje „propojeny“ a tvoří v případě 1D smyčku a v případě 2D anuloid. Některé z K možných stavů jsou označovány za „klidové“; když buňka v klidovém stavu má ve svém okolí také jenom buňky v klidovém stavu, potom se hodnota jejího stavu v další generaci nemění.\n\nNěkdy je účelná širší koncepce, ve které jsou pro CA charakteristické tři klíčové vlastnosti:\n\nNevyžaduje se při tom nutně pravidelná prostorová struktura (proto byl v uvedené charakteristice použit všeobecnější pojem „prvek“ místo „buňka“).\n\nPomocí jednoduchých pravidel lze vytvořit CA se složitým a dynamickým chováním. CA mohou představovat vymyšlený mikroskopický svět, který při pohledu z větší výšky odpovídá fyzikální realitě. Existují dva základní přístupy ke studiu fyzikálních dějů, mikroskopický a makroskopický. Z mikroskopického pohledu jsou interakce velice komplikované a mnohdy je k důkladnému popisu nezbytné užití kvantové teorie. Studujeme-li děj makroskopicky, jsou vlastnosti systému zkoumány pomocí středních hodnot příslušných veličin. Výsledné chování je spjato s charakteristickými rysy interakcí odehrávajících se na mikroskopické škále, jenomže tento vztah se při provedení středování ztrácí. CA jsou jedním z pokusů, jak tuto nepříjemnost odstranit, neboť zachování představy, co se uvnitř daného materiálu děje a jak se tyto nepatrné změny projevují vůči okolí, je pro fyziku velmi důležité. Příkladem může být studium magnetických vlastností feromagnetických látek. Makroskopickou charakteristikou je zde kritická (Curieova) teplota, která má z mikroskopického pohledu přímý vztah s rozdělením elektronů v atomech, které lze precizně studovat právě pomocí kvantové teorie.\n\nVe fyzice jsme zvyklí popisovat časový vývoj částic pomocí diferenciálních rovnic. Pokud vůbec řešení existuje, bývá často velmi citlivé na počáteční podmínky. Studium CA nabízí jiný přístup ke studiu dynamických procesů. Jejich velká výhoda tkví v jednoduchosti, díky které jimi lze analyzovat dynamické\nsystémy a navíc se jejich numerické řešení obejde bez zjednodušujících aproximací, což vede k přesnému výsledku. U CA se setkáváme se dvěma možnými přístupy k řešení (nejen) fyzikálních problémů. Za prvé máme CA pravidlo a chceme předpovědět jeho chování a tudíž i potenciální využití. Za druhé se jedná o obrácený problém, kdy víme, jaké požadavky na náš CA klade realita a hledáme odpovídající pravidlo. V obou případech se jedná o obtížně řešitelný problém.\n\nJe nejjednodušší, ale nikoliv nezajímavý. Jde o jednodimenzionální automat, kde stavy buněk nabývají pouze dvou hodnot 0 nebo 1 a okolím chápeme dvě sousední buňky. Někdy se tomuto automatu výstižně říká toy model, protože\nje velice jednoduše programovatelný a pro mnoho lidí je první, který si sami vytvoří.\n\nVon Neumann nebyl spokojen s kinematickým modelem automatu kvůli tzv. „black-box“ problému. S řešením mu pomohl jeho spolupracovník Stanisław Ulam. Navrhl prostředí tvořené pravidelnou mřížkou - jakousi šachovnicí, kde každé políčko představuje jednu buňku. Každá buňka představuje konečný automat, pracující se shodnou množinou pravidel. Množinu takových buněk můžeme pak považovat za organismus.\n\nNeumannův CA byl sestaven asi z 200 tisíc buněk, které mohly mít 29 stavů, CA tvořilo tělo asi 80x400 buněk (bylo rozčleněno na tři složky A, B, C - továrnu, duplikátor a počítač) a dlouhý výrůstek z asi 150 tisíc buněk.\n\nHra života je dvourozměrný, dvoustavový celulární automat, který svým fungováním připomíná vývoj společenství živých organismů.\n\nPracoval s osmi stavy a s neumanovským okolím.\nČtyři stavy byly strukturální:\n\nZákladním prvkem byla dvojice signálové buňky v kombinaci s prázdnou buňkou. Tato dvojice se v každé generaci posune o jednu pozici po signálové cestě.\n\nCoddův automat byl teoreticky schopen emulovat Turingův stroj a též vytvořit svou vlastní kopii.\n\nLangton sestrojil na bázi Coddova modelu nesrovnatelně jednodušší verzi samoreprodukujícího se 2D CA (chybí ovšem emulace Turingova stroje), tzv. Q-smyčky.\n\nLangtonovy Q-smyčky jsou názornou ukázkou dvojí funkce informace:\n\n\n"}
{"id": "282969", "url": "https://cs.wikipedia.org/wiki?curid=282969", "title": "Marjane Satrapiová", "text": "Marjane Satrapiová\n\nMarjane Satrapiová ( ‎ * 22. listopadu 1969 v íránském Raštu) je v Íránu narozená francouzská komiksová kreslířka, ilustrátorka, režisérka animovaných filmů a autorka dětských knih.\n\nMarjane vyrůstala v Teheránu v pokrokové rodině, která byla zapojená do komunistického a socialistického hnutí. Navštěvovala francouzské lyceum, kde byla jako dítě svědkem vzrůstajícího potlačování občanských svobod a dopadu íránské politiky na každodenní život.\n\nRodiče ji v roce 1983, když jí bylo čtrnáct, poslali do Vídně, aby ji ochránili před íránským režimem. Ve Vídni žila během středoškolských studií. O čtyři roky později se vrátila do Teheránu, kde studovala visuální komunikaci, magisterský titul získala na Universitě v Teheránu. Roku 1994 emigrovala do Francie, v současné době žije v Paříži, kde pracuje jako ilustrátorka a autorka dětských knih. Ze strachu před násilným íránským režimem do Íránu doposud nejela.\n\nJejí profesionální kariéra začala, když potkala Davida B., francouzského komiksového kreslíře. Hlavně ve svých raných dílech používala styl podobný jeho dílům. Celosvětovou popularitu jí přinesly její autobiografické komiksy \"Persepolis\" a \"Persepolis 2\", které popisují její dětství v Íránu a dospívání v Evropě. \"Persepolis\" byl přepracovaný do stejnojmenného animovaného filmu, který byl uvedený na Filmovém festivalu v Cannes a s filmem \"Still Light\" od Carlose Reygadose se podělil o speciální cenu poroty. Film režírovala a psala spolu s Vincentem Paronnaudem, ve francouzské verzi jej namluvily např. Catherine Deneuve nebo Danielle Darrieu, v angličtině byl uveden s hlasy Seana Penna a Iggyho Popa.\n\n\n\n\n"}
{"id": "282970", "url": "https://cs.wikipedia.org/wiki?curid=282970", "title": "Elektrická dráha na Letné v Praze", "text": "Elektrická dráha na Letné v Praze\n\nElektrická dráha na Letné v Praze byla první pražská elektrická tramvajová dráha a zároveň soukromý podnik Františka Křižíka, který tuto dráhu zřídil roku 1891 a provozoval sezónně až do roku 1900. Dráha na Letné byla zrušena roku 1902 a v následujících letech zcela odstraněna.\n\nDráha měla hlavně zkušební a propagační účel a byla postavena u příležitosti Jubilejní zemské výstavy v Praze roku 1891, stejně jako letenská i petřínská lanovka a Petřínská rozhledna. Elektrická dráha na Letné byla nejen první elektrickou tramvajovou dráhou v Praze (do té doby v Praze jezdila od roku 1875 pouze koněspřežná tramvaj), ale zároveň i první elektrickou dráhou v Česku vůbec (mezi tramvajovými i železničními drahami) a zároveň první elektrickou dráhou s kladkovým sběračem proudu v Rakousko-Uhersku.\n\nTrať vedla od horní stanice letenské lanové dráhy u Letenského zámečku středem Ovenecké ulice (tedy kolmo k dnešní tramvajové trati přes Letnou) k hornímu vchodu Královské obory v Bubenči. Trať měřila původně 766 metrů, nejvyšší povolená rychlost byla stanovena na 10 km/h a jízda trvala čtyři a půl minuty. Roku 1893 byla trať prodloužena na bubenečské straně až k Místodržitelskému letohrádku na celkovou délku 1,4 km.\n\nTrať byla jednokolejná, s jednou výhybnou, na letenském konci tratě byl 72,1 metrů dlouhý dvojkolejný úsek, na bubenečském konci 51,4 m dlouhý. Maximální sklon trati byl 17,5 promile. Rozchod kolejí byl normální (1435 mm), pás 40 centimetrů vně od kolejnic měl být podle projektu vydlážděn a prostor mezi kolejnicemi zasypán pískem nebo štěrkem. Dřevěná staniční budova, zvaná Zámeček, byla vzdálena asi 20 metrů severně od horní stanice lanové dráhy. Technické zázemí, tedy malá přízemní budova sloužící jako vozovna s elektrárnou, byly po pravé straně od trati u konce letenského dvojkolejného úseku.\n\nPo trati jezdily místo původně plánovaného jednoho vozu dva otevřené elektrické vozy, ke kterým při prodloužení trati roku 1893 přibyly další dva uzavřené. Proud odebíraly vozy kladkovými sběrači z trolejového vedení. V původním úseku trati bylo trolejové vedení zavěšeno na příčných převěsech natažených mezi dřevěnými sloupy nebo domy. V prodloužení trati bylo vedení zavěšeno na výložnících na sloupech umístěných jen po pravé straně trati. Elektřinu vyráběl elektrodynamický stroj poháněný lokomobilou. Navržené napětí bylo 250 voltů. Elektrárna sloužila i k osvětlení Ovenecké ulice a Královské obory. Počátkem roku 1896 Křižík na části trati testoval přívod proudu v úrovni komunikace, přičemž soustava kontaktních relé zajišťovala, že napájecí kolejnice byla pod proudem pouze při průjezdu vozu. K rozšíření tohoto systému na celou trať nakonec nedošlo.\n\nPrvní dva vozy této dráhy byly otevřené, s jednoduchou konstrukcí. První vůz vyrobila norimberská firma Schuckert, vůz byl použit již na mnichovské výstavě v roce 1882. Druhý vůz podobného typu vyrobila firma Ringhoffer v roce 1891, elektrovýzbroj dodal sám Křižík. Elektromotor měl výkon osm koňských sil. Model jednoho z těchto vozů je umístěn v Muzeu MHD ve Střešovicích.\n\nPo prodloužení dráhy zakoupil Křižík ještě dva uzavřené vozy.\n\nInspirací Křižíkovi byla ukázková jednoduchá elektrická dráha firmy Siemens & Halske, která byla k vidění na průmyslové výstavbě v Berlíně roku 1879. Původně měl Křižík záměr stavět trať ke Královské oboře ve směru od holešovického přístavu a ostrova Štvanice, ale nakonec své plány přizpůsobil plánům stavby městské lanovky a navázal na ni.\n\nNejstarším dochovaným dokumentem o dráze je Křižíkova žádost Radě královského města Prahy z 6. března 1890 o udělení zásadního souhlasu ke stavbě. Souhlas se stavbou rada města udělila 20. března 1890. 12. června 1890 ministerstvo obchodu jako tehdejší nejvyšší drážní orgán povolilo předběžné technické práce. Projektovou dokumentaci vyhotovila do června 1890 Technická kancelář Reiter a Štěpán. Rozpočet stavby byl 61 671 zlatých. 5. listopadu 1890 se konala pod vedením smíchovského hejtmana politická pochůzka (místní šetření) a staniční komise. Proti projektu vystoupil generální ředitel provozovatele koňky, soukromého dopravního podniku Pražská tramway, Viktor Haas, který podle koncese a smlouvy s městem měl výlučné právo stavět v Praze pouliční dráhy, avšak komise jeho námitky neuznala. 11. května 1891 byla udělena císařská koncese ke stavbě a provozování dráhy.\n\nSmlouva mezi Křižíkovou společností a městem Prahou byla uzavřena 12. května 1891. Obsahovala ujednání o maximálním jízdném (8 krejcarů), o možnosti společných jízdenek s lanovkou, zákaz dráhu dále pronajímat bez souhlasu obce a desetileté přednostní právo na výstavbu navazujících tratí západním směrem.\n\n20. května 1891 udělilo c. k. místodržitelství stavební povolení. 4. července 1891 František Křižík, že stavba dráhy i související silnice je dokončena.\n\nHolešovice včetně Letné byly k Praze připojeny roku 1884, tedy 7 let před zprovozněním dráhy, zatímco Bubeneč tou dobou ještě nebyla součástí Prahy a městem se stala až roku 1904, brzy po zrušení dráhy.\n\nPrvní zkušební jízda proběhla 6. července 1891. Trať byla zkolaudována 16. července 1891.\n\nLetenská dráha byla slavnostně uvedena do provozu 18. července 1891 v 9 hodin. Prvním řidičem byl Alois Fiala a průvodčím Josef Jedlička.\n\nTramvaj jezdila nejprve po dobu výstavy, až do 2. listopadu 1891.\n\nV roce 1892 Křižík požádal o nové povolení k provozu, které obdržel, avšak přepravní poptávka byla výrazně slabší než při výstavě.\n\nV březnu 1892 byla dokončena projektová dokumentace prodloužení dráhy na bubenečské straně, náklady byly spočteny na 25 817,15 zlatých. Politická pochůzka 8. října 1892 projekt schválila bez zásadních námitek. 2. února 1893 byla udělena nová koncese ke stavbě a provozování dráhy a 1. září 1893 byl zahájen provoz na prodloužené dráze. Při menším zájmu jezdil po trati jen jeden vůz, za příznivého počasí při velkém zájmu oba vozy. Dráha pak byla v provozu vždy jen v letní sezóně až do roku 1900, zlikvidována byla v roce 1902.\n\nJednotné jízdné bylo, podle smlouvy s městem, 8 krejcarů. Od roku 1892 měla Elektrická dráha na Letné společné jízdenky s letenskou lanovou dráhou (ta byla zprovozněna již 31. května 1891), takže fakticky zde dva dopravci již tehdy vytvořili integrovaný dopravní systém.\n\nFrantišek Křižík uvažoval i o stavbě dalších, navazujících tratí. Kolem roku 1895 navrhl prodloužení letenskou strání na Klárov. 16. srpna 1895 se však Křižík nedostavil k trasování, což si stavební úřad vyložil jako upuštění od záměru. Křižík navrhoval i trasy do Chuchle a na Zbraslav a v září roku 1898 trasu Smíchov – Jatky – Centrála, ale rada města tyto návrhy již zamítala, protože hodlala převzít rozšiřování tramvajové sítě do městských rukou.\n\nDne 26. dubna 1898 požádal stavební úřad Křižíkovu společnost, aby v úseku mezi Letohradskou a Belcrediho ulicí, které byly nově dlážděny, nahradil stávající kolejnice žlábkovými. Protože Křižík neměl dostatek kolejnic, po neúspěšném vyjednávání na trati dočasně přerušil provoz a Ovenecká ulice byla vydlážděna v celé šíři. Na jaře roku 1899 byla část nové dlažby vytrhána a byly položeny nové koleje.\n\nSprávní rada Elektrických podniků v listopadu 1899 zamítla jak Křižíkovu nabídku odprodeje dráhy, tak jeho návrh na propojení se sítí pražských elektrických drah. Letenská tramvajová dráha jako jediná zanikla, aniž by byla vykoupena městem. Roku 1900, kdy Elektrické podniky král. hl. m. Prahy převzaly městskou letenskou lanovku, byl na soukromé letenské elektrické tramvajové dráze zastaven provoz (poslední tramvaj zde vyjela 15. srpna), roku 1902 byla tramvajová dráha pro nerentabilitu Křižíkem zrušena. V září 1903 byly odstraněny koleje v Královské oboře a v roce 1904 i ve zbylém úseku. Následně byly odstraněny i budovy čekárny a vozovny.\n\nElektrickou dráhu na Letné následoval již v době její existence rozmach elektrických drah: roku 1895 byly zavedeny v Teplicích a Bratislavě, pak i v dalších městech včetně Prahy: 19. března 1896 byla zprovozněna rovněž Křižíkova Elektrická dráha Praha – Libeň – Vysočany, od června 1897 Elektrická dráha Smíchov – Košíře, kterou postavil na vlastní náklady košířský starosta Matěj Hlaváček, od 25. června 1897 Městská elektrická dráha Královských Vinohrad a od 18. září 1897 první trať pražských Elektrických podniků, která se stala společně s vinohradskou tratí základem městské sítě elektrických drah.\n\n\n"}
{"id": "282975", "url": "https://cs.wikipedia.org/wiki?curid=282975", "title": "Jurodidae", "text": "Jurodidae\n\nJurodidae je čeled brouků. Byli popsáni podle fosilíí, ale od roku 1996 je znám jeden žijící druh.\n\nV 70. letech minulého století byl na Ruském dálném východu nalezen jediný exemplář dosud neznámého brouka, pojmenovaný \"Sikhotealinia zhiltzovae\", který byl rozpoznán jako reprezentant dávno vyhynulé čeledi brouků označovaných jako „žijící fosilie“. Brouka popsal slavný ruský entomolog G. Š. Lafer (Г. Ш. Лафер), který dlouho váhal, do kterého ze čtyř podřádů (masožraví, prvožraví, řasožraví, všežraví) vlastně patří. Tuto úlohu nemohl vyřešit až do okamžiku zveřejnění popisu brouka v roce 1996. Zdálo se, že pro tento druh neexistuje odpovídající čeleď. Nakonec se věc vyřešila, když se ukázalo, že se mimořádně shoduje s fosilním broukem \"Jurodes ignoramus\" (Ponomarenko, 1985), s nímž patří do jedné čeledi a možná i k jednomu rodu.\n\nTak se celá senzace dostala do úplně jiné roviny: byl nalezen brouk „živá fosilie“, který byl považován za vymřelého. Pokusy o jeho determinaci se neobešly bez nových objevů a nových záhad. Čeleď Jurodidae, klasifikovaná jako podřád masožraví (Adephaga) byla přesunuta do podřádu prvožraví (Archostemata). Někteří entomologové o tom pochybují, ale nezbývá než čekat dokud se nenajdou další exempláře tohoto druhu, aby mohly být provedeny genetické testy.\n\n\n"}
{"id": "282976", "url": "https://cs.wikipedia.org/wiki?curid=282976", "title": "Benjamin Netanjahu", "text": "Benjamin Netanjahu\n\nBenjamin Netanjahu ( ; ‎* 21. října 1949 Tel Aviv, Izrael), známý pod přezdívkou Bibi, je současný izraelský premiér a předseda strany Likud. Jako vůdce této konzervativní strany již byl premiérem od června 1996 do července 1999. Dodnes je jediným izraelským ministerským předsedou, který se narodil po založení státu. Celkem třikrát zastával post ministra financí a poslední funkční období v tomto úřadu ukončil rezignací na protest proti jednostrannému stažení z Gazy, které obhajoval tehdejší premiér Ariel Šaron. Po odchodu Šarona převzal 20. prosince 2005 vedení strany. V prosinci 2006 se stal oficiálním vůdcem opozice v Knesetu a předsedou strany Likud. V srpnu 2007 zvítězil v primárkách Likudu, když porazil Mošeho Feiglina. V minulosti zastával různé ministerské posty.\n\nÚřad ministerského předsedy zastával postupně ve třech různých funkčních obdobích, a to v letech 1996 až 1999, a dvou na sebe navazujících v letech 2009 až 2013 a 2013 až 2015. Ve volbách v roce 2015 jím vedená strana Likud zvítězila s počtem 30 poslaneckých mandátů a Netanjahu byl opět pověřen sestavením vládní koalice.\n\nNetanjahu byl minulosti mnohokrát podezříván z korupce, podvodů, zneužití pravomoci, quid pro quo. V listopadu 2019 byl coby první úřadující premiér Izraele generálním prokurátorem obviněn z korupce, podplácení a zneužití důvěry ve třech nezávislých případech.\n\nNarodil se v Tel Avivu do rodiny Bencijona Netanjahua (původně Mileikowskeho) a Cely rozené Segalové, jako prostřední ze tří bratrů. Vyrůstal v Jeruzalémě a ve svých čtrnácti letech se s rodinou přestěhoval do Spojených států amerických. Netanjahuovi se usadili na filadelfském předměstí v Cheltenhamu, kde studoval na střední škole. Jeho otec byl emeritní profesor židovských dějin na Cornellově univerzitě a prominentní člen revizionistického tábora. V roce 1967 se Benjamin Netanjahu vrátil do Izraele, aby splnil svou povinnou vojenskou službu v Izraelských obranných silách. Byl přijat do elitní vojenské jednotky Sajeret Matkal a zúčastnil se řady nebezpečných operací během opotřebovací války, včetně osvobození rukojmích z letadla společnosti Sabena na Ben-Gurionově letišti, při němž byl zraněn. Z armády odešel po šesti letech služby v hodnosti kapitána. Do Izraele se vrátil v říjnu 1973 po vypuknutí jomkipurské války, ve které se zúčastnil bojů u Suezského průplavu a na Golanských výšinách.\n\nPoté opět odjel do Spojených států a nastoupil ke studiu na Massachusettském technologickém institutu (MIT), kde v roce 1975 získal bakalářský titul z architektury a o dva roky později magisterský titul v obchodnictví. Poté studoval politologii na MIT a Harvardově univerzitě. Po dokončení postgraduálního studia pracoval v letech 1976 až 1982 v soukromém sektoru; nejprve v poradenské firmě v Bostonu a později ve společnosti Rim Furniture Industries v Izraeli.\n\nVelmi ovlivněn smrtí nejstaršího bratra Joniho (padl jako velitel operace Entebbe, při které došlo k osvobození izraelských rukojmí letu společnosti Air France v Ugandě) inicioval uspořádání dvou mezinárodních konferencí o boji proti mezinárodnímu terorismu, které se konaly roku 1979 v Jeruzalémě a 1984 ve Washingtonu. Napsal rovněž několik knih, včetně dvou o terorismu. Netanjahův mladší bratr Ido je rentgenolog a spisovatel. Všichni tři bratři sloužili u Sajeret Matkal.\n\nByl třikrát ženatý a má tři děti. S první ženou Miriam Weizmanovou, se kterou má dceru Nou, se seznámil při práci v Bostonu. Jeho druhou ženou, se kterou se oženil v roce 1982, byla Fleur Cates, která konvertovala k judaismu (měla pouze židovského otce). Od roku 1991 žije se svou třetí ženou, psycholožkou Sárou, rozenou Ben-Arci, se kterou má syny Ja'ira a Avnera.\n\nV roce 1982 se stal zástupcem izraelského velvyslance ve Spojených státech Moše Arense, a na této pozici setrval dva roky. Byl rovněž členem první delegace rozhovorů o strategické spolupráci mezi Izraelem a USA. V letech 1984–1988 působil jako stálý zástupce Izraele při Organizaci spojených národů. Během svého působení v OSN byl znám jako zkušený a energický řečník a debatér, který věděl, jak komunikovat se západními médii. Jako obhájce Izraele na mezinárodní scéně pomohl porozumění bezpečnostním potřebám země mezi vlivnými Američany. Jako izraelský velvyslanec při OSN vedl v roce 1987 snahy při zpřístupnění archivů nacistických válečných zločinů.\n\nPo návratu do Izraele v roce 1988 vstoupil do politiky a v říjnu téhož roku úspěšně kandidoval v parlamentních volbách za stranu Likud, s níž byla jeho rodina spjata po dvě generace. Kromě postu poslance byl jmenován náměstkem ministra zahraničí ve vládě Jicchaka Šamira. V této funkci setrval čtyři roky, během nichž došlo k intifádě, válce v Zálivu a Madridské mírové konferenci, která iniciovala přímé rozhovory mezi Izraelem a jeho sousedy. Díky Netanjahuovým dobrým komunikačním schopnostem, a zejména pak umu jednání s médii, došlo opět k lepšímu vnímání Izraele v zahraničí. V roce 1992 prohrál Likud pod Šamirovým vedením předčasné parlamentní volby, a ten proto odešel z politiky.\n\nO rok později Netanjahu přiznal krátce před stranickými primárkami v rozhovoru pro televizi Kanál 1 nemanželskou aféru, která měla být podle jeho slov „zneužita při volebním boji spolustraníkem z Likudu“. Stranické volby však Netanjahu vyhrál, když porazil Bennyho Begina (syna někdejšího premiéra Menachema Begina) a zkušeného politika Davida Levyho. O post předsedy strany se zpočátku ucházel i Ariel Šaron, ale svou kandidaturu stáhl, když zjistil, že má jen minimální podporu. Netanjahu byl vůdcem opozice v období, které předcházelo vraždě premiéra Jicchaka Rabina – době rostoucího společenského napětí kvůli mírovým dohodám z Osla a opětovného nárůstu palestinského terorismu. Levice jej obvinila z vyhrocování již tak napjaté situace, neboť dohody z Osla označoval jako „předmostí ke zničení Izraele,“ a jako vůdce opozice vystupoval s bouřlivými projevy na protivládních demonstracích. Ostře také vystupoval proti izraelskému stažení z Pásma Gazy a Západního břehu Jordánu.\n\nParlamentní volby v roce 1996 byly neobvyklé tím, že si Izraelci vůbec poprvé mohli zvolit svého premiéra přímo. Netanjahu se v předvolební kampani zaměřil na rostoucí vlnu teroru, která decimovala Izrael, charedim (nabídl zproštění povinné vojenské služby pro ortodoxní muže, zvýšení sociální podpory, garanci na svěcení šabatu) a na námitky pravice vůči jakýmkoliv dalším územním ústupkům. Zároveň však prohlásil, že dodrží mezinárodní závazky, včetně Oselských dohod, ale jedním dechem dodal, že mírový proces zpomalí a bude striktně vyžadovat reciprocitu. Jedním z předvolebních hesel bylo: „pro Židy je dobrý Netanjahu“. Náboženské strany vítaly důrazný nacionalismus Likudu, který byl odezvou předstátního revizionistického sionismu. Rabíni ze strany Šas dokonce před volbami rozdávali věřícím amulety, které tvrdily, že volba Netanjahua je požehnáním. Pro Netanjahua byla příznivá i skutečnost, že izraelští Arabové, kteří by jinak volili jeho protivníka Šimona Perese, se zalekli nedávné Peresovy operace Hrozny hněvu, a namísto hlasu pro něj vhazovali do volebních uren prázdné volební lístky (těch nakonec bylo na 180 000). Podle nového volebního systému by se stal premiérem ten, kdo by získal v přímé volbě více než 50 % hlasů. V souvislosti s tím se Netanjahu obával, že by Peresovy šance zvítězit v prvním kole byly větší, kdyby proti němu kandidovalo více pravicových kandidátů. Z pravice kandidovali kromě Netanjahua také Rafa'el Ejtan ze strany Comet a David Levy ze strany Gešer. Oba však Netanjahu přesvědčil, aby své kandidatury stáhli výměnou za významné vládní posty a nakonec se mu ještě před volbami podařilo vytvořit společnou kandidátku těchto tří stran (Likud-Gešer-Comet).\n\nVe volbách, které se konaly 29. května 1996, sice mírně zvítězila Strana práce, avšak v přímých volbách vyhrál o 30 tisíc hlasů Benjamin Netanjahu, který se tak stal nejmladším izraelským premiérem a prvním izraelským premiérem zvoleným v přímých volbách. Vytvořil koaliční vládu sestávající z Likudu, Gešeru, Cometu, Národní náboženské strany, Sjednoceného judaismu Tóry, Jisra'el ba-aliji, Šasu a Třetí cesty.\n\nBezprostředně po sestavení vlády chtěl dokázat, že bude pokračovat v mírovém procesu. Ve skutečnosti však Arafatovým slibům nevěřil. Z funkce premiéra se naopak snažil kompromisy s palestinskými Araby oddalovat a v rozporu s Oselskými dohodami akcentoval jordánsko-palestinskou konfederaci namísto nového samostatného státního útvaru. Jedna z prvních věcí z nastávající agendy vyplývající z Oselských dohod mělo být předání Hebronu. Dne 4. září 1996 se uskutečnilo jeho první setkání s Arafatem, které však nepřineslo žádné výsledky. Netanjahu naopak oznámil výstavbu nových židovských osad, v důsledku čehož měl Izrael značně špatné vztahy se Spojenými státy. Jeho politika se opírala o tzv. „tři ne“: NE stažení z Golanských výšin, NE diskusím o statusu Jeruzaléma a NE vyjednávání pod ultimáty.\n\nMezi jeho agendu ve funkci premiéra nepatřil pouze izraelsko-palestinský mírový proces, ale mimo jiné také uzdravení izraelské ekonomiky. Za jeho vlády došlo k zavedení opatření sloužících zamezení růstu inflace a dalších kroků majících za cíl snížení státního rozpočtového deficitu. Nová ekonomická politika byla zaměřena na restrukturalizaci ekonomiky a privatizaci státních společností a služeb.\n\nBěhem jeho vlády došlo k několika kontroverzním událostem. Již v srpnu 1996 nechal Netanjahu otevřít tzv. Hasmonejský tunel, který přiléhá k Chrámové hoře, a jehož východ leží v zalidněné muslimské čtvrti. Tento krok vyvolal vlnu hněvu a násilí, při kterém přišlo o život na patnáct vojáků a padesát šest izraelských civilistů. Vůči otevření tunelu se však vytvořila opozice i na domácí politické scéně, kdy proti němu důsledně vystoupil Šimon Peres. Následně se pokusil mírový proces oživit americký prezident Bill Clinton, který svolal na 1. října do Washingtonu mírovou konferenci. Žádný výsledek však nepřinesla. Americký tlak na pokračování mírového procesu však byl enormní. Mimo to Netanjahu nemohl jednoduše odvrhnout veškeré dosavadní mírové snahy. V důsledku toho byl 17. ledna 1997 uzavřen Hebronský protokol, který převáděl 80 % území města Hebron na Západním břehu Jordánu pod Palestinskou samosprávu. Zbylých 20 % zůstalo vymezeno pro zdejší židovské osadníky.\nVelkým skandálem se na izraelské politické scéně stala aféra Bar-On, přezdívaná „Bibi-gate“, při níž mělo dojít k politickému obchodu, který umožnil podporu vlády stranou Šas. Policie doporučila obvinit i samotného Netanjahua, ale generální prokurátor Eljakim Rubinstein toto doporučení odmítl. Velkým neúspěchem skončila tajná operace Mosadu, jejímž cílem bylo pomocí pomalu působícího jedu zabít předního představitele Hamásu, Chálida Mašála, který se toho času nacházel v jordánském hlavním městě Ammán. Izraelští agenti však byli chyceni jordánskou policií a Izrael musel k velké mezinárodní ostudě dodat protilátku a propustit vůdce Hamásu Ahmeda Jásina a desítky dalších teroristů. Tento incident měl za následek krizi izraelsko-jordánských vztahů. Mezi kontroverzní kroky Netanjahuovy vlády dále patří výstavba projektu Har Choma v jižním Jeruzalémě. Úmysl postavit byty pro více než 30 tisíc Židů vyvolal protesty nejenom mezi palestinskými Araby, ale i mezi izraelskou levicí a na mezinárodní scéně se proti tomuto úmyslu postavilo 130 zemí (s výjimkou Spojených států a několika tichomořských ostrovů). V den výročí nástupu do funkce premiéra řekl Netanjahu v interview pro The Times:\n\nPo teroristickém útoku v březnu 1997 v Tel Avivu došlo k výraznému ochlazení izraelsko-palestinských vztahů. Netanjahu občas vystoupil s „novým mírovým plánem“, což byl většinou pouze již existující modernizovaný plán. Jeden z takových („Alon-Plan-Plus“) navrhl v červnu 1997. Vycházel z Alonova plánu z konce 60. let, podle něhož si měl Izrael ponechat jako strategicky důležitá území Golanské výšiny a Jordánské údolí. Dále si podle Netanjahua měl Izrael ponechat 50–60 % Západního břehu. Jelikož však reálně žádný mírový plán neexistoval, došlo k opětovnému nárůstu palestinského teroru. Spojené státy v té době naléhaly na Izrael, aby pokračoval v mírovém procesu a požadovaly implementaci části dohod Oslo II. Nakonec navrhly kompromis, podle kterého mělo být Palestinské samosprávě předáno 13 % rozlohy Západního břehu Jordánu. Po roce a půl diplomatické nečinnosti bylo nakonec v říjnu 1998 na nátlak prezidenta Clintona podepsáno Memorandum od Wye River. Kromě územních změn také došlo k odchodu izraelských sil z některých lokalit, otevření letiště a přístavu v Gaze a vytvoření bezpečného průchodu mezi Pásmem Gazy a Západním břehem. Netanjahu za podepsání Memoranda po Spojených státech požadoval nové potvrzení Palestinské národní rady, že byly z Charty Organizace pro osvobození Palestiny vypuštěny zmínky o zničení Izraele, a vyvíjel i nátlak na propuštění izraelského špiona Jonathana Pollarda vězněného v USA. Kvůli ústupkům, které v rámci dohody učinil si však proti sobě postavil pravici, a v Likudu se vůči němu vymezil silný tábor odpůrců územních ústupků. K prosazení Memoranda do Wye River se tak při hlasování v Knesetu musel spolehnout na opoziční Stranu práce.\n\nNespokojenost ve straně, její štěpení, problémy se schválením státního rozpočtu a nakonec i vyslovení nedůvěry vládě pravicí v Knesetu vedla Netanjahua k vyhlášení předčasných voleb. Ty se konaly 17. května 1999 a premiér se v nich opět volil přímo. Proti Netanjahuovi kandidoval Ehud Barak ze Strany práce. Tyto parlamentní volby byly jednou z nejdrtivějších porážek Likudu, kdy získal pouze 14 % hlasů a o pouhé procento za ním se umístila strana Šas. Souboj Baraka a Netanjahua byl vyrovnanější, ale Barak nakonec Netanjahua těsně porazil poměrem 56:44 % (rozdílem 388 546 hlasů). Po volební porážce Netanjahu opustil křeslo předsedy Likudu a dočasně odešel z politiky.\n\nPo odchodu z politické scény v roce 1999 působil jako obchodní poradce hi-tech společností a přednášel po celém světě. V srpnu téhož roku přinesl deník \"Jedi'ot achronot\" skandální odhalení, že Netanjahu financoval úpravy svého soukromého jeruzalémského bytu z finančních prostředků úřadu premiéra. V březnu 2000 policie navrhla Netanjahua obvinit z podvodu, korupce, zpronevěry a maření úředního jednání. Žádné obvinění však nakonec vzneseno nebylo.\n\nV roce 2001 Netanjahu nevyužil příležitost vrátit se na politický vrchol, když se odmítl zúčastnit předčasných premiérských voleb. Likud v nich reprezentoval Ariel Šaron, který výrazně porazil dosluhujícího premiéra Ehuda Baraka. Jako nový premiér následně, vzhledem k probíhající druhé intifádě, vytvořil vládu národní jednoty, která se s 27 ministry stala do té doby historicky největší izraelskou vládou. Tu v říjnu 2002 kvůli neshodám na státním rozpočtu opustila Strana práce. Šaronova vláda se tak stala rázem menšinovou a on musel vyhlásit předčasné volby. Odchodem ministrů za Stranu práce se zároveň mimo jiné uvolnil post ministra zahraničí, který získal Netanjahu. Později se utkal se Šaronem ve stranických volbách o post předsedy strany, ale neuspěl.\n\nKoncem ledna 2003 proběhly předčasné parlamentní volby, tentokráte však již bez přímé volby premiéra, která byla po deseti letech zrušena. Likud v nich přesvědčivě zvítězil, zatímco Strana práce zaznamenala dosud nejhorší volební výsledek. Šaron sestavil pravicovou koalici sestávající z Likudu a stran Šinuj, Národní jednota a Národní náboženská strana. Jedním z ministrů této vlády, kterou Marek Čejka označuje jako jednu z nejvíce nacionálně orientovaných izraelských vlád, se stal i Benjamin Netanjahu, jenž obsadil post ministra financí.\n\nZ této pozice zavedl ekonomickou politiku, která podpořila růst tím, že zredukovala veřejný sektor a posílil soukromý sektor. Její součástí bylo snížení vládních výdajů a daní, povzbuzení k práci namísto pobírání sociálních dávek, rozbití monopolů, pokračování privatizace a zavedení penzijní reformy. Tyto kroky, které chválila jak americká administrativa, tak Mezinárodní měnový fond a soukromý sektor, vedly k zastavení ekonomického poklesu, snížily nezaměstnanost a povzbudily ekonomický růst. Izraelská ekonomika, která měla začátkem roku 2001 růst kolem 1 %, se tak dostala v roce 2004 až na 4,2% růst.\n\nV roce 2004 Netanjahu pohrozil rezignací, jestliže plán na stažení z Pásma Gazy nebude předložen k veřejnému hlasování. Svůj rezignační dopis předložil krátce před hlasováním izraelské vlády o stažení, které se konalo 7. srpna 2005. Vláda schválila stažení poměrem 17:5 a Netanjahuova rezignace vstoupila v platnost 9. srpna 2005.\nOdchod Izraele z Pásma Gazy vyvolal v Likudu silné otřesy, které vedly k odchodu Ariela Šarona a několik jeho spolustraníků ze strany. S nimi a dalšími politiky, kteří opustili Stranu práce, pak Šaron založil stranu Kadima, kterou připravoval na předčasné parlamentní volby v roce 2006. Jeden z prvních pokusů o získání předsednického postu učinil ještě za Šaronova předsednictví v září 2005, kdy se pokusil vyvolat předčasné stranické volby na pozici předsedy. To celé v období, kdy strana vedla vládu a její předseda byl premiér (případné Netanjahuovo vítězství by mělo za následek vytlačení Šarona z úřadu premiéra). Strana však tuto jeho iniciativu odmítla. Předsedou strany se Netanjahu stal 20. prosince 2005, když porazil Silvana Šaloma ziskem 47 % hlasů. V předčasných volbách skončil Likud na třetím místě za stranami Kadima a Stranou práce a zaznamenal nejhorší volební výsledek ve své historii. Benjamin Netanjahu se tak stal vůdcem opozice.\n\nDne 14. srpna 2007 byl v nových stranických volbách zvolen předsedou strany a kandidátem na post premiéra, když získal 73 % hlasů a porazil radikálně pravicového kandidáta Moše Feiglina a předsedu Světového Likudu Dannyho Danona. Jakožto předseda strany byl Netanjahu automatickým kandidátem Likudu na post premiéra v nadcházejících parlamentních volbách. Ty se uskutečnily počátkem roku 2009 poté, co rezignoval premiér Ehud Olmert a jeho nástupkyně v čele nejsilnější vládní strany, Cipi Livniová, nebyla schopna vytvořit koaliční vládu.\n\nLikud ve volbách nakonec, i přes značný předvolební náskok, skončil na druhém místě za Kadimou s rozdílem jednoho mandátu. Prezident Peres nakonec po poradních setkání s předsedy parlamentních stran Netanjahua pověřil sestavením vlády. Poprvé v dějinách Izraele tak sestavením vlády nebyl pověřen předseda vítězné politické strany. Přes dílčí komplikaci nakonec Netanjahu sestavil koaliční vládu sestávající ze stran Jisra'el bejtejnu, Šas, Strana práce, Židovský domov a Sjednocený judaismus Tóry, opírající se o podporu 74 poslanců.\nV polovině června 2009 Netanjahu přednesl projev na Bar-Ilanově univerzitě, kde se vyjádřil k blízkovýchodnímu mírovému procesu. Vůbec poprvé podpořil myšlenku palestinského státu, existujícího po boku Izraele. V návrhu, který předložil, požadoval úplnou demilitarizaci zamýšleného státu. Palestinští Arabové podle něj musí uznat Izrael jakožto židovský stát a Jeruzalém coby jeho nedělitelné hlavní město. Odmítl právo návratu pro palestinské uprchlíky a uvedl, že zastavení výstavby izraelských osad na Západním břeh Jordánu není možné a jeho omezení bude dáno přirozeným růstem izraelské populace. V létě téhož roku nařídil odstranit část zátarasů ze silnic na Západním břehu za účelem usnadnění ekonomického rozvoje.\nKoncem listopadu 2009 oznámil dočasné zastavení výstavby osad po dobu příštích deseti měsíců. Podle deníku \"Haarec\" to však nemělo žádný zásadní dopad. Netanjahu v září následujícího roku souhlasil s přímým jednáním s palestinskou samosprávou, za zprostředkování administrativy Baracka Obamy, s cílem bylo vypracovat rámec konečného vyřešení izraelsko-palestinského konfliktu. Koncem měsíce však vypršelo moratorium na výstavbu osad a poté, co izraelské vláda schválila výstavbu na Západním břehu a ve východním Jeruzalémě, a nepodařilo se na tomto tématu nalézt shodu, opustila Palestinská samospráva jednání.\n\nSoučástí jeho agendy byl též íránský jaderný program, proti kterému se vždy stavěl. Krátce po svém zvolení v únoru 2009 jej označil za největší existenční hrozbu, které Izrael kdy čelil. Ve svém projevu před Valným shromážděním OSN z září 2012 požadoval stanovení jasné hranice, kterou již Írán nebude moci překročit, aniž by se vystavil riziku vojenského úderu. V únoru 2015 unikla zhodnocení íránského nukleárního programu izraelskou tajnou službou z tohoto období, o nichž Netanjahu věděl a které ukazují, že ohledně hrozby íránských nukleárních zbraní Netanjahu vědomě lhal.\nBěhem jeho druhého funkčního období došlo v květnu 2010 k výraznému zhoršení izraelsko-tureckých vztahů v důsledku incidentu na jedné z lodí tzv. „humanitární flotily“, která vyplula z Turecka a pokusila se o prolomení námořní blokády Pásma Gazy. Při zadržení tohoto konvoje a obsazení lodí speciálními jednotkami izraelského námořnictva byli izraelští vojáci napadeni a při následné potyčce zahynulo 9 Turků.\nPočátkem roku 2011 došlo v důsledku vnitrostranických sporů k rozštěpení Strany práce, jenž v lednu opustil její předseda Ehud Barak spolu s několika poslanci, kteří založili novou centristickou stranu Acma'ut. Zatímco Strana práce a její zbylí ministři v důsledku toho koaliční vládu opustili, členové Barakovy strany ve vládě zůstali. V říjnu téhož roku se vládě podařilo dojednat propuštění izraelského vojáka Gilada Šalita, který byl více než pět let vězněn hnutím Hamás.\n\nV dubnu 2012 se Izrael kvůli vládní krizi přiblížil předčasným parlamentním volbám, na nichž se shodly všechny hlavní politické strany. Jen pár hodin předtím, než měl parlament 8. května hlasovat o svém rozpuštění, však Netanjahu oznámil vstup opoziční Kadimy do koaliční vlády. Jejím hlavním úkolem mělo být vypracování nového řešení povinné vojenské služby pro ultraortodoxní Židy jako alternativa k překonanému kompromisnímu Talovu zákonu. Kadima ale nakonec vládu opustila již v červenci a počátkem října byly kvůli neshodám nad podobou státního rozpočtu vyhlášeny předčasné volby, které byly naplánovány na konec ledna 2013. V říjnu 2012 Netanjahu oznámil, že jeho strana bude v nadcházejících volbách kandidovat spolu s Jisra'el bejtejnu ve volební alianci Likud Jisra'el bejtejnu. V předčasných volbách v lednu 2013 jím vedená aliance Likud Jisra'el bejtejnu získala 31 poslaneckých mandátů a stala se vítězem voleb. Oproti původním předpokladům však obdržela výrazně méně hlasů než se očekávalo. Po šesti týdnech vyjednávání se mu podařilo sestavit svou v pořadí již třetí vládu, sestávající ze stran Likud, Jisra'el bejtejnu, Ješ atid, Židovský domov a ha-Tnu'a, která získala 18. března důvěru v Knesetu.\n\nV průběhu Netanjahuova druhého funkčního období opakovaně docházelo k nárůstu raketových a minometných útoků na Izrael ze strany palestinských radikálních organizací. V reakci na to podnikla izraelská armáda dvě vojenské operace, a to operaci Pilíř obrany v listopadu 2012, a operaci Ochranné ostří v červenci až srpnu 2014. V rámci vlády docházelo k sporům o prosazovanou politiku (například o Netanjahuem podporovaný zákon o židovském charakteru státu). Ty vyvrcholily v prosinci 2014, kdy z funkce odvolal ministra financí Ja'ira Lapida a ministryni spravedlnosti Cipi Livniovou, a prosadil rozpuštění parlamentu a vypsání předčasných voleb na březen 2015. V těch jím vedená strana Likud, navzdory předvolebním průzkumům, zvítězila, a s 30 poslaneckými mandáty se stala nejsilnějším uskupením v Knesetu.\n\n20. října 2015 na 37. sionistickém kongresu Netanjahu svalil vinu za holokaust na palestinského jeruzalémského muftího (sunitského duchovního vůdce) Hadždže al-Husajního, který se v listopadu 1941 setkal s Adolfem Hitlerem.\n\nZa tento výrok si vysloužil kritiku historiků i politických představitelů z Izraele a Palestiny. Profesor Meir Litvak z Telavivské univerzity jeho řeč prohlásil za lež, ostudu a hanbu. Podle Dana Michmana, vedoucí Institutu výzkumu holocaustu na Univerzitě Bar-Ilan a Yad Vashem, schůzka muftího s Hitlerem proběhla až po započetí Konečného řešení. Hlavní historik Yad Vashem, profesorka Dina Porat, prohlásila Netanyahuovy výroky za fakticky nesprávné. Muftí se s Hitlerem setkal až po klíčových událostech spouštějících masové vraždění židů. Opoziční vůdce Isaac Herzog obvinil Netanyahua ze \"zkreslování historie\". Podle profesorky Meiry Litvak z Telavivské univerzity idea vedoucí k holocaustu vznikla už v roce 1939.\n\nBývalý hlavní palestinský vyjednavač izraelsko-palestinských mírových rozhovorů Saeb Erekat obvinil Netanyahua, že \"kvůli svojí nenávisti k Palestincům očistí Hitlera od viny na masakru 6 milionů židů\".\n\nNěmecká kancléřka Angela Merkelová zdůraznila německý podíl viny na holocaustu a varovala před odlišnými pohledy na historii.\n\n28. srpna 2017 Netanjahu ujistil, že již nikdy nedojde k vystěhování sídel v zemi Izrael: „Toto je dědictví našich otců, toto je naše země. Vrátili jsme se, abychom tu již zůstali.“. Podobná prohlášení však již učinil i dříve.\n\nV únoru 2018 Netanjahu kritizoval výroky polského premiéra Mateusze Morawieckého, který prohlásil, že se židovští pachatelé podíleli na genocidě Židů během holokaustu. K dalšímu incidentu došlo v únoru 2019, když Netanjahu obvinil Poláky, že pomáhali německým nacistům vraždit Židy.\n\nBenjamin Netanjahu i jeho třetí žena Sára byli v průběhu politikovy kariéry několikrát obviněni z korupce a majetkové trestné činnosti:\n\n\nKnihy:\n\nČlánky:\n\n\n"}
{"id": "282977", "url": "https://cs.wikipedia.org/wiki?curid=282977", "title": "Elektrická drobná dráha Praha – Libeň – Vysočany", "text": "Elektrická drobná dráha Praha – Libeň – Vysočany\n\nElektrická drobná dráha Praha – Libeň – Vysočany byla druhá pražská elektrická tramvajová dráha a zároveň soukromá společnost Františka Křižíka, která tuto dráhu zřídila a provozovala. Dráha byla zprovozněna 19. března 1896 a po dokončení vedla od nádraží Státní dráhy v Praze (dnešní Masarykovo nádraží) přes Karlín (připojený ku Praze až začátkem roku 1922) do dělnických předměstí Libně (k Praze připojené roku 1901) a do Vysočan (rovněž až do roku 1921 samostatných), měnících se tou dobou v města (Libeň byla městem od roku 1898, Vysočany od roku 1902).\n\nObec Libeň žádala provozovatele pražské koňky Edouarda Otleta o prodloužení jeho dráhy od vozovny v Karlíně do Libně. Protože však Otlet odmítl investovat do dráhy vlastní finance, obrátila se Libeň na Křižíka se žádostí o zřízení elektrické dráhy. \n\nPoté, co se roku 1891 v rámci Jubilejní výstavy osvědčila Křižíkova elektrická dráha na Letné, zahájil Křižík s povolením vídeňského ministerstva obchodu z 11. června 1892 přípravu elektrické dráhy z Karlína do Libně a Vysočan. \n\nKoncem února 1893 úřední komise projekt s dílčími úpravami schválila. Podle původního projektu měla odbočka do Libně vést přes Švábky a železničním podjezdem, byla však zvolena varianta z Palmovky s úrovňovým křížením železniční Severozápadní dráhy. 16. března 1895 udělilo ministerstvo obchodu koncesi ke stavbě a provozu dráhy. \n\nPrvní 2,2 kilometru dlouhý úsek, od karlínské vozovny koněspřežné dráhy (dnešní zastávka Urxova) na Balabenku, byl slavnostně zprovozněn 19. března 1896. Protože dnešní Sokolovská ulice byla dále směrem k Praze již obsazena dráhou koňky, elektrická dráha v úseku zprovozněném 5. září 1896 odbočovala dnešní Šaldovou ulicí a dále pokračovala dnešní Křižíkovou ulicí ke karlínskému varieté. V tomto úseku si elektrická dráha několik let konkurovala s dráhou Otletovy koňky. 4. října 1896 byla zprovozněna odbočka z Palmovky přes nový betonový most přes Rokytku k Libušáku (dnešní křižovatka Zenklovy a Prosecké ulice). 21. prosince 1896 byla z Karlína trať prodloužena ulicí Na Florenci k nádraží Státní dráhy (dnešní Masarykovo nádraží). \n\nV roce 1898 byla trať prodloužena z Balabenky k vysočanské lékárně (dnešní náměstí OSN). \n\n30. března 1903 byla z Balabenky zprovozněna ještě krátká odbočka do Českomoravské ulice ke strojírenské továrně (zhruba do míst pozdější zastávky Lokomotivka), ač projekt této odbočky byl schválen již 15. února 1898.\n\nKřižíkovy záměry prodloužit síť do Troje nebo do Brandýsa nad Labem nedošly realizace.\n\nCelá lokální síť měla v roce 1896 délku 7,77 km. Tratě byly jednokolejné, ve vybraných stanicích byly výhybny pro míjení vozů. Výhybny byly u karlínské vozovny koňky (poblíž dnešní zastávky Urxova), u Rustonovy továrny (dnešní zastávka Invalidovna), na Palmovce a na Balabence, v novém úseku pak u Šaldovy ulice, na dnešním Karlínském náměstí, u karlínského divadla a na konečné u nádraží státní dráhy. \n\nMaximální povolená rychlost byla 15 km/h. V síti jezdily tři linky. Jezdilo se od 6 do 22 hodin, v intervalu 10 minut. \n\nVozovna a parní elektrárna o výkonu 180 kW s dvěma vzájemně zálohovanými garniturami byly postaveny na Švábkách. Akumulátorová baterie s kapacitou 315 ampérhodin umožňovala dodávat proud po dobu až devítihodinového výpadku generátorů. \n\nPrvních 12 motorových a 5 vlečných vozů dodala firma Ringhoffer. Jeden z vozů byl vybaven též akumulátorovou baterií. Po prodloužení trati ve Vysočanech byly dosavadní vlečné vozy přestavěny na elektrické, jako vlečné vozy byly použity vozy ze zrušené letenské dráhy. \n\nV roce 1896 normální jízdné do šesti stanic činilo 5 krejcarů, nad šest stanic 10 krejcarů. Ve třech hodinových přepravních špičkách během dne se platilo zlevněné dělnické jízdné 3 nebo 6 krejcarů. Bloky 25 jízdenek měly zvýhodněnou cenu.\n\nElektrickým podnikům nabídl Křižík dráhu k odkoupení poprvé v březnu 1900. Prozatím nedošlo k odkoupení, ale jen k přeměně na akciovou společnost. V následujících letech se neuskutečnilo několik plánů na rekonstrukci či zdvojkolejnění některých úseků. Celou dráhu i s elektrárnou, vozovnou a vozy zakoupily Elektrické podniky za 2 200 000 korun jako poslední ze soukromých tramvajových drah v Praze a okolí, čímž byla od 5. srpna 1907 završena komunalizace a monopolizace tramvajové dopravy v aglomeraci. Teprve poté byly tratě postupně rekonstruovány. 18. září 1927 byl zrušen celý úsek v dnešní Křižíkově ulici a veškerý provoz tak zůstal jen v dnešní Sokolovské ulici, ve stopě bývalé koňky. \n\n"}
{"id": "282980", "url": "https://cs.wikipedia.org/wiki?curid=282980", "title": "Elektrická dráha Smíchov–Košíře", "text": "Elektrická dráha Smíchov–Košíře\n\nElektrická dráha Smíchov – Košíře (takzvaná Hlaváčkova dráha) byla v pořadí třetí elektrickou tramvajovou dráhou v pražské aglomeraci a zároveň poslední tramvajovou dráhou, která zde byla budována jako soukromá. Trať vybudoval a od 13. června 1897 provozoval vlastním jménem a nákladem starosta tehdejšího samostatného města Košíře Matěj Hlaváček.\n\nMatěj Hlaváček vlastnil košířskou cihelnu i elektrickou centrálu (elektrárnu) v objektu cihelny, v roce 1895 (téhož roku byly Košíře povýšeny na město) koupil i usedlost Klamovka s restaurací a parkem. \n\nProtože společnost Pražská tramway se nedohodla s Prahou a dalšími městy na prodloužení koněspřežné dráhy do Košíř, podnikatel a košířský starosta se rozhodl vybudovat elektrickou dráhu vlastním nákladem, mimo jiné i ke zvýšení návštěvnosti svého zábavního areálu na Klamovce. Mezitím zajišťoval Hlaváček dopravu na Klamovku i vlastními omnibusy. \n\nKoncesi ke stavbě a provozování dráhy obdržel Hlaváček 24. října 1896 s povinností zahájit provoz v celé délce 2,7 km do 6 měsíců. Stavbu prováděla berlínská firma Felix Singer a spol., ta dodala i elektrovýzbroj vozů. Z důvodu časové tísně byla jednokolejná trať s výhybnami postavena pouze v délce 1757 metrů. Provoz v úseku Anděl – Klamovka byl zahájen 13. června 1897. Místo plánované vozovny na Zámečnici byla postavena provizorní vozovna na Klamovce se dvěma kolejemi. \n\nDráha měla 5 motorových a 5 vlečných vozů, vyrobené smíchovskou firmou Ringhoffer. Protože motorové vozy měly jen jeden motor, nebyly vlečné vozy uznány za provozuschopné při plném zatížení a zůstaly tak až do roku 1900 nečinně odstaveny ve vozovně. \n\nHlaváčkova dráha byla jednokolejná o délce 1,8 kilometru. Po její trase se nacházely tři výhybny (ve stanicích „Mozartova ulice“, „U zvonu“ a „Obecní úřad“) a konečné stanice měly takzvané vidlicové uspořádání. Na trati existovalo celkem sedm stanic, a sice – ve směru ze Smíchova – postupně „U zlatého anděla“, pak „Mozartova ulice“, následně „Čečelička“, poté „U Zvonu“, dále „Pivovarská ulice“, „Mlynářka“ a konečná „Klamovka“. V provozu byla tramvaj od 6 do 22 hodin a jízdné činilo od tří do pěti korun podle počtu projetých stanic. V pracovní dny v obdobích od 6 do 7 hodin, dále od 12 do 13 a mezi 18. a 19. hodinou platilo na dráze zlevněné dělnické jízdné ve výši 3 koruny na celou trať.\n\nVozy pro Hlaváčkovu tramvaj vyrobily v roce 1897 Ringhofferovy závody na Smíchově. Pět kusů, evidenčních čísel 1 až 5, bylo motorových a další pětice s evidenčními čísly od 6 do 10 tvořily vozy vlečné, které ovšem po trati kvůli úřednímu zákazu nejezdily. Zbarvení vozů odpovídalo českým národním barvám, tedy červené a bílé, a personál pracující kolem tramvajové tratě měl uniformu v podobě staročeské čamary, což je pánský slavnostní kabát vyznačující se stojatým límcem a knoflíky, které se zapínají na šňůrky. Jeho nošení zdůrazňovalo vlastenecké cítění majitele.\n\nZa první tři roky provozu dráha přepravila 2 824 541 osob. Zaměstnávala 27 lidí.\n\nStavbou a provozem dráhy se však Hlaváček zadlužil, což ho vedlo k tomu, že se 6. října 1897 zastřelil. Dědicové provoz udržovali jen s obtížemi a 21. července 1900 dráhu i vozy prodali Elektrickým podnikům za 150 000 zlatých.\n\nElektrické podniky král. hl. m. Prahy trať i vozy přebudovaly. Ačkoliv trať koňky v dnešní Lidické a Nádražní ulici byla elektrifikována již od 18. prosince 1900 a v dnešní Štefánikově ulici 17. června 1901, Hlaváčkova trať byla do pražské sítě v křižovatce Anděl napojena směrem do dnešní Lidické ulice až v roce 1907.\n\nNa pozemku Malé Klamovky postavily Elektrické podniky v roce 1902 vozovnu pro 45 vozů, která byla v provozu jako vozovna tramvají až do roku 1937, pak se zde odstavovaly staré tramvaje a až do roku 1972 opravovaly trolejbusy. Dnes budova slouží učilišti Dopravního podniku. \n\nBěhem dubna a března 1910 byla trať zdvojkolejněna. 23. března 1913 byla zprovozněna odbočná trať Radlickou ulicí na Koulku s odbočkou na Santošku.\n\nNa Zámečnici (k dnešní zastávce Kavalírka) byla trať prodloužena teprve roku 1924, v roce 1930 byla na této konečné vybudována kolejová smyčka. Od května 1959 na tramvajovou konečnou Na Zámečnici navázala autobusová linka 123 do košířských svahů Cibulky. V roce 1937 byla trať prodloužena k nové vozovně Motol a v roce 1952 byla dobudována mezilehlá smyčka Kotlářka, která nahradila konečné na Klamovce a Zámečnici. V roce 1956 byla ulice a trať v okolí Klamovky napřímena. V letech 1977–1979 byla při velké rekonstrukci Plzeňská ulice pro automobily zjednosměrněna a tramvajová trať přeložena k jejímu jižnímu okraji.\n\nTrať vedla z Anděla ve městě Smíchov dnešní Plzeňskou ulicí kolem dnešní zastávky \"Klamovka\" až ke konečné \"Zámečnice\" ve městě Košíře. \n\nZajímavé na ní bylo, že na rozdíl od ostatních tratí nebylo na tomto úseku trolejové vedení umístěno nad osou koleje ani ve vozovce, ale bočně, nad chodníkem. Tento tzv. Dickinsonův systém odběru proudu nebyl jinde v Česku použit.\n\n\n\n"}
{"id": "282982", "url": "https://cs.wikipedia.org/wiki?curid=282982", "title": "Drahlov", "text": "Drahlov\n\nNázev Dahlov má více sídel:\n"}
{"id": "282992", "url": "https://cs.wikipedia.org/wiki?curid=282992", "title": "Mořic Grimm", "text": "Mořic Grimm\n\nMořic Grimm (3. dubna 1669 Achdorf u Landshutu, Bavorsko – 17. června 1757 Brno) byl barokní architekt a stavitel německého původu. Většinu života však strávil v českých zemích a zejména v Brně, kde zrealizoval většinu svých děl.\n\nO jeho mládí moc informací není, zkušenosti získal pravděpodobně v domácím prostředí a zřejmě také v Rakousku. Na území dnešního Česka se poprvé objevil roku 1690, kdy ho zaznamenaly registry pražského staroměstského zednického a kamenického cechu. V roce 1704 se společně s manželkou Voršilou a synem Janem Jakubem přestěhoval do Brna, kde zůstal až do konce svého života. Stal se brněnským měšťanem, bydlel na dnešním \"Kapucínském náměstí\" a pohřben je v kapucínské hrobce pod klášterním kostelem Nalezení sv. Kříže.\n\nStavební podnik, který založil po příjezdu do Brna, postavil mnoho staveb především v hlavním moravském městě. Kolem roku 1750 ho pro svůj pokročilý věk přenechal svému synovi Františku Antonínovi, který ve stavební činnosti pokračoval dále se společníkem Bartolomějem Zintnerem.\n\n\n"}
{"id": "282999", "url": "https://cs.wikipedia.org/wiki?curid=282999", "title": "Krajní meze", "text": "Krajní meze\n\nKrajní meze (v anglickém originále The Outer Limits) je americko-kanadský sci-fi televizní seriál, premiérově vysílaný v letech 1995–2002 na stanicích Showtime a Sci-Fi. Jedná se o novou verzi původního seriálu \"The Outer Limits\", který byl vysílán v 60. letech 20. století. \"Krajní meze\" nemají souvislý děj, jde o antologický seriál, jehož díly tvoří samostatné příběhy. V sedmi řadách vzniklo celkem 154 epizod.\n\nÚvodní znělka seriálu byla v českém znění namluvená Radovanem Lukavským:\n\nÚvodní znělka seriálu v angličtině namluvená Kevinem Conwayem:\n"}
{"id": "283011", "url": "https://cs.wikipedia.org/wiki?curid=283011", "title": "Fred Stolle", "text": "Fred Stolle\n\nFrederick \"Fred\" Sydney Stolle (* 8. října 1938) je bývalý australský tenista.V kariéře hrál 31krát ve finále turnajů Grand Slam ve dvouhře a čtyřhře. \n"}
{"id": "283016", "url": "https://cs.wikipedia.org/wiki?curid=283016", "title": "Free Download Manager", "text": "Free Download Manager\n\nFree Download Manager (FDM) je svobodný správce stahování. K dispozici je pro operační systém Microsoft Windows a macOS.\n\n\nFDM lze integrovat do následujících webových prohlížečů:\n\n\n\n"}
{"id": "283019", "url": "https://cs.wikipedia.org/wiki?curid=283019", "title": "Petra Cetkovská", "text": "Petra Cetkovská\n\nPetra Cetkovská (* 8. února 1985 Prostějov) je česká profesionální tenistka, hrající za klub TK Agrofert Prostějov. Ve své dosavadní kariéře vyhrála na okruhu WTA Tour dva turnaje ve čtyřhře a v roce 2011 si zahrála finále dvouhry v New Havenu. V rámci okruhu ITF do listopadu  2015 získala dvacet tři titulů ve dvouhře a dvacet pět ve čtyřhře.\n\nNa žebříčku WTA byla nejvýše ve dvouhře klasifikována v červnu 2012 na 25. místě a ve čtyřhře pak v červnu 2011 na 91. místě. Trénuje ji Čech Martin Fassati. Dříve tuto roli plnil Francouz Stéphane Charret.\n\nV českém fedcupovém týmu debutovala v roce 2001 utkáním základního bloku Světové skupiny proti Francii, v němž prohrála s Alenou Neštickou čtyřhru s párem Testudová a Tauziatová. Francouzky vyhrály 3:0 na zápasy. Do roku 2016 v soutěži nastoupila ke třem mezistátním utkáním s bilancí 0–2 ve dvouhře a 1–1 ve čtyřhře.\n\nV roce 2001 získala dva tituly ve čtyřhře na juniorském grandslamu, nejdříve s Barborou Strýcovou na Australian Open, a poté s další krajankou Renátou Voráčovou na French Open.\n\nBěhem profesionální dráhy porazila hráčky z elitní světové desítky, jakými byly Marion Bartoliová, Jelena Dementěvová, Sara Erraniová, Simona Halepová, Ana Ivanovićová, Angelique Kerberová, Li Na, Agnieszka Radwańská, Věra Zvonarevová včetně tenistky figurující v průběhu kariéry na prvním místě – Caroline Wozniacké.\n\nV srpnu 2011 postoupila do finále turnaje v New Havenu, když na cestě pavoukem zdolala Polku Agnieszku Radwańskou a Číňanku Li Na. Z něho však odešla poražena od Dánky Caroline Wozniacké ve dvou setech. Na žebříčku WTA se poté posunula na 32. místo.\nNa US Open 2015 startovala pod žebříčkovou ochranou, v rámci návratu po operaci levé kyčle. Během turnaje jí patřilo 149. místo klasifikace. Na úvod si poradila s Američankou Christinou McHaleovou. Následně vyřadila obhájkyni finálové účasti Caroline Wozniackou. K postupu blíže měla již ve druhém setu, kdy vedla 6–4 a 4–1. Přesto si soupeřka vynutila rozhodující dějství, v němž bývalá světová jednička neproměnila čtyři mečboly, z toho při stavu 6–5 a 40:15 dva v řadě. V závěrečném tiebreaku již dominovala prostějovská hráčka, která jej vyhrála 7:1. Zápas trval 3:02 hodin. V New Yorku poprvé pronikla do třetího kola, v němž nestačila na pozdější vítězku grandslamu Flavii Pennettaovou z Itálie. Všechna utkání měla třísetový průběh.\n\nTenis hraje od pěti let. Otec Petr Cetkovský pracuje v prostějovském tenisovém klubu a matka Alena Cetkovská je zdravotní sestra. Má mladšího bratra Matěje. Otec má makedonský původ. V roce 2004 absolvovala Střední odbornou školu podnikání a obchodu (dříve Soukromou střední podnikatelskou školu obchodu a služeb) v Prostějově.\n\nVe čtrnácti letech během sportování utrpěla úraz hlavy, když byla kamarádem naražena na zeď. Po dvou letech od incidentu musela podstoupit operaci hlavy kvůli otoku. Rok poté onemocněla infekční mononukleózou. Další komplikace rozvíjející se kariéry nastala, když si přivodila zlomeninu nohy během finále čtyřhry na juniorce Australian Open.\n\nHovoří česky, anglicky a francouzsky. Žije v Paříži, kde trénuje pod vedením Stéphana Charreta. Od devatenácti let udržovala tříletý partnerský vztah s kyperským tenistou Marcosem Baghdatisem.\n\n"}
{"id": "283021", "url": "https://cs.wikipedia.org/wiki?curid=283021", "title": "Göppingen", "text": "Göppingen\n\nGöppingen je velké okresní město v Badensku-Württembersku, asi 40 kilometrů východně od Stuttgartu. Je to okresní město a největší město Göppingenského okresu (Landkreis Göppingen).\n\nGöppingen leží v podhůří Švábske Alby (Schwäbische Alb) v údolí řeky Fils.\n\nPrvní stopy po osídlení pocházejí z halštatské doby (Keltové), což je doloženo 30 mohylami v lesnaté oblasti na severu města. Pravděpodobně v polovině 2. století byl na místě Oberhofenkirche (kostel) postaven římský statek. Později v době franské dynastie Merovejců osídlil údolí řeky Fils germánský kmen Alamanů. Podle jedné z teorií je právě název města odvozen od alamanského křestního jména \"Geppo\" přidáním koncovky \"-ingen\" časté u jmen alamanských osídlení.\n\nMěsto se skládá z centrálního obvodu a 7 přilehlých městských obvodů - Bartenbach, Bezgenriet, Faurndau, Hohenstaufen, Holzheim, Jebenhausen a Maitis.\n\nOttenbach, Eislingen/Fils, Süßen, Schlat, Eschenbach, Heiningen, Dürnau, Bad Boll, Zell unter Aichelberg, Hattenhofen, Uhingen, Wangen, Rechberghausen, Birenbach und Wäschenbeuren (všechna Landkreis Göppingen) a Schwäbisch Gmünd (Ostalbkreis).\n\n\n"}
{"id": "283029", "url": "https://cs.wikipedia.org/wiki?curid=283029", "title": "Alois z Lichtenštejna", "text": "Alois z Lichtenštejna\n\nDědičný princ Alois z Lichtenštejna ( \"Erbprinz Alois Philipp Maria von und zu Liechtenstein, Graf zu Rietberg\" * 11. června 1968 Curych) je lichtenštejnský dědičný princ, nejstarší syn knížete Hanse Adama II. a jeho ženy Marie. V roce 2004 se stal lichtenštejnským regentem.\n\nPrinc Alois se narodil 11. června 1968 v Curychu jako prvorozený syn lichtenštejnského knížete Hanse Adama II. a jeho manželky, kněžny Marie, rozené hraběnky Kinské z Vchynic a Tetova. Princ dostal jméno Alois Filip Maria z Lichtenštejna, hrabě z Rietbergu (\"Alois Philipp Maria von und zu Liechtenstein, Graf zu Rietberg\"). Po základní škole navštěvoval gymnázium ve Vaduzu a Královskou vojenskou akademii v Sandhurst ve Spojeném království. Předtím než nastoupil na Salzburskou univerzitu, kde získal magisterský titul z filozofie práva, sloužil v \"Coldstream Guards\" v Hong Kongu a Londýně.\n\nDo roku 1996 pracoval v londýnské revizní agentuře. V roce 1996 se vrátil do Vaduzu a začal se starat o finanční záležitosti svého otce a angažoval se v lichtenštejnské politice a ujal se reprezentačních povinností země.\n\nV roce 2004 mu jeho otec Hans Adam II. předal moc nad každodenními vládními záležitostmi. Má to být příprava pro jeho budoucí vládu a zároveň šance pro mladou generaci. Hans Adam II. ale zůstává formální hlavou státu.\n\n3. července 1993 se ve Vaduzu oženil s vévodkyní Sophií, princeznou bavorskou. Mají spolu 4 děti:\n\n\n"}
{"id": "283030", "url": "https://cs.wikipedia.org/wiki?curid=283030", "title": "Dendrochronologie", "text": "Dendrochronologie\n\nDendrochronologie (z řeckého δένδρον – strom, χρόνος – čas a λογία – věda) je vědecká metoda datování založená na analyzování letokruhů dřeva. Umožňuje určit stáří dřeva s přesností na kalendářní rok. Nejdelší známá souvislá řada jde asi 11 000 let do minulosti. Metoda posloužila také pro přesnější kalibraci radiokarbononové metody.\n\nNejstarší doložená pozorování letokruhů prováděl Leonardo da Vinci, jenž pravděpodobně jako první pochopil spojitost mezi jejich šířkou a množstvím srážek během vegetačního období stromů. Moderní dendrochronologii pak založil ve 20. století americký astronom Andrew Ellicott Douglass, zakladatel Laboratoře pro výzkum letokruhů (\"Laboratory of Tree-Ring Research\") při Arizonské univerzitě, který pozoroval souvislost mezi šířkou letokruhů a cyklem slunečních skvrn. K prvním dendrochronologům v Evropě patřil německý botanik Bruno Huber.\n\nV Česku dendrochronologický výzkum probíhal od 70. let 20. století, významný byl zejména výzkum vlivu emisí na růst stromů. V současnosti se dendrochronologií zabývá několik dendrochronologických laboratoří a zahrnována je velká šíře dendrochronologických aplikací od datování archeologických a historických nálezů přes paleoekologii a paleoklimatologii až po datování svahových procesů. Jde o laboratoře:\n\nLetokruhy jsou vrstvy, které lze pozorovat na příčném řezu kmenem stromu. Vznikají v důsledku pravidelného dorůstání cévnatiny (kambium), jehož rychlost závisí na ročním období. Letokruhy jsou obvykle výraznější v mírných klimatických oblastech, kde jsou větší rozdíly mezi teplými a chladnými částmi roku. Světlejší vnitřní část letokruhu vzniká na jaře, kdy růst je po zimním období klidu rychlejší a dřevní hmota je v důsledku toho řidší. Tmavší a hustší část na vnější straně letokruhu pak odpovídá pomalejšímu růstu v letním období. Celková rychlost růstu je v přímé souvislosti s klimatickými podmínkami daného roku: dlouhé teplé a vlhké růstové období se projevuje širokými letokruhy, naopak v suchém roce obvykle vznikají letokruhy úzké. Střídající se příznivé a nepříznivé počasí v jednom roce (například suché období uprostřed léta) může vést dokonce k tomu, že během jednoho roku naroste více než jedna vrstva letokruhů. Stromy rostoucí současně ve stejné oblasti a v podobných klimatických podmínkách tak zpravidla mívají velice blízkou posloupnost letokruhů; z toho lze sestavit chronologické řady pro příslušné druhy stromů a různé oblasti světa. Dřevo použité ve starých stavbách pak lze pomocí těchto řad poměrně přesně datovat. Toto porovnávání se provádělo dříve ručně, dnes se k němu využívají počítače.\n\nDendrochronologická analýza významně přispěla k vyvrácení hypotézy o nálezu obrazu H. Bosche na zámku v Opočně. Prokázalo se, že dub, ze kterého byly vyrobeny desky, na kterých je obraz namalován, byl prokazatelně poražen až po Boschově smrti. \n\n\n"}
{"id": "283033", "url": "https://cs.wikipedia.org/wiki?curid=283033", "title": "Sophie z Lichtenštejna", "text": "Sophie z Lichtenštejna\n\nSophie Elisabeth Marie Gabrielle (28. říjen 1967 Mnichov) je dcera prince Maxe Emanuela, vévody bavorského, a jeho ženy švédské hraběnky Elisabeth Douglas.\n\nPřed svatbou s lichtenštejnským korunním princem Aloisem užívala svůj titul \"vévodkyně bavorská\" a \"princezna bavorská\" po otci, ale tyto tituly nebyly platné z důvodu zrušení šlechtických titulů v SRN po první světové válce. Jejím prvním legálním šlechtickým titulem se tedy stal až titul po manželovi \"dědičná princezna lichtenštejnská\".\n\nV letech 1978-1980 navštěvovala dívčí školu v Heiligenstadtu, později dívčí internátní školu v Lenggriesu. Pak studovala angličtinu a anglickou literaturu na katolické univerzitě v Eichstättu.\n\n3. července 1993 se ve Vaduzu vdala za lichtenštejnského prince Aloise. Mají spolu 4 děti:\n\n\n\n"}
{"id": "283034", "url": "https://cs.wikipedia.org/wiki?curid=283034", "title": "Okno (GUI)", "text": "Okno (GUI)\n\nOkno () je v informatice oblast, obvykle obdélníkového tvaru, která obsahuje nějaký druh uživatelského rozhraní. Zobrazují se v něm výstupní data z počítače a zároveň uživateli dovoluje ovládání v něm běžících procesů. Výraz \"okno\" je užíván hlavně ve spojením s grafickým výstupem počítače, díky kterému je možné s počítačem komunikovat pomocí kurzoru ovládaného počítačovou myší, či jiným polohovacím zařízením. Okna jsou v grafickém uživatelském rozhraní (GUI) jednou z jeho nejdůležitějších vlastností.\n\nS myšlenkou o využití systému oken ke komunikaci s počítačem poprvé přišel Stanford Research Institute vedený Douglasem Engelbartem. Jejich systém využíval okna, která se nedala překrývat, ale pracovní plocha se jimi pokrývala podobně, jako je tomu při obkládání dlaždicemi. Tento druh zobrazení byl později vylepšen jako součást paradigma WIMP vyvíjeného výzkumným týmem společnosti PARC, který vedl Alan Kay. Jejich systém využíval překrývajících se oken a tento druh zobrazení oken se stal mnohem běžnějším než jeho předchůdce. Steve Jobs, spoluzakladatel firmy Apple, Inc., po návštěvě firmy PARC rozpoznal brzy potenciál grafického uživatelského rozhraní a začal spolupracovat se společností Xerox, na vytvoření a zlepšení grafického uživatelského rozhraní pro své počítače Apple Lisa a později pro řadu počítačů Macintosh, byl tak první, kdo poprvé přišel s GUI na trh. Bill Gates, zakladatel společnosti Microsoft, byl již z počátku dodavatelem těchto rozhraní a zaměřoval se hlavně na vývoj okenních aplikací pro platformu Mac. Později nabízel Jobsovi partnerství na tomto projektu, ale nakonec vyvinul vlastní, podobný systém, pod svou firmou Microsoft, který dominuje dodnes trhu s osobními počítači.\n\nOkna jsou většinou zobrazována jako dvourozměrné objekty (podobně jako papír nebo knihy) uspořádané na pracovní ploše. Většina oken může být roztahována a zmenšována, přesouvána, skryta, obnovena a nakonec i zavřena. Pokud jsou okna překryta, jedno je nad druhým a zakrývá část neaktivního okna. Ačkoli systém rozdělení do jakýchsi oken využívá mnoho textových uživatelských rozhraní, např. Emacs, nepatří mezi okenní systémy, ale mezi okenní manažery ().\n\nOkna jsou vlastností, nebo jinak vychytávkou, ve většině uživatelských rozhraní, obzvláště těch, které jsou založeny na technologii WIMP. Po této vlastnosti jsou pojmenovány systémy DEC Windows (v operačním systému VMS), X Window System (v GNU a systémech založených na Unixu), systém Microsoft Windows a systém Open Windows od IBM.\n\nVe většině aplikací, ve kterých je možné pracovat současně s více než jedním souborem, jako jsou například programy pro editaci obrázků, se každý otevřený soubor otevře ve vlastním okně, které se může uspořádat, tak aby bylo vidět více oken zároveň (přenést před okna, přičemž okna na pozadí budou neaktivní a při práci s nimi se přenesou do popředí, dále se může minimalizovat a obnovit přímo v daném programu, aniž by se používalo minimalizace na lištu operačního systému). Měli bychom rozlišovat mezi hlavním oknem programu a jeho dalšími \"podokny\", v některých programech proto máme ikonu pro minimalizaci či zmenšení celého programu a dále je zde i možnost zmenšit a minimalizovat podokna v programu samotném.\n\nV operačních systémech Mac OS X se okna zmenšují zprava do Docku, standardně se používá efektu zmenšení okna. Další vlastností v systémech Mac OS X je Exposé, která uspořádá všechna okna související s daným programem tak, aby byly viditelné všechny najednou. Maximalizace oken zde může být buď přes celou obrazovku, nebo jen na výšku. Po stisku tlačítka zavřít okno zmizí, ale ne vždy se program zcela ukončí. Obvykle se okno zcela zavře, pokud se jedná o utilitu nebo program, který nemá žádná podokna (například iPhoto), ale programy jako je třeba webový prohlížeč Safari se zavřít nemusí, neboť mohou obsahovat další podokna. Na okraji oken nejsou okraje (je zde pouze vržený stín), a velikost okna může být změněna pouze z levého spodního okraje okna. Okna se dají přesouvat přetažením za jakoukoli část okna, nejen za jeho záhlaví (jako je tomu například u MS windows). Mac OS X používá systém oken nazývaný Quartz Compositor.\n\nV operačním systému Windows, společnosti Microsoft, se minimalizace oken může provést buď přes tlačítko minimalizace v záhlaví okna, nebo kliknutím na minimalizované okno v hlavním panelu (návrat do stavu před minimalizací se provede opětovným kliknutím). Ve Windows 95 a novějších systémech se minimalizovaná okna řadí na hlavním panelu, pokud se již nevejdou na jednu řádku, začnou se minimalizovat do další. Od systému Windows XP se podobná tlačítka minimalizovaných oken seskupují do jednoho, pokud na něj uživatel najede myší, dojde ke zobrazení roletového menu.\n\nMaximalizace oken se provádí na celou obrazovku, mimo plochu, kterou zabírá hlavní panel, provede se buď přes tlačítko v pravé části záhlaví okna nebo dvojklikem v kterékoli jeho části. Okna se zavírají kliknutím na tlačítko označené symbolem \"X\" v pravé části záhlaví okna, velikost oken se mění přetažením kdekoliv za okraj okna a přemisťují se přetažením za jejich záhlaví.\n\nU systému Windows Vista jsou okna částečně zobrazovány za pomoci 3D grafiky, pomocí rozhraní Windows Aero. Okna jsou stále plochá, ale jsou zobrazeny jako listy papíru ve virtuálním trojrozměrném prostoru.\n\n\nOkenní systém potřebuje vědět, s kterým z oken chce zrovna uživatel pracovat. Pokud jsou otevřena například dvě okna s textovým editorem, musíme dát počítači vědět, do kterého chceme zrovna psát. To se provede kliknutím na okno, se kterým chce uživatel pracovat, v češtině pro \"aktivaci\" okna nemáme žádný název, ale v angličtině se tento proces nazývá \"(zaměření na okno)\". V některých systémech není ani třeba na dané okno klikat, ale stačí nad něj najet ukazatelem myši.\n\n"}
{"id": "283035", "url": "https://cs.wikipedia.org/wiki?curid=283035", "title": "Má vlast (rozcestník)", "text": "Má vlast (rozcestník)\n\nNázev Má vlast nese více děl:\n"}
{"id": "283036", "url": "https://cs.wikipedia.org/wiki?curid=283036", "title": "Jílovec (Fulnek)", "text": "Jílovec (Fulnek)\n\nJílovec (německy \"Eilowitz\") je místní část města Fulneku v okrese Nový Jičín v Moravskoslezském kraji. Jílovec se rozkládá na slezské straně moravsko-slezské zemské hranice. První písemná zpráva o obci pochází z roku 1293. Obec leží v nadmořské výšce 320 m n. m. v Nízkém Jeseníku. Kolem Jílovce protéká \"Děrenský potok\", který se vlévá do Odry. \n\nV Jílovci se nachází kaple Svatého Floriána. Podle záznamů v německé školní kronice z roku 1917 stávala kdysi na návrší při vjezdu do Jílovce dřevěná kaple. Byla však vyloupena a zpustošena. Zničen byl i zvon, jehož zbytky byly po letech nalezeny ve studni jednoho statku na kopci zvaném Labuť (Bílovec).\nDnešní kaple, stojící na malé návsi, pochází z roku 1837 a byla zasvěcená sv. Floriánu a sv. Matouši.\nVysvěcena a předána obci byla o rok později, roku 1838. Tehdejším majitelem fulneckého panství byl svobodný pán Kristián Friedrich Stockmar. Jíloveckým svobodným fojtem byl Mates Heinrich.\nInventář kaple je prostý. Obrazy křížové cesty i oltářní obraz byly dovezeny z Opavy. V roce 1919 byl instalován nový zvon, používaný dodnes.\nPřed kapli byl postaven dřevěný kříž, který však byl v roce 1902 silným povichrem zničen.\nNa náklady vdovy Elisabeth Sokolové z čp. 20 byl pořízen nový kamenný kříž. Zajímavostí je, že ač Němka, dala na kříž zhotovit český nápis \"„Pochválen buď Ježíš Kristus“\". Za 2. světové války však Němci nápis přebrousili a nahradili jej německým.\n\nPro velice neutěšený stav trámoví byl celý strop roku 1931 opraven a kaple pokryta novým šindelem, ten byl o deset let později nahrazen břidlicí (šifrem). Pokrytí plechem bylo provedeno až v roce 1968 a také byl dost nešťastně upraven původní sanktusník. Původní cibulovitá věžička byla nahrazena šestibokým jehlanem, původní hrotové ukončení nahrazeno kovovým křížem.\nZevrubná oprava budovy kaple byla provedena v roce 1963, kdy zde se zpožděním plných 32 let od zavedení elektřiny v obci, bylo zavedeno elektrické osvětlení.\nPoslední kompletní oprava kaple byla provedena v roce 1990 a za asistence pátera Rudolfa Jiljího Friedla, faráře z Fulneku, na posvícenskou neděli 6. května, slavnostně otevřena.\n\n\n"}
{"id": "283038", "url": "https://cs.wikipedia.org/wiki?curid=283038", "title": "Krpy", "text": "Krpy\n\nVes Krpy je částí obce Kropáčova Vrutice v okrese Mladá Boleslav, u hranice s okresem Mělník.\n\nPravděpodobně nejstarší a nejzajímavější stavbou této lokality je kostel Stětí sv. Jana Křtitele, který byl postaven někdy kolem roku 1350. Kostel spadá pod farnost Nebužely a mše zde bývá jednou měsíčně v sobotu. Kolem kostela se nachází starý a v současnosti již nepoužívaný hřbitov. Objekt je státem chráněná památka.\n\n"}
{"id": "283045", "url": "https://cs.wikipedia.org/wiki?curid=283045", "title": "Joseph Wenzel z Lichtenštejna", "text": "Joseph Wenzel z Lichtenštejna\n\nJoseph Wenzel (\"Josef Václav Maxmilián Maria z a na Lichtenštejnu\", \"Joseph Wenzel Maximilian Maria von und zu Liechtenstein\", 24. květen 1995 v Londýně) je nejstarší potomek lichtenštejnského korunního prince Aloise a jeho ženy princezny Sophie Bavorské. Má tři mladší sourozence: princeznu Marii-Caroline (* 1996), prince Georga Antonia (* 1999) a prince Nikolause Sebestiana (* 2000).\n\nJoseph Wenzel je pojmenován po svém předkovi, knížeti Josefu Václavu z Lichtenštejna v 18. století. Jméno Maxmilián nese na památku svého děda z matčiny strany prince Maxe, vévody bavorského a jeho strýce z otcovy strany a kmotra, prince Maximiliana z Lichtenštejna. Stejně jako u jiných katolických panovnických rodů v Evropě nese také jméno Maria na památku Panny Marie.\n\nJiž od narození nese titul \"lichtenštejnský princ\", je druhý v pořadí na lichtenštejnský trůn. Až se stane jeho otec princ Alois (následník současného knížete Hanse Adama II.) knížetem, automaticky zdědí titul \"lichtenštejnský korunní princ (Erbprinz)\".\n\nJakobity je Josef Wenzel považován za třetího v pořadí na královský trůn Anglie, Skotska a Irska. Jeho prastrýc František, vévoda bavorský je současný stuartovský následník, ale nedělá si žádné nároky na britský trůn, na který by měl nárok přes svého předka Karla I.\n\nVévoda František nemá žádné potomky, a tak po jeho smrti nároky přejdou na jeho bratra prince Maxe, pak na jeho nejstarší dceru vévodkyni Sophie (matku Josepha Wenzela), a pak na Josepha Wenzela.\n\nNarození Josepha Wenzela vyvolala mezi jakobity vzrušení, především kvůli tomu, že se jako první následník Stuartovců od roku 1688 narodil v Británii, ale také kvůli tomu, že se v budoucnu stane hlavou státu, kterou také žádný stuartovský následník nebyl od doby Viktora Emanuela I., krále Sardinie.\n\nDědeček Josepha Wenzela se stane po smrti svého bratra bavorským vévodou. Tento titul je ale děděn na základě salického zákona a kvůli tomu nemůže přejít na Josephovu matku Sophii a tím pádem ani na něj. Tyto tituly přejdou na jinou větev Wittelsbachů, do které patří třeba Josephův bratranec princ Ludwig Bavorský.\n\n"}
{"id": "283052", "url": "https://cs.wikipedia.org/wiki?curid=283052", "title": "Seznam francouzských ilustrátorů Julese Verna", "text": "Seznam francouzských ilustrátorů Julese Verna\n\nToto je seznam francouzských ilustrátorů knih spisovatele Julese Verna.\n\n\n\n\n\n\n\n\n\n\n\n"}
{"id": "283053", "url": "https://cs.wikipedia.org/wiki?curid=283053", "title": "Messier 79", "text": "Messier 79\n\nMessier 79 (také M79 nebo NGC 1904) je kulová hvězdokupa v souhvězdí Zajíce. Objevil ji Pierre Méchain 26. října 1780. Hvězdokupa je od Země vzdálená okolo 42 100 světelných let a od středu Mléčné dráhy asi 60 000 světelných let.\n\nM79 se dá najít poměrně snadno protažením spojnice hvězd Arneb (α Leporis) a Nihal (β Leporis) jižním směrem o stejnou vzdálenost, která dělí tyto hvězdy. Pro spatření této hvězdokupy středně velkým triedrem je zapotřebí velmi čistá obloha, ale dalekohled o průměru 80 mm ji ukáže mnohem snadněji. V dalekohledu o průměru 140 mm se při zvětšení 25x ukáže jako kulatá skvrna, ve které se skrývá několik velmi malých hvězd, jejichž počet v dalekohledu o průměru 200 mm naroste na padesát. Při průměru 300 mm se dá rozeznat výrazně více hvězd a v nejjasnější záři uprostřed hvězdokupy je vidět více než stovka hvězd.\n\nM79 je možno jednoduše pozorovat z obou zemských polokoulí, ale pozorovatelé na jižní polokouli jsou velmi zvýhodněni. Přesto kvůli své poloze není pozorovatelná v severních částech Evropy za polárním kruhem a v oblasti severního mírného podnebného pásu zůstává poměrně nízko nad obzorem. Na jižní polokouli vychází hvězdokupa velmi vysoko na oblohu. Nejvhodnější období pro její pozorování na večerní obloze je od listopadu do dubna.\nHvězdokupu objevil Pierre Méchain 26. října 1780 a ještě téhož roku Charles Messier změřil její polohu a přidal ji do svého katalogu s tímto popisem: \"„Mlhovina bez hvězd umístěná pod Zajícem na stejné rovnoběžce s hvězdou 6. magnitudy. Viděl ji p. Méchain 26. října 1780… Tato mlhovina je pěkná, má jasný střed a trochu rozptýlenou mlhavost. Její poloha byla určena pomocí hvězdy Epsilon Zajíce, která je čtvrté magnitudy.“\" Na jednotlivé hvězdy ji kolem roku 1784 svým velkým dalekohledem rozložil William Herschel a popsal ji jako velmi bohatou kulovou hvězdokupu.\n\nM79 je od Země vzdálená okolo 42 100 světelných let a od středu Galaxie asi 60 000 světelných let. Jejímu úhlovému rozměru 9,6' v této vzdálenosti odpovídá skutečná velikost přibližně 118 světelných let. Má mírně protažený tvar a do roku 2013 v ní bylo nalezeno pouze 12 nebo 13 proměnných hvězd. Od Země se vzdaluje rychlostí kolem 206 km/s. Předpokládané stáří hvězdokupy je 11,7 miliard let.\n\nV roce 2003 bylo v souhvězdí Velkého psa nalezeno výrazné zhuštění hvězd, které bylo prohlášeno za trpasličí galaxii s názvem trpasličí galaxie Velký pes. M79 by tak mohla pocházet z této trpasličí galaxie, protože se nachází fyzicky blízko ní, podobně jako je Messier 54 součástí trpasličí eliptické galaxie ve Střelci. Novější výzkumy ovšem zpochybnily podstatu galaxie ve Velkém psu a pozorované zhuštění hvězd připisují pouhému prohnutí galaktického disku Mléčné dráhy.\n\n\n\n"}
{"id": "283054", "url": "https://cs.wikipedia.org/wiki?curid=283054", "title": "Messier 80", "text": "Messier 80\n\nMessier 80 (také M80 nebo NGC 6093) je kulová hvězdokupa v souhvězdí Štíra. Objevil ji Charles Messier 4. ledna 1781. Hvězdokupa je od Země vzdálená přibližně 28 400 ly.\n\nM80 se dá velmi snadno najít v polovině spojnice hvězd Antares (α Scorpii) a Acrab (β Scorpii). Snadno se dá pozorovat dobrým triedrem, ve kterém vypadá jako neostré kulaté zhuštění. Dalekohled o průměru 120 mm ji ukáže jako rozsáhlou skvrnu menší než 10′. Na hvězdy ji začíná rozkládat až dalekohled o průměru alespoň 200 mm, ale přesto většina plochy objektu zůstane mlhavá.\n\nM80 se dá snadno pozorovat i pokud není vysoko nad obzorem, ale je potřeba pamatovat na to, že má jižní deklinaci, takže není vůbec pozorovatelná za polárním kruhem, tedy v některých oblastech severní Evropy a Kanady. Naopak na jižní polokouli vychází vysoko na oblohu v období jižní zimy. Nejvhodnější období pro její pozorování na večerní obloze je od května do srpna.\nHvězdokupu objevil Charles Messier 4. ledna 1781 a popsal ji takto: \"„Mlhovina bez hvězd; připomíná jádro komety.“\" Až William Herschel roku 1786 stanovil, že jde o velmi bohatou hvězdokupu, protože se mu ji podařilo částečně rozložit na hvězdy. Zato admirál Smyth napsal, že vypadá jako kometa bez ocasu.\n\nHvězdokupa je od Země vzdálená přibližně 28 400 ly a její úhlové velikosti 8,9′ tak odpovídá skutečný rozměr 86 ly. Celkem obsahuje několik set tisíc hvězd. Patří mezi nejvíce zhuštěné kulové hvězdokupy v Mléčné dráze.\n\nM80 obsahuje nezvykle vysoký počet modrých opozdilců, více než dvojnásobek množství pozorovaného pomocí Hubbleova vesmírného dalekohledu v jiných kulových hvězdokupách. Modří opozdilci jsou hvězdy, které se zdají být mladší než ostatní členové hvězdokupy. Předpokládá se, že tyto hvězdy ztratily část svých vnějších vrstev při blízkém setkání s ostatními hvězdami, nebo jsou výsledkem srážek dvou hvězd uprostřed husté hvězdokupy. Podle velké četnosti modrých opozdilců na snímcích pořízených Hubbleovým dalekohledem se tedy dá usoudit, že pravděpodobnost srážek hvězd uprostřed hvězdokupy je poměrně vysoká.\n\n21. května 1860 byla v této hvězdokupě pozorována nova, která dosáhla hvězdné velikosti +7,0. Tato nova, označovaná také \"T Scorpii\", musela mít absolutní hvězdnou velikost -8,5 a její jasnost byla po krátkou dobu větší než jasnost celé hvězdokupy. Pomocí této novy také byla potvrzena vzdálenost této hvězdokupy.\n\n\n\n"}
{"id": "283056", "url": "https://cs.wikipedia.org/wiki?curid=283056", "title": "Vilém Goppold z Lobsdorfu", "text": "Vilém Goppold z Lobsdorfu\n\nVilém Ladislav Jan Goppold z Lobsdorfu (28. května 1869 Praha – 12. června 1943) byl český šermíř, člen ČŠK Riegel. Na olympiádě v Londýně v roce 1908 vybojoval dvě bronzové medaile. Jako jednotlivec v šermu šavlí a společně s Bedřichem Schejbalem, Jaroslavem Šourkem-Tučkem, Otakarem Ladou a Vlastimilem Ladou-Sázavským v družstvech.\n\nVilém Goppold byl úředník, za ženu si vzal majitelku malého krámku s galanterií v Řeznické ulici v Praze Marii Strohschneiderovou (8. září 1868 – 28. února 1939). Měli dva syny, Karel (15. prosince 1894 Praha – 1956), který spáchal sebevraždu, druhého se otec zřekl, když se protektorátním úřadům přihlásil jako Němec – Vilém Alois Maria August (15. srpna 1893 Praha – 7. července 1945 internační tábor Terezín).\n\nKromě dvou olympijských medailí patří k jeho dalším sportovním úspěchům titul Mistr Čech v šermu šavlí z let 1909, 1910 a 1913. Zvítězil také v několika turnajích s mezinárodní účastí.\n\n\n"}
{"id": "283064", "url": "https://cs.wikipedia.org/wiki?curid=283064", "title": "Vlastimil Lada-Sázavský", "text": "Vlastimil Lada-Sázavský\n\nVlastimil Lada-Sázavský (31. března 1886 Praha – 22. dubna 1956 tamtéž) byl český šermíř, společně s Bedřichem Schejbalem, Jaroslavem Šourkem-Tučkem, Otakarem Ladou a Vilémem Goppoldem vybojoval bronzovou medaili v šermu šavlí družstev na olympiádě v Londýně v roce 1908.\n\n\n"}
{"id": "283065", "url": "https://cs.wikipedia.org/wiki?curid=283065", "title": "Otakar Lada", "text": "Otakar Lada\n\nOtakar Lada (22. května 1883 Praha – 12. července 1956 Senohraby) byl český šermíř, společně s Bedřichem Schejbalem, Jaroslavem Šourkem-Tučkem, Vlastimilem Ladou-Sázavským a Vilémem Goppoldem vybojoval bronzovou medaili v šermu šavlí družstev na olympiádě v Londýně v roce 1908.\n\n\n"}
{"id": "283066", "url": "https://cs.wikipedia.org/wiki?curid=283066", "title": "Bedřich Schejbal", "text": "Bedřich Schejbal\n\nBedřich Schejbal (* 1874 - ) byl český šermíř, společně s Jaroslavem Šourkem-Tučkem, Otakarem Ladou, Vlastimilem Ladou-Sázavským a Vilémem Goppoldem vybojoval bronzovou medaili v šermu šavlí družstev na olympiádě v Londýně v roce 1908.\n\nV roce 1902 se po rozdělení česko-německého šermířského klubu Riegel stal prvním předsedou Českého šermířského klubu Riegel. V roce 1908 se kvalifikoval na olympijské hry už jako člen SK Slavie. Olympijských her se zúčastnil ještě v roce 1912, kdy byl v šermu šavlí vyřazen v prvním kole a v soutěži družstev (spolu s Čiperou, Goppoldem, Pfeifferem a Švorčíkem) obsadil čtvrté místo.\n"}
{"id": "283067", "url": "https://cs.wikipedia.org/wiki?curid=283067", "title": "Jaroslav Tuček (šermíř)", "text": "Jaroslav Tuček (šermíř)\n\nJaroslav Tuček, vystupující pod pseudonymem Šourek (24. srpna 1882 Praha - ), byl český šermíř. Společně s Bedřichem Schejbalem, Otakarem Ladou, Vlastimilem Ladou-Sázavským a Vilémem Goppoldem vybojoval bronzovou medaili v šermu šavlí družstev na olympiádě v Londýně v roce 1908.\n\nTuček patřil k zakládajícím členům Českého šermířského klubu Riegel, jehož byl v letech 1910 až 1921 předsedou. Jakožto účetní ředitel pražského magistrátu, vystupoval při sportovních kláních pod pseudonymem Jaroslav Šourek.\n\nNapsal významnou publikaci Pražští šermíři a mistři šermu (vydána roku 1927).\n\n"}
{"id": "283070", "url": "https://cs.wikipedia.org/wiki?curid=283070", "title": "Má vlast (Čína)", "text": "Má vlast (Čína)\n\nMá vlast (: ; pinyin: Wǒde zǔguó; český přepis: Wo-te cu-kuo) je známá čínská píseň. Poprvé zazněla v černobílém válečném filmu Šang-kan-ling () z roku 1956, který zachycuje 24 dní dlouhé obklíčení čínských jednotek v bitvě o horu Šang-kan-ling roku 1952 během korejské války. Autorem hudby je \"Liou Čch’\" (), slova napsal \"Čchiao Jü\" (). Původní interpretkou byla \"Kuo Lan-jing\" (), novější verzi pak mj. nazpívala \"Chan Chung\" ().\n\nSkladba Má vlast se záhy po svém vzniku stala klasickou revoluční písní Komunistické strany Číny.\n\n"}
{"id": "283072", "url": "https://cs.wikipedia.org/wiki?curid=283072", "title": "Giuseppe Burzio", "text": "Giuseppe Burzio\n\nGiuseppe Burzio (21. ledna 1901 Cambiano - 10. února 1966) byl italský duchovní a vatikánský diplomat.\n\nNa kněze byl vysvěcen 29. června 1924 v Turíně. Sloužil jako vatikánský diplomat ve vícero zemích. Jeho nejvýznamnější pověření byly posty apoštolského nuncia v Bolívii (1946-1950) a na Kubě (1950-1954), nicméně ve střední Evropě je nejznámější jako chargé d’affaires zastupující Svatý stolec u Slovenského státu, v kteréžto funkci opakovaně intervenoval proti deportacím Židů do rukou Třetí říše.\n\nOd 8. května 1946 byl titulárním arcibiskupem gortynským. Jeho rozsáhlá korespondence s Tardinim a Maglionem je jedním z důležitých zdrojů informací, jak o politice Vatikánu ve vztahu ke Slovenskému státu a holokaustu, tak o postojích slovenských státních představitelů k deportacím Židů.\n\n"}
{"id": "283077", "url": "https://cs.wikipedia.org/wiki?curid=283077", "title": "Boldog", "text": "Boldog\n\nBoldog (maďarsky \"Pozsonyboldogfa\" je obec na Slovensku v okrese Senec. Žije zde  obyvatel. První písemná zmínka o obci pochází z roku 1245.\n\nV obci se nachází románský římskokatolický kostel Nanebevzetí Panny Marie, který byl postaven někdy kolem roku 1220 na základech starší stavby.\n\n"}
{"id": "283084", "url": "https://cs.wikipedia.org/wiki?curid=283084", "title": "Dunajská Lužná", "text": "Dunajská Lužná\n\nDunajská Lužná (maď. Dénesd, Misérd és Torcs) je obec na Slovensku v okrese Senec.\n\nŽije zde  obyvatel. První písemná zmínka o obci pochází z roku 1230.\n\n\n"}
{"id": "283087", "url": "https://cs.wikipedia.org/wiki?curid=283087", "title": "Naval Criminal Investigative Service", "text": "Naval Criminal Investigative Service\n\nNaval Criminal Investigative service (NCIS) (: Námořní kriminální vyšetřovací služba) je federální vyšetřovací agentura ve Spojených státech spadající pod americké námořnictvo a zaobírající se vyšetřováním zločinů spáchaných v námořnictvu a námořní pěchotě Spojených států amerických. NCIS má za úkol: vyšetřovat zločiny spáchané příslušníky námořnictva a námořní pěchoty Spojených států, ochraňovat námořnictvo před terorismem, bojovat s terorismem, bojovat proti počítačové kriminalitě v námořnictvu či namířené proti námořnictvu a kontrašpionáž. Hlavní priority pro Námořní vyšetřovací službu jsou potlačit kriminalitu v námořnictvu, ochraňovat námořní tajemství a chránit námořnictvo před terorismem. K tomuto poslání je její centrála ve Washingtonu D.C. vybavena Vícenásobným výstražným komunikačním centrem, v originálu Multiple Threat Alert Center neboli MTAC.\n\nPředchůdkyní NCIS byla NIS (Naval Investigative Service) doslova Námořní vyšetřovací služba, ze které se stala NCIS v roce 1992 po změně názvu, který provedlo námořnictvo. (Armádním protějškem NCIS jsou Armádní CID a Defense Criminal Investigative Service.\n\nNejvíce je NCIS proslavena americkým seriálem Námořní vyšetřovací služba, který je vysílán od roku 2003 a volně navazuje na seriál JAG.\n\n\n"}
{"id": "283088", "url": "https://cs.wikipedia.org/wiki?curid=283088", "title": "Hamuliakovo", "text": "Hamuliakovo\n\nHamuliakovo (maďarsky Gútor; německy \"Gutern\") je obec na Slovensku, v okrese Senec v Bratislavském kraji. Žije zde  obyvatel. První písemná zmínka o obci pochází z roku 1242.\n\nV obci se nachází románský římskokatolický kostel svatého Kříže z 13. století.\n\n"}
{"id": "283089", "url": "https://cs.wikipedia.org/wiki?curid=283089", "title": "Hurbanova Ves", "text": "Hurbanova Ves\n\nHurbanova Ves je obec na Slovensku, v okrese Senec v Bratislavském kraji. Žije zde  obyvatel.\nPočátky obce se datují do období první republiky.\n\n"}
{"id": "283090", "url": "https://cs.wikipedia.org/wiki?curid=283090", "title": "Jiří Beran", "text": "Jiří Beran\n\nJiří Beran (* 18. ledna 1982) je český šermíř, mnohonásobný mistr ČR a dlouhodobě nejúspěšnější český kordista posledních 15 let. K největším úspěchům jeho kariéry patří vítězství na závodech Světového poháru v Buenos Aires 24. června 2007, kde dokázal porazit i úřadujícího mistra světa Wang Leje z Číny.\n\nV roce 2016 se probojoval skrz zónovou kvalifikaci na Olympijské hry do brazilského Rio de Janeira.\n\nV roce 2017 přispěl k vítězství českého kordového družstva na Světovém poháru v kanadském Vancouveru.\n\n"}
{"id": "283091", "url": "https://cs.wikipedia.org/wiki?curid=283091", "title": "Chorvátsky Grob", "text": "Chorvátsky Grob\n\nChorvátsky Grob je obec na Slovensku v okrese Senec v Bratislavském kraji. Žije zde  obyvatel. První písemná zmínka o obci pochází z roku 1214, kde byla označována jako Monar. Osídlení oblasti obce se datuje již do mladší doby kamenné.\n\nV obci se nachází římskokatolický kostel Krista Krále z roku 1589 a kaple Nejsvětější Trojice z roku 1880. V místní části Čierna Voda je nový kostel svatého Jana Pavla II.\n\n"}
{"id": "283093", "url": "https://cs.wikipedia.org/wiki?curid=283093", "title": "Ivanka pri Dunaji", "text": "Ivanka pri Dunaji\n\nIvanka pri Dunaji je obec na Slovensku v okrese Senec. Žije zde  obyvatel. První písemná zmínka o obci pochází z roku 1209.\n\nV obci se nachází Mohyla generála Milana Rastislava Štefánika, rokokový kaštel z 2. poloviny 18. století a římskokatolický kostel svatého Jana Křtitele z roku 1770. Do katastru obce zasahuje největší slovenské letiště – bratislavské letiště M. R. Štefánika.\n\nČestným občanem obce se stal spisovatel a dramatik Vincent Šikula.\n\n"}
{"id": "283096", "url": "https://cs.wikipedia.org/wiki?curid=283096", "title": "Dialektika", "text": "Dialektika\n\nDialektika (z řeckého \"dialektiké techné\" od \"dialegesthai\", rozmlouvat) je filosofický pojem, jenž nabýval během dějin různých významů a je i dnes nejednoznačný. Filosofický slovník (Walter Brugger a kol.) začíná heslo \"dialektika\" takto: \"\"Užívání výrazu dialektika dosáhlo v současné filosofii takové míry zmatku, že je sotva možné podat byť i tu nejobecnější charakteristiku tohoto pojmu.\"\" Výraz \"dialektika\" znamenal původně umění rozhovoru či diskuse, kde se střídají tvrzení a námitky, podepřené racionálními argumenty. Cílem takového rozhovoru je přiblížit se pravému poznání tím, že účastníci si navzájem vyvracejí nesprávná, neobhajitelná mínění. „Umění“ spočívá v tom, že každý účastník musí správně pochopit smysl tvrzení a odpovídat na ně v souladu s pravidly logiky.\n\nToto umění věcného rozhovoru a argumentace předvádí Platón ve svých dialozích, obvykle na příkladu svého učitele Sókrata. Zejména v raných dialozích se Sókratés vyptává svých partnerů, jak rozumějí významu svých tvrzení, poukazuje na rozpory v jejich výpovědích a zpravidla je dovede k poznání, že tato tvrzení neobstojí a že se jednalo o „pouhé mínění“. V \"Sedmém listu\" Platón naznačuje, že cestu k pravému poznání není možné popsat a učit, nýbrž že si ji každý musí objevit sám na základě dlouhého úsilí a zkušenosti myšlení i rozhovoru.\nPodobně soudí Sókratés i o spravedlnosti, kterou lze objevit jen v „laskavé“ a „nezávistivé“ konfrontaci názorů:\n\nTomáš Akvinský užívá pojem dialektiky v tomto klasickém významu. Kromě toho jsou však všechny jednotlivé otázky jeho \"Teologické sumy\" uspořádány přísně dialektickým způsobem. Všechny začínají (nepodloženým) tvrzením, u Tomáše pod názvem „vypadá to, že“ (\"videtur\"), následují argumenty pro toto mínění, potom argumenty proti (\"sed contra\"...), pak jeho vlastní řešení (\"respondeo dicendum\"...) a nakonec odpovědi na argumenty proti. Pro Tomášovu metodu je také příznačné, že výchozí tvrzení („vypadá to, že...“) se vždycky ukáže jako mylné.\n\nTato metoda dialektiky jako argumentace se také učila na středověkých univerzitách, a to jako třetí a nejvyšší složka trivia na artistických fakultách. V univerzitních disputacích bylo pravidlem, že kdo chtěl vznést námitku, musel nejprve reprodukovat mínění, proti němuž chce namítat, a teprve když předchozí řečník s touto reprodukcí souhlasil, mohl argumentovat proti. Od starověkého pojetí dialektiky se ovšem scholastika výrazně lišila v tom, že za základní a definitivní zdroj pravdy pokládala Boží slovo, zejména Bibli.\n\nV průběhu dějin filosofie se smysl slova dialektika významně posunul. Když Kant vysvětluje, proč jeho kategorie vystupují v trojicích místo ve dvojicích, jak by odpovídalo protikladu „ano“ – „ne“, říká, že třetí z kategorií v každé skupině vzniká kombinací prvních dvou. Na to navázal Fichte a po něm Hegel, pro něž všechny myšlenky a pojmy vznikají ze sporu tvrzení (teze) a námitky (antiteze), jež se nakonec smíří v syntéze. Hegel se přitom odvolává na Hérakleitův slavný výrok, že „zápas je všech otec, všech král“.\n\nNejde tu tedy o rozhovor mezi lidmi, nýbrž o objektivní pohyb pojmů a myšlenek samotných. Ve \"Vědě o logice\" Hegel klade vedle sebe bytí a nicotu, jež jsou jak totožné, tak také naprosto protikladné; jejich „jednotou“ je pohyb, v němž jsoucí přechází do nebytí a nejsoucí do bytí. Dialektika se tak z umění argumentace stává ontologickým principem a motorem změny i vývoje.\n\nNěkteří Hegelovi žáci specificky rozvinuli Hegelovo přesvědčení, že spor či rozpor mezi tezí a antitezí lze nalézt i v mimolidské skutečnosti, že také věci a skutečnosti fyzické a společenské vznikají sporem dvou protichůdných principů, sil nebo tendencí. Vývoj společnosti podle nich určují protikladné zájmy dvou antagonistických tříd, vykořisťovatelů a vykořisťovaných, které nakonec nutně vedou k revoluci. Marxistická dialektika tak už nemá nic společného s rozhovorem a argumentací, nýbrž popisuje střetání slepých, téměř mechanických sil ve společnosti a v přírodě.\n\nKdyž marxismus jako praktická teorie společnosti během druhé poloviny 20. století ztrácel přesvědčivost a socialistické státy se ukázaly jako diktatury, obrátilo se dialektické myšlení v kritiku společnosti vůbec, například ve Frankfurtské škole. Jürgen Habermas spolu s dalšími rozvinul dialektickou etiku, která se vrací k původní myšlence dialektiky jako rozhovoru, nevidí v ní však cestu k poznání a k pravdě, ale způsob mírového vyrovnávání protichůdných zájmů ve společnosti. Pro společnost je podle ní závazné jen to, na čem se všichni její členové shodli.\n\nChápání dialektiky jako střetu nebo soupeření sil a tendencí pod vlivem Hegelovým a Marxovým v moderní evropské filosofii převládlo a během 20. století se také přičinilo o rozchod kontinentální filosofie s anglosaskou filosofií jazyka, která trvala na jednoznačných pravidlech logiky a odmítala dualismus této dialektiky. Nicméně novější vývoj filosofie – počínaje F. Nietzschem – také zpochybnil předpoklad jedné, i když člověku sotva dosažitelné pravdy, který je pro Platónovo chápání dialektiky podstatný: je to pravda sama, která účastníky dialogu vede.\n\nTaké moderní chápání společnosti ji vidí spíš jako regulovaný zápas různých zájmů, jako soutěž a střetávání, než jako hledání shody a smíru, jak tomu bylo až do 19. století. Dialektika se tak stává technickým termínem pro toto pojetí skutečnosti jako střetu, soutěže a soupeření a zejména v USA se nejčastěji chápe jako zdůvodnění společenských zápasů a prosazování dílčích, skupinových zájmů.\n\nDialektický pohled na skutečnost se objevuje i v některých přírodních vědách, pokud hledají pružnější model výkladu než kauzalitu. Biolog Anton Markoš ve své knize o vzniku života na Zemi hovoří o tom, že aktuální události v přírodě nejsou vždy nutným důsledkem příčiny, nýbrž že se v rámci dané situace „sjednávají mezi účastníky“.\n\n\n\n"}
{"id": "283097", "url": "https://cs.wikipedia.org/wiki?curid=283097", "title": "Kalinkovo", "text": "Kalinkovo\n\nKalinkovo je obec na Slovensku v okrese Senec. Žije zde  obyvatel. První písemná zmínka o obci pochází z roku 1288.\n\n"}
{"id": "283104", "url": "https://cs.wikipedia.org/wiki?curid=283104", "title": "Kaplna", "text": "Kaplna\n\nKaplna je obec na Slovensku v okrese Senec. Leží asi deset kilometrů severovýchodně od Sence na silnici spojující Senec s Trnavou. Žije zde  obyvatel. První písemná zmínka o obci pochází z roku 1244.\n\nV obci se nachází románský římskokatolický kostel svaté Alžběty z 13. století. \n\n"}
{"id": "283106", "url": "https://cs.wikipedia.org/wiki?curid=283106", "title": "Kostolná pri Dunaji", "text": "Kostolná pri Dunaji\n\nKostolná pri Dunaji je obec na Slovensku v okrese Senec. Žije zde  obyvatel. Obec byla založená roku 1332.\n\nV obci se nachází římskokatolický kostel Růžencové Panny Marie z 13. století.\n\n"}
{"id": "283108", "url": "https://cs.wikipedia.org/wiki?curid=283108", "title": "Kráľová pri Senci", "text": "Kráľová pri Senci\n\nKráľová pri Senci je obec na Slovensku v okrese Senec. Žije zde  obyvatel.\nVznikla roku 1945 spojením obcí \"Krmeš\" (první písemná zmínka o obci pochází z roku 1245) a \"Kráľová\".\n\n"}
{"id": "283109", "url": "https://cs.wikipedia.org/wiki?curid=283109", "title": "Miloslavov", "text": "Miloslavov\n\nMiloslavov je obec na Slovensku v okrese Senec. V roce 2004 měla 999 obyvatel, v roce 2016 to bylo již 2433 obyvatel. První písemná zmínka o obci pochází z roku 1244.\n\nObec je situována na jihozápadním Slovensku v Podunajské nížině 20 km jihovýchodně od Bratislavy.\n\nV obci se nachází moderní římskokatolický kostel Božího milosrdenství.\n\n"}
{"id": "283111", "url": "https://cs.wikipedia.org/wiki?curid=283111", "title": "Reca", "text": "Reca\n\nReca je obec na Slovensku v okrese Senec. Žije zde  obyvatel. První písemná zmínka o obci pochází z roku 1256.\n\n"}
{"id": "283112", "url": "https://cs.wikipedia.org/wiki?curid=283112", "title": "Pivovar Holba", "text": "Pivovar Holba\n\nPivovar Holba v Hanušovicích je v majetku PMS, a.s., sdružující tři severomoravské pivovary: Hanušovice, Litovel a Přerov.\n\nV roce 1874 založil v Hanušovicích sládek Josef Mullschitzký moderní parní pivovar. Společnost, která jej provozovala dostala název „Brauerei von Mullschitzký & Comp. zu Hannsdorf – Halbseit“. 28. prosince 1874 byla slavnostně uvařena první várka piva. V prvním roce měl pivovar výstav celkem 15 900 hl piva. V roce 1882 změnil pivovar obchodní název na „Brauerei von Chiari & Co. zu Hannsdorf – Halbseit“. Od roku 1886 byl výstav již 23 006 hl piva. V roce 1907 došlo ke sloučení pivovarů Hanušovice, Šumperk a Třemešek do jednoho hospodářského subjektu. Nová společnost nesla název „Nordmährische Brauerei und Malzfabrik, Aktiengesellschaft in Mährisch Schönberg“. V letech 1910–1911 dosáhla tato společnost ročního výstavu 110 580 hl.\n\nZa první světové války se prováděly jen nejnutnější udržovací práce a roční výstav klesl na pouhých 22 157 hl. Od roku 1918 se společnost přejmenovala na „Severomoravský pivovar a sladovna, akciová společnost v Šumperku“. Ve třicátých letech se hanušovický pivovar stal svým ročním výstavem 108 775 hl třetím největším pivovarem na Moravě. Těsně před okupací českých zemí nacistickými vojsky dosahoval pivovar v Hanušovicích ročního výstavu až 170 064 hl.\n\nPo znárodnění v roce 1948 nesl hanušovický pivovar název „Pivovar Hanušovice n. p.“. Později došlo ke sloučení moravských pivovarů a též hanušovický pivovar se stal součástí národního podniku „Severomoravské pivovary Přerov“. V současné době obliba piva opět roste a roční výstav se pohybuje okolo 350 tisíc hl ročně.\n\n\n"}
{"id": "283113", "url": "https://cs.wikipedia.org/wiki?curid=283113", "title": "Rovinka", "text": "Rovinka\n\nRovinka je obec na Slovensku v okrese Senec. Žije zde  obyvatel. První písemná zmínka o obci pochází z roku 1235.\n\nV obci se nachází římskokatolický kostel Nejsvětější Trojice z roku 1798.\n\n"}
{"id": "283118", "url": "https://cs.wikipedia.org/wiki?curid=283118", "title": "Tomášov", "text": "Tomášov\n\nTomášov ( ) je obec na Slovensku v okrese Senec. Leží v Podunajské nížině u Malého Dunaje v západní části Žitného ostrova, 16 km východně od Bratislavy. Žije zde  obyvatel. V roce 2001 se 55 % obyvatel hlásilo k maďarské národnosti.\n\nPrvní písemná zmínka o obci pochází z roku 1240. Ve čtvrti Majorháza se nachází barokní kaštel z 18. století, dnes přestavěný na hotel.\n\n"}
{"id": "283122", "url": "https://cs.wikipedia.org/wiki?curid=283122", "title": "Tureň", "text": "Tureň\n\nTureň je obec na Slovensku v okrese Senec. Žije zde  obyvatel. První písemná zmínka o obci pochází z roku 1252.\n"}
{"id": "283123", "url": "https://cs.wikipedia.org/wiki?curid=283123", "title": "Veľký Biel", "text": "Veľký Biel\n\nVeľký Biel je obec na Slovensku v okrese Senec. Žije zde  obyvatel.\nPrvní písemná zmínka o obci pochází z roku 1209.\n\n1. února 2010 byl v obci otevřen domov důchodců.\n\n"}
{"id": "283124", "url": "https://cs.wikipedia.org/wiki?curid=283124", "title": "Petr Rajnoha", "text": "Petr Rajnoha\n\nMgA. Petr Rajnoha Ph.D. (* 1974 ve Znojmě) je český varhaník a pedagog.\n\nV roce 1995 po absolutoriu studia hry na varhany na brněnské konzervatoři (prof. Zdeněk Nováček), studoval v na JAMU v Brně (varhany – doc. Kamila Klugarová a cembalo – prof. Barbara Maria Willi). V letech 1996–1997 pak studoval hru na varhany v Paříži u Susan Landale. Po návratu zpět do Čech pokračoval na HAMU v Praze u Jaroslava Tůmy. V roce 2000 se ve hře na varhany zdokonaloval na stáži ve francouzském Lyonu u Jeana Boyera, účastnil se i mnoha mistrovských kurzů po celé Evropě.\n\nJe znám jako výborný interpret varhanní hudby všech období a jako takový je také často zván na různé varhanní hudební festivaly po celé Evropě. Hru na varhany nahrává na historických nástrojích po celé České republice pro Český rozhlas a často spolupracuje s českými orchestry. V roce 2007 úspěšně zakončil své doktorské studium na AMU v Praze s tématem varhanního díla Josefa Kličky. Komplet jeho varhanních skladeb nahrál na dvě CD u vydavatelství ARTA Records. Do roku 2014 učil varhanní hru na konzervatoři v Olomouci a od roku 2014 do roku 2018 zastával funkci ředitele Církevní konzervatoře Opava.<ref name=\"Ředitel školy odmítal změny, byl propuštěn Zdroj: https://opavsky.denik.cz/zpravy_region/reditel-skoly-odmital-zmeny-byl-propusten-20180612.html\"></ref>\n\n"}
{"id": "283129", "url": "https://cs.wikipedia.org/wiki?curid=283129", "title": "Agnát", "text": "Agnát\n\nAgnát (z latinského \"agnatus\", doslova \"ten, kdo se při-rodil\") je právní a antropologický pojem pro mužského potomka v mužské (otcovské) linii. Muž je tedy v agnatickém vztahu či příbuzenství se svými mužskými předky v přímé linii, se svými syny, s jejich syny atd.\n\nPojem vznikl ze staré představy, podle níž prvotní společenskou skutečností není jednotlivec, nýbrž rod a jeho dědičný majetek. V archaických, zejména zemědělských společnostech bylo agnatické příbuzenství nutnou podmínkou pro dědictví – jména, domu, majetku i povinností. V patrilineárních společnostech se majetek i povinnosti, a to zejména povinnost uctívat předky a postarat se o pokračování rodu, dědily pouze v mužské (otcovské) linii, ale do této linie vstupovaly děti buď narozením, anebo také adopcí. Agnatické příbuzenství tedy není vztah pokrevní, nýbrž kulturní.\n\nToto uspořádání vstoupilo i do staršího římského práva, které rozlišuje mezi agnatickým a kognatickým (obecným) příbuzenstvím. V tradiční starověké rodině se dědila především otcovská pravomoc (\"patria potestas\"), kterou mohli vykonávat pouze muži, na níž však závisel osud rodu a zejména jeho zemřelých předků. Pokud by se rodová linie přerušila, zůstanou zemřelí bez obětí a ztratí tak svůj posmrtný život. V pozdější císařské době se tento rozdíl pozvolna stíral a dědit mohli i kognáti a s jistými omezeními i ženy. Význam agnatického příbuzenství se obnovil ve feudálních společnostech, kde velmi záleželo na jednoznačném určení dědice.\n\nProtože v moderní společnosti význam dědictví klesl, nemá toto rozlišení velký význam ani v současném právu. Zachoval se v podobě rozšířeného zvyku, že děti přejímají příjmení svého otce. Dědictví přechází na osoby určené v závěti a na příbuzné v pořadí stanoveném zákonem. \n\n\n"}
{"id": "283134", "url": "https://cs.wikipedia.org/wiki?curid=283134", "title": "Kognát", "text": "Kognát\n\nKognát (z latinského \"cognatus\", společného původu) je právní a antropologický pojem pro příbuzenství v přímé linii, a to po otci i po matce. \n\nV archaických společnostech, kde hrálo velkou roli dědictví, mělo význam hlavně příbuzenství agnatické, to jest v otcovské linii. Teprve když se staré rodové struktury začaly uvolňovat, mohli dědit i kognáti. \n\nVe feudální společnosti se dědictví většinou opět omezilo na agnáty a v panovnických rodinách to platilo až do 18. století. \n\nKdyž měla rakouský trůn zdědit Marie Terezie vydáním zvláštního císařského výnosu (Pragmatická sankce), toto úsilí se neobešlo bez válek o rakouské dědictví. \n\n\n"}
{"id": "283136", "url": "https://cs.wikipedia.org/wiki?curid=283136", "title": "Báhoň", "text": "Báhoň\n\nBáhoň je obec na Slovensku v okrese Pezinok. Rozkládá se v dolní části úrodné trnavské tabule. Patří do malokarpatské vinařské oblasti, regionu Červený Kameň.\n\nŽije zde  obyvatel.\n\nNejstarší písemná zmínka o obci (villa Bahun) pochází sice až z roku 1244, počátky osídlení však sahají až do mladší doby kamenné, což dokazují nálezy neolitického sídliště – volutové a lengyelské kultury římsko-barbarského a slovanského sídliště a pohřebiště z doby velkomoravské.\nOd poloviny 10. až do 13. století byla obec královským majetkem patřícím k bratislavskému hradu. Poté prošla rukama několika majitelů. Od roku 1580 držela Báhoň po dobu více než tři sta let zemanská rodina Jezernických, jejíž příslušníci se stali patrony zdejší farnosti.\nV polovině 16. století byla Báhoň dvojjazyčnou německo-slovenskou obcí s převahou německy mluvícího obyvatelstva. Koncem století se zde usadili i chorvatští osadníci.\nV roce 1845 život v obci příznivě ovlivnilo vybudování Koněspřežné dráhy z Bratislavy do Trnavy.\nPo 1. světové válce se začala rozvíjet činnost různých spolků, zejména divadelních ochotníků a sportovních klubů. V bývalém zámku Jezernických byl v roce 1930 zřízen Kaplického ústav pro slepce, který v podstatě slouží stejnému účelu dodnes.\n\nZdejší římskokatolický kostel sv. Františka z Assisi postavil v letech 1914–1921 architekt Milan Michal Harminc. V obci se dochovaly dvě kapličky, tři sakrální sochy a dva kříže z roku 1874 a 1906. Na návsi je pomník padlým v první a druhé světové válce.\n\n"}
{"id": "283140", "url": "https://cs.wikipedia.org/wiki?curid=283140", "title": "Budmerice", "text": "Budmerice\n\nBudmerice jsou obec na Slovensku v okrese Pezinok. Nacházejí se 37 km východně od Bratislavy v Trnavské pahorkatině. V katastru obce se nalézá přírodní rezervace Lindava.\nŽije zde  obyvatel.\nPrvní písemná zmínka o obci pochází z roku 1296. Budmerice, tehdy ještě Pumurich, patřily, stejně jako okolní obce, Vištuk a Jablonec k panství Červený Kameň. Zdejší obyvatelé se živili vinařstvím a povoznictvím, později též chovem ryb a od 17. století také hrnčířstvím.\n\nRoku 1561 získala obec znak. V 16. století začali noví majitelé Červeného Kamene Pálffyové zakládat v jejím okolí rybníky, čímž se z části zdejších obyvatel stali, jak je již uvedeno výše, chovatelé ryb.\nV roce 1705 došlo v blízkosti obce k bitvě mezi povstaleckým vojskem Františka Rákocziho a císařským vojskem, jež vedl palatin hrabě Ján Pálffy. Povstalci byli v této bitvě poraženi a obec vypálena.\n\nV roce 1888 nechal hrabě Ján Pálffy, pán na Červeném Kameni, velký milovník přírody a myslivosti, zbudovat v polesí Lindava v těsné blízkosti obce lovecký zámek v novogotickém slohu.\n\nPo roce 1945 prodělala obec, tak jako řada jiných slovenských vesnic, značný vývoj. V roce 1948 pak získala svoje dnešní jméno Budmerice.\n\nNejznámější památkou Budmeric je již zmíněný zámek, jenž dnes slouží jako Dům slovenských spisovatelů.\n\nZ církevních staveb je to pak římskokatolický kostel Povýšení sv. Kříže z roku 1780, postavený původně v gotickém slohu. Za zmínku stojí též kaple zasvěcená Panně Marii Sedmibolestné, kterou dal postavit Rodolf I. Pálffy.\n\nZ řady mlýnů se dochoval Silnický mlýn, jenž dnes slouží Ministerstvu školství Slovenské republiky jako středisko pro vzdělávání.\n\nV Budmericích se narodil slovenský avantgardní básník, prozaik, novinář, překladatel a surrealistický grafik Rudolf Fabry.\n\n"}
{"id": "283145", "url": "https://cs.wikipedia.org/wiki?curid=283145", "title": "Jan Hrušínský", "text": "Jan Hrušínský\n\nJan Hrušínský (* 9. června 1955 Praha) je herec a divadelní ředitel, syn herce Rudolfa Hrušínského (1920–1994).\nDivadlo hraje od dětství, po studiu Pražské konzervatoře začínal hrát v Činoherním studiu v Ústí nad Labem. Zde se potkal se svojí budoucí manželkou herečkou Miluší Šplechtovou. K nejlepším inscenacím tohoto období patří např. Čechovovy \"Tři sestry\" (baron Tuzenbach) v překladu Leoše Suchařípy nebo Porubjakova Goldoniáda v režii Ivana Rajmonta a Crommelynckova \"Vášeň jako led\" v režii Jana Grossmana. V letech 1984–1990 byl členem pražského Realistického divadla, poté působil v Divadle Na zábradlí a pravidelně hostoval v několika dalších pražských divadlech, např. v Divadle v Řeznické (Kornelius Hackel – \"Hello Dolly\", Popiel – \"Polská krev\"), v ABC (Babs – \"Charleyova teta\", Malvolio – \"Večer tříkrálový\", Goodbody – \"Jak jsem vyhrál válku\"), v Národním divadle a dalších. \n\nV roce 2004 založil pražské Divadlo Na Jezerce. O dva roky dříve Divadelní společnost Jana Hrušínského. Divadlo Na Jezerce se stalo jedním z nejnavštěvovanějších divadel v Praze a Hrušínský do něho přivedl přední české herce, režiséry, výtvarníky i autory, např. Jana Třísku, Jiřinu Bohdalovou, Jana Hřebejka, Jaroslava Duška, Milana Kňažka, Šimona Cabana, Radka Holuba, Jiřího Hubače, Pavla Vrbu, Petra Vacka, Irenu Douskovou, Ivo Žídka, Jana Štěpánka, Janu Zbořilovou, Juraje Herze, Radka Balaše, Jozefa Cillera, Jiřího Macháčka, Zuzanu Kronerovou, Šárku Hejnovou, Lenku Vlasákovou, Jana Kačera, Věru Kubánkovou, Martina Sittu, Lukáše Hlavicu, Lubomíra Lipského, Petra Kostku, Libuši Švormovou, Arnošta Goldflama, Katarínu Bielikovou, Ivanu Brádkovou, Miroslava Vladyku, Zdeňka Zelenku, Jitku Sedláčkovou, Barboru Hrzánovou, Alenu Schaferovou, Ondřeje Sokola, hudební skladatele Jana Kučeru, Ondřeje Brzobohatého, Ondřeje Brouska a mnoho dalších. Divadelní společnost Jana Hrušínského oslavila v roce 2017 patnáct let své činnosti.\n\nZa komunistického režimu v roce 1977 podepsal tzv. Antichartu odsuzující prohlášení Charty 77. Před sametovou revolucí v roce 1989 podepsal dvě petice za propuštění Václava Havla z Ruzyňské věznice a prohlášení Několik vět z června 1989. Kvůli těmto podpisům byl v září 1989 vyslýchán na Stb v Bartolomějské ulici. Čtyřhodinový výslech popsal a text byl uveřejněn na podzim 1989 v samizdatových Lidových novinách. (LN, ročník II, č. 11/1989)\n\nSe svým bratrem Rudolfem ml. měl dlouho napjaté vztahy kvůli sporu o dědictví po otci Rudolfu Hrušínském.\n\nOd února 2017 píše pravidelně eseje pro magazín Sabiny Slonkové Neovlivní.cz, poskytl několik větších rozhovorů např. Jiřímu Kubíkovi pro Seznam.cz, Martinu Veselovskému a Filipu Horkému pro DVTV a několik dalších.\n\nV dubnu 2014 v reakci na anexi Krymu podepsal výzvu Sobotkově vládě, která požadovala tvrdší postup vůči Rusku a potrestání všech příslušníků ruské menšiny v Čechách, kteří mají ruské občanství, konkrétně „okamžité zastavení vydávání víz občanům Ruské federace, zrušení možnosti obdržení dvojího občanství pro občany Ruské federace od 1. 1. 2015, zmrazení kont ruských občanů v ČR s cílem prověřit legálnost těchto vkladů, zastavení vstupu ruského byznysu a kapitálu do ČR“. Podle Hrušínského „ve světě zrovna mají převahu Chamberlainové a jemu podobní zachránci míru.“ \n\nV roce 2017 podepsal petici proti xenofobii a lhostejnosti s názvem \"Češi pomáhají\", která vyzývá českou vládu, aby dodržela závazek přijmout 1500 uprchlíků z Blízkého východu a Afriky.\n\nHrušínský v rozhovoru pro Aktuálně.cz na dotaz, zda neškodí svému divadlu tím, že odrazuje diváky, kteří jsou příznivci prezidenta Miloše Zemana, premiéra Andreje Babiše nebo Tomia Okamury, prohlásil: „Do divadel chodí v České republice asi pět procent obyvatelstva. A předpokládám, a teď se nechci nikoho dotknout, že mají určitou úroveň danou vzděláním nebo rodinnou výchovou. Nemyslím, že právě ti jsou většinově z elektorátu Miloše Zemana.“ Hrušínský kritizoval bývalého prezidenta Václava Klause, protože „jezdí do Německa podporovat“ protiimigrační stranu Alternativa pro Německo, která má podle Hrušínského „blízko k neonacismu“, a jeho syna Václava Klause mladšího, který zpochybňuje českou účast ve válce v Afghánistánu a „pomáhá si lživými argumenty“. \n\nPodle Hrušínského jsou Rusové mistři lživé propagandy a nesou odpovědnost, kromě mnoha jiných věcí, také za vystoupení Británie z EU. Podle názoru Hrušínského jsou Rusové hodně blízko k ovládnutí České republiky díky spojenectví Zemana, Babiše, Okamury a komunistů. Přestože Zeman podporuje Izrael, podle Hrušínského, jehož babička z matčiny strany byla během německé okupace zavražděna v Osvětimi, je otázkou, nakolik to český prezident myslí upřimně.\n\nV souvislosti s oslavami 100 let od vzniku Československa, Hrušínský napsal pro Forum24.cz esej Čehona dostal medaili. Úryvek: „...Současný prezident otočil kormidlem prudce na východ. Do Ruska a do Číny. Jeden prezidentův poradce je opravdový Číňan...a všichni ostatní zemanovci jsou skoro Rusové. Čehonovi z čista jasna začali vadit muslimové, uprchlíci ze Sýrie i malí sirotci, kterých se do Čech prý valí stovky milionů. Říkal to prezident, tak je to pravda. V Parlamentních listech psali, že uprchlíci jsou nečistí. A parazitují prý na nás, na lidech. Tak s nimi Čehona zatočí. Jako s Židy za protektorátu...“\n\n\n\n\n\n\n\n\n"}
{"id": "283146", "url": "https://cs.wikipedia.org/wiki?curid=283146", "title": "Častá", "text": "Častá\n\nČastá je obec na Slovensku v okrese Pezinok. Nachází se na východním úpatí a rozhraní Malých Karpat a Trnavské pahorkatiny, asi 7 km severovýchodně od Modry. Na severu a severovýchodě hraničí s obcí Doľany, na severu a severozápadě se Sološnicí, na východě leží Štefanová, na jihovýchodě Budmerice a na jihu Píla a Dubová. Přímo nad Častou se ve výši 339 m n. m. tyčí hrad Červený Kameň.\n\nStřed obce, jež vznikla jako podhradí Červeného Kamene, leží ve výšce 245 m n. m., její katastr se pohybuje v rozmezí 219 do 694 m n. m. Žije zde  obyvatel.\n\nÚdaje o první písemné zmínce o obci se liší. Na jejích oficiálních stránkách najdeme údaj 1296, zatímco na stránce E-obce.sk je uveden rok 1240. Stránky Slovakia Guide však přicházejí s rokem 1291.\nOd 13. století do konce feudálního období byla Častá poddanskou vsí, jež patřila k panství Červený Kameň.\nV roce 1560 byla povýšena na městečko a získala právo pořádat týdenní trhy a do roku 1578 též tři jarmarky ročně.\nV polovině 16. století se v Časté usadili kolonisté z Chorvatska. Zdejší obyvatelé se věnovali zemědělství, vinařství a řemeslné výrobě. V témž století zde nechali tehdejší majitelé Červeného Kamene Fuggerové vybudovat pivovar. Od konce 17. století zde začala fungovat i papírna.\nV letech 1794–1802 zde fungovala i manufaktura na výrobu sukna, kterou založil hrabě Rudolf Pálffy. V dokladech ze 17. století existují též zmínky o dolech na zlato a stříbro. V roce 1644 vypukl v obci požár, který zničil celou vesnici až na šest domů.\nRoku 1738 zachvátila Častou morová epidemie, při níž zemřelo velké množství obyvatel. Na zalidnění byli pozváni němečtí kolonisté.\n\nV letech 1944–1953 byla k obci jako její místní část přičleněna vesnice Píla.\n\nJednalo se o jednolodní stavbu, která byla v letech 1936–1937 přestavěna na trojlodní kostel. Z původní gotické stavby se dochovalo jen kněžiště a část věže, která byla do dnešní podoby přestavěna v letech 1774–1775.\n\n\n"}
{"id": "283147", "url": "https://cs.wikipedia.org/wiki?curid=283147", "title": "Doľany (okres Pezinok)", "text": "Doľany (okres Pezinok)\n\nDoľany jsou obec na Slovensku v okrese Pezinok.\nNacházejí se na úpatí Malých Karpat mezi Modrou a Smolenicemi. Na jihozápadě sousedí s obcí Častá, na jihu se Štefanovou, na východě s Dlhou a na severovýchodě s Dolnými Orešany. Žije zde  obyvatel.\n\nDoľany jsou známé poutní místo. Jejich původní název zněl Ottenthal čili Ottovo údolí. Byly tak prý pojmenovány podle císaře Oty II. Tento německý název byl časem zkomolen na Ompitál, jak se vesnice jmenovala až do roku 1948.\n\nPrvní písemná zmínka o obci, tehdy ještě zvané Ottenthal(Ompitál), pochází z roku 1390. Vesnice tehdy patřila k panství Červený Kameň.\nPočátkem 17. století přiznal Doľanům císař Ferdinand II. jako uherský král privilegium pořádat trhy a udělil jim obecní pečeť se sv. Leonardem, jenž drží v rukou dva vinné hrozny.\nV roce 1948 byl Ompitál přejmenován na Doľany.\n\n\n\n"}
{"id": "283148", "url": "https://cs.wikipedia.org/wiki?curid=283148", "title": "Dubová (okres Pezinok)", "text": "Dubová (okres Pezinok)\n\nDubová je obec na Slovensku v okrese Pezinok. Rozkládá se na východním úpatí Malých Karpat. Na jihozápadě sousedí s Modrou, na západě s místní částí Modry Piesok, na severu s obcí Píla, na východě se Štefanovou a Budmericemi a na jihovýchodě s Vištukem.\n\nPodle pověsti založili vesnici poblíž cesty z Modry na Červený Kameň podomní obchodníci.\n\nPrvní písemná zmínka o obci nepochází z roku 1112 či 1113, jak se dost často mylně předpokládá, ale až z 1. února roku 1287. Je v popisu hranic modranského majetku na darovací listině uherského krále Ladislava IV. Kumána. Další zmínka o vsi jako o příslušenství hradu Červený Kameň pochází z roku 1296.\n\nV roce 1357 se jméno obce objevilo na listině vystavené králem Ludvíkem I.. Originál listiny se však nezachoval, existuje pouze v opisu zhotoveném v budínské kapitule v roce 1543. V 16. století patřila Dubová spolu s dalšími vesnicemi tehdejším pánům na Červeném Kameni, rodu Fuggerů původem z Augsburgu. Záznamy z let 1532–1536 hovoří o vsi jako o vylidněné. Proto byla jako řada jiných dosídlena Němci a Chorvaty, tito kolonisté zde však dlouho nevydrželi vzhledem k nájezdům osmanských i císařských vojsk. V roce 1549 uprchli všichni zbylí osadníci do Vištuku a Dubová zanikla.\n\nPo roce 1588, kdy se majitelem panství Červený Kameň stal hrabě Mikuláš Pálffy, se situace začala měnit. Jeho přičiněním byla Dubová v roce 1590 opětovně osídlena a obnovena. V letech 1737–1749 zasáhla obec ničivá morová epidemie. V roce 1870 byla v Dubové postavena nová škola, jež dnes slouží jako osvětové středisko. V letech 1906–1907 byl v obci postaven nový kostel. Vysvěcen byl 7. října 1907.\n\nV letech po 1. světové válce a zejména v období 1925–1937 odešlo mnoho zdejších obyvatel za prací do ciziny. Roku 1926 byl v Dubové založen sbor dobrovolných hasičů. V roce 1933 byla v obci vybudována vodní nádrž. K jejímu zrušení došlo v roce 1966. Roku 1940 byla Dubová elektrifikována. V roce 1954 došlo k opravě věže kostela a jejímu snížení o 1,5 m. Roku 1957 byla postavena nová fara. V témž roce bylo ve vsi založeno jednotné zemědělské družstvo. Jeho zakládání trvalo pro odpor občanů dva měsíce. V letech 1960 – 1966 došlo k regulaci zdejších potoků, vybudování vodovodu a kanalizace.\n\nDubová byla odedávna známa svým výborným vínem. Říkalo se o něm dokonce, že je nejlepší na panství Červený Kameň. Urbář z roku 1543 se o obci zmiňuje jako o převážně vinařské vsi. Dokazuje současně, že zdejší vinice obhospodařovali jejich majitelé z Budmeric, z Časté, z Modry a z Trnavy. Kvalitu zdejších vín potvrzují také četné zápisy z pozdějších století, především z 18. a 19.\n\nDnes je obec součástí Malokarpatské vinné cesty, čímž navazuje na odkaz minulosti.\n\n\nNarodil se zde slovenský prozaik, básník a dramatik, autor literatury pro děti a mládež Vincent Šikula.\n\n"}
{"id": "283150", "url": "https://cs.wikipedia.org/wiki?curid=283150", "title": "Zákon o nabývání a pozbývání státního občanství České republiky", "text": "Zákon o nabývání a pozbývání státního občanství České republiky\n\nZákon o nabývání a pozbývání státního občanství České republiky byl přijat Českou národní radou dne 29. prosince 1992 a vyhlášen ve Sbírce zákonů pod č. 40/1993 Sb.. Tento zákon upravoval nabývání a pozbývání státního občanství České republiky. Zákon nabyl účinnosti dne 1. ledna 1993 a zrušil dřívější zákon o nabývání a pozbývání státního občanství České socialistické republiky a zákon o zásadách nabývání a pozbývání státního občanství.\n\nZákon byl novelizován zákonem č. 272/1993 Sb., zákonem č. 140/1995 Sb., zákonem č. 139/1996 Sb., zákonem č. 194/1999 Sb., zákonem č. 320/2002 Sb. a zákonem č. 357/2003 Sb.\n\nKe dni 1. ledna 2014 jej zrušil a nahradil nový zákon o státním občanství České republiky.\n\n§ 1 zákona určuje, kdo je občanem České republiky a stanoví, že se pro posuzování občanství (před jeho účinností) použijí dosavadní předpisy.\n\nStátní občanství České republiky se nabývá (§ 2)\n\n"}
{"id": "283151", "url": "https://cs.wikipedia.org/wiki?curid=283151", "title": "Dmitrij Donský", "text": "Dmitrij Donský\n\nDmitrij Ivanovič řečený Donský ( ; 12. října 1350 - 19. května 1389) byl kníže moskevský a velkokníže vladimirský. S jeho jménem je spojeno první velké vítězství Rusů nad Tatary v bitvě na Kulikovském poli. Byl kanonizován pravoslavnou církví.\n\nDmitrij Donský byl synem knížete Ivana II. Ivanoviče, po jehož smrti zdědil moskevský trůn. Bylo mu však teprve devět let, proto mu chán Zlaté hordy neudělil \"jarlyk\" na veliké knížectví vladimirské, které získal suzdalský kníže Dmitrij Konstantinovič. Kromě toho byla z jeho držav vyňata Halič a polovina Rostova, které získal jeho děd Ivan I. Kalita. Na počátku Dmitrijovy vlády se tak državy moskevských knížat ztenčily a navrátily téměř k hranici z roku 1327, než se první z nich, Ivan Kalita, stal velikým knížetem vladimirským.\n\nMoskevská regentská vláda za nezletilého Dmitrije, složená z předních představitelů služebných bojarů a především metropolita Alexej, který stál v jejím čele, energicky usilovala o návrat velkoknížecího titulu do Moskvy. To se jí také roku 1362 podařilo, když získala pro Dmitrije \"jarlyk\" na veliké knížectví od jednoho z dalších chánů. Dmitrij Konstantinovič se zpočátku nehodlal velkoknížecího stolce vzdát a doufal v novou změnu politických poměrů v Hordě, ale nakonec ustoupil před demonstrací vojenské síly. Moskevské vojsko, vedené nezletilým knížetem, se zmocnilo Vladimiru a nakonec oblehlo soupeře v Suzdalu. Dmitrij se zřekl velkoknížecí hodnosti a později dokonce požádal v Moskvě o vojenskou pomoc proti svému bratru Borisovi, který zabral nižněnovgorodské knížectví. V letech 1365 - 1366 se vztahy mezi Moskvou a Dmitrijem, nyní již suzdalsko-nižněnovgorodským knížetem konsolidovaly a mladý moskevský kníže se oženil s Dmitrijovou dcerou Jevdokijí.\n\nPo odstranění chána Berdi Bega roku 1359 se Zlatá horda ocitla v občanské válce a velmi oslábla. Poměr sil mezi Rusy a Tatary se v této době významně změnil a ruská knížectví začala pomýšlet na ozbrojený odpor. Dmitrij Donský dokázal dvakrát porazit chána Mamaje, roku 1378 na řece Voži a roku 1380 na Kulikově poli poblíž Donu (odtud přízvisko \"Donský\"). Vítězství se stalo významnou morální vzpruhou v boji Rusů proti Tatarům. Dmitrij je využil k zastavení odvádění poplatku, který Moskva Hordě odváděla. Uvolnění však nemělo dlouhého trvání: nový tatarský chán Tochtamyš již roku 1382 dobyl a vyplenil Moskvu a znovu nastolil daňovou povinnost ruských knížectví.\n\nV roce 1386 si Dmitrij podřídil město Novgorod a posiloval svůj vliv i v dalších ruských knížectvích. Ve sjednocování ruských zemí pokračoval jeho syn Vasilij I. Dmitrijevič.\n\n"}
{"id": "283153", "url": "https://cs.wikipedia.org/wiki?curid=283153", "title": "Jablonec (okres Pezinok)", "text": "Jablonec (okres Pezinok)\n\nJablonec je obec na Slovensku v okrese Pezinok. Vesnice leží v nadmořské výšce 146 metrů. Nachází se nedaleko Trnavy, asi 18 km od okresního města Pezinok a 40 km východně od Bratislavy, na samé hranici Bratislavského kraje.\n\nŽije zde  obyvatel.\n\nPrvní písemná zmínka o obci pochází z roku 1342 a je zaznamenána ve sbírce dokumentů \"Codex diplomaticus Andegavesis\".\n\nDo roku 1928 používala obec název Halmeš. Z jejího katastru pocházejí bohaté archeologické nálezy z mladší doby kamenné.\n\n"}
{"id": "283155", "url": "https://cs.wikipedia.org/wiki?curid=283155", "title": "Limbach", "text": "Limbach\n\nLimbach je vinařská obec na Slovensku v okrese Pezinok, asi 20 km severovýchodně od Bratislavy. Leží na úpatí Malých Karpat. Žije zde  obyvatel. První písemná zmínka o obci pochází z roku 1390. V listopadu 2010 zde byl ve svém domě zastřelen Ernest Valko.\n\n\n"}
{"id": "283156", "url": "https://cs.wikipedia.org/wiki?curid=283156", "title": "Řádová velikost", "text": "Řádová velikost\n\nŘádová velikost je přibližný číselný údaj o hodnotě skalární veličiny, který udává nejblíže nižší mocninu deseti. Přesněji lze říci, že řádová velikost veličiny je celá část desítkového logaritmu hodnoty této veličiny: například desítkový logaritmus čísla 4 000 000 je asi 6,602, takže jeho řádová velikost je 6 nebo také \"v řádu milionů\". Desítkový logaritmus čísla 0,1 je −1, takže jeho řádová velikost je −1. K zápisu čísla o řádu N je třeba |N|+1 desetinných míst (|N| znamená absolutní hodnotu N). V informatice se někdy používají i řádové velikosti o základu 2.\n\nŘádový rozdíl mezi dvěma číselnými hodnotami je rozdíl jejich řádových velikostí: číslo 17 000 000 je o dva řády větší než číslo 200 000, číslo 0,02 je o řád menší než 0,3.\n\nŘádová velikost slouží jako orientační údaj zejména u velmi velkých a velmi malých čísel. Odtud se metaforicky také říká, že XY je „řádově lepší“ nebo „o řád horší“ než YZ, což neznamená nic jiného než „o mnoho“.\n\n\n"}
{"id": "283158", "url": "https://cs.wikipedia.org/wiki?curid=283158", "title": "Sola scriptura", "text": "Sola scriptura\n\nSola scriptura (lat) je jedním ze základních protestantských teologických důrazů.\n\nDoslovně znamená „Pouze písmo“, ve významu „Pouze Písmo (Bible) je plnohodnotným zjevením Boží pravdy“. Vyjadřuje víru protestantů, že všechna pravda o Bohu vychází z Bible. Tento důraz se zásadně vymezuje proti katolickému učení, podle něhož je zdrojem poznání vedle Bible také církevní tradice. Typickou definicí tohoto pravidla může být např. ta, kterou podává Lutherská církev Missourské synody:\n\nPro správné pochopení postavení Písma v protestantských církvích je nejprve nutné porozumět pojmu \"normy\" učení a života církve. Protestantská teologie rozlišuje dva typy norem:\n\n\nPrivilegované postavení \"normy normans\" dává Písmu svatému přesvědčení protestantů, že jediným východiskem teologického poznání je Boží zjevení v Písmu svatém a Písmo \"dokonale, plně a dostatečně obsahuje vše, co je potřebné k víře a životu křesťanskému a v důsledku toho k věčné spáse duší\". Tím se liší od římských katolíků, kteří považují tradici církve za rovnocenný zdroj poznání Božího zjevení a oboje smí autenticky vykládat pouze učitelský úřad církve (magisterium). Protestantští teologové v této souvislosti upozorňují, že římští katolíci mají rovněž pouze jednu \"normu normans\", kterou je římský papež - ten s konečnou platností rozhoduje o závaznosti rozhodnutí církevních sněmů a tím zprostředkovaně o kanonicitě a výkladu Písma, které je tím degradováno na pouhou \"normu normatu\".\n\nŘímskokatolický pohled na tento problém je poněkud jiný. Např. při určování toho, které knihy Nového Zákona jsou kanonické a které nikoli, to není tak, že by Církev měla právo o tom arbitrárně rozhodnout, ale že má od Ducha sv. vedení, které jí umožňuje kanonické knihy identifikovat mezi nekanonickými. Můžeme říci, že Písmo má primát, co do věcné stránky pravdy, zatímco Církev má primát, co do její interpretace.\n\nJak pro katolíka, tak pro protestanta je Bible samozřejmě věcně norma normans, interpretačně však je to norma normata. Interpretační norma normans je pro katolíka magisterium Církve vedené Duchem sv. \n\nŘímskokatoličtí apologeté často tvrdí, že pravidlo \"sola scriptura\" není nikde v samotné Bibli potvrzeno. Protestantské spisy uvádějí řadu biblických míst, například:\n\n\nV přístupu protestantů k církevní tradici lze vysledovat v zásadě dva hlavní postoje:\n\n1. \"Bible proti tradici\" - přesvědčení, že výlučnost Písma je třeba uplatňovat nejen při posuzování učení církve, ale i při sestavování forem bohoslužebného, sborového a správního života církve. Veškeré z tradice zděděné liturgické formy či struktury církevního úřadu a služby jsou „nebiblické nálezky“ (bez ohledu na to, zda jejich obsahová stránka je nebo není v rozporu se svědectvím Bible) a důsledky „velkého odpadnutí“ po legalizaci církve za císaře Konstantina. Tento postoj je častý v radikálních protestantských skupinách převážně evangelikálního typu a je často doprovázen fundamentalismem a biblicismem. Někdy bývá také charakterizován jako „solo scriptura“.\n\n2. \"Bible nad tradicí\" - postoj, který bere vážně tradici církve jako známku její prostorově časové kontinuity, pokud není v rozporu se svědectvím Bible. Toto je postoj hlavních proudů klasické reformace. Ta považuje svědectví křesťanských mimobiblických textů za autentická, míra autenticity ovšem závisí na míře shody s Písmem svatým. Rovněž v otázce bohoslužebných či církevně správních tradic nechává jednotlivým společenstvím svobodu, podmíněnou pouze nerozporností s Biblí:\n\nO kritickém respektu k tradici mezi tradičními protestanty svědčí fakt, že se reformační konfese v argumentaci vedle Bible opírají z velké části právě o staré církevní Otce a mnozí reformátoři a reformační teologové byli rovněž velkými znalci patristiky. V odpovědi na často uváděnou námitku římskokatolických apologetů ohledně o předávání učení „slovem i dopisem“ (εἴτε διὰ λόγου εἴτε δι’ ἐπιστολῆς), které vztahují na ústní tradici a Bibli, připouští protestantská theologie kanonicitu rané ústní tradice do sepsání a fixace biblického kánonu, obě tyto tradice však musí být obsahově totožné:\n\nMezi starověké církevními teology, jichž se protestanté dovolávají, patří např. Řehoř z Nyssy:\nBibli kladou nad tradici teologové až do vrcholného středověku; ještě u Tomáše Akvinského nacházíme názor, že...\n\nAutorství \"sola scriptura\" se přičítá Lutherovi. Přitom v symbolických knihách lutherských církví je toto pravidlo (na rozdíl od sola fide a sola gratia) explicitně vyjádřeno až ve Formuli svornosti, která vznikla po Lutherově smrti. Snaha o uznání Písma svatého jako jediné rozhodčí autority se však objevuje již v české reformaci, v podobě tzv. Soudce chebského, jímž se měly rozsuzovat sporné otázky na jednání katolíků s husity na Basilejském koncilu r. 1432. Od 8. století se tendence v duchu hesla \"sola scriptura\" objevují i v židovském prostředí, a to kritikou rabínské tradice \"„ze strany karaitského hnutí“\".\n\n"}
{"id": "283165", "url": "https://cs.wikipedia.org/wiki?curid=283165", "title": "Chlamydie", "text": "Chlamydie\n\nChlamydie (\"Chlamydiae\") jsou nepohyblivé bakterie, které parazitují uvnitř eukaryotických buněk. Někdy žijí ve svých hostitelích, aniž by způsobily potíže – proto se předpokládá, že jejich hostitelé jsou v podstatě přirozenými rezervoáry. Patří však také mezi původce onemocnění lidí i zvířat – chlamydiózy.\n\nPrvní zprávy o chlamydiovém onemocnění spojeném s infekcí Chlamydia trachomatis jsou o trachomu. Toto onemocnění bylo popsáno v Číně a v Egyptě před několika tisíci lety a stále zůstává hlavní příčinou preventabilní slepoty na světě. Chlamydie jsou obligátní intracelulární baktérie rozmnožující se v eukaryotických buňkách a způsobující u lidí široké spektrum onemocnění. Jednotlivé druhy byly vyčleněny podle svých biologických a biochemických vlastností a více než 95 % homologie jejich 16S ribosomální RNA sekvence. Molekulární analýzy počátkem 90. let 20. století vedly k reklasifikaci některých kmenů Ch. psittaci a vyčlenění druhů Ch. pneumoniae a Ch. pecorum. \n\nChlamydie mohou být stejně velké či menší než viry, a tak s nimi byly dříve i zaměňovány. Mají kulovitý tvar a v závislosti na stadiu vývojového cyklu dosahují velikosti 0,2 – 1,5 μm. Nemohou být kultivovány v bakteriálním živném médiu, pouze na buněčné kultuře.\n\nNázvosloví i taxonomické zařazení mikroorganismů, které dnes označujeme jako chlamydie, prošlo od počátku tohoto století řadou proměn. V roce 1907 vizualizovali poprvé \"C. trachomatis\" Halberstaedter a Prowazek v konjunktiválním stěru od orangutana naočkovaného materiálem z lidského trachomu. Rozpoznali intracytoplasmatické inkluze, u nichž zpočátku předpokládali protozoární původ. Od počátku 30. let byly chlamydie pro svoji velikost a vnitrobuněčný parazitismus považovány za viry. Kromě názvu „velké viry“ se pro ně používala nejrůznější pojmenování, jako neorickettsie, pararickettsie, bedsonie, chlamydozoa, myiagawanely, rakeie, halprowie, psittacosis-lymphogranuloma virus, psittacosis-LGV-trachoma agens nebo TRIC skupina (trachom-inkluzní konjunktivitida) aj. Teprve vymezení pojmu \"virus\" Lwoffem v 50. letech a nové poznatky o základních biologických vlastnostech chlamydií vedly Nouldera (1966) k závěru, že tyto mikroorganismy nemají s viry mimo nitrobuněčného parazitismu nic společného, a že jde o skupinu unikátních bakterií. Page (1966) doporučil používat pro tyto různě pojmenovávané mikroorganismy název chlamydie.\n\nChlamydie jsou obligtátními intracelulárními parazity eukaryotických buněk s typickým uspořádáním buněčných struktur, unikátním vývojovým cyklem a limitovanými projevy metabolické aktivity. Některými svými vlastnostmi připomínají viry, jinými naopak bakterie. Obsahují DNA i RNA a jsou více či méně citlivé na inhibiční účinek specifických antibiotik a sulfonamidů. Od rickettsií se liší nepřítomností cytochromů, anaerobním metabolismem a také tím, že neexistuje žádný hmyzí vektor, ve kterém by se pomnožovaly.\n\nDlouhá léta reprezentovaly řád \"Chlamydiales\" (ř. \"chlamys\" – plášť) pouze dva druhy – \"Chlamydia psittaci\" a \"C. trachomatis\". V současné době díky analýze genomu chlamydií tvoří řád \"Chlamydiales\" 4 čeledě, z nichž čeleď \"Chlamydiaceae\" zahrnuje dva rody – \"Chlamydia\" a \"Chlamydophila\", celkem s 9 druhy chlamydií. Jednotlivé druhy se liší složením bází jejich DNA, citlivostí k sulfonamidům, charakterem inkluzí a obsahem glykogenu v nich, spektrem hostitelů a buněk, které napadají, a konečně způsobem přenosu nákazy. Každý z těchto druhů má více kmenů s různými sérologickými a biologickými vlastnostmi.\n\nKmeny \"C. psittaci\" jsou rezistentní na sulfonamidy, jejich inkluze neobsahují glykogen a jsou difúznější a brzy praskají, takže elementární tělíska jsou často uložena volně v cytoplasmě. Izoláty \"C. psittaci\" se liší virulencí, u ptáků mohou způsobovat střevní, respirační a systémové infekce. Celkem se rozlišuje 8 sérovarů \"C. psittaci\".\n\n\"C. psittaci\" představuje mnoho kmenů (poddruhů), které mohou infikovat široký okruh ptačích i savčích hostitelů. Klasifikace poddruhů je možná podle morfologie inkluzí, plakové neutralizace, mikroimunofluorescence, analýzy chlamydiové chromozomální DNA restrikčními endonukleázami, přítomnosti a vlastností extrachromozomálních agens a pomocí monoklonálních protilátek.\n\nDobrým markerem ptačích izolátů \"C. psittaci\" je plazmid 7,5 Kb, který byl zjištěn u všech zatím vyšetřovaných ptačích izolátů a který je identický bez ohledu na ptačího hostitele.\n\nZákladní infekční jednotkou chlamydií jsou nepohyblivá (nemají bičíky ani pili) sférická elementární tělíska (ET) o průměrné velikosti 200-400 nm, která jsou metabolicky neaktivní a replikace neschopná. Obsahují ribozomy a difuzní jádro. ET s rigidní, třívrstevnou, buněčnou stěnou jsou odolná na vlivy vnějšího prostředí a představují vývojové stadium přizpůsobené na extracelulární přežívání.\n\nRetikulární tělíska jsou metabolicky aktivní nitrobuněčná stadia vývojového cyklu chlamydií, která nejsou schopna přežívat extracelulárně. Dosahují velikosti asi 0,6-1,5 µm a jsou tenkostěnná, osmoticky křehká.\n\nChlamydie obsahují oba typy nukleových kyselin (DNA i RNA), jejichž vzájemný poměr závisí od vývojového stadia (množství RNA je vyšší v RT). Chlamydie mají vlastní metabolismus (syntetizují bílkoviny, nukleové kyseliny, lipidy a glykogen), i když v porovnání s ostatními bakteriemi poněkud omezený; například nemohou kompletizovat pentózový cyklus a neutilizují pyruvát přes cyklus trikarboxylových kyselin. Mimo hostitelskou buňku jsou chlamydie schopny produkovat CO2 z glukóza-6-fosfátu. Dále katabolizují kyselinu pyrohroznovou, asparagovou a glutamovou za tvorby CO a dvou- a čtyřuhlíkatých produktů. Neobsahují cytochrom a flaviny.\n\nChemické složení buněčné stěny ET je podobné jako u G-bakterií (E. coli) – asi 64-70 % proteinu, 15 % nukleových kyselin, 5-20 % lipidů a malé množství sacharidů.\n\nChlamydie jsou citlivé na působení inhibitorů proteosyntézy v časných stadiích svého vývojového cyklu. Protože nemají vlastní energetický metabolismus, využívají ve svůj prospěch ATP hostitelské buňky. Jsou proto považovány za „energetické parazity“ buněk. Jsou citlivé na působení antibiotik, především takových, která inhibují proteosyntézu (chloramfenikol, tetracykliny). Méně již na antibiotika, která inhibují syntézu buněčné stěny (penicilin a jeho deriváty).\n\nGenom chlamydií tvoří uzavřená cirkulární dvouvláknová molekula DNA s molekulovou hmotností 6,6×10. Molekula této velikosti může poskytovat informace přibližně pro 600 různých proteinů, z nichž asi čtvrtina je shodná s proteiny genomu E. coli. Všechny kmeny \"C. trachomatis\" a některé kmeny \"C. psittaci\" mají plazmidy, ale jejich funkce není zatím známa.\n\nChlamydie jsou nitrobuněčnými parazity kokoidního tvaru s unikátním vývojovým cyklem. Na rozdíl od ostatních bakterií se chlamydie nerozmnožují přímo příčným dělením, ale replikují se v cytoplasmě infikovaných buněk přeměnou infekčních elementárních tělísek (ET) na retikulární tělíska (RT). Tato tělíska jsou neinfekční, ale metabolicky velmi aktivní a mohou se příčně dělit; tím vznikají \"dceřiná\" elementární tělíska, která po uvolnění z buňky infikují další buňky. Cytoplasmatické inkluze představují dělící se retikulární tělíska hustě vyplněná dceřinými ET. Takovéto střídání dvou vývojových stadií adaptovaných na nitrobuněčné anebo mimobuněčné prostředí nemá v mikrobiální říši obdoby.\n\nPouze ET jsou schopna infikovat hostitelskou buňku indukováním fagocytózy, která umožňuje chlamydiím dostat se do buňky rychleji než jiným inertním částicím nebo bakteriím. Po 1-2 hodinové absorpci pronikají ET během 2-5 hodin různě hluboko do cytoplasmy. Absorpce chlamydií na buňku závisí na teplotě a pH (optimum 6-8).\n\nInfekční proces začíná fixací ET na mikrovili buněčné stěny vnímavé hostitelské epiteliální buňky, postupuje k plasmatické membráně a dochází k jeho invaginaci (endocytóza). Po vniknutí do buňky brání chlamydie fúzi fagozomů s lysozomy a celý jejich vývojový cyklus se odehrává uvnitř fagozomu. K tvorbě fagolysozomů dochází až po uvolnění dceřiných ET z infikované buňky. Chlamydie jsou po celou dobu svého intracelulárního vývoje chráněny endozomovou membránou intracytoplasmatických vezikulů. Při infekci \"C. psittaci\" stěna brzy praská a ET se rozptylují po celé cytoplasmě. Chlamydiové infekce inhibují makromolekulární syntézu v hostitelské buňce, ale indukují tvorbu interferonu. Pravděpodobně po vyčerpání výživných látek v buňce RT maturují, binárně se dělí a vznikají ET.\n\nChlamydie mají také neobvyklé povrchové projekce, které pronikají přes endozomovou membránu a uskutečňují převod živin z cytoplasmy do inkluzního tělíska. \"C. trachomatis\" produkuje kyselinu listovou.\n\nCelý vývojový cyklus, během kterého si chlamydie na rozdíl od virů zachovávají svoji integritu, proběhne během 48 hodin. Je ukončen uvolněním nových ET, která jsou schopna extracelulárně přežívat a infikovat další hostitelské buňky.\n\nVzniklé mikrokolonie (inkluze) obsahují podle druhu chlamydie 100-500 částic potomstva v různých vývojových stadiích růstu. Při mikroskopickém vyšetření nativních nebo barvených preparátů infikovaných buněk lze pozorovat v cytoplasmě různě velké shluky organismů. U \"C. psittaci\" jsou četné inkluze, kdežto u \"C. trachomatis\" obvykle jen jedna. \"C. psittaci\" přežívá a roste v makrofázích. Poškození buněk infikovaných chlamydiemi závisí na multiplicitě infekce – jestliže je vysoká (>100), dochází k toxickému poškození buněk bez replikace chlamydií, je-li střední (10-50), dochází k poškození buněk v důsledku replikace chlamydií a je-li nízká (<1), replikace chlamydií nemusí bránit ani dělení buněk a infekce se může přenést do dceřiných hostitelských buněk.\n\nBuněčná stěna chlamydií obsahuje velké množství lipidů, které je činí vnímavými na lipidová rozpouštědla a detergenty. Méně vnímavé jsou chlamydie na ředěné roztoky látek denaturujících bílkoviny (methanol, amonium, síran zinečnatý nebo fenol). Jsou rychle ničeny při teplotě ≥ 56 °C v závislosti na množství přítomného protektivního buněčného materiálu.\nZatímco při běžném laboratorním uchovávání a zpracovávání, případně i při transportu, jsou chlamydie poměrně nestabilní a snadno se inaktivují teplem, v přirozených podmínkách (suchý trus, peří infikovaných ptáků) si infekčnost zachovávají až 6 měsíců.\n\nChlamydie mají komplexní antigenní strukturu. Kromě skupinově specifického antigenu, který je společný, ale ne kompletně identický, mají chlamydie druhově specifické antigeny proteinové povahy (\"C. psittaci\" zatím 15 známých antigenů). Mimo to v rámci obou druhů chlamydií existuje ještě mnoho sérovarů, lišících se typově specifickými antigeny, kterými jsou nízkomolekulární proteiny.\n\nChlamydie působí také toxicky, což se projevuje u myší po intravenózním podání vysokých dávek živých chlamydií propagovaných ve žloutkovém vaku kuřecích embryí, které uhynou během 48 hodin v toxickém šoku, aniž by došlo k replikaci chlamydií. Antigenně odlišné toxiny byly prokázány u řady izolátů od různých hostitelů, ale nekorelovaly s hostitelem. Toxicita asi souvisí s antigenními komponentami buněčné stěny chlamydií a je neutralizována specifickým hyperimunním sérem. Byly zjištěny četné křížové reakce mezi toxiny chlamydií od různých ptáků a savců.\n\n\n\n"}
{"id": "283180", "url": "https://cs.wikipedia.org/wiki?curid=283180", "title": "Bilirubin", "text": "Bilirubin\n\nBilirubin je odpadním produktem metabolismu červeného krevního barviva hemu. Vzniká v játrech při filtraci krve ze zaniklých červených krvinek. Jeho obsah v krvi se může zvyšovat jako příznak určitých onemocnění, při zvýšené hladině bilirubinu se barví stolice do hněda a podlitiny do žluta.\n\nV roce 2009 byl bilirubin objeven v rostlině \"Strelitzia nicolai\" a později také ve strelícii královské (\"Strelitzia reginae\").\n\nErytrocyty vznikající v kostní dřeni jsou v červené pulpě sleziny odstraňovány, když zestárnou. Při tomto procesu se uvolňuje hemoglobin, který se rozloží na hem a globin. Hem se poté díky činnosti makrofágů ve slezině mění na nekonjugovaný (nepřímý) bilirubin. Poté je tento bilirubin navázán na albumin a poslán do jater.\n\nV játrech kyselina glukuronová konjuguje bilirubin za vzniku přímého (konjugovaného) bilirubinu, který je rozpustný ve vodě. Hememoglobin je vychytáván Kupfferovými buňkami. Většina odchází se žlučí do tenkého střeva, malou část v tlustém střevě přítomné bakterie (střevní mikroflóra) rozkládají na sterkobilinogen, z něhož oxidací vzniká sterkobilin.\n\nJeho část je znovu absorbována a vyloučena v moči jako urobilinogen a jeho oxidovaná forma, urobilin. Když správně nefungují játra nebo když jedinec trpí hemolytickou anémií (nadměrným rozkladem červených krvinek), část konjugovaného bilirubinu se objeví v moči, čímž ji barví do temně žluté.\n\ncelkový bilirubin do 17,1μmol/l\n\nnekonjugovaný bilirubin do 12μmol/l\n\nkonjugovaný bilirubin do 5μmol/l\n\nBilirubin nekonjugovaný je vázaný na albumin, dle reakce s činidly se označuje jako nepřímý. Aby reagoval, musí se z vazby na albumin uvolnit, pomocí akcelerátoru (kofein, benzoan sodný). Bilirubin konjugovaný neboli přímý reaguje přímo s činidlem.\n\nK detekci a stanovení bilirubinu se používá několik metod:\n\n\n\nHlavním příznakem poruch metabolismu bilirubinu je hyperbilirubinemie. Při zvýšení hladiny nad 30 μmol/l pozorujeme žluté zabarvení kůže a sliznic, které je způsobeno ukládáním bilirubinu ve tkáních.\n\nHyperbilirubinemie může nastat i při normálním metabolismu bilirubinu a to při:\n\n\n"}
{"id": "283184", "url": "https://cs.wikipedia.org/wiki?curid=283184", "title": "Schladmingské Taury", "text": "Schladmingské Taury\n\nSchladmingské Taury jsou pohoří geograficky se řadící do celku Nízké Taury a nachází se na území spolkových zemí Štýrsko a Salcbursko v Rakousku. Nejvyšším vrcholem je Hochgolling (2863 m).\n\nPohoří je na severu vymezeno údolím řeky Enns, na východě jej odděluje od sousedních Rottenmannských a Wölzských Taur silniční sedlo Sölkpass (1790 m), které se nachází na silnici spojující města Großsölk na severu a Murau na jihu. Jižní hranici Schladmingských Taur tvoří údolí řeky Mury. Poslední, západní vymezení horstva je dáno dolinou Taurachtal a silničním sedlem Obertauern (1739 m), které dělí pohoří od sousedních Radstadtských Taur.\n\nSchladmingské Taury pokračují za sedlem Sölkpass a jsou nejvyšším a nejnavštěvovanějším masivem Nízkých Taur. Táhnou se ve směru východ-západ takřka 50 km dlouhým, především hřebenem. Hory zde nabízejí jak ostře formované štíty tak travnaté, oblé vrcholy, jezera a horská plesa, vodopády (Riesachfalle, Stoderwasserfall) a soutěsky. Významnými dolinami zpřístupňujícími hory od severu jsou: Untertal, Obertal, Preuneggtal a Forstautal. Směrem na jih jsou doliny delší a liduprázdnější: Lesachtal, Göriachtal, Lignitztal a Weisspriachtal.\n\nJezer a ples jsou ve Schladmingských Taurech stovky. Z těch nejvýznamnějších lze jmenovat:\n\nUprostřed pohoří leží přírodní chráněná oblast kotle Klafferkessel, kde se na místě prastarého ledovcového dna rozkládá na 30 horských jezer. Klafferkessel sám se skládá z dvou do sebe zasahujících karů (\"Untere Klaffersee\" a \"Obere Klaffersee\"). Největší jezera tohoto zdejšího přírodního fenoménu jsou Klaffersee a Rauhenbergsee. Přes kotel prochází značená vysokohorská cesta spojující horské chaty Gollinghütte (1611 m) a Preintalerhütte (1657 m).\n\nPohoří je velmi dobře komunikačně dostupné zejména v údolí Ennstal, kde vede silnice č. 320 a železniční trať. Zde se také nachází hlavní turistické centrum oblasti, město Schladming. Nejvýznamnějším turistickým centerm hor v jejich západní části je zimní středisko Obertauern (1739 m), kde se nachází celé soustavy lanovek a lyžařských vleků, množství sjezdových tratí, ale i hotelů, penzionů a řada atrakcí (squash, golf atd.). Obertauern nabízí také další sportovní aktivity jako je např. 18 km upravených běžeckých stop a hustá síť turisticky značených cest.\n\n"}
{"id": "283185", "url": "https://cs.wikipedia.org/wiki?curid=283185", "title": "Horní Galilea", "text": "Horní Galilea\n\nHorní Galilea ( ; \"Ha-Galil ha-Eljon\") je hornatá oblast na severu Izraele vymezená za západě pobřežím Středozemního moře, na jihu údolím Bejt ha-Kerem, které Horní Galileu odděluje od Dolní, na východě Jordánským údolím a na severu pohořím Libanon.\n\nHorní Galilea je severní částí Galileji, oproti Dolní Galileji jsou její vrcholy vyšší (odtud i název „Horní“), údolí užší a hlubší. Rozloha Horní Galileje je okolo 800 km² a obvykle se rozděluje na tři geografické celky:\n\nKlima je v Horní Galileji středomořské vlhké, léta jsou horká a suchá, zimy studené a deštivé. Horní Galilea je nejdeštivější izraelskou oblastí, roční srážky dosahují průměrně v celé oblasti úhrnu 600 mm a počet deštivých dnů je 60-70 za rok.\n\nTato oblast je značně vyhledávána příznivci pěší turistiky, ročně oblast navštíví okolo 1,5 milionu turistů. Ve 2. polovině 20. století zde rovněž vzniklo cílenou výsadbou několik lesních komplexů, například Les Birija severně od Safedu.\n\n"}
{"id": "283186", "url": "https://cs.wikipedia.org/wiki?curid=283186", "title": "Podhoří (přírodní rezervace)", "text": "Podhoří (přírodní rezervace)\n\nPřírodní rezervace Podhoří je přírodní rezervace, která zahrnuje území skalních srázů na pravém břehu Vltavy mezi ústím Bohnického údolí a začátkem ulice Na Farkách.\nHistorie osídlení a využívání území člověkem sahá až do doby před asi 6000 lety. Při archeologickém průzkumu v letech 1966–73 byly na skalním ostrohu „Na Farkách“ nalezeny pozůstatky pěti osad. Nejstarší pochází z mladší doby kamenné. Pravěké osídlení zde přetrvalo až do starší doby železné, kdy zde žili předchůdci Keltů – lidé bylanské kultury.\nNa místě historických osad se v současnosti nachází archeopark, který byl postaven díky péči Botanické zahrady Praha.\n\nPodhořím vede pěší turistická trasa 0005 z Prahy-Troje Do Kralup nad Vltavou.\n"}
{"id": "283206", "url": "https://cs.wikipedia.org/wiki?curid=283206", "title": "Píla (okres Pezinok)", "text": "Píla (okres Pezinok)\n\nPíla je obec na Slovensku v okrese Pezinok. Rozkládá se po stranách silnice vedoucí z Časté do Píly v délce asi 2 km. Píla se nachází na jihojihovýchodním okraji Chráněné krajinné oblasti Malé Karpaty. Žije zde  obyvatel.\n\nObec se původně jmenovala Nová Ves pod hradem Červený Kameň a první písemná zmínka o ní pochází z roku 1602. Osada vznikla v první polovině 16. století kolem pily, která patřila panstvu z nedalekého hradu Červený Kameň, rodu Fuggerů. Tato vodní pila a příbytky pro její zaměstnance se tak staly základem dnešní vesnice. Zpracovávalo se tu především jedlové dřevo.\nV druhé polovině 17. století se nedaleko obce nacházela pálffyovská papírna, jež dodávala papír i pro tiskárnu Trnavské univerzity. Po roce 1722 zde fungovala i pálffyovská soukenická manufaktura, jež dodávala sukno pro armádu. V období 1794–1801 dodávala své výrobky i do sousedního Rakouska i na Moravu. Byla zde i dílna na výrobu měděných kotlů a několik mlýnů. Po 2. světové válce však byly tyto podniky zrušeny.\n\nUprostřed obce stojí kostelík zasvěcený Navštívení Panny Marie. Nachází se na místě původního kostela postaveného někdy koncem 17. století. Dnešní kostelík pochází z roku 1822, kdy byl též vysvěcen. Kostel je polygonálně uzavřený se zaklenutou valenou klenbou. Ve štítu má menší jehlanovitou věž.\n\nNad obcí se vypíná hrad Červený Kameň.\n\n"}
{"id": "283207", "url": "https://cs.wikipedia.org/wiki?curid=283207", "title": "Slovenský Grob", "text": "Slovenský Grob\n\nSlovenský Grob je obec na Slovensku v okrese Pezinok. Žije zde  obyvatel. První písemná zmínka o obci pochází z roku 1214.\n\nV obci je římskokatolický kostel svatého Jana Křtitele z roku 1635 a kaple Sedmibolestné Panny Marie z roku 1759 a svaté Anny z roku 1790.\n\n"}
{"id": "283209", "url": "https://cs.wikipedia.org/wiki?curid=283209", "title": "Šenkvice", "text": "Šenkvice\n\nŠenkvice jsou obec na Slovensku v okrese Pezinok. Vznikla v roce 1964 sloučením Malých a Velkých Čaníkovic. Žije zde  obyvatel. První písemná zmínka o obci pochází z roku 1256.\n\nObec leží v dolině Stoličného potoka v Trnavské pahorkatině v nadmořské výšce 160 m. Nachází se 26 km východně od Bratislavy, 6 km jihovýchodně od okresního města Pezinku. Prochází jí železniční trať Bratislava - Žilina.\n\nOkolí Šenkvic bylo osídleno již v období neolitu a ve zdejší lokalitě se nacházejí nálezy ze starší doby bronzové i z římského období. První písemná zmínka o obci pochází z roku 1256. Obsahuje ji listina uherského krále Bély IV. Po pustošivém vpádu Tatarů chána Bátúa do Uherska v roce 1241 přišli na území patřící pezinskému panstvu němečtí kolonisté.\nMezi roky 1462–1557 neexistuje o Šenkvicích žádná písemná zmínka.\nV druhé polovině 16. století kolonizovali zdejší oblast Chorvati, kteří uprchli z domova před postupem Osmanů. Od roku 1647 vlastnili obec pezinští Pálffyové.\nPrvní kostel byl v Šenkvicích postaven kolem roku 1350 v gotickém slohu. Po jeho požáru si chorvatští kolonisté postavili na stejném místě nový, který pak postupně rozšiřovali. V roce 1666 došlo k jeho radikální přestavbě prakticky do podoby, jakou má dnes. Při ní byl kostel opevněn hradební zdí na obranu proti Turkům, kterou uzavírá velká brána, jejíž portál nese letopočet 1682.\nV říjnu roku 1845 byla uvedena do provozu železniční trať Šenkvice – Pezinok.\n\nNejvětší památkou v obci je římskokatolický kostel zasvěcený sv. Anně z roku 1584. Původně šlo o gotickou stavbu, jež byla později přestavovaná v renesančním a barokním duchu. Také hradební zeď kolem kostela s nárožními baštami je vybudována v renesančně-barokním slohu.\nDalší pamětihodnosti jsou socha sv. Urbana z roku 1723 ve vinohradech (zrestaurovaná v roce 2006), socha Nejsvětější Trojice z počátku 20. století a socha sv. Jana Nepomuckého.\nKaplička z roku 1888 je zasvěcená Panně Marii Sedmibolestné.\n\n"}
{"id": "283211", "url": "https://cs.wikipedia.org/wiki?curid=283211", "title": "Štefanová", "text": "Štefanová\n\nŠtefanová je obec na Slovensku v okrese Pezinok. Leží v Trnavské pahorkatině, v předhůří Malých Karpat, asi 32 km od Bratislavy a 14 km od Trnavy a Pezinku. Žije zde  obyvatel.\n\nPrvní osídlení okolí Štefanové spadá do období neolitu. \nDnešní Štefanová je dědičkou obce Schönau, lidově Šajnava, ( Pěkná Niva). Jejím identifikačním znakem je kostel, který byl pravděpodobně postaven před rokem 1500, neboť v tomto roce byl renovován a zasvěcen sv. Štěpánovi I. Schönau je roku 1447 připomínána pod názvem Seunaw a roku 1451 jako Seemaw. Na ruinách zaniklé obce Schönau založil v roce 1588 majitel hradu Červený Kameň Mikuláš Pálffy novou obec – Štefanovou.\n\n\n"}
{"id": "283213", "url": "https://cs.wikipedia.org/wiki?curid=283213", "title": "Viničné", "text": "Viničné\n\nViničné (do roku 1948 \"Švajnsbach\"; německy \"Schweinsbach\" či \"Schwanzbach\", maďarsky \"Hattyúpatak\") je obec na Slovensku v okrese Pezinok. Žije zde  obyvatel. První písemná zmínka o obci pochází z roku 1425.\n\nV obci je římskokatolický kostel svatého Filipa a Jakuba z roku 1622 a kaple Nejsvětější Trojice.\n\n\n"}
{"id": "283215", "url": "https://cs.wikipedia.org/wiki?curid=283215", "title": "Krymská operace", "text": "Krymská operace\n\nKrymská operace (též Bitva na Krymu) byla vojenská operace Velké vlastenecké války, která probíhala od 8. dubna 1944 do 12. května 1944.\n\nOd 4. července 1942, kdy německá armáda dobyla Sevastopol, okupovali Němci (tehdy ještě ruský) poloostrov Krym. V září roku 1943, kdy se válečná karta obrátila, opustila 17. německá armáda Kubáňské předmostí a stáhla se přes Kerčskou úžinu na Krym. Bylo plánováno, že tato vojska budou přesunuta k obraně Dněpru před postupem sovětských vojsk a uvažovalo se i opuštění krymského poloostrova. Hrozilo však nebezpečí, že by z Krymu mohla sovětská vojska podnikat nálety proti rumunským naftovým polím, Hitler musel brát ohledy i na rumunské a bulharské spojence, takže jeho vojska na krymském poloostrově zůstala. Když v říjnu 1943 prolomila vojska Rudé armády německou obranu a postupovala k Dněpru, byl vypracován plán na případný únik 17. armády z poloostrova na pevninskou část SSSR, který se měl uskutečnit v samém závěru měsíce října. Hitler však tuto ústupovou akci 28. října zakázal, což však v důsledku na konečné situaci nic neměnilo. 2. gardová tanková armáda 4. ukrajinského frontu totiž dorazila 30. října před Perekopskou šíji a německá a rumunská vojska na Krymu uzamkla. Velkoadmirál Dönitz se zavázal Hitlerovi, že zásobování 17. armády německým loďstvem není problém a že vše zabezpečí, což se mu dařilo. Německé lodě i letectvo drželo v ruských přístavech sovětské vojenské lodi, které se německá zásobovací plavidla ani nepokoušela napadat. Až do dubna 1944 se dařilo 17. armádě vzdorovat sovětským vojskům, které se pokoušely proniknout na Krym u Perekopu. U Kerče se Sovětům podařilo vytvořit malé předmostí na Sivaši.\n\nSovětský útok na německá a rumunská vojska začal 8. dubna 1944. Z Perekopské šíje zaútočila vojska 4. ukrajinského frontu, další útok byl proveden z předmostí Sivaše na východní části poloostrova. Do 10. dubna byly provedeny průlomy fronty a německé a rumunské jednotky začaly ustupovat. Vojska Rudé armády však nezahálela a začala nepřítele pronásledovat. Na německá a rumunská vojska začaly dotírat i partyzánské skupiny. Německá vojska vedla postupné ústupové boje a stahovala se směrem k Sevastopolu, kde se formovala obrana s opevněním a s těžkými děly. Dne 16. dubna 1944 zahájila německá 17. armáda obranný boj na území sevastopolské pevnosti. Mezitím docházelo k evakuaci raněných vojáků a členů týlového zabezpečení, přičemž do 20. dubna se podařilo odvézt 67 tisíc mužů. Do této situace se vložil Adolf Hitler, který si přál Sevastopol udržet. Evakuace byla zastavena a Hitler slíbil dodat posily. Až do 4. května ostřelovalo sovětské dělostřelectvo Sevastopol a podnikalo průzkumné výpady. 5. května začala za podpory dělostřelectva a letectva rozhodující sovětská ofenzíva. 8. května 1944 obsadily jednotky Rudé armády Sapunské výšiny, čímž získaly důležitý strategický bod. Situace již byla neudržitelná a Hitler musel dát na základě žádosti generálplukovníka Schörnera souhlas k vyklizení pevnosti a města Sevastopol. 9. května se bránící vojska stáhly na novou linii v Taurském Chersonesu, kterou však Sověti začali ostřelovat těžkými kanóny. 10. května 1944 začaly na naloďující se Němce a Rumuny útočit sovětské bitevní, torpédové a bombardovací letouny a potopily dvě dopravní lodě i s naloděnými vojáky. O den později nemohly najít německé přepravní lodě vojáky kvůli mlze, která byla v přístavu vyvolána zničením sudů se zamlžovací látkou sovětským dělostřelectvem. Evakuační plavidla odplula prázdná zpět do Rumunska. 12. května zaútočily sovětské tanky proti poslednímu zajišťujícímu postavení nepřítele, které prolomily a nepřátelská vojska tak byla poražena.\n"}
{"id": "283216", "url": "https://cs.wikipedia.org/wiki?curid=283216", "title": "Vinosady", "text": "Vinosady\n\nVinosady jsou obec na Slovensku v okrese Pezinok. Žije zde  obyvatel. První písemná zmínka o obci pochází z roku 1208.\n\nV obci je římskokatolický kostel svatého Martina z 19. století a Pálffyho barokní kaštel z roku 1776, přestavěn v roku 1884.\n\n"}
{"id": "283218", "url": "https://cs.wikipedia.org/wiki?curid=283218", "title": "Alžírský dinár", "text": "Alžírský dinár\n\nAlžírský dinár (arabsky دينار) je zákonným platidlem severoafrického státu Alžírsko. Název \"dinár\" má alžírská měna společný s několika měnami států, které byly v minulosti součástí Osmanské říše.ISO 4217 kód dináru je DZD. Dílčí jednotka (1/100) se nazývá \"santeem\" (سنتيم).\n\n\nMince v oběhu mají nominální hodnoty 5, 10, 20, 50 a 100 dinárů. Mince o hodnotách ¼, ½, 1 a 2 dináry jsou sice stále oficiálně platné, ale v oběhu se vyskytují jen zřídka.Bankovky jsou tisknuty 100, 200, 500, 1000 a 2000 dinárů.\n\n"}
{"id": "283219", "url": "https://cs.wikipedia.org/wiki?curid=283219", "title": "Vištuk", "text": "Vištuk\n\nVištuk je obec na Slovensku v okrese Pezinok. Nachází se v Trnavské pahorkatině, na východní straně Malých Karpat.\n\nŽije zde  obyvatel.\n\nOkolí Vištuku bylo osídleno již v období neolitu a ve zdejší lokalitě se nacházejí i nálezy z římského období.\n\nPrvní písemná zmínka o obci pochází z roku 1244. Obsahuje ji nedochovaná listina uherského krále Bély IV.\n\nV minulosti patřila obec pod správu hradu Červený Kameň. \n\nV obci je římskokatolický farní kostel Nejsvětější Trojice postavený v letech 1797–1800 a kaplička z konce 19. století zasvěcená sv. Anně a postavená na místě starého kostelíka zasvěceného sv. Egidiovi.\n\nNachází se zde i řada křížů a soch, jež patří k historickému dědictví obce.\n\n"}
{"id": "283224", "url": "https://cs.wikipedia.org/wiki?curid=283224", "title": "Borinka", "text": "Borinka\n\nBorinka je obec na Slovensku v okrese Malacky. Žije zde  obyvatel. První písemná zmínka o obci pochází z roku 1273.\n\nObec leží asi 20 km severně od Bratislavy v dolině Stupavského potoka na jihozápadním okraji Malých Karpat. 5 km od obce leží obec Stupava. Nad obcí se vypíná zřícenina hradu Pajštún z 13. století, která byla vypálena napoleonskými vojsky na počátku 19. století. Udávají se roky 1809, 1810 i 1811.\n\nV obci je římskokatolický kostel Božského Srdce Ježíšova z roku 1864 a kaple Nejsvětější Trojice z roku 1750.\n\nV katastrálním území obce se nachází část přírodní rezervace Pod Pajštúnom.\n\nNachází se zde chatová oblast, zříceninu hradu Pajštún využívají horolezci a turisté, z hradu je výhled na okolí. Při dobrém počasí bývá vidět až do Rakouska na zámek Hof.\n\n"}
{"id": "283230", "url": "https://cs.wikipedia.org/wiki?curid=283230", "title": "Kladky", "text": "Kladky\n\nObec Kladky (německy \"Rom\") se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci je z roku 1317.\n\nPrvní zpráva o kostele v obci pochází z roku 1581, kdy se však jednalo o dřevěnou stavbu. Ta byla posléze dostavěna, roku 1871 byl přestavěn v novorománském stylu a generální opravy se dočkal v roce 2001.\n\nV roce 1793 měla obec 603 obyvatel.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n\nObcí prochází modrá turistická značka vedoucí Kladeckým údolím ze západu od Nectavy pokračující skrze celou obec severovýchodním směrem na Milkov a posléze do Javoříčka. Údolím potoka Věžnice vede ze severu od Kozova zelená turistická trasa, která protíná obec v její polovině a pokračuje na jih do Jesence. Od rozcestníku \"U křížku\" sdílí stejnou trasu jako naučná stezka Kladecko, která vede ze zastávky Šubířov údolím Bělé, kolem stejnojmenné osady k zmiňovanému rozcestníku, kde se stáčí jihovýchodním směrem do Jesence. Podél její trasy je rozmístěna více než desítka informačních tabulí.\n\n\nPřestože se obec skládá z jediného katastrálního území, ona sama se dělí na víc částí (nikoli však evidenčních částí). S vesnicí spojenou je nejvyšší část obce zvaná Vyšehrad, nalézající se na jejím západním okraji. Dalších zhruba 500 metrů severozápadně od ní leží na silnici do Vysoké osada Ošíkov, dalších cca 700 metrů stejným směrem se rozkládá osada Trpín. Jižně od Kladek se mezi loukami a lesy nachází osada Bělá.\n\nJižně od obce pramení potoky Věžnice a Špraněk, oba obcí posléze protékají. Zcela nejjižnější část katastru obce patří do povodí říčky Nectava.\n\nU pramene Špraňku se rozkládá přírodní památka U nádrže, ve které jsou chráněny mokřadní louky. Její nejnižší bod navazuje na vodní nádrž.\nMezi nedostavěným hotelem Úpolín a osadou Bělá, v údolí stejnojmenného potůčku, se rozkládá Mokřad Bělá, oblast usilující o zapsání mezi chráněná území. Celé katastrální území obce se nachází v přírodním parku Kladecko.\n\nSeverně od obce se rozkládá dančí a jelení obora.\n\n\n"}
{"id": "283233", "url": "https://cs.wikipedia.org/wiki?curid=283233", "title": "A.S.A.P.", "text": "A.S.A.P.\n\nA.S.A.P. (Adrian Smith And Project) je skupina, kterou vytvořil Adrian Smith po odchodu z Iron Maiden v roce 1990. Sám zde působil jako zpěvák.\n\n\n\n"}
{"id": "283236", "url": "https://cs.wikipedia.org/wiki?curid=283236", "title": "Serena Williamsová", "text": "Serena Williamsová\n\nSerena Jameka Williamsová, nepřechýleně Serena Williams (* 26. září 1981 Saginaw, Michigan), je americká profesionální tenistka. Některými komentátory, odborníky a tenisty je označována za nejlepší hráčku v dosavadní historii tenisu. \n\nNa žebříčku WTA byla světovou jedničku v ženské dvouhře i čtyřhře a jako jediná získala singlový i deblový Zlatý Grand Slam výhrou všech čtyř grandslamových turnajů a olympijských her v obou soutěžích. Jako jediná tenistka na odměnách vydělala více než 80 miliónů dolarů.\n\nV polovině dubna 2017 oznámila, že se nachází ve 20. týdnu těhotenství, což znamenalo prodloužení herního výpadku trvajícího od února téhož roku. Na okruh se vrátila únorovým čtvrtfinále světové skupiny Fed Cupu 2018 proti Nizozemsku, v němž odehrála se sestrou čtyřhru.\n\nPoprvé se nejlepší tenistkou dvouhry stala 8. července 2002. Sedmkrát se na tuto pozici vrátila, jakožto nejstarší světová jednička v historii WTA, naposledy 24. dubna 2017 ve věku 35 let, 6 měsíců a 29 dní. V pondělí 5. září 2016 pak vyrovnala rekord Grafové v počtu 186 týdnů na čele klasifikace bez přerušení. S celkovým počtem více než 319 týdnů jí patří třetí místo. Ve dvouhře získala 23 grandslamových titulů, což ji v rámci otevřené éry řadí na 1. příčku před Steffi Grafovou a druhou ve statistikách všech dob za Margaret Courtovou. Je jednou z šesti tenistek otevřené éry, kterým se podařilo zkompletovat Grand Slam ve dvouhře. Stala se prvním tenistou historie, jenž vyhrál tři ze čtyř grandslamů alespoň šestkrát, prvním se sedmi trofejemi ze dvou majorů i jediným s 10 takovými tituly ve dvou dekádách. Na londýnských olympijských hrách se stala po Grafové druhou ženou otevřené éry, která vybojovala Zlatý Grand Slam ve dvouhře.\n\nCelkově vyhrála 39 grandslamových titulů, z toho 23 ve dvouhře, 14 ve čtyřhře a 2 ve smíšené čtyřhře, což ji v rámci otevřené éry řadí na 2. místo za Martinu Navrátilovou. Na okruhu WTA Tour si připsala 72 singlových a 23 deblových titulů.\n\nV ženské čtyřhře se stala trojnásobnou olympijskou vítězkou z Letních olympijských her 2000 v Sydney, 2008 v Pekingu a 2012 v Londýně. Na finančních odměnách vydělala největší částku ze všech tenistek vůbec, navíc jí také patří 1. místo mezi všemi sportovkyněmi v historii sportu. Její starší sestra je americká profesionální tenistka, bývalá světová jednička ve dvouhře i čtyřhře Venus Williamsová. Od roku 1998 proti sobě na okruhu WTA odehrály 29 vzájemných zápasů, z nichž sedmnáct vyhrála Serena. Devětkrát se utkaly ve finále Grand Slamu, z toho sedmkrát triumfovala Serena. Mezi French Open 2002 a Australian Open 2003 vzájemně odehrály všechny čtyři grandslamová finále, poprvé se v otevřené éře tenisu probojovali do čtyř za sebou jdoucích finále grandslamu dva stejní tenisté.\n\nPříchod sester Williamsových je spojován s nástupem nové éry ženského tenisu, která nastolila větší sílu a usilovnost. V sezóně 2016 se do října stala nejlépe vydělávající sportovkyní světa, když její příjmy časopis \"Forbes\" odhadl na 28,9 milionů dolarů, včetně reklamních kontraktů.\n\nNarodila se v michiganském městě Saginaw do rodiny Richarda Williamse a Oracene Priceové afroamerického původu, je nejmladší z pěti Priceových dcer. Polosestrami jsou Yetunde Priceová (zemřela 14. září 2003), Lyndrea a Isha Price a starší sestrou je Venus Williamsová. Tenis začala hrát ve čtyřech letech, poté, co se rodina přestěhovala na losangeleské předměstí Compton. Otec ji spolu se sestrou Venus vyučoval doma, obě také se ženou trénoval.\n\nRodina se z Comptonu přestěhovala do West Palm Beach na Floridě, když jí bylo devět let, aby mohla navštěvovat tenisovou akademii Ricka Macciho, který rozpoznal mimořádný talent obou začínajících hráček. Otec jí po roce přestal schvalovat účast na turnajích po Spojených státech, protože požadoval, aby se v této fázi začala více zaměřovat na vzdělání. Dalším důvodem k tomuto kroku byla rasová otázka. Na turnajích od rodičů bílé pleti opakovaně slyšel hanlivé urážky na mladé sestry. Jako žákyně vytvořila rekord v poměru vyhraných–prohraných zápasů, a to 46–3 v rámci Americké tenisové asociace a byla na 1. místě žebříčku žákyň Floridy. V roce 1995 otec ukončil spolupráci s tenisovou akademií a plně převzal trénování dcer.\n\nPodstatou její hry jsou údery od základní čáry dvorce, kterými se snaží kontrolovat výměnu. Má silné podání, první servis hraje stabilně s dobrou úspěšností (některými je tento úder považován za vůbec nejlepší v ženském tenise). Jeho nejvyšší rychlost dosáhla 206,5 km/h, což je druhé nejrychlejší podání v historii ženského tenisu. K roku 2008 ji v tomto parametru předstihla pouze sestra Venus Williamsová. Mezi další silné údery patří základní údery z obou stran – forhend i bekhend. Dobře také zvládá voleje, hru nad hlavou v podání smečů a ve hře na síti jí pomáhá i výška.\n\nPřestože její forhend patří mezi nejtvrdší údery na ženském okruhu, tak obouručný bekhend je v účinnosti považován za ještě lepší, řadící ji k nejlepším představitelkám v této charakteristice po boku Justine Heninové. Není výjimkou, že z bekhendové strany umí zakončit výměnu z každé pozice kurtu, po lajně či krosovým úderem, dokonce i z obranného postavení pod tlakem. Oba údery jsou hrány většinou z otevřeného postoje.\n\nCharakteristickým je pro ni agresivní způsob hry doprovázený relativně vysokým počtem nevynucených chyb. Tuto nevýhodu koriguje silný a dobře umisťovaný servis, jenž umí úspěšně použít zejména v krizových okamžicích při tzv. velkých míčích, které mohou rozhodovat důležité hry zápasu.\n\nAčkoli ji řada odborníků a novinářů řadí pouze k útočně laděným tenistkám, přesto zvládá i kvalitní obrannou hru, která jí pomáhá k vynikajícím výsledkům.\n\nPrvní profesionální turnaj tenistka odehrála v září 1995. Stal se jím Bell Challenge v Québecu. V prvním kole kvalifikace podlehla tehdy 149. hráčce světa Annie Millerové za méně než jednu hodinu a na odměnách vydělala 240 amerických dolarů.\n\nV roce 1996 se nezúčastnila žádného turnaje. Následujícího roku postupně neprošla přes kvalifikační kola tří turnajů, než zaznamenala první vítězný zápas v hlavní soutěži ženské dvouhry. Stalo se tak v listopadu 1997 na Ameritech Cup Chicago, kde tehdy jako 304. hráčka žebříčku WTA dokázala porazit světovou sedmičku Mary Piercovou i čtyřku Moniku Selešovou. Zaznamenala tak vítězství nad hráčkami první světové desítky jako nejníže postavená tenistka v historii otevřené éry světového tenisu. Na turnaji prohrála s pátou hráčkou světa Lindsay Davenportovou. Na konci roku 1997 již uzavírala první stovku hráček, když figurovala na 99. příčce.\n\nSezónu 1998 zahájila startem na Medibank International Sydney, kde jako kvalifikantka a 96. hráčka porazila ve čtvrtfinále tehdejší světovou trojku Davenportovou, aby následně v semifinálovém duelu podlehla Španělce Arantxe Sánchezové Vicariové. Na Australian Open, kde v mužské dvouhře triumfoval český tenista Petr Korda, debutovala v rámci grandslamových turnajů. V prvním kole zdolala šestou nasazenou Irinu Spîrleaovou. Druhé kolo odehrála proti sestře Venus Williamsové. Jednalo se o jejich první vzájemný zápas na profesionálním okruhu, v němž starší sestra Venus vyhrála. Během sezóny dosáhla na dalších šest čtvrtfinálových turnajových účastí, která ovšem nezvládla a ze všech odešla poražená. Jedním z nich byl premiérový zápas proti světové jedničce, kterou tehdy představovala Martina Hingisová. Utkání se uskutečnilo na turnaji Lipton International Players Championships v Key Biscayne. Druhé střetnutí proti starší sestře odehrála na Italian Open v Římě. Na grandslamech se jí nepodařilo probojovat do čtvrtfinále. Nejblíže k tomu měla na French Open, kde v osmifinále podlehla Sánchezové Vicariové, do třetích kol se pak dostala ve Wimbledon a na US Open, když na prvním z nich nestačila na Virginii Ruanovou Pascualovou, na druhém pak na Spîrleaovou. Přesto tento rok získala první grandslamové tituly, když ve smíšené čtyřhře triumfovala nejdříve ve Wimbledonu, a poté i na US Open. Na obou prestižních událostech byl jejím spoluhráčem Bělorus Max Mirnyj. V ženské čtyřhre sestry Williamsovy poprvé vyhrály turnaj na IGA Superthrift Classic v Oklahoma City, a staly se tak třetí sesterskou dvojicí v historii tenisu, které dosáhla na titul okruhu WTA. Během roku dokázaly získat další dvě vítězství a Serena Williamsová zakončila sezónu na 20. místě žebříčku pro dvouhru.\n\nNa úvodním grandslamu v roce 1999 Australian Open prohrála s Francouzskou Sandrine Testudovou. Následující měsíc získala v sedmnácti letech svůj premiérový titul v ženské dvouhře, když ve finále pařížského Open Gaz de France zdolala domácí Amélii Mauresmovou, finalistku právě skončeného prvního grandslamu. Oběma mladým sestrám se podařil nový tenisový historický rekord. Pět hodin po pařížském vítězství Sereny vybojovala titul na turnaji vzdáleném 5 000 mil IGA Superthrift Classic v Oklahoma City také její osmnáctiletá sestra Venus, čímž se obě staly prvními sestrami, které kdy triumfovaly na turnajích ve stejném týdnu i dnu. Další měsíc pak zvítězila na svém prvním turnaji kategorie WTA Tier I Evert Cup v Indian Wells, když ve finále zdolala tehdejší světovou sedmičku Steffi Grafovou. Na další události této kategorie nazvané Lipton International Players Championships v Key Biscayne porazila v semifinále světovou jedničku Martina Hingisovou, předtím než ve finále ukončila její vítěznou šňůru šestnácti zápasů v řadě její sestra Venus, která dominovala v prvním vzájemném turnajovém finále historie okruhu WTA. V pondělí 5. dubna 1999 byla poprvé v kariéře klasifikována mezi nejlepšími deseti tenistkami světa, když figurovala na 9. místě žebříčku WTA.\n\nV jarní antukové části 1999 na evropském kontinentu odehrála tři turnaje. Ve čtvrtfinále skončila na turnaji kategorie Tier I Italian Open v Římě, když nestačila na světovou jedničku Hingisovou, stejně jako na další události Tier I German Open v Berlíně, kde skončila na raketě sedmé tenistky světa Arantxy Sánchezové Vicariové. Sestry Williamsovy pak získaly první titul z grandslamu, a to na antuce French Open, kde Serena ve dvouhře vypadla již ve třetím kole s krajankou Mary Joe Fernandezovou. Kvůli zranění poté odřekla účast na nejslavnějším turnaji světa Wimbledonu.\n\nPředtím než se vrátila na okruh, zvítězila ve dvouhře Fed Cupu, a poté odehrála dvě události na tvrdém povrchu v rámci pravidelné letní části 1999 konané Severní Americe. Turnaj JPMorgan Chase Open v Los Angeles vyhrála, když v semifinále přemohla světovou jedničku Švýcarku Hingisovou a ve finále si poradila s Julií Halardovou-Decugisovou. Na US Open byla nasazená jako hráčka číslo sedm. Její výborná forma se projevila, když postupně porazila světovou čtyřku Selešovou, dvojku Davenportovou a jedničku Hingisovou, aby se stala historicky druhou Afroameričankou (po Althee Gibsonové, první titul na French Open 1956), která kdy vyhrála singlový titul Grand Slamu. Úspěšný turnaj dovršila společně se sestrou, když zvítězily v ženské čtyřhře. Jednalo se o jejich druhý společný grandslam.\n\nNa konci roku 1999, pak obě dopomohly k finálové výhře amerického družstva ve Fed Cupu nad Ruskem v poměru 4–1. Proti sobě se střetly ve finále Grand Slam Cup hraného v Mnichově, v němž zvítězila Serena ve třech setech. Na turnaji ve Filderstadtu ovšem prohrála ve druhém kole. Sezónu zakončila na 4. místě žebříčku, jednalo se o její druhou, ve které odehrála celý rok na okruhu.\n\nRok 2000 odstartovala prohrou ve čtvrtém kole (osmifinále) na Australian Open, když nestačila na šestnáctou nasazenou Rusku Jelenu Lichovcevovou. Neuspěla při obhajobách titulů na antuce French Open a tvrdém povrchu v Indian Wells, zčásti díky zranění. Přesto dokázala vybojovat titul na Faber Grand Prix v Hannoveru. French Open vynechala kvůli poranění. Vrátila se na třetím grandslamu sezóny ve Wimbledonu, kde v semifinále podlehla příští vítězce Venus Williamsové poté, co ztratila třináct her v řadě. V ženské čtyřhře sestry dominovaly a získaly titul. V srpnu úspěšně obhájila vítězství na turnaji v Los Angeles, když v semifinálovém utkání porazila světovou jedničku Hingisovou a ve finále pak dvojku Davenportovou. Další finálové účasti dosáhla na Du Maurier Open hraném daný rok v Montrealu. Soupeřkou v posledním zápase byla Hingisová, ale za stavu 0–6, 6–3, 3–0 pro Švýcarku musela kvůli zranění, které ji vyřadilo na jeden týden, utkání skrečovat. Obhajoba titulu z Mezinárodního mistrovství USA ve Flushing Meadows skončila ve čtvrtfinále na raketě druhé nasazené Davenportové. Na zářijových Letních olympijských hrách 2000 v Sydney získaly se sestrou zlaté medaile v soutěži ženské čtyřhry. V Tokiu poté vybojovala třetí singlový titul sezóny na turnaji Toyota Princess Cup. Rok uzavřela na 6. příčce žebříčku.\n\nNa počátku nové sezóny 2001 odehrála dvě události v Austrálii, když na obou turnajích Medibank International Sydney a Australian Open v Melbourne odešla poražená ve čtvrtfinále, vždy první hráčkou světa Hingisovou. Se sestrou Venus triumfovaly na prvním grandslamu v ženské čtyřhře a staly se tak teprve pátou dvojicí historie, která získala všechny čtyři tituly grandslamových turnajů v této kategorii.\n\nPo lednovém Australian Open 2001 nehrála Serena Williamsová do března, kdy se zúčastnila turnaje Indian Wells Masters kategorie Tier I. Ve finále porazila Belgičanku Kim Clijstersovou poměrem 4–6, 6–4 a 6–2. Do finále prošla bez boje, protože čtyři minuty před semifinálovým utkáním sestra Venus, proti níž měla hrát, odstoupila. Starší sourozenkyně jako důvod uvedla zranění limitující ji při hře. Přesto bylo toto zdůvodnění podezřelé. Během finále diváci „bučeli“ na jejich otce a obě sestry, když byla Venus Williamsová přítomná v hledišti. Stejně tak nesouhlasné reakce zazněly na slavnostním vyhlášení. Otec a tenisový trenér obou dcer Richard Williams to později označil za projev rasismu. Žádná ze sester se dalších ročníků turnaje neúčastnila. Dlouholetý bojkot ukončila Serena Williamsová v roce 2015, když nastoupila do dvouhry miamského turnaje. Venus Williamsová se pak vrátila o rok později na BNP Paribas Open 2016.\n\nNásledující týden na události Tier I Miami Nasters vypadla Serena Williamsová ve čtvrtfinále s krajankou Jennifer Capriatiovou.\n\nOd počátku sezóny neodehrála až do French Open žádný turnaj na antuce. Na druhém grandslamu pak prohrála ve čtvrtfinále opět s Capriatiovou 6–2, 5–7, 6–2. Obdobně se před Wimbledonem nezúčastnila ani jednoho přípravného turnaje na trávě. Třetí grandslam sezóny ji znovu ve čtvrtfinále přiřkl Capriatiovou, které již potřetí v řadě podlehla 6–7(4), 7–5, 6–3. Wimbledon se tak stal čtvrtým grandslamem za sebou, na němž vypadla mezi posledními osmi.\n\nV rámci severoamerické části 2001 na tvrdých dvorcích odehrála tři události. Po čtvrtfinálovém vyřazení na losangeleském turnaji, získala druhou trofej v sezóně na turnaji Rogers Cup konaném tentokrát v Torontu, když v semifinále přehrála Selešovou a ve finále zdolala světovou trojku Capriatiovou. Na US Open byla desátou nasazenou. V osmifinále zde porazila šestou hráčku světa a wimbledonskou finalistku Justine Heninovou, ve čtvrtfinále trojku Davenportovou a v semifinále přešla přes světovou jedničku Hingisovou, aby ze sesterského finále s Venus odešla poražena. Jednalo se o první grandslam otevřené éry od roku 1968, v němž proti sobě nastoupily sestry.\n\nNa poslední události sezóny Turnaji mistryň v Mnichově postupně na cestě do finále přešla přes Silvii Farinaovou, Heninovou a Testudovou. Celý turnaj vyhrála, ovšem finále bylo bez boje, protože před jeho zahájením Davenportová skrečovala zápas pro poranění kolene. Sezónu 2001 zakončila na 6. místě žebříčku podruhé za sebou.\n\nZranění na počátku roku 2002 ji donutilo nenastoupit k semifinálovému zápasu turnaje v Sydney a vyřadilo ji také z prvního grandslamu sezóny Australian Open. První titul sezóny získala na americké půdě po výhře na turnaji State Farm Women's Tennis Classic ve Scottsdale, když ve finále zdolala světovou dvojku Jennifer Capriatiovou. Následně přidala další trofej z turnaje kategorie WTA Tier I Miami Masters v Key Biscayne. Jednalo se o její první vítězství na tomto podniku a stala se teprve třetí tenistkou v otevřené éře, která na jediném turnaji porazila první tři hráčky žebříčku WTA, když postupně přešla přes trojku Martinu Hingisovou ve čtvrtfinále, dvojku svou sestru Venus v semifinále a ve finále zdolala první hráčku světa Capriatiovou. Výhra nad sestrou v poměru 6–2, 6–2 byla jejím teprve druhým vzájemným vítězstvím.\n\nPřed druhým grandslamem French Open odehrála na antuce tři turnaje. První finále na antukovém povrchu vůbec dosáhla v květnu na berlínském German Open, v němž nestačila na Belgičanku Justine Heninovou, když rozhodl až tiebreak třetího rozhodujícího setu. Následující týden dosáhla na svůj premiérový antukový titul kariéry, poté, co v semifinále římského Italian Open přehrála Capriatiovou a ve finále oplatila porážku Heninové. Poslední výsledky ji vynesly na dosavadní žebříčkové maximum, a to na 3. místo. Jako třetí nasazená na French Open prošla až do finále se ztrátou jen dvou setů, v semifinále zdolala obhájkyni titulu a světovou jedničku Capriatiovou. Ve finále pak porazila Venus 7–5, 6–3, čímž si zajistila zisk druhého grandslamu a postoupila na 2. příčku žebříčku právě za starší sestru.\n\nVe Wimbledonu hladce přehrála v semifinálovém duelu Amélii Mauresmovou 6–2, 6–1 a poprvé se probojovala do finále. V něm se opět setkala se svou sestrou, obhájkyní titulu Venus, kterou zdolala ve dvou setech 7–6(4), 6–3, aby vyhrála svůj třetí grandslam bez ztráty jediného setu. Po tomto turnaji se poprvé stala nejlepší hráčkou planety, když byla klasifikována na 1. místě žebříčku WTA a na druhou pozici odsunula sestru. V historii tenisu představovala teprve druhou Afroameričanku, která tohoto umístění v rámci WTA dosáhla. Sestry v Londýně získaly další trofej ve čtyřhře, celkově svou pátou grandslamovou.\nV období mezi Wimbledonem a US Open odehrála pouze jediný turnaj JPMorgan Chase Open v Los Angeles, na němž podlehla ve čtvrtfinále krajance Chandě Rubinové, která přerušila její sérii 21 výher za sebou. Jako nejvýše nasazená hráčka na US Open přešla v semifinále přes obhájkyni titulu Lindsay Davenportovou a probojovala se potřetí v řadě do finále grandslamu. To mělo opět stejné složení, když jí za soupeřku byla sestra Venus, kterou zdolala 6–4, 6–3, čímž si připsala druhý titul na US Open a čtvrtý celkově.\n\nNa podzim vyhrála dva po sobě jdoucí turnaje, první tokijský Toyota Princess Cup, kde ve finále dominovala nad Kim Clijstersovou a druhý Sparkassen Cup v německém Lipsku, po finálové výhře nad Ruskou Anastasií Myskinovou. Na závěrečné události pro nejlepší tenistky světa Home Depot Championships, skončila ve finále na raketě páté nasazené Clijstersové ve dvou setech, která tak přerušila její další sérii 18 výher v řadě.\n\nCelkové skóre výher-proher na konci sezóny 2002 činilo 56–5, osm turnajových titulů ve dvouhře a zakončení roku na 1. místě žebříčku. Od roku 1958, kdy byla Althea Gibsonová na konci sezóny klasifikována jako světová jednička se stala prvním Afroameričanem, který tento výkon (i mezi muži) dokázal. daný rok triumfovala na třech grandslamech ze čtyř, což se naposledy před ní podařilo Hingisové v roce 1997.\n\nNa prvním grandslamu nové sezóny 2003 Australian Open byla v 1. kole pouze tři míče od vyřazení v zápase s Émilií Loitovou. Poprvé se zde probojovala do semifinále, v němž ji hrozilo opět vypadnutí, když ve třetím rozhodujícím setu již s Clijstersovou prohrávala 5–2 a odvrátila dva mečboly, aby zápas nakonec získala pro sebe. Počtvrté v řadě se ve finále grandslamu střetla se starší sestrou Venus a počtvrté z něj odešla vítězně po setech 7–6(4), 3–6, 6–4. Dosažením titulu se stala teprve šestou ženou v otevřené éře tenisu, která vyhrála Grand Slam, všechny čtyři nejprestižnější tenisové turnaje, a to dokonce v řadě, i když čistý grandslam musí být získán v rámci jediné sezóny. Připojila se tak do klubu tenisových legend po bok Billie Jean Kingové, Chris Evertové, Martiny Navrátilové, Steffi Grafové a Margaret Courtové. Stala se také pátou tenistkou, jež vyhrála grandslamové turnaje v řadě, poté, co se tento výkon před ní podařil Maureen Connollyové, Courtové, Grafové a Navrátilové. Sestry Williamsovy vyhrály na daném Australian Open šestý grandslamový titul v ženské čtyřhře.\n\nNásledně si připsala další turnajové tituly z pařížského Open Gaz de France a Miami Nasters konaném v Key Biscayne, na němž porazila v semifinále Clijstersovou a ve finále pak Capriatiovou. O týden později prohrála ve finále antukové události Family Circle Cup v Charlestonu s Heninovou, čímž zaznamenala první porážku sezóny po 21 vítězstvích. Další prohru si připsala v semifinále s Mauresmovou na římském Internazionali BNL d'Italia. Přesto na druhý grandslam roku French Open nastupovala jako nejvýše nasazená hráčka. Poté, co ve čtvrtfinále přehrála pátou nasazenou Mauresmovou, v semifinále nestačila na budoucí vítězku Heninovou, když podlehla ve třech setech 6–2, 4–6, 7–5. Jednalo se o její první grandslamovou porážku od roku 2001. Zápas byl z pohledu Williamsové kontroverzní, když se jí nelíbilo Heninové sportovní chování, diváci navíc aplaudovali při jejích chybách.\n\nZlepšení přišlo ve Wimbledonu, kde v semifinále oplatila porážku Heninové a obhájila titul po finálové výhře nad sestrou Venus 4–6, 6–4, 6–2. Získala tak druhý titul v řadě a ve dvouhře celkově šestý grandslamový. Wimbledon se stal jejím posledním turnajem sezóny, celý zbytek roku musela vynechat pro poranění kolene, když se podrobila chirurgickému výkonu. Dlouhá absence ji stála první místo na žebříčku, kterému nepřetržitě vládla po 57 týdnů, vystřídala ji Kim Clijstersová. na konci sezóny figurovala na 3. příčce se čtyřmi tituly z posledního roku. Během rekonvalescence z kolenní operace byla 14. září 2003 zavražděna její sestra Yetunde Priceová.\n\nNa počátku sezóny 2004 nestihla Australian Open, protože se stále zotavovala ze zranění levého kolene. Odřekla i další turnaje, což vyvolalo spekulace, že ztratila zájem a motivaci o tenis. Na kurty se vrátila po osmi měsících turnajem kategorie WTA Tier I NASDAQ-100 Open v Key Biscayne na Floridě, kde porazila ve čtvrtém kole šestnáctiletou ruskou juniorku Marii Šarapovovou a ve finále pak osmou hráčku světa Jelenu Dementěvovou hladce ve dvou setech 6–1, 6–1. Potřetí v řade vyhrála tento turnaj a úspěšně se navrátila na okruh WTA.\n\nV přípravě na druhý grandslam French Open odehrála tři antukové turnaje. Poražena odešla ze čtvrtfinále Bausch & Lomb Championships ve floridském Amelia Island, následující týden odstoupila před třetím kolem pro opětovné zranění kolene z turnaje Tier I Family Circle Cup v Charlestonu. Další čtyři týdny odpočívala než se vrátila antukovou událostí kategorie Tier I Rome Masters, kde v semifinále podlehla světové devítce Jennifer Capriatiové 6–4, 6–4. Ačkoli byla na žebříčku až na 7. místě, pořadatelé French Open ji nasadili do ženské dvouhry jako dvojku. Prvními čtyřmi koly prošla přes hráčky, které byly klasifikované mimo TOP 50 žebříčku, ve čtvrtfinále pak narazila na Capriatiovou, jež jí přehrála ve třech setech 6–3, 2–6, 6–3. Jednalo se o její první vyřazení před semifinálem grandslamu od Wimbledonu 2001.\n\nPřestože klesla o tři pozice na 10. příčku, tak ji ve Wimbledonu pořadatelé dle vlastních zvyklostí nasadili jako první hráčku turnaje. Ve čtvrtfinále se opět střetla s Capriatiovou, kterou tentokrát přehrála ve dvou setech, v semifinále přešla přes čtvrtou nasazenou Amélii Mauresmovou po těžkém boji 6–7(4), 7–5, 6–4, když ve druhé sadě na ni již soupeřka měla break a podržením servisu mohla dovést zápas do vítězného konce. Finále se stalo jedním z nejpřekvapivějších utkání celé wimbledonské historie, když obhájkyně titulu podlehla třinácté nasazené mladé Rusce Šarapovové 6–1, 6–4. Tato porážka ji poprvé od počátku roku 1999 vyřadila z elitní desítky tenistek žebříčku WTA.\n\nTřetí finále sezóny si zahrála na losangeleských tvrdých dvorcích turnaje JPMorgan Chase Open, v němž nestačila na Lindsay Davenportovou 6–1, 6–3. Byla to první porážka s touto krajankou od US Open 2000. Na další události Acura Classic v San Diegu odstoupila před čtvrtfinále kvůli poranění levého kolene. To ji neumožnilo start na dalších turnajích kategorií Tier I Rogers AT&T Cup v Montrealu a Letních olympijských hrách 2004 v Athénách. Vrátila se až třetím grandslamem US Open, kde byla nasazená jako hráčka číslo tři, ačkoli na žebříčku figurovala až na jedenáctém místě. Opět se ve čtvrtfinále potkala s osmou hráčkou světa Capriatiovou, s níž prohrála 2–6, 6–4, 6–4. Tento zápas provázelo několik chybných výroků čárových rozhodčích, včetně jednoho sporného výroku, jenž vedl k zákazu rozhodování po zbytek turnaje pro hlavního rozhodčího zápasu. Utkání se stalo jedním z popudů pro zavedení jestřábího oka do profesionálního tenisu.\n\nDo konce roku odehrála pouze tři turnaje. Druhý titul sezóny vybojovala na China Open v Pekingu, když ve finále přehrála aktuální vítězku US Open Světlanu Kuzněcovovou. Pět týdnů poté odehrála linecký turnaj, na němž vypadla již ve druhém kole se sedmdesátou třetí tenistkou žebříčku Alinou Židkovovou, přesto se kvalifikovala na závěrečnou událost sezóny WTA Tour Championships. V Robinově skupině Turnaje mistryň přehrála světovou pětku Dementěvovou, podlehla jedničce Davenportové a porazila trojku Anastasii Myskinovou. Ze skupiny postoupila do semifinále, kde zvítězila nad dvojkou Mauresmovou ve třech setech 4–6, 7–6(2), 6–4, ale setjně jako ve Wimbledonu se její finálovou přemožitelkou stala šestka Šarapovová s výsledkem 4–6, 6–2, 6–4. Za stavu 2–5 ve druhé sadě si vyžádala přestávku na ošetření poranění břišního svalstva, které ji omezovalo zejména při podání. Rychlost prvního servisu činila pouze něco okolo 65 mph. V rozhodujícím setu nad soupeřkou přesto vedla již 4–0 na gamy, poté ovšem následoval zvrat, Šarapovová získala šest her v řadě a poslední utkání roku vyhrála. Na konci sezóny byla klasifikována na 7. místě žebříčku WTA a nevyhrála žádný grandslam ve dvouhře poprvé od roku roku 2001.\n\nNa Australian Open, poté, co Venus vypadla na počátku turnaje, vyvrátila názory, že sestry Williamsovy jsou již na ústupu ze svých nejlepších výsledků. Ve čtvrtfinále zdolala Mauresmovou 6–2, 6–2, v semifinále si poradila se čtvrtou nasazenou Šarapovovou po boji 2–6, 7–5, 8–6, když odvrátila tři mečboly Rusky. Ve finále ji čekala světová jednička Davenportová, nad kterou zvítězila 2–6, 6–3, 6–0 a připsala si v ženské dvouhře druhý titul z prvního grandslamu a sedmý celkově. Výhra ji katapultovala na 2. pozici žebříčku, následně prohlásila, že chce znovu usednut na světový tenisový trůn.\n\nNa dalších pěti turnajích se neprobojovala ani jednou do finále. Na pařížském Open Gaz de France odstoupila před čtvrtfinále kvůli žaludečním potížím . O tři týdny později skrečovala semifinále s Jelenou Jankovićovou na turnaji Dubai Duty Free Women's Open pro nataženou šlachu v pravém rameni. Za další měsíc podlehla ve čtvrtfinále kategorie Tier I turnaje NASDAQ-100 Open v Key Biscayne starší sestře Venus ve dvou setech 6–1, 7–6(8). Prohrála s ní poprvé od roku 2001. Následující týden ji zraněný levý kotník přinutil odstoupit ze čtvrtfinále antukové události Bausch & Lomb Championships v Amelia Island. Pět týdnů poté stále nezlepšila svůj výkon, když ve druhém kole kategorie Tier I římského Internazionali BNL d'Italia vypadla s domácí Francescou Schiavoneovou 7–6(2), 6–1. Zranění kotníku ji vyřadilo z účasti na grandslamu French Open.\n\nVrátila se ve Wimbledonu, kde byla čtvrtou nasazenou. Ovšem ani na nejslavnějším turnaji světa nedošlo ke zlepšení formy. První dvě kola vybojovala v třísetových zápasech a ve třetím již nestačila na osmdesátou pátou tenistku světa Jill Craybasovou 6–3, 7–6(4).\nPo výhře v prvním kole na Tier I Rogers Cupu v Torontu se opět ozvalo zranění levého kolene, které mělo za následek její odhlášení z turnaje. Na posledním grandslamu roku US Open nestačila ve čtvrtém kole na sestru Venus a prohrála 7–6, 6–2. Jednalo se o jejich vzájemný zápas, jenž spolu sehrály v nejranější fázi (osmifinále) jakéhokoli grandslamu od jejich prvního utkání na Australian Open v roce 1998. Do konce sezóny pak odehrála pouze jediné utkání, když v 1. kole pekingského China Open nestačila na sto dvacátou sedmou tenistku žebříčku Sun Tchien-tchien. Poprvé od roku 1998 se nekvalifikovala na závěrečný Turnaj mistryň pro nejlepší hráčky. Sezónu uzavřela na 11. místě, premiérově mimo elitní desítku žebříčku od roku 1998.\n\nNa začátku roku 2006 nenastoupila k žádnému přípravnému turnaji před Australian Open. Na tomto grandslamu hrála jako obhájkyně titulu, ovšem vypadla ve třetím kole se sedmnáctou hráčkou Slovenkou Danielou Hantuchovou ve dvou setech 6–1, 7–6(5). Následně se odhlásila z tokijského Toray Pan Pacific Open (jako důvod uvedla nedostatečnou kondici), z dubajského Dubai Duty Free Women's Open, a také z turnaje Tier I NASDAQ-100 Open v Key Biscayne. 10. dubna 2006 vypadla z první stovky žebříčku WTA (TOP 100), poprvé od 16. listopadu 1997. Krátce na to vydala prohlášení, že kvůli protrahovanému zranění kolene vynechá dva grandslamy French Open a Wimbledon. Na doporučení lékařů bude mimo hru až „do konce léta“.\n\nNa okruh se nakonec vrátila v červenci turnajem Western & Southern Financial Group Women's Open v Cincinnati. Díky herní neaktivitě klesla až na sto třicátou devátou pozici. V prvním kole hladce porazila světovou jedenáctku Myskinovou 6–2, 6–2. Došla do semifinále, v němž nestačila na turnajovou vítězku Věru Zvonarevovou. Semifinálové účasti dosáhla také v Los Angeles, kde podlehla dvacáté osmé hráčce světa Jankovićové ve dvou setech.\n\nNa US Open nastupovala jako nenasazená tenistka, v této pozici poprvé od roku 1998 a pořadatelé jí museli udělit divokou kartu, protože žebříčkové umístění bylo příliš nízké na to, aby se mohla vyhnout kvalifikaci. Ve třetím kole přešla přes sedmnáctou hráčku Srbku Anu Ivanovićovou, v osmifinále pak skončila na raketě nejvýše nasazené Mauresmové 6–4, 0–6, 6–2. Byl to její poslední zápas sezóny, rok uzavřela na 95. pozici žebříčku, nejnižší od roku 1997. Za celou sezónu odehrála pouze čtyři turnaje.\n\nSezónu 2007 zahájila s obnovenou důvěrou, když vyjádřila záměr vrátit se mezi deset nejlepších tenistek světa na žebříčku WTA, což wimbledonský vítěz a sportovní komentátor Pat Cash označil za „klamnou představu“.\n\nNa turnaji Moorilla Hobart International v Hobartu skončila ve čtvrtfinále. Do prvního grandslamu roku Australian Open nastupovala jako nenasazená hráčka z osmdesáté první pozice žebříčku a všeobecně bylo předpovídáno, že je „mimo hru.“ Nicméně ve třetím kole si poradila s pátou nasazenou Naděždou Petrovovou, což bylo její první vítězství nad hráčkou elitní desítky od výhry s Lindsay Davenportovou ve finále Australian Open 2005 před dvěma lety. Ve čtvrtfinále byla dva míče od vyřazení se Šachar Pe'erovou, než zápas otočila. Ve finále pak zdolala nejvýše nasazenou Marii Šarapovou hladce ve dvou setech 6–1, 6–2, čímž vyvrátila spekulace o nemožnosti návratu. Ve dvouhře se jednalo o třetí titul z Melbourne a celkově osmý grandslamový v singlu. Věnovala jej své zavražděné sestře Yetunde. Její finálové vystoupení označil magazín TENNIS.com za \"„jeden z nejlepších výkonů její kariéry“\" a BBC Sport uvedl, že se \"„pravděpodobně jednalo o nejsilovější pojetí hry, jaká kdy byla v ženském tenise k vidění.“\"\n\nPříští událostí se stal na konci března turnaj kategorie WTA Tier I floridský Miami Masters v Key Biscayne. Ve čtvrtém kole zopakovala výhru nad světovou dvojkou Šarapovovou 6–1, 6–1 a ve finále se střetla s jedničkou Justine Heninovou, kterou porazila 0–6, 7–5, 6–3, poté, co musela odvracet mečbol ve druhém setu..\n\nNa dalším turnaji kategorie Tier I Family Circle Cup v Charlestonu hraném na antuce skrečovala utkání druhého kola pro natažené tříslo. O týden později vyhrála svou premiérovou dvouhru v prvním kole Fed Cupu proti belgiskému družstvu hraného na tvrdém povrchu, ovšem k druhému singlu již nenastoupila, aby příliš nenamáhala koleno. Před druhým grandslamem French Open odehrála v rámci evropské přípravy pouze jediný antukový turnaj, a to v Římě Tier I Internazionali BNL d'Italia, kde došla do čtvrtfinále. V něm prohrála se čtrnáctou nasazenou Švýcarkou Patty Schnyderovou ve třech setech 6–3, 2–6, 7–6(5). Přesto jí tento výsledek stačil k návratu do první desítky žebříčku, a to na 9. místo. Na French Open nastupovala jako osmá nasazená, ve čtvrtfinále však nedokázala přejít přes příští vítězku Heninovou 6–4, 6–3. Svůj výkon označila za „odporný a příšerný“ a horší, než kdy předtím. Také prohlásila, že se cítí být „zahanbená.“.\n\nPřes pařížskou porážku patřila k favoritkám dalšího grandslamu ve Wimbledonu. Během čtvrtého kola proti Daniele Hantuchové za stavu 5–5 ve druhém setu upadla, protože ji postihla svalová křeč. Po přestávce na ošetření si podržela svůj servis a sadu dovedla do tiebreaku. Déšť však utkání přerušil na téměř dvě hodiny. Po obnovení hry dokázala zvítězit po setech 6–2, 6–7(2), 6–2. V následném čtvrtfinále však opět nestačila na světovou jedničku Heninovou, když jí podlehla 6–4, 3–6, 6–3. K zápasu nastoupila s pevnou bandáží lýtka a byla donucena hrát pomalý slajsovaný jednoručný bekhend, protože byla navíc limitována poraněním palce levé ruky. Po zápase se jí dostalo kritiky za nesportovní vyjádření, když prohlásila, že by Heninovou porazila, pokud by byla zdravá. Po třetím grandslamu sezóny se na žebříčku posunula o dvě příčky výše na 7. pozici, nejvyšší umístění od roku 2005.\n\nKvůli poranění levého palce odřekla turnaje hrané mezi Wimbledonem a US Open. Na posledním grandslamu přehrála ve čtvrtém kole aktuální wimbledonskou finalistku Marion Bartoliovou, aby poté prohrála potřetí za sebou ve čtvrtfinále grandslamu se stejnou tenistkou, Belgičankou Heninovou 7–6(3), 6–1.\n\nV říjnu nepřešla čtvrtfinále stuttgartského turnaje Porsche Tennis Grand Prix, když nestačila na světovou dvojku Světlanu Kuzněcovovou. Na další události dosáhla třetí finálové účasti v sezóně. Jednalo se o turnaj kategorie Tier I moskevský Kremlin Cup, na němž v semifinále oplatila předchozí prohru Kuzněcovové a ve finále si již neporadila s další Ruskou Jelenou Dementěvovou. Poslední výsledky ji však zajistily postup na 5. místo žebříčku a účast na závěrečném turnaji mistryň Sony Ericsson Championships in Madrid. Ovšem přítomnost na této události byla krátká. Po prohraném prvním setu premiérového utkání s Annou Čakvetadzeovou musela zápas skrečovat pro zranění a odstoupit z turnaje. Sezónu zakončila na 7. pozici žebříčku jako nejvýše postavená Američanka. V tomto postavení se ocitla poprvé od roku 2003.\n\nSezónu 2008 zahájila první účastí na mistrovství smíšených družstev Hopmanově poháru v australském Perthu. Do Melbourne přijela jako sedmá nasazená tenistka a toto postavení odpovídalo dosaženému výsledku, když na Australian Open vypadla ve čtvrtfinále se čtvrtou hráčkou světa a třetí nasazenou Jelenou Jankovićovou 6–3, 6–4. Byla to její čtvrtá čtvrtfinálová porážka na grandslamu v řadě. Také ve čtyřhře spolu se sestrou Venus vypadly mezi posledními osmi páry, když nestačily na turnajové sedmnáctky Číňanky Čeng Ťie a Jen C’.\n\nNásledně se odhlásila ze tří turnajů pro nutný stomatologický operativní výkon. Po návratu získala tři tituly za sebou. První z nich vybojovala na indickém turnaji kategorie Tier II Bangalore Open v Bengalúru, kde v semifinále porazila Venus 6–3, 3–6, 7–6(4), poté, co zachránila zápas odvrácením mečbolu za stavu 5–6 ve třetím setu. Jednalo se o jejich první vzájemné utkání od osmifinále na US Open 2005. Ve finále vyhrála nad Patty Schnyderovou. Na turnaji Tier I Sony Ericsson Open v Key Biscayne získala celkově pátý titul z tohoto podniku, čímž vyrovnala rekord Němky Steffi Grafové. Ve čtvrtfinále zde přešla přes světovou jedničku Heninovou, s níž předtím na grandslamech třikrát v řadě prohrála, v semifinále si poradila s dvojkou Kuzněcovovu a ve finále se čtyřkou Jankovićovou. Triumf v Key Biscayne se stal jubilejním třicátým titulem z dvouhry na okruhu WTA.\n\nNa turnaji Tier I Family Circle Cup v Charlestonu, zdolala ve čtvrtfinále počtvrté v řadě druhou nasazenou Šarapovovou. Ve finále zvítězila nad další Ruskou Věrou Zvonarevovou, čímž završila svůj desáty vyhraný turnaj v kategorii WTA Tier I a první hraný na antuce od French Open 2002. Její šňůra sedmnácti výher v řadě byla ukončena ve čtvrtfinále berlínského Tier I Qatar Telecom German Open, kde nestačila na Dinaru Safinovou po setech 2–6, 6–1, 7–6(5). Jako pátá nasazená na římském Tier I Internazionali BNL d'Italia prošla také mezi posledních osm, kde jí čekala Alizé Cornetová. Zápas se ovšem neuskutečnil, protože Williamsová odstoupila pro zranění zad.\n\nNa druhý grandslam French Open přijela v pozici páté nasazené tenistky. V celém pavouku ženské dvouhry byla jedinou vítězkou tohoto turnaje, protože čtyřnásobná šampiónka Heninová krátce předtím 14. května překvapivě ukončila profesionální kariéru. Ve třetím kole ovšem podlehla dvacáté sedmé nasazené Slovince Katarině Srebotnikové 6–4, 6–4.\n\nVe Wimbledon se jako šestá nasazená poprvé za poslední čtyři roky probojovala do semifinále. Ve třetím kole porazila bývalou světovou jedničku a wimbledonskou vítězku z roku 2006 Amélii Mauresmovou, v sesterském finále pak nestačila na Venus, která vyhrála ve dvou setech. Jednalo se o první grandslamové finále od roku 2003, v němž se sestry střetly. Společně pak triumfovaly bez ztráty setu v ženské čtyřhře a připsaly si první grandslamové vítězství v této soutěži od roku 2003.\n\nPoté odehrála čtyři utkání v americké profesionální tenisové lize World Team Tennis za klub Washington Kastles, když družstvu přispěla 49 body.\n\nNa kalifornském turnaji Bank of the West Classic ve Stanfordu byla první nasazenou hráčkou, ale semifinále proti kvalifikantce Aleksandře Wozniakové musela skrečovat za stavu 6–2, 3–1 kvůli obnovenému zranění levého kolene. Následující týden vynechala další turnaj East West Bank Classic hraný v Los Angeles.\n\nDo soutěže ženské dvouhry v rámci olympijského turnaje na pekingských Letních olympijských her 2008 nastupovala jako čtvrtá nasazená, ale nezvládla čtvrtfinále, když v něm podlehla páté nasazené a pozdější olympijské vítězce Jeleně Dementěvové ve třech setech 3–6, 6–4, 6–3. Spolu se sestrou Venus si zopakovaly triumf z LOH 2000 v Sydney a podruhé vyhrály soutěž ženské čtyřhry. Ve finále přehrály španělský pár Anabel Medinaová Garriguesová a Virginia Ruanová Pascualová.\nZ pozice čtvrté nasazené tenistky na poolympijském US Open porazila ve čtvrtfinále sedmou hráčku turnaje Venus 7–6(6), 7–6(7). V každém setu již prohrávala 3–5, v první sadě navíc odvrátila dva a ve druhé osm setbolů sestry. V semifinále přehrála Safinovou a ve finále druhou nasazenou Jankovićovou, která tak nadále zůstávala bez grandslamového titulu. Jednalo se o její třetí výhru na US Open v ženské dvouhře a celkově devátý singlový grandslam. Tento triumf ji zajistil návrat na světový trůn ženského tenisu – první místo žebříčku WTA, poprvé od roku 2003.\n\nNa stuttgartském podniku Tier II Porsche Tennis Grand Prix podlehla jako nejvýše nasazená ve druhém kole třicáté tenistce Li Na 0–6, 6–1, 6–4. Na turnaji si také zahrála se sestrou čtyřhru, ovšem po postupu do druhého kola byl americký pár nucen odstoupit kvůli zranění Serenina levého kotníku. 3. října 2008 se odhlásila z Tier I Kremlin Cupu v Moskvě pro přetrvávající zranění a únavu z náročného programu. Odpočinek ji stál první místo žebříčku, které přenechala Srbce Jankovićové.\n\nNa závěrečném turnaji mistryň Sony Ericsson Championships v Dauhá nejdříve zvítězila v Robinově skupině nad Safinovou, poté prohrála se sestrou Venus 5–7, 6–1, 6–0 a do plánovaného třetího utkání proti Dementěvové vůbec nenastoupila pro poranění břišního svalstva. Sezónu završila 2. místem na žebříčku, nejlepším umístěním i celkovou předvedenou hrou od roku 2003.\n\nNa svém prvním turnaji v roce 2009 Medibank International v Sydney startovala z pozice nejvýše nasazené hráčky. V prvním kole měla problémy s Australankou Samanthou Stosurovou, když odvrátila čtyři mečboly za stavu 5–4 ve třetí sadě pro podávající soupeřku. Utkání vybojovala poměrem 6–3, 6–7(4), 7–5. Ve čtvrtfinále zdolala mladou Dánku Carolinu Wozniackou také s obtížemi 6–7(5), 6–3, 7–6(3), když zachránila tři mečboly protihráčky za stavu 5–6 v rozhodujícím setu. Posledním zápasem se pro ni stalo semifinále, v němž podlehla potřetí za sebou Rusce Jeleně Dementěvové tentokrát 6–3, 6–1.\nNa první grandslam sezóny Australian Open přijela v roli druhé nasazené hráčky. Ve dvou utkáních se ocitla tři míče od vyřazení, ve čtvrtfinále pak porazila osmou nasazenou Světlanu Kuzněcovovou a v semifinále přešla přes turnajovou čtyřku Dementěvovou. Svůj desátý grnadslamový titul z dvouhry získala po hladké finálové výhře trvající 59 minut nad Ruskou Dinarou Safinovou po setech 6–0, 6–3. Vítězství ji vrátilo na první místo žebříčku WTA a získaná finanční odměna z ní učinila nejlépe vydělávající sportovkyni všech dob, když si na prémiích připsala více peněz než druhá v hodnocení, golfistka Annika Sörenstamová. Potřetí také v Melbourne zvítězila se sestrou Venus v ženské čtyřhře.\n\nNa pařížském Open GDF SUEZ odstoupila před semifinále s Dementěvovou pro zranění kolena. Do turnaje Barclays Dubai Tennis Championships z kategorie Premier 5 v rámci okruhu WTA 2009 nastupovala jako nejvýše nasazená tenistka. Ve čtvrtfinále přehrála bývalou světovou jedničku Srbku Anu Ivanovićovou, skončila ovšem na raketě sestry Venus po semifinálové prohře 6–1, 2–6, 7–6(3).\n\nNa turnaji Sony Ericsson Open v Key Biscayne, z kategorie Premier Mandatory, postupně zdolala tři nejlepší čínské hráčky, a to světovou třicet čtyřku Pcheng Šuaj, poté sedmnáctou nejlepší tenistku světa Čeng Ťie a nakonec čtyřicítku Li Na, čímž se probojovala do semifinále, v němž oplatila poslední porážku sestře Venus v poměru 6–4, 3–6, 6–3. Na turnaji hrála se zraněním stehna a ve finále nestačila na jedenáctou nasazenou Bělorusku Viktorii Azarenkovou.\n\nFinálová prohra se stala první ze šňůry čtyř nevyhraných zápasů v řadě, což je dosud v tomto ohledu její osobní rekord. Na třech odehraných antukových turnajích odešla poražena hned v prvním kole, včetně událostí kategorie Premier 5 Internazionali d'Italia v Římě a Premier Mandatory Mutua Madrilena Madrid Open. 20. dubna musela po nevyrovnaných výkonech přenechat post světové jedničky Rusce Safinové. Přestože před French Open nevyhrála ani jeden zápas na antuce, ve druhém grandslamu sezóny došla až do čtvrtfinále, v němž podlehla budoucí vítězce Světlaně Kuzněcovové po vyrovnaném boji 7–6 (4), 5–7, 7–5. Tato prohra přerušila její sérii osmnácti grandslamových výher v řadě.\nSvou formu opět zlepšila ve Wimbledonu. V semifinále musela proti čtvrté nasazené Rusce Dementěvové odvracet mečbol, přesto utkání dovedla do vítězného konce po setech 6–7(4), 7–5, 8–6. Ve finále se střetla se starší sestrou Venus, kterou přehrála 7–6(3), 6–2 a získala třetí titul z dvouhry nejslavnějšího turnaje světa, celkově jedenáctý grandslamový. Ačkoli byla ve dvouhře aktuální vítězkou tří ze čtyř grandslamů, nestačilo to na pozici světové jedničky, kterou nadále zůstala Safinová. Jízlivými poznámkami se tak veřejně zmínila o systému přidělování bodů do žebříčku WTA. Spolu s Venus obhájily titul v ženské čtyřhře a připsaly si celkově devátý grandslam v této soutěži.\n\nPo Wimbledonu odehrála dva turnaje kategorie Premier. Prvním z nich byl Western & Southern Financial Group Women's Open v Cincinnati, na němž vypadla ve třetím kole, druhým pak Rogers Cup, kde v semifinále podlehla světové pětce Dementěvové.\n\nDo US Open vstupovala jako druhá nasazená tenistka. Grandslam pro ni skončil v semifinále, v němž ji zastavila příští vítězka Belgičanka Kim Clijstersová, která se na dvorce vrátila po osmnácti měsíční mateřské dvolené. Zápas provázely vyhrocené momenty. Ve chvíli, kdy Williamsová podávala za stavu 15–30 při poměru gamů 4–6 a 5–6, čárová rozhodčí zahlásila při jejím druhém podání chybu nohou, což automaticky znamenalo dva mečboly pro belgickou soupeřku. Raketou začala rozrušeně gestikulovat směrem k lajnové rozhodčí a sprostě se na ni ohradila: \"„Přísahám Bohu, že vezmu ten zasranej míček a narvu ho do tvýho zasranýho krku.“\" Toto nesportovní chování vyústilo v penalizaci od hlavní rozhodčí zápasu. Ta jí udělila trestný míček – jednalo se o druhý prohřešek, již předtím obdržela varování za hození rakety – a zápas tak skončil bez aktivní dohry na dvorci, výsledkem 6–4, 7–5 pro Clijstersovou. Následující den obdržela nejvyšší možnou pokutu turnaje, a to 10 000 dolarů plus 500 dolarů za hození rakety. Incident byl poté vyšetřován Grandslamovým výborem. V listopadu 2009 vydal prohlášení, že musí uhradit pokutu ve výši 175 000 dolarů, jinak jí bude zakázán start na příštím US Open nebo jiném grandslamovém turnaji. Začalo ji také běžet dvouleté zkušební období, ve kterém se nesmí během grandslamu dopustit žádného nezdvořilého či agresivního chování, pod hrozbou zákazu startu na nejbližším ročníku US Open. Pokud nebude zaznamenán žádný takový incident ve stanovené lhůtě pokuta se jí sníží na 82 500 dolarů. Hráčka se za své chování odmítla omluvit, jak na pozápasové tiskové konferenci, tak v oficiálním prohlášení vydaném následujícího dne. Omluvu čárové rozhodčí vyjádřila až dva dny po zápase. Ze čtyřhry hrané s Venus nebyla diskvalifikována a sesterský pár grandslam vyhrál, třetí ženskou čtyřhru ze čtyř možných v aktuální sezóně a celkově desátý společný titul.\nPo US Open odehrála dva turnaje. Nejdříve událost z kategorie Premier Mandatory China Open v Pekingu, kde byla vyřazena ve třetím kole Ruskou Naděždou Petrovovou a nakonec turnaj mistryň WTA Tour Championships v katarském Dauhá, na němž v Robinově skupině postupně porazila světovou sedmičku Venus Williamsovou, pětku Dementěvovou a trojku Kuzněcovovou. V utkání se sestrou odvrátila mečbol v tiebreaku třetího rozhodujícího setu. Semifinálový zápas zůstal nedohrán, protože aktuální finalistka z US Open Wozniacká za stavu 6–4, 0–1 utkání skrečovala. Ve finále se opět střetla se sestrou Venus, podruhé během čtyř dnů, a podruhé v řadě zvítězila nad unavenou a chyby produkující sourozenkyní, tentokrát v poměru setů 6–2, 7–6(4). Získala tak druhé singlové vítězství z turnaje mistryň.\n\nSezónu podruhé v kariéře zakončila jako nejlepší hráčka světa na 1. místě žebříčku. Odehrála v ní celkem 16 turnajů, což bylo více než kdy předtím. Překonala také absolutní rekord Justine Heninové z roku 2007 ve výši výdělku za jednu sezónu, když si na odměnách okruhu 2009 připsala 6 545 586 dolarů. Ve čtyřhře sestry Williamsovy zakončily shodně na druhém místě žebříčku, přestože odehrály pouhých šest turnajů, ostatní tenistky umístěné na předních pozicích hrají minimálně 16 a více turnajů. Připsala si pět grandslamových vítězství, dvě ve dvouhře a tři ve čtyřhře, celkově jich na svém kontě měla dvacet tři.\n\nAgentura Associated Press jí vyhlásila \"Sportovkyní roku\", když ve volbě drtivě vyhrála, získala 66 z celkových 158 hlasů – žádný jiný kandidát neobdržel více než 18 hlasů. Mezinárodní tenisová federace ji pak vyhlásila mistryní světa ve dvouhře i čtyřhře.\n\nPremiérovou událostí sezóny 2010 se pro ni stal turnaj v Sydney. V semifinále si poradila s Francouzskou Aravane Rezaïovou po setech 3–6, 7–5, 6–4, přestože ve druhé sadě již prohrávala 2–5 a byla dva míče od vyřazení. Ve finálovém utkání nestačila na obhájkyni titulu a světovou pětku Jelenu Dementěvovou 6–3, 6–2.\n\nNa prvním grandslamu roku Australian Open obhajovala trofeje z dvouhry a společně s Venus i ze čtyřhry. Do čtvrtfinále prošla bez ztráty jediného ztraceného servisu i setu, vyřadila v něm Bělorusku Viktorii Azarenkovou po náročném boji 4–6, 7–6, 6–2, když ve druhém setu prohrávala 0–4 a byla blízko prohry. V semifinále přehrála šestnáctou nasazenou Li Na 7–6(4), 7–6(1) poté, co proměnila až pátý mečbol, jenž znamenal postup do pátého singlového finále tohoto turnaje a celkově patnáctého v kariéře. V něm porazila šampiónku z roku 2004 Belgičanku Justine Heninovou ve třech sadách 6–4, 3–6, 6–2 a připsala si dvanáctý grandslam ve dvouhře, čímž v rámci otevřené éry předčila Australanku Margaret Courtovou s 11 tituly. Utkání s Heninovou bylo premiérovým finálovým zápasem na grandslamu. Poprvé od dablu Jennifer Capriatiové v letech 2001–02 se Američanka stala první, které se podařilo obhájit trofej. Také ve čtyřhře úspěšně završily obhajobu se sestrou Venus, když bez větších problémů ve finále zdolaly světové jedničky Caru Blackovou a Liezel Huberovou 6–4, 6–3.\n\nZranění dolní končetiny si vynutilo její odhlášení z dalších pěti turnajů, včetně dvou událostí kategorie Premier 5 Barclays Dubai Tennis Championships a kategorie Premier Mandatory Sony Ericsson Open ve floridském Key Biscayne.\n\nNa okruh se vrátila až římským Internazionali BNL d'Italia, kde se probojovala do semifinále, v němž podlehla Srbce Jeleně Jankovićové po setech 4–6, 6–3, 7–6(5). Za stavu 5–4 ve třetí sadě měla mečbol, který ovšem neproměnila a následně nevyužila ani nadějný stav vedení 5–2 v rozhodujícím tiebreaku.\n\nNa Mutua Madrileña Madrid Open měla v prvním kole volný los. Utkání druhého kola se stalo nejdelším v její dosavadní kariéře. Zahrála v něm 73 nevynucených chyb, přesto po třech hodinách a dvaceti šesti minutách udolala Rusku Věru Duševinovou v poměru setů 6–7(2), 7–6(5), 7–6(5). Ve druhé sadě odvrátila za stavu 5–6 mečbol soupeřky a v úvodu třetího setu si poranila horní končetinu. Následující zápas prohrála se šestnáctou nasazenou Naděždou Petrovovou 4–6, 6–2, 6–3. Proměnila pouze dva z osmi nabízených brejkbolů Rusky. Ženskou čtyřhru vyhrály společně s Venus.\n\nNa druhém grandslamu roku French Open prošla snadno přes první tři kola, v osmifinále přehrála Šachar Pe'erovou, ovšem ve čtvrtfinále podlehla Australance Samantě Stosurové v poměru 6–3, 6–7(2), 8–6. Během zápasu zahrála 46 nevynucených chyb a promarnila možnost ukončit duel, když neproměnila mečbol za stavu 5–4 v rozhodujícím setu. Jednalo se o první grandslam od French Open 2008, který nevyhrála nebo nebyla poražena budoucí vítězkou turnaje. Od roku 2003 zde nepostoupila dále než do čtvrtfinále. Ve čtyřhře byly s venus prvním nasazeným párem. Po semifinálové výhře nad Huberovou a Anabel Medinaovouu Garriguesovou si poprvé v kariéře zajistily 1. místo na žebříčku WTA pro čtyřhru, i přes významně nižší počet odehraných turnajů na okruhu než ostatní tenistky. Ve finále pak přehrály dvanáctou nasazenou česko-slovinskou dvojici Květa Peschkeová a Katarina Srebotniková po hladkém průběhu 6–2, 6–3 a získaly čtvrtý grandslam v ženské čtyřhře za sebou.\n\nV úvodním kole Wimbledonu porazila mladou Portugalku Michelle Larcherovou de Britovou 6–0, 6–4 poté, co prezentovala vynikající první servis s patnácti zahranými esy. Ve druhém kole si hladce poradila s Annou Čakvetadzeovou 6–0, 6–1 a následovala další výhra se Slovenkou Dominikou Cibulkovou 6–0, 7–5, opět doplněna výjimečným servisem s 20 zahranými esy. V osmifinále přehrála bývalou wimbledonskou vítězku Marii Šarapovovou 7–6(9), 6–4, když v první sadě odvrátila tři setboly a celkově nastřílela 19 es. Čtvrtfinálové utkání vyhrála s Číňankou Li Na po setech 7–5, 6–3, aby se v semifinále střetla s překvapením turnaje Češkou Petrou Kvitovou, jíž porazila 7–6(5), 6–2, přestože v prvním setu na ni měla soupeřka break. Ve čtyřhře s Venus vyhrály poslední dva ročníky. Hattrick se jim ovšem nezdařil, když ve čtvrtfinále nestačily na ruskou dvojici Jelena Vesninová a Věra Zvonarevová, jíž podlehly ve třech sadách 3–6, 6–3, 6–4.\n\nDne 3. června 2010 triumfovala bez jakýchkoli problémů ve finále ženské dvouhry nad Věrou Zvonarevovou po setech 6–3, 6–2. Ruska si nevytvořila ani jedinou brejkbolovou šanci, zatímco Američanka třikrát prolomila její podání. Mimo jiné, v sedmi odehraných zápasech neztratila jediný set. Získala tak 13. grandslamový titul ve dvouhře. Devítinásobná vítězka wimbledonské dvouhry Martina Navrátilová označila její servis za nejlepší, který kdy od ženy viděla, jednoduše „úžasný“. S celkově zahranými 89 esy překonala rekord v nejvyšším počtu zahraných es tenistkou na jednom grandslamovém turnaji. Finalistka prohlásila, že Serena často mění umístění, rotaci a sílu při podání. Navrátilová dodala, že ji řadí mezi pět nejlepších tenistek historie, protože \"„velikost hráče nespočívá pouze v počtu vyhraných grandslamů či turnajů, ale také v jeho komplexním pojetí hry. A ve všech těchto kvalitách dosáhla Serena vrcholu.“\"\n\nPo wimbledonské výhře se objevila na obálce časopisu \"Sports Illustrated\". V srpnu před US Open oznámila, že se na doporučení lékařů nezúčastní posledního grandslamu sezóny. Pro dlouhodobou herní absenci ji 11. října na prvním místě žebříčku WTA vystřídala dvacetiletá Dánka Caroline Wozniacká. Do konce sezóny již neodehrála žádný zápas. Rok zakončila na 4. místě singlového žebříčku, když za celý rok odehrála pouze šest turnajů. V deblovém umístění skončila na 11. místě se čtyřmi odehranými událostmi.\n\nPro pokračující zotavování po zranění nohy se na začátku sezóny odhlásila z Hopmanova pojáru i úvodního grandslamu Australian Open. 2. března 2011 potvrdila informaci, že u ní došlo ke vzniku hematomu a rozvoji plicní embolie.\n\nNa okruh se vrátila turnajem v Eastbourne AEGON International, na němž vyhrála první zápas od předchozího Wimbledonu nad Cvetanou Pironkovovou. Ve druhém kole ji vyřadila třetí nasazená Ruska Věra Zvonarevová po třech hodinách hry.\n\nNásledoval Wimbledon, do kterého přijížděla jako obhájkyně titulu. Přestože na žebříčku figurovala na 26. příčce, pořadatelé ji nasadili jako turnajovou sedmičku. V úvodním kole zdolala francouzskou dvojku Aravane Rezaïovou, poté si poradila s Rumunkou Simonou Halepovou a ve třetí fázi s Marií Kirilenkovou. V osmifinále pak nestačila na turnajovou devítku Marion Bartoliovou.\n\nV letní části sezóny se objevila na amerických betonech ve Stanfordu, kde z pozice nenasazené hráčky přešla v úvodních dvou kolech přes Anastasii Rodionovovou a Kirilenkovou. Ve třetím dějství turnaje ji čekala aktuální wimbledonská finalistka Maria Šarapovová, s níž si poradila ve dvou setech. Mezi posledními čtyřmi zdolala wimbledonskou semifinalistku Sabine Lisickou a první titul sezóny si připsala, když ve finále oplatila wimbledonskou porážku Bartoliové po výhře ve dvou sadách. Triumf pro ni představoval 38. vítězství na okruhu WTA ve dvouhře.\n\nNásledně se účastnila kanadského Rogers Cupu, kde po vyřazení Aljony Bondarenkové, postoupila bez ztráty setu také přes Němku Julii Görgesovou. Následovaly třísadové výhry nad Čeng Ťie a Lucií Šafářovou, po nichž v semifinále narazila na jednu z tenistek s nejstabilnějšími výkony v probíhající sezóně Viktorii Azarenkovou. Po výhře nad Běloruskou postoupila do druhého finále v řadě. V něm na její raketě skončila zlepšující se australská hráčka Samantha Stosurová a připsala si 39. singlový titul kariéry.\n\nNa cincinnatském turnaji nejdříve porazila Češku Lucii Hradeckou, aby do druhého kola již nenastoupila pro zranění pravého palce na noze.\n\nDo posledního newyorského grandslamu roku US Open vstupovala jako turnajová dvacet osmička. Na cestě do finále prošla přes mladou Srbku Bojanu Jovanovskou, Nizozemku Michaëllua Krajicekovou, Bělorusku Azarenkovou a po dalších dvousetových výhrách nad Anou Ivanovićovou, Anastasií Pavljučenkovovou se probojovala do semifinále. V něm porazila světovou jedničku Caroline Wozniackou. V boji o titul jí pak předešlou finálovou prohru oplatila Samantha Stosurová po přesvědčivém výsledku 2–6 a 3–6. V utkání došlo k incidentu Williamsové s hlavní řeckou rozhodčí zápasu Evou Asderakiovou, která v první hře druhé sady učinila kontroverzní rozhodnutí. Během výměny za stavu 30:40, jež znamenala breakbol pro Australanku, Williamsová po odehrání míče zakřičela s viditelnou prodlevou, v momentu kdy se Stosurová snažila dosáhnout na míč, jenž nezachytila. Měla tak následovat shoda. Rozhodčí však využila pravidla o úmyslném vyrušení soupeřky během hry a míč přidělila Australance, která získala první hru. Američanka s protesty neuspěla, a po zbytek následně prohraného zápasu, pokračovala s narážkami vůči ní. Po skončení utkání jí odmítla podat ruku a při následném komentáři míč označila „za vítězný (winner), který ale nebyl započítán“. Vrchní rozhodčí turnaje se později hlavní rozhodčí utkání zastal a inkriminované rozhodnutí označil za správné.\n\nFinále na US Open představovalo její poslední utkání sezóny. Rok zakončila na 12. místě se dvěma tituly a bilancí dvacet dva výher a tří proher. Celkově odehrála pouze šest turnajů.\n\nSezónu zahájila premiérovou účastí na Brisbane International v rámci přípravy na Australian Open. Během zápasu s Bojanou Jovanovskou si v gamu, kdy již podávala na vítězství v utkání, zranila pravý kotník. Důsledkem bylo odstoupení z turnaje. Do melbournského Australian Open se stihla zotavit a jako dvanáctá nasazená neztratila v úvodních třech kolech žádný set. V osmifinále však podlehla Rusce Jekatěrině Makarovové poměrem 2–6 a 3–6. Poté odehrála vítěznou dvouhru za americký tým v úvodním kole Světové skupiny II Fed Cupu nad Anastasií Jakimovovou po setech 5–7, 6–1 a 6–1, čímž pomohla Američankám k výhře nad Běloruskem 5:0 na zápasy a postupu do baráže o Světovou skupinu.\n\nNa floridském Miami Masters jako desátá nasazená oplatila porážku z US Open Australance Stosurové, když vyhrála 7–5 a 6–3. Vítězství jí zajistilo návrat do elitní světové desítky. Ve čtvrtfinále však nestačila na Dánku Caroline Wozniackou, jíž podlehla poměrem 4–6 a 4–6. Následující týden zaznamenala premiérovou finálovou účast v sezóně, které dosáhla na turnaji v Charlestonu hraném na zelené antuce. V semifinále přešla hladce přes Stosurovou 6–1 a 6–1 a v boji o titul dalším jednoznačným výsledkem 6–0 a 6–1 vyhrála nad Luciíe Šafářovou. Jednalo se o jubilejní 40. titul její kariéry ve dvouhře na okruhu WTA. Na žebříčku postoupila na 9. příčku.\n\nEvropskou sezónu zahájila na modré antuce turnaje Mutua Madrileña Madrid Open, kde si jako nasazená devítka podruhé v řadě zahrála finále. Ve třetím kole zvládla utkání s Caroline Wozniackou poměrem 1–6, 6–3 a 6–2. Čtvrtfinále znamenalo vyřazení soupeřky a světové dvojky Marie Šarapovové po setech 6–1, 6–3. Postupem do finále přes překvapení turnaje, kvalifikantku Lucii Hradeckou, poskočila na šesté místo světové klasifikace. V boji o madridský titul si pak snadno poradila se světovou jedničkou Viktorií Azarenkovou výsledkem 6–1 a 6–3, čímž získala 41. singlovou turnajovou trofej.\n\nNásledně odletěla na Rome Masters, kde jako devátá nasazená došla do semifinále. Před jeho začátkem z turnaje odstoupila pro zádové zranění a Číňanka Li Na prošla do finále bez boje. Na žebříčku znovu postoupila o jedno místo na pátou pozici. Na pařížském grandslamu French Open zaznamenala jako jedna z favoritek negativní osobní rekord. Z pozice páté nasazené tenistky skončila již v úvodním kole na raketě 111. hráčky světa Francouzky Virginie Razzanové po setech 6–4, 6–7 a 3–6, což znamenalo první prohru v úvodním kole dvouhry Grand Slamu v kariéře. Roland Garros pro ni představoval 47. start v singlové grandslamové soutěži. Do smíšené čtyřhry pak nastoupila poprvé od Australian Open 1999. S krajanem Bobem Bryanem však vypadli v úvodní fázi turnaje, když nestačili na argentinský pár Gisela Dulková a Eduardo Schwank po setech 5–7, 6–3 a [6–10].\n\nDo travnatého Wimbledonu vstupovala jako turnajová šestka. V úvodním kole si poradila s Barborou Záhlavovou-Strýcovou a následně také s Melindou Czinkovou. Ve třetím kole narazila na dvacátou pátou nasazenou čínskou hráčku Čeng Ťie. Ve vítězném třísetovém utkání nastřílela 23 es, což znamenalo nový ženský wimbledonský rekord. V osmifinále přešla přes Kazašku Jaroslavu Švedovovou a mezi posledními osmi se střetla s českou obhájkyní titulu Petrou Kvitovou, jíž nepovolila ani jeden set. Při semifinálové výhře nad světovou dvojkou Viktorií Azarenkovouá poměrem 6–3 a 7–6, opět posunula svůj nedávný rekord na 24 es zahraných v jediném utkání. V boji o mísu Venus Rosewater narazila na třetí hráčku světové klasifikace Polku Agnieszku Radwańskou, pro niž to byla debutová účast v grandslamovém finále. Williamsová zvítězila výsledkem 6–1, 5–7 a 6–2. Připsala si tak 14. singlový grandslam kariéry a pátý wimbledonský, čímž se ve wimbledonské statistice vyrovnala starší sestře Venus.\nVe wimbledonské ženské čtyřhře nastoupila po boku Venus. Jednalo se o jejich první deblový turnaj od Wimbledonu 2010. Ve finále zdolaly šestý nasazený pár Češek Andrea Hlaváčková a Lucie Hradecká výsledkem 7–5 a 6–4. Společně získaly pátý titul v této soutěži a celkově třináctý grandslamový.\n\nTýden po londýnské události se objevila ve Stanfordu, kde obhajovala titul z pozice nasazené jedničky. Do finále se probojovala se ztrátou pouhých deseti gamů z předešlé části turnaje. Poprvé od roku 2004 se v boji o titul na americkém ženském turnaji utkaly dvě Američanky. Williamsová přehrála krajanku Coco Vandewegheovou, startující jako šťastnou poraženou, výsledkem 7–5 a 6–3. Výhra pro ni znamenala 43. titul na okruhu.\n\nPoté se vrátila zpět do Londýna, kde na přelomu července a srpna proběhly Letní olympijské hry. Hrálo se opět na trávě v All England Clubu. Semifinále ženské dvouhry proti běloruské světové jedničce Azarenkové pro ni znamenalo hladkou výhru 6–1, 6–2. Ve finále pak deklasovala v nejjednoznačnějším zápase o olympijské zlato v historii Mariu Šarapovovou 6–0 a 6–1. Během šesti zápasů Williamsová ztratila pouze 17 her, což představovalo poměr 81 % vyhraných gamů. V celém turnaji, včetně ženské čtyřhry, neprohrála ani jeden set. Ziskem zlaté medaile ve dvouhře se po Steffi Grafové stala druhou tenistkou historie, která završila Golden Slam, tj. vyhrála na všech čtyřech grandslamech a také soutěž olympijských her ve dvouhře.\n\nV ženské čtyřhře nastoupila se sestrou Venus a celou soutěž opět vyhrály, jako tři týdny předtím ve Wimbledonu. Finálový zápas měl dokonce stejné složení, když proti nim nastoupil čtvrtý nasazený pár Hlaváčková s Hradeckou. Zlatou medaili získaly Američanky výhrou ve dvou sadách 6–4 a 6–4. Staly se tak prvními tenistkami, včetně mužských kategorií, které dokázaly vyhrát konkrétní olympijskou soutěž třikrát. Předešlé dva tituly získaly v letech 2000 a 2008. Současně obě sourozenkyně dokázaly jako první tenistky či tenisté získat na olympijských turnajích čtyři zlaté kovy.\n\nDo US Open vstupovala jako čtvrtá nasazená. Předchozí formu z letní části potvrdila sérií 23 vítězných gamů, kterou zahájila za stavu 4–4 v prvním setu utkání třetího kola s Jekatěrinou Makarovovou a ukončila ji až při poměru 3–0 první sady čtvrtfinále proti Aně Ivanovićové. V semifinále si poradila s Italkou Erraniovou a v boji o titul zdolala světovou jedničku Azarenkovou ve třech setech, přestože v rozhodujícím dějství již prohrávala 3–5 na gamy. Následně však vyhrála čtyři hry a utkání dovedla do vítězného konce. Zařadila se tak po bok Steffi Grafové a starší sestry Venus Williamsové, jako třetí tenistka historie, která dokázala v jedné sezóně vyhrát Wimbledon, letní olympijské hry a US Open.\n\nSezónu uzavřela istanbulským Turnajem mistryň, do něhož vstupovala jako třetí nasazená. Poté, co v základní skupině porazila Kerberovou, Li i Azarenkovou, postoupila do semifinále, kde přešla přes Agnieszku Radwańskou. V boji o titul zdolala Šarapovovou po setech 6–4 a 6–3. Připsala si tak třetí vítězství z této události.\n\nBěhem sezóny vyhrála jedenáct singlových titulů, nejvíce ve své kariéře v rozmezí jediného roku. V únoru se vrátila na 1. místo žebříčku WTA, které již neopustila a na antuce neprohrála žádný zápas.\n\nRok odstartovala titulem na Brisbane International, kde ve finále zdolala Anastasii Pavljučenkovovou 6–2, 6–1. V celém turnaji ztratila pouze 17 her a na Australian Open přijížděla jako hlavní favoritka. V úvodním kole ženské dvouhry proti Gallovitsové-Hallové si však poranila kotník. Přesto prošla do čtvrtfinále, v němž ji vyřadila Sloane Stephensová 6–3, 5–7 a 4–6.\n\nČtvrtfinálovou výhrou na únorovém Qatar Total Open nad Petrou Kvitovou, se pošesté vrátila do čela klasifikace WTA. Ve finále nestačila na Viktorii Azarenkovou 6–7, 6–2 a 3–6. Po prohře však odstartovala šňůru 34zápasové neporazitelnosti na Sony Open Tennis, kde po zdolání Marii Šarapovové 4–6, 6–3, 6–0, slavila titul. Série pokračovala triumfem na Family Circle Cupu po finálovém vítězství nad Jelenou Jankovićovou 3–6, 6–0, 6–2, trofejí z Mutua Madrid Open, kde na ni nestačila opět Šarapovová 6–1, 6–4, a další turnajovou výhrou na římském Internazionali BNL d'Italia, kde si poradila s Azarenkovou 6–1, 6–3.\n\nVýbornou formu potvrdila svým druhým titulem z French Open, když v rozhodujícím střetnutí zdolala obhájkyni titulu Šarapovovou 6–4 a 6–4. Po Martině Navrátilové, Chris Evertové a Steffi Grafové se stala čtvrtou ženou, jež vyhrála každý z grandslamových turnajů alespoň dvakrát. Její neporazitelnost ukončila až v osmifinále Wimbledonu Němka Sabine Lisická.\n\nO tři týdny později si připsala premiérové vítězství kariéry v kategorii International na Swedish Open, kde si ve finále poradila se švédskou Johannou Larssonovou 6–4, 6–1. Trofej znamenala, že v sezóně 2013 zůstala na antuce neporažena. Letní US Open Series rozehrála na Rogers Cupu, na němž získala osmý triumf roku po finálové výhře nad Soraně Cîrsteaové 6–2, 6–0. Do boje o titul se probojovala další týden na Cincinnati Masters a finálová účast jí zajistila výhru v celé sérii US Open. Turnaj však nevyhrála, když v posledním zápase byla nad její síly Viktoria Azarenková. Sedmnáctou grandslamovou trofej kariéry si připsala na US Open, kde ve finále oplatila Azarenkové čerstvou porážku. Na čínském China Open pak triumfovala podesáté v roce, když v duelu o titul hladce zdolala Jelenu Jankovićovou 6–2, 6–2. Poprvé v kariéře tak během jedné sezóny dosáhla na dvouciferný počet titulů z dvouhry.\n\nPodruhé za sebou vyhrála všech pět utkání na závěrečném Turnaji mistryň v Istanbulu, kde si po semifinálové výhře nad Jankovićovou poradila v boji o titul s čínskou turnajovou čtyřkou Li Na ve třech setech. Sezónu tak potřetí v kariéře zakončila na 1. místě žebříčku.\n\nV úvodu sezóny prodloužila svou neporazitelnost úspěšnou obhajobou Brisbane International na dvacet dva zápasů. V semifinále si počtrnácté v řadě poradila se čtvrtou hráčkou žebříčku Marií Šarapovovou a ve finále zdolala světovou dvojku Viktorii Azarenkovou po dvousetovém průběhu. Během Australian Open jí stěžovalo hru zranění. V osmifinále vypadla se Srbkou Anou Ivanovićou. Později sdělila, že uvažovala o odstoupení z turnaje před třetím kolem proti Hantuchové vzhledem k zádovým potížím. Mezi poslední čtyřku tenistek došla na Dubai Tennis Championships, kde byla nad její síly Francouzka Alizé Cornetová. Poprvé od srpnového Western & Southern Open 2012, nepočítaje grandslam, tak byla vyřazena již před branami finále, a poprvé od dané události také prohrála utkání bez zisku jediné sady.\n\nBřeznový Indian Wells Masters opět bojkotovala. V daných dvou týdnech překonala šestou v pořadí a dětský idol Moniku Selešovou v počtu 178 týdnů na čele světové klasifikace. Jako obhájkyně titulu přijížděla na Miami Masters, kde po semifinálovém vyřazení Šarapovové zdolala i Li Na a ziskem rekordního sedmého titulu z floridské události tak překonala Agassiho výkon. Na zelené antuce Family Circle Cupu překvapivě vypadla ve svém úvodním duelu druhého kola se Slovenkou Janou Čepelovou, když ji provázelo poranění dolní končetiny. Následně uvedla, že se cítí být vyčerpaná a na několik týdnů si potřebuje od tenisu odpočinout. Na dvorce se vrátila květnovým Madrid Masters, kde před čtvrtfinále s Petrou Kvitovou odstoupila pro zranění levého stehna. Ze šesté na druhou pozici v žebříčku WTA Race pro turnaj mistryň se posunula po třetím úspěšně obhájeném titulu v sezóně, když opanovala Rome Masters. Po semifinálové odplatě z lednového grandslamu s Ivanovićovou zvládla i finálový duel proti světové jedenáctce Saře Erraniové, která na ni uhrála jen tři gamy. Ve druhém kole navazujícího French Open však utržila nejhorší grandslamovou porážku v kariéře, když Španělce Garbiñe Muguruzaové dokázala odebrat po dvou hrách v každém setu.\n\nVe Wimbledonu si v prvních dvou kolech poradila s Annou Tatišviliovou a Chanelle Scheepersovou. Ve třetí fázi však překvapivě vypadla s Francouzkou Alizé Cornetovou, s níž utržila druhou prohru v roce. Jednalo se o její nejrychlejší wimbledonské vyřazení od sezóny 2005. Ze soutěže čtyřhry, kde hrála po boku Venus, musel sesterský pár utkání druhého kola skrečovat za stavu 0–3 na gamy, když mladší ze sourozenkyň nebyla schopna hry. Oficiálním prohlášením bylo sděleno za příčinu virové onemocnění. Následně se odhlásila ze Swedish Open.\n\nNásledovala vítězná vlna na amerických betonech, když vyhrála 19 z 20 dalších zápasů. Čtvrtý sezónní titul dobyla na standfordském Bank of the West Classic. Cestou pavoukem přehrála tři hráčky elitní dvacítky – Ivanovićovou, Petkovicovou a Kerberovou. Ve vydání žebříčku z 4. srpna 2014 se stala pátou hráčkou v historii klasifikace WTA, která strávila na čele alespoň 200 týdnů. Na Canada Masters skončila v semifinále, když na její raketě nejdříve zůstaly Samantha Stosurová, Lucie Šafářová a Caroline Wozniacká, aby poté navzdory 19 zahraným esům nestačila na sestru Venus, poprvé od roku 2009 po sérii pěti výher.\n\nNa šestý pokus vyhrála poprvé Cincinnati Masters, když ve finále přehrála Anu Ivanovićovou. Poté potřetí v řadě triumfovala na US Open, kde ji soupeřky nepřipravily o žádný set. V semifinále přešla přes vítězku debla Jekatěrinu Makarovovou a ve finále zdolala Dánku Caroline Wozniackou. Osmnáctý kariérní grandslam z dvouhry znamenal posun na 2. příčku statistik otevřené éry po bok Evertové a Navrátilové. Vyrovnala také rekord šesti titulů Evertové na US Open. Za výhru inkasovala 3 milióny dolarů a bonus 1 miliónu za prvenství v US Open Series, což znamenalo čtyřmiliónou odměnu – k danému datu, nejvyšší výdělek v historii tenisu (včetně mužů). Jako první žena touto částkou také překročila hranici 60 miliónů dolarů, které v kariéře vydělala.\n\nNa singapurském Turnaji mistryň utržila ve druhé fázi červené skupiny debakl od Simony Halepové 0–6 a 2–6, který znamenal konec 16zápasové neporazitelnosti na této akci. Rumunka ji také přivodila nejtěžší porážku za posledních 16 let. Zbylé dva duely nad Bouchardovou a Ivanovićovou světová jednička vyhrála a postoupila do semifinále. V něm zdolala Caroline Wozniackou až v tiebreaku rozhodující sady. Ve finále pak oplatila čerstvou prohru Halepové výsledkem 6–3 a 6–0. Získala tak pátý titul z Turnaje mistryň, třetí v řadě, a počtvrté v kariéře zakončila rok na prvním místě žebříčku WTA. V průběhu sezóny neopustila jeho čelo ani na jeden týden. Takový výkon naposledy před ní dosáhla Němka Steffi Grafová v roce 1996. Stala se také nejlepší tenistkou okruhu WTA.\n\nSezónu potřetí rozehrála jako členka amerického týmu na Hopmanově poháru. Základní skupinu vyhrála v páru s Johnem Isnerem, když porazila Pennettaovou, Šafářovou a hladce podlehla Bouchardové. Ve finále proti Polsku zajistila jediný bod vítězstvím nad Agnieszkou Radwańskou, ale v rozhodujícím mixu Američané prohráli a obsadili druhé místo.\n\nNa Australian Open startovala jako nejvýše nasazená. V úvodních třech kolech uštědřila každé soupeřce po jednom „kanáru“. Ve čtvrtém kole otáčela duel s Garbiñe Muguruzaovou. Ve čtvrtfinále zdolala finalistku předchozího ročníku Dominiku Cibulkovou, aby ji nezastavila ani překvapivá 19letá semifinalistka Madison Keysová. V boji o titul přehrála světovou dvojku Marii Šarapovovou poměrem 6–3 a 7–6. Dosáhla tak na šestnácté vzájemné vítězství v řadě a devatenáctý grandslamový titul ze singlu, což znamenalo posun na druhé místo otevřené éry za 22 titulů Steffi Grafové. Ve 33 letech se také stala nejstarší vítězkou Australian Open open éry, stejně jako šestou melbourneskou trofejí navýšila svůj rekord v otevřené éře. S Venus Williamsovou se odhlásily ze soutěže čtyřhry.\n\nNásledující víkend odehrála v Buenos Aires utkání amerického týmu ve 2. světové skupině Fed Cupu proti Argentině. K výhře 4:1 na zápasy přispěla vítězstvím nad Maríou Irigoyenovou. Poté oznámila, že by se měla zúčastnit Indian Wells Masters a ukončit tak 14letý bojkot tohoto turnaje. V úvodním zápase se jí při návratu na kalifornskou událost dostalo ovací ve stoje. Před semifinále proti světové trojce Simoně Halepové odstoupila pro poranění pravého kolena.\n\nNa navazujícím Miami Open dosáhla čtvrtfinálovou výhrou nad Sabine Lisickou jubilejního 700. vítězného zápasu na okruhu WTA Tour. Stala se tak osmou hráčkou otevřené éry, jíž se tento výkon podařil. Mezi poslední čtveřicí tenistek zdolala Halepovou po těsném třísetovém boji. Ve finále pak deklasovala dvanáctou nasazenou Carlu Suárezovou Navarrovou 6–2 a 6–0. Prodloužila tak sérii neporazitelnosti na 21 utkání. Z Miami Masters si připsala rekordní osmý titul, čímž se stala čtvrtou tenistkou historie, která vyhrála jeden turnaj alespoň osmkrát. Zařadila se tím po bok Chris Evertové, Steffi Grafové a Martiny Navrátilové.\n\nV týdnu od 20. dubna figurovala 114. týden na čele žebříčku WTA bez přerušení, což znamenalo posun na na třetí příčku za 186 týdnů Grafové a 156 týdnů Navrátilové. Premiérovou porážku sezóny utrpěla v semifinále antukového Mutua Madrid Open od světové čtyřky Petry Kvitové. Češka tak ukončila její 27zápasovou neporazitelnost. Jediné utkání odehrála na římském Internazionali BNL d'Italia než odstoupila pro poranění lokte.\n\nPostupem do čtvrtého kola French Open přes Viktorii Azarenkovou se stala první ženou otevřené éry, která vyhrála alespoň 50 zápasů na každém ze čtyř Grand Slamů. V něm vyřadila krajanku Sloane Stephensovou. Ve svém 40. grandslamovém čtvrtfinále si hladce poradila s Erraniovou. Mezi poslední čtyřkou dokázala otočit nepříznivý průběh se Švýcarkou Timeou Bacsinszkou, když ztratila první set i podání ve druhé sadě. V závěru si však připsala deset gamů v řadě.\n\nTřetí titul z Roland Garros vybojovala po třísetové finálové výhře nad Lucií Šafářovovu, která jí od poloviny zápasu zkomplikovala cestu za 20. grandslamem. Trofej znamenala, že se stala třetí tenistkou historie, jež vyhrála každou událost Grand Slamu nejméně třikrát, což se před ní podařilo pouze Margaret Courtové a Steffi Grafové. Jako první hráčka, od svého výkonu v roce 2002, dosáhla na vítězství ve třech majorech za sebou. Australian Open i French Open v jediné sezóně naposledy před ní opanovala Jennifer Capriatiová roku 2001.\n\nNa prahu vyřazení se ocitla ve třetím kole Wimbledonu proti Heather Watsonové. V rozhodující sadě ztrácela za stavu 0–3 dvě prohraná podání. Britka na servisu však nevyužila gamebol na vedení 4–0, a poté ani vedení 5–4, kdy šla podávat na ukončení zápasu. Po výhře 6–2, 4–6 a 7–5 komentovala Američanka postup slovy: „\"Budu upřímná. Nevím, jak se mi povedlo vyhrát, sama jsem v to rozhodně nedoufala\".“ V osmifinále přehrála sestru Venus Williamsovou za 67 minut, když využila čtyři z devíti brejkových příležitostí a aktivní poměr vzájemných duelů zvýšila na 15–11. V semifinále zdolala Marii Šarapovovou, jež si nevypracovala žádnou brejkovou příležitost. Bylo to její sedmé vzájemné vítězství za sebou a celkový poměr zvýšila na 18–2. Pošesté zvedla mísu Venus Rosewater nad hlavu po finálové výhře nad 21letou Španělkou Garbiñe Muguruzaovou. Stala se první ženou v historii, která získala po šesti titulech na třech grandslamech. 21. grandslamový titul z dvouhry znamenal ztrátu jedné trofeje na Grafovou. Podruhé v kariéře také dobyla nekalendářní grandslam, tj. zisk všech čtyř majorů za sebou, médii v jejím podání označovaný za Serena Slam. Ve věku 33 let a 289 dní se stala nejstarší šampionkou Grand Slamu open éry, když překonala věkový rekord Martiny Navrátilové, jež vyhrála Wimbledon 1990 ve věku 33 let a 263 dní. Na okruhu WTA Tour si připsala 68. trofej a dotáhla se na čtvrtou příčku Australanky Evonne Goolagongové.\n\nV žebříčku WTA z 13. července dosáhla, jako první tenistka od jeho zavedení, v roli světové jedničky více než dvojnásobný počet bodů před druhou ženou v pořadí. Po Wimbledonu posedmé vyhrála anketu ESPY pro nejlepší tenistku roku. Před utkáním druhého kola na bastadském Swedish Open s Klárou Koukalovou odstoupila pro zranění lokte.\n\nPro nedoléčené zranění se odhlásila ze srpnového Bank of the West Classic, kde měla obhajovat trofej Její 19zápasovou neporazitelnost ukončila 18letá Švýcarka a světová dvacítka Belinda Bencicová v semifinále Canada Masters. Jednalo se o druhou porážku v sezóně a první na tvrdém povrchu od WTA Finals 2014. Další týden obhájila trofej na Cincinnati Masters po výhře nad světovou trojkou Simonou Halepovou. 69. trofej na okruhu WTA Tour znamenala odpoutání se od Goolagongové a setrvání na páté pozici open éry. Na US Open Series skončila druhá o pět bodů za Karolínou Plíškovou.\n\nNa US Open přijížděla s cílem završit kalendářní Grand Slam, čímž se mohla zařadit po bok tří hráček historie, které jej do té doby vybojovaly. Do semifinále pronikla po třísetové výhře nad sestrou Venus Williamsovou. Mezi poslední čtveřicí však nezvládla zápas se čtyřicátou třetí ženou žebříčku Robertou Vinciovou, přestože úvodní set získala poměrem 6–2. Italská soupeřka však dokázala otočit průběh a další dva sety si připsala shodně 6–4, přestože v rozhodujícím dějství doháněla ztrátu gamů 0–2. Stanice ESPN to označila za jedno z největších vítězství v historii sportu a periodikum FiveThirtyEight za největší vítězství v éře moderního tenisu. Williamsová tak poprvé v sezóně prohrála grandslamové utkání, čímž završila svou 26zápasovou neporazitelnost, respektive 33zápasovou počítaje i triumf na US Open 2014. Vinciová výhru komentovala jako nejlepší moment svého života. V předchozích čtyřech vzájemných střetnutích neuhrála proti Američance žádný set. Nicméně si i přes porážku zabezpečila popáté v kariéře pozici světové jedničky na konci roku.\n\nDne 1. října oznámila ukončení sezóny. Hlavním důvodem pro ni byl čas na vyléčení různých zdravotních šrámů: „\"Hrála jsem zraněná většinu sezony, ať už to byl loket, koleno nebo – krátce po jistém utkání ve Flushing Meadows – srdce. Jsem bojovnice a chci hrát tak dobře, jak dokážu, co nejdéle to půjde. Tohle bylo velmi těžké rozhodnutí, ale udělala jsem ho z lásky ke hře\".“ Williamsová tak neobhajovala na Turnaji mistryň titul z posledních tří let.\n\nV roce 2015 se stala druhou nejlépe placenou sportovkyní světa, když na turnajových odměnách vydělala 11,6 milionu dolarů a dalších 13 milionů jí plynulo z reklam. V prsinci téhož roku byla vyhlášena sportovkyní roku časopisem \"Sports Illustrated\".\n\nSezónu otevřela na Hopman Cupu v páru s Jackem Sockem. Do prvního zápasu ji 4. ledna nevpustil zánět kolena. Její místo tak zaujala 656. hráčka žebříčku Victoria Duvalová. Druhý singl proti Jarmile Wolfeové z týmu Zlaté Austrálie skrečovala po prohraném prvním setu. Mix pak již odehrála Duvalová a z turnaje odstoupila. V roli obhájkyně titulu prošla do finále Australian Open bez ztráty setu. Ve dvacátém šestém finálovém duelu na Grand Slamu však utržila pátou porážku. Nad její síly byla německá debutantka v této fázi majoru Angelique Kerberová, která ji přehrála ve třech setech. Jednalo se o její první prohru ze sedmi finále na Australian Open i první třísetovou grandslamovou porážku v přímé bitvě o titul, když všech osm předchozích zvládla.\n\nPoté se objevila až na březnovém BNP Paribas Open, na němž postoupila do finále poprvé od roku 2001, kdy v Indian Wells triumfovala. Následně kalifornský turnaj řadu let bojkotovala. Ve čtvrtfinále vyřadila Simonu Halepovou a poté Agnieszku Radwańskou. Ve finále však podlehla třinácté nasazené Viktorii Azarenkové, jíž předtím pětkrát v řadě porazila bez ztráty setu. Poprvé od roku 2004 tak prohrála dvě finále za sebou. Jako obhájkyně trofeje přijela na Miami Open, kde skončila ve čtvrtém kole na raketě Světlany Kuzněcovové. Znamenalo to její první porážku v Miami od roku 2012 a konec tamější 20zápasové neporazitelnosti. V tak rané fázi na miamské události vypadla naposledy v sezóně 2000.\n\nJubilejní 70. singlový titul vybojovala na Internazionali BNL d'Italia, hraném v Římě. Ve čtvrtfinále oplatila porážku Kuzněcovové, když Ruska získala jen dva gamy. Po semifinálové výhře nad Irinou-Camelií Beguovou zvládla i závěrečný duel proti světové čtyřiadvacítce Madison Keysové a z Rome Masters si tak odvezla čtvrtý titul. Na trofej čekala 265 dní. Finále bylo prvním ryze americkým finále na antuce okruhu WTA Tour po 14 letech, když naposledy předtím se v této fázi antukového turnaje utkaly Serena a Venus Williamsovy na French Open 2002.\n\nNa cestě do finále French Open ztratila jediný set ve čtvrtfinále proti kazašské šedesáté hráčce žebříčku Julii Putincevové. Po otočení průběhu a zisku zbývajících dvou sad si v semifinále poradila s překvapením turnaje Kiki Bertensovou z Nizozemska. V repríze wimbledonského finále z roku 2015 oplatila jí platila porážku 22letá světová čtyřka Garbiñe Muguruzaová. I na druhém majoru sezóny tak odešla poražena z přímého boje o titul a poprvé v kariéře prohrála dvě grandslamová finále za sebou. Poměr vzájemných zápasů Španělka snížila na 2–3, když všech pět utkání dvojice odehrála na Grand Slamu.\nNa cestě do finále Wimbledonu ztratila jediný set, když otočila duel druhého kola proti krajance Christině McHaleové. Následně uštědřila po jednom „kanáru“ Němce Annice Beckové a třinácté nasazené Světlaně Kuzněcovové. Po zvládnutém čtvrtfinále s turnajovou jednadvacítkou Pavljučenkovovou na ni uhrála jen dva gamy třetí ruská soupeřka v řadě Jelena Vesninová. Ve finále oplatila lednovou porážku čtvrté nasazené Angelique Kerberové ve dvousetovém zápasu. Na čtvrtý pokus vybojovala dvacátý druhý grandslamový titul z dvouhry, díky němuž vyrovnala rekord Steffi Grafové v počtu trofejí v otevřené éře tenisu. Němku a Dorotheu Lambertovou Chambersovou vyrovnala i v počtu wimbledonských vavřínů, když ve Wimbledonu triumfovala posedmé. Prodloužila také rekordní rozpětí mezi premiérovou a poslední trofejí z majoru na 16 let a 10 měsíců. Po Margaret Courtové (11–1) držela druhou nejvyšší úspěšnost v grandslamových finále open éry (22–6). Ve věku 34 let a 288 dní se stala nejstarší vítězkou majoru v této éře. Zopakovala tak scénář Martiny Navrátilové z roku 1987, která jako jediná před ní vyhrála Wimbledon po dvou porážkách ve finále grandslamu během jediné sezóny. Z Londýna si odvezla double, když po čtyřech letech vybojovala s Venus Williamsovou šestou wimbledonskou trofej a čtrnáctou grandslamovou z ženské čtyřhry. Všechny finálové zápasy od debutového vavřínu na French Open 1999 přitom vyhrály. Ve statistikách jim patřilo 2. místo za dvojicí Martina Navrátilová a Pam Shriverová s dvaceti deblovými vítězstvími.\n\nZ Rogers Cupu se odhlásila 24. července se zdůvodněním zánětu ramene. Dvě zlaté obhajovala na Letních olympijských hrách v Riu de Janeiru. V singlové soutěži však ve třetím kole podlehla Ukrajince Elině Svitolinové. Spolu s Venus Williamsovou pak prohrály již v úvodním kole ženské čtyřhry, když nestačily na český pár Lucie Šafářová a Barbora Strýcová. Přišly tak o svou neporazitelnost v zápasech  pod pěti olympijskými kruhy, která od roku 2000 čítala šňůru patnácti výher (15–0). Přes obdržení divoké karty na Western & Southern Open, se z turnaje odhlásila pro pokračující potíže s ramenem. Na US Open zopakovala semifinálový výsledek, když ji v této fázi vyřadila desátá nasazená Karolína Plíšková ve dvou setech. Přesto se výhrou ve třetím kole nad Švédkou Johannu Larssonovou stala nejúspěšnější ženou ve statistice vítězných zápasů na Grand Slamu. Celkově 307. vítězstvím pokořila rekord Navrátilové. Její pozápasová bilance činila 307–42. Navazující postup do čtvrtfinále přes Kazašku Jaroslavu Švedovovou znamenal 308. vyhraný zápas a posun na první místo historických statistik Grand Slamu, když se odpoutala od 307 výher Rogera Federera. V pondělí 5. září 2016 vyrovnala rekord Steffi Grafové v počtu 186 týdnů na čele klasifikace bez přerušení. O týden později ji na 1. místě žebříčku vystřídala šampionka newyorského majoru Angelique Kerberová.\n\nSezónu poprvé v kariéře rozehrála na aucklandském ASB Classic, kde po výhře nad Francouzkou Pauline Parmentierovou dohrála na raketě krajanky Madison Brengleové. Na Australian Open zdolala cestou pavoukem bývalé členky elitní světové desítky Belindu Bencicovou, Lucii Šafářovou i Johannu Kontaovou. V semifinále jí odebrala jen tři gamy Chorvatka Mirjana Lučićová Baroniová. V devátém vzájemném finále grandslamu se utkala se sestrou Venus Williamsovou a poprvé v open éře se v takovém zápase utkali dva tenisté starší 35 let. Za 1.21 hodiny ji přehrála ve dvou setech a vybojovala rekordní dvacátou třetí grandslamovou trofej z dvouhry v otevřené éře, stejně tak i sedmou z Melbourne Parku. Jako první tenista historie vyhrála na dvou majorech sedmkrát. Bodový zisk ji následně posedmé posunul do čela žebříčku WTA, jakožto nejstarší nastupující světovou jedničku.\n\nZ březnových BNP Paribas Open a Masters Open se odhlásila pro levostranné kolenní zranění. Po skončení prvního z nich se 20. března se do čela klasifikace vrátila Kerberová.\n\nV polovině dubna oznámila, že se nachází ve 20. týdnu těhotenství, což znamenalo prodloužení herního výpadku. Návrat na dvorce naplánovala na sezónu 2018. Lednový grandslam tak zřejmě vyhrála v osmém týdnu gravidity.\n\nNávrat na profesionální okruh proběhl v únorovém čtvrtfinále světové skupiny Fed Cupu 2018 proti Nizozemsku, kde se sestrou odešly poraženy ze závěrečné čtyřhry, a to za rozhodnutého stavu ve prospěch Američanek.\n\nRoku 2018 obvinila Serena Williamsová po prohraném zápase rozhodčího ze sexismu, což vyvolalo vlnu kritiky. Začátkem června 2019 si po vyřazení z grandslamového turnaje v Paříži prosadila upřednostněný přístup do tiskového centra.\n\nV rámci ženské dvouhry Grand Slamu odehrála proti starší sestře Venus Williamsové patnáct zápasů, z toho devět finálových a na dalších turnajích okruhu WTA Tour se s ní potkala čtrnáctkrát. V zápasech drží aktivní bilanci výher a proher 17–12. Sestry jsou jedinými tenistkami v otevřené éře světového tenisu, které spolu sehrály čtyři po sobě jdoucí finále grandslamu, a to od French Open 2002 po Australian Open 2003, z nichž vyšla čtyřikrát vítězně Serena Williamsová. Naposledy se utkaly v březnu 2018 na indianwellském BNP Paribas Open, jímž se mladší ze sourozenkyň vrátila na turnaje po roční přestávce pro mateřské povinnosti. Venus Williamsová triumfovala 6–3 a 6–4.\n\nTenistka je známá svým častým nekonformním a barevným oblečením, které nosí během zápasů. Pozornost vzbudila na US Open 2002 svým černým elastanovým lycra kočičím oblečením. O dva roky později se na stejném grandslamu představila bavlněnou denim sukni a botami až do výše kolen, ve kterých ovšem nesměla nastoupit k zápasům. Ve Wimbledonu 2008 se před utkáními rozehrávala v bílém nepromokavém plášti, a to i při slunečném počasí. Také mimo dvorce se prezentuje novou módou. V listopadu 2004 se na londýnské premiéře akční komedie \"Když se setmí\" ukázala v červených šatech s hlubokým výstřihem.\n\nBěhem smluvního působení u firmy Puma měla speciální řady oblečení, stejně jako po přestupu ke společnosti Nike, s níž v dubnu 2004 uzavřela kontrakt na 40 miliónů dolarů. Od roku 2004 také navrhuje vlastní módní řadu šatů s názvem \"„Aneres“\", což je křestní jméno napsané pozpátku a od roku 2009 se pod jejím jménem prodávají kolekce kabelek a klenotů. Kolekce nazvaná \"Signature Statement\" je distribuována především v síti Home Shopping Network (HSN).\n\nV roce 2015 se stala první sportovkyní černé pleti, která se objevila na titulní straně časopisu \"Vogue\", a to v dubnovém čísle nasnímaná Annie Leibovitzovou.\n\nSama sebe nadabovala v díle animovaném seriálu \"Simpsonovi\" (2001), v němž si její postavička zahrála po boku sestry Venus, Peta Samprase a Andreho Aggasiho. Svůj hlas opět propůjčila postavám z dětského animovaného seriálu \"Higglytown Heroes\" (2005) a epizodě kresleného \"\" vysílaného na kabelovém kanálu Nickelodeon, který označila za svůj oblíbený.\n\nSérii snímků nafotila pro vydání 2003 a 2004 časopisu \"Sports Illustrated Swimsuit Issue\". V dubnu 2005 zveřejnila hudební stanice MTV záměr vysílat reality show ze životů Sereny a Venus, s variantou přenosu na kanálu ABC Family. Dvakrát se objevila ve skryté kameře \"Punk'd\" stanice MTV a v roce 2007 také jako poslední hvězda v reality seriálu kanálu ABC s názvem \"\". Roku 2002 si zahrála roli \"slečny Wigginsové\" v epizodě \"„Crouching Mother, Hidden Father“\" třetí řady \"My Wife and Kids\", jako host také ztvárnila postavy v seriálech \"Pohotovosti\" a \"\". V roce 2007 se objevila ve videoklipu \"I Want You\" amerického rapera Commona, po boku Alicie Keysové a Kanya Westa.\n\nNa konci roku 2009 se stala první aktivní sportovkyní na světě, jež se účastnila reklamy týkající se produktů ženské hygieny. Jednalo se o sérii online videí a tištěných reklam na zaváděcí tampony Tampax. Manažer společnosti se směrem k hráčce vyjádřil: \"„Protože s naším odvětvím nechce mít řada hvězd nic společného, jsme nadšení, že Serena byla pro.“\"\n\nSpolu se sestrou Venus byly námětem vzniku několika skladeb, například rocková kapela Super Furry Animals na svém studiovém albu \"Phantom Power\" natočila píseň s názvem \"Venus and Serena\". Sourozenkyň se také týkají singly \"Signs\" od Snoop Dogga a \"My Chick Bad\" od rappera Ludacrise.\n\nV srpnu 2009 se sestry Williamsovy staly spoluvlastníky klubu amerického fotbalu Miami Dolphins. Formálně byla informace zveřejněna na tiskové konferenci po prohlídce tréninkového hřiště. Jedná se o první Afroameričanky, kterým National Football League povolila franšízing. Dalšími prominentními spoluvlastníky jsou mimo jiné Jimmy Buffett, Gloria a Emilio Estefanovi (první kubánsko-američtí vlastníci), Marc Anthony či Jennifer Lopez. Většinový vlastník klubu Stephan Ross sdělil: „Jsme nadšeni, že se minoritními společníky staly Venus a Serena. Obě patří k nejrespektovanějším světovým sportovkyním a jsou vyslankyněmi tenisu. Jejich vstup také odráží náš závazek mít tah na branku a dokládá velkou různorodost, která z jižní Floridy činí multikulturní klenot.“\n\nV roce 2008 hráčka pomohla financovat výstavbu Střední školy Sereny Williamsové v keňském Matooni. Roku 2003 ji Nadace Avon ocenila za práci a získání finančních příspěvků v projektu prevence rakoviny prsu. Účastnila se řady besed ve školách a komunitních centrech zaměřených na rizika u dospívajících. Po zemětřesení na Haiti 2010 se společně s dalšími tenisty rozhodla vypustit poslední přípravu na Australian Open 2010, místo níž se zapojila do charitativní akce, která podpořila oběti přírodní katastrofy.\n\nBěhem Wimbledonu 2009 oznámila, že píše námět k televiznímu seriálu, jejž má v plánu odevzdat agentuře k převedení na scénář. Rukopis měl obsahovat prvky úspěšných amerických seriálů, jakými se staly \"Zoufalé manželky\", \"Sex ve městě\" a \"Griffinovi\". První knihou tenistky je autobiografie \"On the Line\" \"(Na čáře)\", vydaná po skončení US Open 2009.\n\nSerena a Venus Williamsovy byly vychovány v prostředí víry Svědků Jehovových. Tenistka ovšem sdělila, že toto vyznání „ve skutečnosti nikdy nepraktikovala“. Po vítězných zápasech přesto často děkuje Jehovovi. Sestry vyjádřily podporu demokratickému kandidátu Baracku Obamovi před prezidentskými volbami 2008.\n\nHovoří francouzsky a pozápasové rozhovory na French Open opakovaně vedla v tomto jazyce. Starší polosestra Yetunde Priceová, která příležitostně pracovala pro Venus a Serenu Williamsovy jako asistentka, byla 14. září 2003 zastřelena. Vrah byl shledán vinným z úmyslného zabití, nikoli vraždy, a odsouzen k patnácti letům odnětí svobody ve vězení.\n\nPartnerský vztah udržovala s raperem Commonem, než došlo v roce 2010 k rozchodu. V prosinci 2016 se zasnoubila s americkým podnikatelem Alexisem Ohanianem (nar. 1983), spoluzakladatelem sociální sítě Reddit. Dne 1. září 2017 se jim ve středisku St. Mary's Medical Center ve floridském West Palm Beach narodila dcera. V rozhovoru ze srpna 2017 pro časopis \"Vogue\" uvedla, že s Ohanianem plánují svatbu a poté přestěhování do San Francisca.\n\n\n\"Statistiky a dosažené výsledky tenistky obsahuje článek Hráčské statistiky Sereny Williamsové\"\n\nSerena Williamsová vyhrála 39 grandslamových titulů, z toho 23 ve dvouhře, 14 ve čtyřhře a 2 ve smíšené čtyřhře, což ji v rámci otevřené éry řadí na 2. místo. Na okruhu WTA Tour si připsala 72 singlových a 23 deblových titulů.\n\n"}
{"id": "283237", "url": "https://cs.wikipedia.org/wiki?curid=283237", "title": "Kremace", "text": "Kremace\n\nKremace (z lat. \"cremare\" - spalovat) neboli pohřeb žehem, zpopelnění (synonyma cinerace, incinerace (z lat. \"cinis, gen. cineris\" popel), nekrokaustie (z řec. \"nekros\" – mrtvola a \"kausis\" – (s)pálení) je způsob pohřbu zemřelého, při němž je tělo spáleno. Lidské pozůstatky jsou pak zpravidla uloženy v urnách, někdy bývají rozptýleny na rozptylové loučce, ale před tím je možné uchovat část popela v miniurně anebo zatavit popel do památečního skla, což je nový a moderní způsob zachování památky na zesnulého. Zřídka byly v dějinách také vysypány do řeky či moře nebo rozptýleny na veřejnosti neznámém prostranství, aby po zemřelém nezůstal žádný hmotný pozůstatek nebo památník, jenž by se mohl stát předmětem úcty (viz případy Mistra Jana Husa, Adolfa Eichmanna či Rudolfa Slánského). Kremace je poměrně starý způsob pohřbu, viz např. kultury popelnicových polí. Do středověku se kremace prováděly na hranicích, dnes v rozvinutých zemích v krematoriích.\n\nS příchodem křesťanství do Evropy pohřeb žehem upadl v nemilost a pomalu mizel. Ke křesťanství totiž patří víra ve zmrtvýchvstání zemřelých a kremace byla zpočátku považována za popření této víry. Spalování mrtvých zakazuje dekret Karla Velikého z roku 789. Ve středověku fungovalo upálení jako trest smrti. Se vzrůstem velkoměst však začalo ubývat místa pro hřbitovy, a tak se v 19. století začalo s průmyslovým zpopelňováním zemřelých. V roce 1874 byl v Itálii přijat zákon, který jako první v křesťanském světě povolil zpopelňování zesnulých a již o dva roky později bylo v Miláně postaveno první krematorium.\n\nKatolická církev ještě v první polovině 20. století kremaci přísně zakazovala a i dnes preferuje klasický pohřeb do země. Kremace je jí tolerována za předpokladu, že nebyla zvolena jako manifestace nebožtíkova pohrdání katolickými představami a předpisy o pohřbu a o posledních věcech člověka. Uchovávání popelu zemřelých doma či jeho rozptylování v přírodě se však zakazuje - popel zbylý po kremaci má být uchováván na posvěcených místech k tomu určených.\n\nKremace je pro Židy nepřijatelné nakládání s lidskými ostatky a již od starověku je zakázána halachou na základě biblických pramenů.\n\nV Islámu platí přísný zákaz kremací a jsou vyžadovány všechny rituály islámského pohřbu.\n\nNa území rakouské monarchie platil do roku 1918 absolutní zákaz pohřbívání žehem. Od roku 1899 šířila propagaci kremace Společnost pro spalování mrtvol. Po jejím zániku to byl spolek „Krematorium“, založený roku 1909, dnes Společnost přátel žehu, jejímž prvním předsedou byl básník a dramatik Jaroslav Kvapil. V Liberci postavené krematorium německým spolkem \"Die Flamme\" tak mohlo zahájit činnost až po vyhlášení samostatnosti Československa. V roce 1919 byl vydán zákon o pohřbívání ohněm, zvaný dle autora „Lex Kvapil“, účinný od 9. dubna 1919. Jeden z nejstručnějších zákonů nové republiky měl jen dva paragrafy: § 1 – Pohřbívání ohněm jest povoleno, § 2 – Provedením zákona je pověřen ministr veřejného zdravotnictví ve srozumění s ministrem vnitra a spravedlnosti. První pohřeb žehem v Praze se konal 23. listopadu 1921 v provizorním krematoriu na Olšanech.\n\nK masovému a nehumánnímu zpopelňování lidí docházelo ve spalovacích pecích v koncentračních táborech (např. v Osvětimi, v Čechách například v Terezíně).\n\nRakev s tělem se zpopelňuje při teplotě 1150 °C (1400 k 2100 ° F). Během kremace shoří velká část těla (obzvláště orgány a jiná měkká tkáň). Pozůstatky žehu tvoří asi pět procent původní hmotnosti těla a popel rakve. Kosti jsou zcela zpopelněny. Spálení obvykle trvá asi dvě hodiny. \n\nObčas dochází při kremaci k podvodům tak, že rakev je před zpopelněním nahrazena lepenkovou krabicí, do které je tělo po smutečním obřadu (tajně) přemístěno. Důvodem je snížení nákladů - původní rakev je pak nabídnuta někomu jinému. Tento postup není legální, protože se děje bez souhlasu pozůstalých.\n\nPřed kremací musí být z těla vyjmut kardiostimulátor. Běžné implantáty a šperky nejsou překážkou zpopelnění.\n\n\n"}
{"id": "283240", "url": "https://cs.wikipedia.org/wiki?curid=283240", "title": "Štefanová (Vrátna dolina)", "text": "Štefanová (Vrátna dolina)\n\nŠtefanová je osada ve Vrátné dolině v Malé Fatře. Tato bývalá pastýřská osada spadá administrativně do obce Terchová. Rozprostírá se pod masivem Boboty a Velkým Rozsutcem v samém závěru Vrátné doliny v části Nová dolina. Je vyhledávaným turistickým místem. Nachází se zde několik ubytovacích a stravovacích zařízení a informační středisko NP Malá Fatra.\n\nV roce 1848 zasáhl osadu velký příval vody a zničil velkou část osady. Zahynulo 14 lidí, kterým je věnována pamětní tabule na symbolickém hřbitově. Během osvobozovacích bojů dne 6. dubna 1945 byla osada osvobozena a byla tak první v Žilinském okrese.\n\n\n\n"}
{"id": "283244", "url": "https://cs.wikipedia.org/wiki?curid=283244", "title": "Kompostovatelné plasty", "text": "Kompostovatelné plasty\n\nKompostovatelné plasty patří mezi plasty se zkrácenou životností. Kompostovatelný plast je takový, který se v prostředí kompostu kompletně rozloží do 90 dnů. Kompostovatelnost materiálů se ověřuje dle EN 13432. Většinou se jedná o bioplasty. Za bioplasty se označují jak materiály vyrobené ze směsi fosilních surovin (ropa) a produktů vyrobených z přírodních obnovitelných zdrojů (škrob, PLA) tak materiály, které jsou vyráběny pouze z přírodních obnovitelných zdrojů. Kompostovatelné plasty vyrobené z přírodních obnovitelných zdrojů se navíc vyznačují svou paropropustností, která se dá využít při sběru bioodpadů. Pokud je sáček z kompostovatelného plastu při sběru bioodpadů umístěn tak, aby z vnější strany mohl vysychat, dochází k vysoušení bioodpadu uvnitř sáčku. Tím nevzniká v sáčku výluh, snižuje se tak hnití a zápach odpadu.\n\n"}
{"id": "283248", "url": "https://cs.wikipedia.org/wiki?curid=283248", "title": "Lenka Cenková", "text": "Lenka Cenková\n\nLenka Basaraba (rozená Cenková) (* 24. leden 1977 v Třinci) je bývalá česká profesionální tenistka. Má syna Davida. Nyní v Písku trénuje mládež.\n\n"}
{"id": "283251", "url": "https://cs.wikipedia.org/wiki?curid=283251", "title": "Kompostovatelné odpadové sáčky", "text": "Kompostovatelné odpadové sáčky\n\nKompostovatelné odpadové sáčky se vyrábějí z papíru a nebo z kompostovatelného plastu. Používají se ke sběru biologicky rozložitelných odpadů a pro následné kompostování kdy je sáček zkompostován i s obsahem. Při uložení sáčku na kompost proto není nutné sáček vysypávat. Je však vhodné ho do kompostu zahrnout aby se optimalizoval proces degradace sáčku.\n\n"}
{"id": "283253", "url": "https://cs.wikipedia.org/wiki?curid=283253", "title": "Užovka stromová", "text": "Užovka stromová\n\nUžovka stromová či užovka Aeskulapova (\"Zamenis longissimus\"), lidově zvaná Eskulap či Eskulapka, je nejedovatý had z čeledi užovkovitých a podčeledi Colubrinae (pravých užovek). Do roku 2005 se tato užovka řadila do rodu \"Elaphe\", dnes je spolu s dalšími pěti druhy řazena v rodu \"Zamenis\". Druh nemá žádné poddruhy, dříve byl uznáván poddruh \"Elaphe longissima romana\", v roce 2006 byl však uznán za samostatný druh \"Zamenis lineatus\".\n\nVyskytuje se v jižní Evropě od jižní Francie až po jihozápadní Ukrajinu. Ve Španělsku obývá jen severní a východní pobřeží, střed a západ Pyrenejského poloostrova neobývá. Vyskytuje se i v jižním Německu a Rakousku (kromě Tyrolska a Vorarlberska). Dále pak na jihu Slovenska a na několika místech v Polsku (v národním parku Bieszczady). Východní hranicí jejího rozšíření je Turecko, Kavkaz a Ázerbájdžán. V České republice se vyskytuje ostrůvkovitě na několika málo místech, je to tedy nejvzácnější a nejohroženější had Česka. Vyskytuje se na jižní Moravě v Podyjí, kde jde o populaci přesahující k nám od našich středoevropských sousedů.\n\nUnikátní je ostrůvkovitý výskyt užovky stromové v údolí řeky Ohře mezi Doupovskými a Krušnými horami v okolí obce Stráž nad Ohří na Karlovarsku. Jde o jednu ze čtyř ostrůvkovitých oblastí v Evropě, kde se tyto užovky vyskytují. Existovalo několik teorií vzniku této odloučené populace. Uvádělo se, že šlo o důsledek římských expanzí, které užovku rozšířily dále na sever. Římané ji totiž uctívali jako symbol lékařů. Dále, že byla tato populace vysazena rodinou Mattoni na konci 19. století, kteří ji údajně přivezli z Itálie. Na základě fosilních nálezů a genetické analýzy, která porovnávala jednotlivé populace užovky stromové, bylo zjištěno, že se jedná o reliktní izolovanou populaci. \n\nDalší izolované oblasti jsou v Německu (Schlangenbad, Hirschhornu a Burghausen), severním Španělsku a na Ukrajině. Dříve žila i v Dánsku, ale zde je asi 200 let vyhynulá.\n\nJe to velká štíhlá užovka, která obvykle dosahuje délky 90 až 140 cm, přičemž nezřídka dorůstá i větších rozměrů. Největší v Česku změřený jedinec měl 196 cm, což z ní činí našeho nejdelšího hada. Nejdelší změřený jedinec vůbec dosáhl délky 225 centimetrů (Rakousko). Šupiny má hladké ve 21 až 28 řadách kolem těla (častěji spíše méně). Břišní šupiny má dobře přizpůsobené k lezení po stromech. Hlava je protáhlá, nezřetelně odlišitelná od krku. Má poměrně dlouhý ocas. Zbarvení mívá různorodé, od žluté, hnědé, přes šedou až po černou barvu. Po celém těle mívá drobné skvrnky. Břicho je světlejší, většinou žluté, někdy až bílé. Mláďata mívají za hlavou bíložluté půlměsíčky, takže je někdy zaměnitelná s užovkou obojkovou.\n\nNejčastěji se vyskytuje v nadmořských výškách 300–600 m, výjimečně až do výšky 2000 m. Dává přednost vlhkým biotopům nedaleko listnatých lesů, vyhledává i různá křoviska či okolí lidských obydlí, jde tedy o synantropní druh (zvláště na Karlovarsku je to velmi zřetelné, užovky se v lidmi vytvořeném prostředí zdržují velmi rády). Má ráda blízkost vody, ale není na ni tolik vázána jako užovka podplamatá nebo užovka obojková. Ráda leze po stromech nebo v křovinách, ale často je také k nalezení na zemi. Jde o mírného hada, který kouše spíše sporadicky, při ohrožení se staví do výhružné pozice a dělá falešné výpady proti útočníkovi, častěji se však snaží uprchnout. Lidí se obvykle nebojí a neprchá před nimi.\n\nLoví především drobné savce (hlodavce a hmyzožravce), dále se živí ptáky, ptačími mláďaty a dokonce i jejich vejci. V mládí loví ve větší míře i ještěrky a bezobratlé. V malé míře konzumuje též obojživelníky (například skokany). Nevyhýbá se ani zdechlinám. Větší kořist zabíjí udušením ve smyčkách svého těla, menší požírá rovnou. Dokáže usmrtit a pozřít i poměrně velkou kořist, jako jsou potkani.\n\nNa jaře v dubnu a květnu začínají samci bojovat o samice, se kterými se v květnu a červnu páří. Samice naklade v létě snůšku 2 až 30 vajec do mechu či různého tlejícího rostlinného materiálu (někdy i do kompostu), ze kterých se na podzim (konec srpna až polovina října) líhnou mláďata. Inkubace vajec trvá 48 až 100 dní, velmi při tom záleží na teplotě a přírodních podmínkách. Mláďata po vylíhnutí dosahují délky 20 až 39 centimetrů a po prvním svlékání začínají přijímat potravu.\n\nHlavními predátory tohoto hada ve středoevropském prostředí jsou kuna lesní (předpoklad je i u kuny skalní), lasice kolčava, jezevec lesní, tchoř tmavý, liška obecná, vlk obecný, prase divoké a různé druhy dravých, brodivých a krkavcovitých ptáků. Největší nebezpečí nicméně představují norek americký, psík mývalovitý a mýval severní. Jedná se o invazní druhy, které jsou schopny zdecimovat užovčí populaci a ohrozit její přežití.\n\nUžovka stromová hrála velkou roli v mytologii, stala se symbolem lékařů celého světa. Podle pověsti zasáhla roku 293 př. n. l. starověký Řím velká epidemie neznámé nemoci (pravděpodobně cholery). Zahnal ji římský bůh lékařství Aesculap, který přišel právě v podobě tohoto hada. Římané užovkám z vděčnosti postavili chrámy a začali je v nich chovat. Aesculapova hůl s ovinutou užovkou je od těch dob symbolem lékařů i farmaceutů. Tyto pověsti i symbolika podporují teorii o expanzi tohoto druhu na sever právě díky Římanům, pro potvrzení však chybí důkazy.\n\nPodle jiných autorů je nutno původ lékařského symbolu hledat u parazitického červa vlasovce medinského (\"Dracunculus medinensis\"). Obecně se však svět přiklání k užovkám stromovým.\n\nGlobálně je užovka stromová hodnotícími kritérii IUCN považována za taxon málo dotčený. Lokální populace jsou nicméně ohrožovány lidskými zásahy do krajiny, ničením vajec a podobně jako jiní hadi i prostým zabíjením. Významnou hrozbou může být například automobilová doprava. V České republice je zvláště chráněna jako kriticky ohrožený druh. Je chráněna ve všech svých vývojových stádiích. Chráněna jsou jí užívaná přirozená i umělá sídla a její biotop.\n\nZvláštní péče se dostává reliktní populaci v severozápadních Čechách. V Osvinově působí od roku 2006 občanské sdružení Zamenis, jehož náplní je záchrana populace v Poohří, odhadované na 400–600 jedinců. V rámci záchranného programu jsou budována umělá líhniště. V místním infocentru je možné se s tímto hadem setkat a seznámit se s jeho ochranou.\n\n\n"}
{"id": "283256", "url": "https://cs.wikipedia.org/wiki?curid=283256", "title": "Jágr", "text": "Jágr\n\nExistuje více nositelů příjmení Jágr:\n\n"}
{"id": "283257", "url": "https://cs.wikipedia.org/wiki?curid=283257", "title": "Mel Gibson", "text": "Mel Gibson\n\nMel Colm-Cille Gerard Gibson (* 3. ledna 1956 Peekskill, New York, USA) je americko-australský herec, režisér, filmový producent a scenárista s irskými předky. V Austrálii, kam se rodina v jeho 12 letech přestěhovala, vystudoval National Institute of Dramatic Art. Jako herec posbíral velkou řádku ocenění; filmy, v nichž hrál, jsou známy po celém světě. Úspěch zaznamenal též jako režisér.\n\nPoté, co se objevil v minisérii \"Šílený Max\" a v sérii \"Smrtonosná zbraň\", Gibson režíroval a hrál v Oscary ověnčeném filmu \"Statečné srdce\". V roce 2004 režíroval a produkoval \"Umučení Krista\", film zobrazující poslední hodiny života Ježíše Nazaretského. V roce 2006 natočil film z předkolumbovské Mezoameriky \"Apocalypto.\" Jeho zatím posledním režisérským počinem je dvouoscarový film \"\".\n\n"}
{"id": "283258", "url": "https://cs.wikipedia.org/wiki?curid=283258", "title": "Přemyšlení", "text": "Přemyšlení\n\nPřemyšlení () je ves ležící ve Středočeském kraji, v okrese Praha-východ a spadá pod obec Zdiby. Leží západně u Zdib, na východě těsně sousedí s osadou Veltěž. V centru vsi je rybník na Přemyšlenském potoce.\n\nPrvní písemná zmínka o Přemyšlení pochází z roku 1351, ale souvislé osídlení je archeologicky doloženo již od 10. století. Ve vsi stála tvrz, která však přestala být udržována a koncem 18. století z ní zbyla pouhá zřícenina. V první polovině 19. století byl na jejích základech vybudován zámeček. V areálu zámečku sídlil v 2. polovině 20. století výzkumný ústav Tesla. Kolem zámku se prochází k sídlu součásti Státního oblastního archivu v Praze, tedy ku Státnímu okresnímu archivu Praha-východ se sídlem v Přemyšlení, kterým je až budova za zámkem skrytá čp. 220. Zámek a další budovy areálu užívají soukromé firmy.\n\n\nPřes ves vedou turistické trasy 6008 Kobylisy (mhd)-Klecánky (přívoz I) a 3008 Čimice (mhd)-Pod Klecanským hájem v Klecánkách.\n"}
{"id": "283261", "url": "https://cs.wikipedia.org/wiki?curid=283261", "title": "Kim Clijstersová", "text": "Kim Clijstersová\n\nKim Antonie Lode Clijstersová, nepřechýleně \"Clijsters\" ( ; narozená 8. června 1983 Bilzen) je belgická tenistka a světová jednička ve dvouhře i čtyřhře, která se na profesionálním okruhu pohybovala v letech 1997–2012. Za svou kariéru na WTA Tour vyhrála čtyřicet jedna singlových a jedenáct deblových turnajů. V rámci okruhu ITF získala tři tituly ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v srpnu 2003 na 1. místě a ve čtyřhře pak v témže měsíci také na 1. místě. Na čele singlové klasifikace setrvala ve čtyřech oddělených obdobích celkem 20 týdnů. V sezóně 2003 byla světovou jedničkou dvanáct týdnů, v roce 2006 sedm a v únoru 2011 pak jeden týden. Ve čtyřhře vedla světový žebříček čtyři týdny během srpna 2003.\n\nNa nejvyšší grandslamové úrovni triumfovala třikrát ve dvouhře na US Open 2005, 2009 a 2010 a jednou na Australian Open 2011. Čtyřikrát odešla z utkání o titul poražena. Ve čtyřhře si připsala spolu s Japonkou Ai Sugijamovou dvě vítězství na French Open 2003 a ve Wimbledonu 2003. V letech 2002, 2003 a 2010 vyhrála všechna tři singlová finále na Turnaji mistryň. Jediné deblové finále se Sugijamovou v roce 2003 naopak prohrály. Dne 6. května 2007 oznámila okamžité ukončení profesionální kariéry s cílem založit rodinu. V červenci 2006 se vdala za amerického basketbalistu Briana Lynche a v únoru 2008 porodila dceru Jadu Elle. Téměř po dvou letech mimo tenis, sdělila na tiskové konferenci konané 26. března 2009, že se na okruh WTA vrátí letní sezónou na amerických betonech. Po obnovení kariéry startovala díky divoké kartě na cincinnatském a torontském turnaji. Titul získala na třetí pokus, když vyhrála zářijový grandslam US Open. Od roku 1980 a wimbledonského titulu Australanky Evonne Goolagongové se tak stala první matkou, která dosáhla na grandslam.\n\nV belgickém fedcupovém týmu debutovala v roce 2000 dubnovým utkáním základního moskevského bloku Světové skupiny proti Austrálii, v němž podlehla Jeleně Dokićové. V madridském finále Fed Cupu 2001 se Španělskem přispěla jedním bodem, když porazila Arantxu Sánchezovou Vicariovou a s belgickým družstvem slavila titul po výhře 3–0 na zápasy. Celkově v soutěži nastoupila k sedmnácti mezistátním utkáním s bilancí 21–3 ve dvouhře a 3–1 ve čtyřhře. Belgii také reprezentovala na londýnských Hrách XXX. olympiády, kde ve dvouhře prohrála čtvrtfinále s třetí nasazenou Ruskou Marií Šarapovovou po dvousetovém průběhu.\n\nV červnu 2011 ji americký časopis \"Time\" zařadil mezi „30 legend ženského tenisu: Minulosti, současnosti a budoucnosti“. Magazín \"Forbes\" pak tenistku v srpnovém vydání 2011 označil za pátou nejlépe placenou sportovkyni uplynulého roku.\n\nNa tiskové konferenci konané 20. května 2012 oznámila, že závěrečný turnaj kariéry odehraje na zářijovém US Open. Dne 29. srpna 2012 nastoupila do posledního utkání dvouhry, kterým se stala prohra ve druhém kole US Open 2012. S profesionálním tenisem se rozloučila druhým kolem smíšené čtyřhry na newyorském grandslamu, z něhož spolu s Bobem Bryanem odešla 1. září poražena. Oficiálním datem ukončení kariéry se stalo 2. září 2012.\n\nV letech 2005 a 2010 ji Ženská tenisová asociace vyhlásila Hráčkou roku a v roce 2005 se stala mistryní světa ITF. Opakovaně obdržela cenu pro nejlepší belgickou sportovkyni roku.\n\nV září 2019 oznámila, že se po sedmileté přestávce vrátí v sezóně 2020 k profesonálnímu tenisu. První zápas obnovené kariéry odehrála na únorovém Dubai Tennis Championships 2020, v němž podlehla úřadující finalistce Australian Open Garbiñe Muguruzaové.\n\nKvalitní a aktivní hru od základní čáry podporovala dobrá fyzická kondice. Tenistka využívala několik variant forhendu a bekhendu umisťovaných hluboko do dvorce. Největší zbraní byl forhendový úder, s nímž dokázala zahrát vítězný míč z každé pozice na kurtu. Jím se také snažila soupeřce vnutit vlastní styl a dostat ji tak pod tlak. Druhým silným úderem byl obouručný bekhend, jeden z nejsilnějších na ženském profesionálním okruhu. Rychlé a dobře umístěné byly především křižné bekhendové údery. Nátlakové pojetí kombinovala se zkrácenými míči a kratšími slajsovanými bekhendy, kterými se snažila přilákat protihráčku na síť, kde se řada tenistů cítí být zranitelná. Využívala také rychlý přechod od základní čáry na síť, kde se snažila zahrát konečný volej. Zejména ve čtyřhře pak využívala dobrou volejovou techniku.\n\nPrvní podání nedosahovalo velké síly, ale jeho předností bylo dobré umístění. Pokud jej během utkání nekazila, řadil se k jejím účinným zbraním. U druhého podání využívala přesného umístění. V některých utkáních se však dopouštěla mnoha dvojchyb.\n\nOceňována byla za kvalitní celodvorcovou obrannou hru, kterou praktikovala díky rychlosti, fyzickému fondu a schopnosti vracet míče z obtížných pozic. Na okruhu WTA patřila k úzké skupině hráček na všech površích schopných doklouzávat k míčům a končit pohyb až v širokém rozkročení. Disponovala schopností výborného udržování rovnováhy, k níž jí napomáhala mohutná postava, fyzická síla a ohebnost. Fyzickou výbavu zdědila po otci Lei Clijstersovi, belgickém fotbalovém reprezentantu a flexibilitu po matce Els Clijstersové, která zemi reprezentovala v gymnastice.\n\nMaria Šarapovová v rozhovoru po prohraném utkání s Clijstersovou na Miami Masters 2005 sdělila: \"„Prostě musíte počítat s tím, že vám každej míček vrátí zpátky.“\" Vymanění se z defenzívy a přechodová fáze do útoku byly řazeny k nejlepším v ženském tenisu.\n\nV juniorské kategorii se probojovala do finále dvouhry ve Wimbledonu 1998, v němž podlehla Slovince Katarině Srebotnikové ve dvou setech. Na konečném juniorském žebříčku ITF ve dvouhře skončila roku 1998 jedenáctá. Ve čtyřhře získala titul spolu s Jelenou Dokićovou na juniorce French Open 1998, když ve finále porazily ruský pár Jelena Dementěvová a Naděžda Petrovová. Druhé vítězství přidala s dánskou tenistkou Evou Dyrbergovou na juniorce US Open 1998, když triumfovaly nad australskou dvojici Dokićová a Dominikovicová. V deblové juniorské klasifikaci ITF sezónu 1998 zakončila na čtvrté příčce.\n\nV sezóně 1999 vstoupila do profesionálního tenisu. Premiérový turnaj na okruhu WTA odehrála v Antverpách, kde jako kvalifikantka ve čtvrtfinále podlehla pozdější finalistce Sarah Pitkowské-Malcorové. V utkání neproměnila mečbol. Ve čtyřhře se probojovala spolu s Nirupamou Vaidyanathanovou, také do čtvrtfinálové fáze, v níž nestačily na pár Vanessa Mengová a Miho Saekiová po setech 5–7 a 4–6.\n\nDo hlavní soutěže dvouhry na grandslamu poprvé z kvalifikace prošla na travnatém Wimbledonu. Včetně kvalifikační kol zvítězila v šesti zápasech za sebou, když v nich ztratila pouze 25 her. Na cestě do osmifinále na její raketě zůstala jihoafrická turnajová desítka Amanda Coetzerová. V něm pak nestačila na svůj dětský vzor – Němku Steffi Grafovou, když utkání provázelo deštivé počasí. Na posledním grandslamu sezóny US Open ji ve třetím kole vyřadila vítězka turnaje Serena Williamsová.\n\nV podzimní části roku si připsala první titul na okruhu WTAve dvouhře poté, co zvítězila na lucemburském turnaji Fortis Championships Luxembourg. Následovala premiérová turnajová výhra ve čtyřhře. Spolu s krajankou Laurence Courtoisovou se jí dočkaly na bratislavském Eurotel Slovak Open, kde si také neúspěšně zahrála finále dvouhry. WTA Tour ji v závěru sezóny vyhlásila Nováčkem roku. K sezóně 2013 byla jedinou takto oceněnou Belgičankou.\n\nV sezóně 2001 se poprvé probojovala do finále turnaje kategorie WTA Tier I v kalifornském Indian Wells, v němž nestačila na Serenu Williamsovou. Američanku však diváci vypískali, protože v předchozím utkání její sestra Venus Williamsová odstoupila pouhé čtyři minuty před začátkem, čímž usnadnila mladší Sereně postup. Od této chvíle obě sourozenkyně Williamsové turnaj bojkotují. Na premiérové grandslamové finále dosáhla během pařížského French Open 2001, v němž svedla vyrovnanou bitvu s Američankou Jennifer Capriatiovou, které podlehla až v rozhodujícím setu 10–12 na gamy. Třetí sada utkání trvajícího 2.21 hodin se stala nejdelším setem v historii ženského finále Roland Garros. Přestože byla Belgičanka čtyřikrát pouhé dva míče od vítězství, utkání ztratila.\n\nV závěrečném turnaji sezóny 2002 pro nejlepší tenistky uplynulého roku získala první velký titul. Turnaj mistryň hraný v Los Angeles nesl sponzorský název Home Depot Championships. Ve finále porazila světovou jedničku Serenu Williamsovou, čímž přerušila její sérii osmnácti vítězných zápasů a uštědřila jí pátou porážku v sezóně. V předchozím průběhu zdolala turnajovou čtyřku Justine Heninovou a druhou nasazenou Venus Williamsovou. Stala se teprve čtvrtou tenistkou na okruhu, jíž se podařilo přehrát obě sestry Williamsovy na jediném turnaji. Vyrovnala také rekord turnaje mistryň v kritériu nejméně prohraných gamů.\n\nÚvodní australskou část sezóny zahájila startem na sydneyském Adidas International, kde získala po turnaji mistryň druhý titul v řadě, když ve finále porazila americkou hráčkou Lindsay Davenportovou ve dvou setech. V předchozí fázi na její raketě postupně zůstaly Patty Schnyderová, Chanda Rubinová a také Justine Heninová. Do melbournského Australian Open přijížděla jako jedna z kandidátek na titul. Na jeho zisk však musela zapomenout po semifinálové prohře, když jí poslední porážku oplatila Serena Williamsová poměrem 4–6, 6–3 a 7–5. V utkání prohospodařila výrazný náskok, když ve třetí sadě vedla již 5–1 a měla dva mečboly. Následně prohrála šest her za sebou, což znamenalo ztrátu celého zápasu. V Melbourne Parku do té chvíle prezentovala kvalitní tenis. V pěti utkáních ztratila pouze patnáct her, když v prvním kole přešla přes Samanthu Reevesovou ve druhém nedovolila Petře Mandulové uhrát ani jednu hru, poté si poradila s Taťánou Pučekovou, a v osmifinále také s Amandou Coetzerovou. Ve čtvrtfinále na ni nestačila Ruska Anastasija Myskinová. Z Austrálie zamířila do Spojených států, kde vyhrála Pacific Life Open v Indian Wells, když ve finále porazila Lindsay Davenportovou.\n\nPoté, co v rozhodujícím setu semifinále na German Open zdolala Jennifer Capriatiovou poměrem 6–4, čekala na ni krajanka Justine Heninová. Finálové utkání se lámalo v koncovce třetího setu, kterou ztratila 5–7. Během zápasu nedokázala proměnit ani jeden ze tří mečbolů. Neúspěchem završila stejný den také ve čtyřhře, z níž odešly se Sugijamovou poraženy španělsko-argentinským párem Virginia Ruanová a Paola Suárezová po ztrátě třetího setu v poměru 4–6.\n\nTřetí titul sezóny získala na římské antuce Telecom Italia Masters poté, co přehrála Francouzku Amélii Mauresmovou. Na cestě do finále zdolala Anastasii Myskinovou a svou stálou deblovou spoluhráčku Ai Sugijamovou.\n\nV semifinále grandslamu French Open zůstala na její raketě ruská tenistka Naděžda Petrovová, což znamenalo druhou finálovou účast v Paříži za poslední tři roky. V posledním ženském utkání turnaje nestačila na Heninovou po setech 0–6 a 4–6. Obě Belgičanky se opět potkaly v boji o titul na newyorském US Open, kde znovu dominovala Heninová výhrou 7–5 a 6–1. Na travnatém Wimbledonu Clijstersová vypadla v semifinále, když nestačila na Venus Williamsovou, přestože vedla 1–0 na sety a ve druhém měla výhodu prolomeného podání.\n\nKvalitní výsledky ji 11. srpna 2003 poprvé vynesly na post světové jedničky ve dvouhře. Do konce sezóny pak na tenisovém trůnu přerušovaně setrvala dvanáct týdnů. Stala se tak první vedoucí hráčkou žebříčku WTA od jeho zavedení v listopadu 1975, která nevyhrála ani jeden singlový grandslamový turnaj.\n\nDne 18. srpna 2003, se po týdenní přestávce, podruhé vrátila na první místo světového žebříčku ve čtyřhře. Zařadila se tak do skupiny pěti tenistek, kterým se tento výkon podařil. Singlové i deblové klasifikaci před ní současně kralovaly pouze Martina Navrátilová, Arantxa Sánchezová Vicariová, Martina Hingisová a Lindsay Davenportová. V sezóně 2010 se jako šestá hráčka do tohoto výběru připojila Serena Williamsová.\n\nV říjnu se Belgičanka vrátila na post světové jedničky, když vyhrála stuttgartský turnaj Porsche Tennis Grand Prix. Ve finále, i přes ztrátu úvodní sady, porazila Heninovou. Jednalo se teprve o osmé utkání od zavedení žebříčku WTA, kdy dvě hráčky svedly přímý boj o pozici světové jedničky. Sezónu zakončila za Heninovou na 2. místě.\n\nPrvní událostí začínající sezóny se stal perthský Hopmanův pohár. V utkání proti Australance Alici Molikové si poranila hlezno. Několik dalších dnů chodila o berlích a obávala se chirurgického zákroku. Plánovaný turnaj Adidas International tak musela vypustit. Přesto se stihla připravit na lednový Australian Open, na němž se probojovala do čtvrtého grandslamového finále ve dvouhře. V něm ji potřetí v řadě porazila krajanka Justine Heninová. Na cestě turnajem postupně zdolala Marlene Weingärtnerovou, Marii Elenu Camerinovou, které nedovolila vyhrát ani jednu hru, a Dinaru Safinovou. Silvii Farinovou Eliovou. Ve čtvrtfinále přešla přes ruskou hráčku Anastasii Myskinovou a v semifinále zůstala na její raketě Švýcarka Patty Schnyderová.\n\nPoté se z Austrálie vrátila do Evropy, kde získala dva tituly v řadě. Nejdříve triumfovala na pařížském Open Gaz de France, když do finále postoupila po vítězstvích nad Marii Sanchezovou Lorenzovou, Farinou Eliovou, a Dinarou Safinovou. V boji o titul pak na její raketě zůstala Mary Pierceová. Druhý titul pak vyhrála na antverpské události Proximus Diamond Games.\n\nPo přesunu na americký kontinent vstupovala na Pacific Life Open v Indian Wells jako obhájkyně titulu. V úvodním utkání proti Angelice Röschové si však poranila zápěstí a z turnaje musela odstoupit. Stav zápěstí popsala jako pohmoždění kosti. Z následného Miami Masters se odhlásila a na tenisové dvorce se vrátila po šestitýdenní pauze, když přispěla dvěma body ve fedcupovém utkání proti Chorvatsku, které se hrálo v jejím rodném Bree. Na okruh se vrátila berlínským turnajem German Open, kde v prvním kole potřebovala tři sety na překonání Marty Marrerové. Z druhého zápasu však odstoupila a ohlásila další pětitýdenní přestávku, což znamenalo vynechání French Open. Herní výpadek se však prodloužil na tři měsíce, když jí byla chirurgicky odstraněna cysta. Nepřijela tak ani do Wimbledonu a na US Open. Zmeškala také athénské olympijské hry, na kterých se již předtím rozhodla nestartovat kvůli sporu o reklamní prezentaci sponzorů na sportovním oděvu.\n\nPo herním výpadku se vrátila belgickým turnajem Gaz de France Stars. na němž došla do semifinále po vítězstvích nad Ivetou Benešovou a Magdalenou Malejevovou. Ve druhé sadě semifinále proti Jeleně Bovinové si obnovila zranění levého zápěstí a po vyřazení předčasně ukončila sezónu, ačkoli zdravotní stav nevyžadoval operační zákrok. V tomto období prožívala obavy z možného konce tenisové kariéry.\n\nPro pokračující rekonvalescenci nestartovala na lednovém grandslamu Australian Open. První utkání po čtyřměsíční pauze tak odehrála na antverpském turnaji Proximus Diamond Games, když porazila Chorvatku Jelenu Kostanićovou bez ztráty setu. Ve čtvrtfine pak byla nad její síly Venus Williamsová.\n\nNávrat do profesionálnního tenisu dokončila během jarní části, když zaznamenala sérii sedmnácti výher v řadě, během nichž získala dva tituly kategorie WTA Tier I, což vyústilo v návratu do elitní dvacítky světové klasifikace. Na Pacific Life Open v Indian Wells startovala až z pozice 133. tenistky žebříčku. Na její raketě postupně zůstaly Nicole Prattová, Šinobu Asagoeová, Anna Čakvetadzeová, a Jevgenija Liněcká, když žádná z nich nevyhrála ani set. V semifinále zdolala světovou pětku Jelenu Dementěvovou také bez ztráty sady a ve třísetovém boji o titul si poradila s americkou světovou jedničkou Lindsay Davenportovou. Následující týden si připsala čtyři výhry nad hráčkami z první šestky žebříčku, což se odrazilo v titulu na NASDAQ-100 Open. Během turnaje neprohrála ani jeden set, když postupně přehrála Sandru Klöselovou, Amy Frazierovou, Nathalii Dechyovou, Anastasii Myskinovou, Jelenu Dementěvovou, Amélii Mauresmovou a ve finále pak zdolala Rusku Marii Šarapovovou.\n\nVítězná šňůra pokračovala na varšavském J&S Cupu, kde postupně vyřadila Tatianu Perebijnisovou, Marii Kirilenkovou a Jelenu Bovinovou, s níž si přivodila lehké zranění ramena. Sérii výher ukončila sž ruská hráčka Světlana Kuzněcovová. Na berlínském German Openu přehrála Julianu Fedakovou a Dinaru Safinovou, než si ve třetím kole poranila pravé koleno, kvůli němuž skrečovala zápas Patty Schnyderovou. Do pařížského French Open se stihla zotavit. Po roční přestávce v prvním kole vyřadila Meilen Tuovou a poté dvě Slovenky Cervanovou s Hantuchovou, než ji v osmifinále po setech 1–6, 7–5 a 6–3 zastavila Lindsay Davenportová. V utkání ztratila vedení 1–0 na sety a prolomené podání ve druhém dějství za stavu 3–1 na gamy.\n\nDo části sezóny hrané na trávě vstoupila titulem na turnaji Hastings Direct International Championships. V jeho průběhu si poradila s Jelenou Jankovićovou, Conchitou Martínezovou, Mashonou Washingtonovou, Světlanou Kuzněcovovou a v boji o titul zdolala ruskou tenistku Věru Duševinovou, aby si od ledna připsala třetí turnajový vavřín. Ve Wimbledonu se opakovala měsíc stará situace z pařížského Roland Garros, když po výhrách nad Britkou Katie O'Brienovou, Marissou Irvinovou a Robertou Vinciovou, na ni v osmifinále čekala opět Davenportová. Podruhé v řadě americké hráčce podlehla.\n\nPo londýnském grandslamu navázala na dobrou formu z jarního období, když v období od července do října prohrála jen jedno utkání. Na amerických betonech zavítala nejdříve na Bank of the West Classic, z něhož díky ní musely postupně odjet Ai Sugijamová, Daniela Hantuchová, Anna-Lena Grönefeldová a po finále také Venus Williamsová. Zaznamenala tím čtvrtý titul probíhající sezóny. Jediný zápas tohoto období ztratila na sandiegské události Mercury Insurance Open, kde po výhrách nad Martou Domachowskou a Jankovićovou, nestačila na čínskou hráčku Šuaj Pchengovou.\n\nPo předešlé prohře pokračovala další sérii dvaceti dvou vítězných duelů v řadě. V tomto období získala čtyři tituly za sebou, a to včetně premiérového grandslamu ve dvouhře. První výhru dané šňůry zaznamenala na losangeleském LA Women's Tennis Championships, když porazila Karolinu Špremovou. Poté pokračovala vyřazením Dinary Safinové, Naděždy Petrovové a Schiavonové, aby zkompletovala pátý titul sezóny. V herní převaze nad soupeřkami pokračovala na Canada Masters, jenž se odehrával v Torontu. Před jejími výkony se sklonily Virginie Razzanová, Ana Ivanovićová, která odstoupila před zápasem z turnaje, Flavia Pennettaová, Anastasija Myskinová a v boji o titul také belgičanka Justine Heninová-Hardenneová. Se třemi vítěznými turnaji ze čtyř odehraných na amerických betonech přesvědčivě vyhrála celou sérii US Open a odletěla do Flushing Meadows bojovat o miliónový bonus.\n\nPrvní singlový grandslam vyhrála na US Open, když ve finále „turnajů velké čtyřky“ uspěla na pátý pokus. Na cestu za stříbrným pohárem vstoupila výhrou nad Martinou Müllerovou. Pokračovala vyřazením Fabioly Zuluagové, poté deblové spoluhráčky Ai Sugijamové a v osmifinále Maríe Ventové-Kabchiové. Ve čtvrtfinále porazila desátou nasazenou Venus Williamsovou poměrem 4–6, 7–5 a 6–1. Během utkání se jí podařilo otočit nepříznivý poměr 4–6 a 2–4, když získala jedenáct z posledních třinácti gamů. V semifinále proti Marii Šarapovové nevyužila v závěru druhé sady pět mečbolů a utkání tak pokračovalo třetím dějstvím. V něm vyhrála a celý zápas získala výsledkem 6–2, 6–7(4) a 6–3. V závěrečném boji ji čekala Francouzka Mary Pierceová, kterou zdolala bez ztráty setu a stala se první tenistkou, které se podařilo v jedné sezóně současně vyhrát sérii i US Open (do sezóny 2013 zůstávala stále sama). Titul jí vynesl finanční odměnu 1,2 milionu dolarů, k němuž obdržela bonus 1 miliónu za sérii a celková výše 2,2 miliónu dolarů se stala nejvyšším výdělkem v historii ženského sportu.\n\nDne 15. září, týden po grandslamovém triumfu, zveřejnila tiskovou zprávu, která uváděla vzájemné ukončení spolupráce s trenérem Marcem Dehousem. Jedním z důvodů byla koučova nespokojenost s finančními záležitostmi, když mu z vyhrané částky 2,2 miliónu tenistka vyplatila devět tisíc dolarů.\n\nVítězná šňůra pokračovala na lucemburském Fortis Championships, kde vyřadila Kláru Koukalovou, Schiavoneovou, Dechyovou a Grönefeldovou, aniž by poražené vyhrály jediný set. Belgičanka si tak připsala osmý singlový titul sezóny a čtvrtý v řadě. Na antukovém Porsche Tennis Grand Prix konaném ve Filderstadtu prodloužila neporazitelnost na dvacet dva utkání. Po výhře nad Špremovou tuto sérii ukončila Jelena Dementěvová, když ji vyřadila.\n\nDevátý turnajový triumf a poslední finále sezóny zaznamenala na Gaz de France Stars, konaném v belgickém Hasseltu. Postupně přešla přes Jekatěrinu Byčkovovou, Špremovou, Julii Schruffovou a v semifinále si poradila se Safinovou. V rozhodujícím zápase o titul porazila italskou hráčku Francescu Schiavoneovou a celý turnaj odehrála bez ztráty setu.\n\nNa závěrečném Turnaji mistryň skončila již v základní skupině. Mary Pierceová jí oplatila porážku z Flushing Meadows těsnou třísetovou výhrou 6–1, 4–6 a 7–6. Ve druhém zápase podlehla Mauresmové 3–6 a 6–7. Bez šance na postup do semifinálové fáze pak sezónu zakončila dvousetovým vítězstvím nad Dementěvovou. V konečném žebříčku WTA jí patřilo 2. místo.\n\nPrvním turnajem nové sezóny se stal Sydney International, na němž musela před semifinále odstoupit pro natažený sval v kyčelní krajině.\n\nNa melbournském Australian Open porazila mezi posledními osmi tenistkami trojnásobnou vítězku Martinu Hingisovou poměrem 6–3, 2–6 a 6–4, ale v semifinálovém utkání skrečovala Francouzce Amélii Mauresmové kvůli zraněnému hleznu. Přes porážku jí kumulovaný bodový zisk za uplynulý rok zajistil návrat na pozici světové jedničky, kterou naposledy předtím držela 9. listopadu 2003. Stala se první tenistkou v historii, včetně mužských hráčů, které se podařilo vystoupat na první místo zpoza první stovky hodnocení za méně než jeden rok. Vzestup začínala na 134. místě. Přestože se očekával až osmitýdenní herní výpadek, na okruh se vrátila již po čtrnácti dnech antverpským turnajem Proximus Diamond Games, kde se probojovala do finále. V něm byla po třísetovém utkání nad její síly Amélie Mauresmová.\n\nPremiérový titul sezóny vyhrála na antukovém Polsat Warsaw Open, kde v boji o titul zdolala Světlanu Kuzněcovovou. Během květnového postupu mezi poslední čtyři tenistky French Open neztratila ani jeden set. Ve čtvrtfinále podruhé v sezóně zdolala Martinu Hingisovou poměrem 7–6 a 6–1. V den svých 23. narozenin pak v semifinále podlehla krajance Justine Heninové ve dvou sadách 3–6 a 2–6. Do travnatého Wimbledonu přijížděla jako druhá nasazená. V semifinálové fázi se opět střetla s krajankou Heninovou a znovu z utkání odešla poražena výsledkem 4–6 a 6–7(4).\n\nRoli turnajové jedničky potvrdila na americké události Bank of the West Classic ve Stanfordu, když ve finále přehrála Patty Schnyderovou a z turnaje si odvezla již čtvrtý titul. Následně se probojovala do finále na Acura Classic, v němž ve dvou sadách nestačila na turnajovou dvojku Marii Šarapovovou. Porážka pro ni představovala první prohru z předchozích pěti vzájemných utkání.\n\nDne 16. srpna poté, co měla v úvodním kole montréalského turnaje z kategorie WTA Tier I Canada Masters volný los, nastoupila k zápasu s Kanaďankou Stéphanií Duboisovou. Za stavu 6–1 a 2–3 na gamy Clijstersová uklouzla a celou vahou těla dopadla na citlivé levé zápěstí. Utkání musela skrečovat. Dne 18. srpna 2006 pak na svých webových stránkách oznámila, že je zranění vážnější, než předpokládala a že možná nebude obhajovat ani titul na US Open, což se následně také potvrdilo. Vyjma individuální kariéry zmeškala i finále týmové soutěže ve Fed Cupu, v němž Belgie podlehla Itálii těsně 2–3 na zápasy.\n\nPo více než dvou měsících se vrátila na okruh belgickým turnajem Gaz de France Stars, kde úspěšně obhájila titul. Ve finále posledního z jeho tří ročníků porazila estonskou kvalifikantku Kaiu Kanepiovou. Na závěrečném Turnaji mistryň postoupila ze základní skupiny do semifinále, kde byla nad její síly Amélie Mauresmová. Z utkání odešla poražena po setech 2–6, 6–3 a 3–6. V předešlé skupinové fázi zaznamenala výhry nad Ruskami Dementěvovou a Kuzněcovovou a porážku od jejich krajanky Šarapovové.\n\nPodle plánů tenistky z roku 2005 měla být tato sezóna poslední v kariéře. Zahájila ji vítězstvím na hongkongské exhibici Watson Water Challenge, kde postupně porazila Ťie Čengovou, Patty Schnyderovou a nejvýše nasazenou Marii Šarapovovou. Po přesunu na australský kontinent získala první titul roku na Medibank International v Sydney. V průběhu turnaje zůstaly na její raketě Nicole Prattová, Šachar Pe'erová, Li Na a ve třísetové bitvě také Jelena Jankovićová, které ve druhé sadě odvrátila mečbol.\n\nNa Australian Open přijela jako čtvrtá nasazená. V prvním kole „dvěma kanáry“ deklasovala Vasilisu Bardinovou a poté si ve dvou setech poradila s Akiko Morigamiovou, Aljonou Bondarenkovou i Danielou Hantuchovou. Ve čtvrtfinále narazila na Martinu Hingisovou, kterou přehrála po třísetovém průběhu. Až v semifinále ji zastavila Maria Šarapovová.\n\nPo přesunu do Evropy již tradičně startovala na antverpském Proximus Diamond Games, kde druhý rok za sebou nestačila ve finále na Mauresmovou. Do boje o titul se probojovala po vítězstvích nad Olgou Pučkovovou, Anou Ivanovićovou a v semifinále nad Taťánou Golovinovou. Z dalšího turnaje Open Gaz de France odstoupila pro poranění kyčle.\n\nPoté připustila možnost vynechání pařížského French Open a newyorského US Open. Posledním plánovaným grandslamem kariéry by se tak stal Wimbledon. Dodala také, že závěrečné dva turnaje na okruhu WTA odehraje v Lucemburku a ve Stuttgartu.\n\nNa Sony Ericsson Open ve floridském Key Biscayne odešla poražena ve čtvrtém kole s Číňankou Li Na. V předešlých dvou utkáních porazila Akiko Morigamiovou a Samanthu Stosurovou. O měsíc později odehrála první antukový turnaj sezóny, když dorazila na Polsat Warsaw Open obhajovat titul. Po setech 6–7(3) a 3–6 však vypadla s Julií Vakulenkovou.\n\nDne 6. května 2007 na své webové stránce oznámila, že se kvůli zraněním rozhodla předčasně ukončit sezónu, a tedy s okamžitou platností opouští profesionální sport.\n\nTéměř po dvou letech od ukončení kariéry a rok od narození dcery prohlásila v únoru, že by se spolu s Timem Henmanem, Steffi Grafovou a Andre Agassim měla představit v květnové exhibici ve Wimbledonu u příležitosti vyzkoušení nové zatahovací střechy centrálního dvorce.\n\nBěhem přípravy svolala na 26. března tiskovou konferenci, na níž oznámila návrat do profesionálního tenisu. Dodala, že požádala o udělení divokých karet na turnaje v Cincinnati, Torontu a také na US Open. Hodlá tak kombinovat tenisový a rodinný život. Obnovení kariéry nepovažuje za návrat, ale za novou – druhou tenisovou dráhu, protože se v jejím životě odehrála řada změn (sňatek, narození dcery a úmrtí otce).\n\nV květnové wimbledonské exhibici porazila s Britem Henmanem manželskou dvojici Grafová a Agassi v tiebreaku jednosetového utkání. Vedle čtyřhry odehrála i dvouhru, v níž zdolala Grafovou poměrem 6–4. Na tiskové konferenci uvedla, že se připravovala jeden měsíc a v dobré formě se cítí být od února. V červenci nastoupila za profesionální klub St. Louis Aces do americké tenisové ligy World Team Tennis, v níž vyhrála dvě čtyřhry.\n\nDebutovým turnajem druhé kariéry se stal cincinnatský Western & Southern Financial Group Women's Open, na který získala divokou kartu. V úvodním kole porazila světovou třináctku Marion Bartoliovou po setech 6–4 a 6–3. Poté si poradila s dvacátou hráčkou žebříčku Patty Schnyderovou poměrem 6–2, 7–5 a úřadující vítězkou French Open a šestou hráčkou světa Světlanou Kuzněcovovou, jíž porazila 6–4, 4–6 a 6–2. Ve čtvrtfinále pak po setech 2–6 a 5–7 nestačila na světovou jedničku Dinaru Safinovou.\n\nNa torontském Rogers Cup startovala také na divokou kartu. Po výhrách nad britskou kvalifikantkou Elenou Baltachovou a světovou devítkou Viktorií Azarenkovou poměrem 7–5, 4–6 a 6–1, narazila na čtvrtou hráčku světa Jelenu Jankovićovou, která ukončila její kanadské účinkování po setech 6–1, 3–6 a 5–7. V rozhodující sadě nevyužila výhodu prolomeného podání, když za stavu 5–3 servírovala na vítězství v zápase.\n\nDivokou kartu obdržela také na newyorský grandslam US Open. Postupně na něm přešla přes Viktoriji Kutuzovovou 6–1, 6–1, poté podruhé během tří týdnů přehrála čtrnáctou hráčku Marion Bartoliovou poměrem 5–7, 6–1 a 6–2, pokračovala výhrami nad krajankou Kirsten Flipkensovou 6–0, 6–2 a v osmifinále nad světovou trojkou Venus Williamsovou divokým poměrem 6–0, 0–6 a 6–4. Ve čtvrtfinále na její raketě skončila po setech 6–2 a 6–4 osmnáctá tenistka klasifikace Li Na a v semifinále čelila obhájkyni titulu a světové dvojce Sereně Williamsové, kterou zdolala 6–4 a 7–5. V utkání Američanka obdržela trestný bod za vulgární komentář vůči čárové rozhodčí poté, co jí na podání zahlásila chybu nohou. Zápas skončil tímto incidentem, protože připsaný bod pro Clijstersovou znamenal zisk hry i druhé sady. Belgičanka se stala první nenasazenou finalistkou od roku 1997, kdy do boje o titul pronikla Venus Williamsová. Současně představovala historicky první hráčku ve finále US Open, která se do něj probojovala na divokou kartu. Zároveň jako první hráčka dokázala porazit obě sestry Williamsovy ve dvou ročnících jednoho turnaje. Ve finále pak zdolala devátou nasazenou Dánku Caroline Wozniackou poměrem 7–5 a 6–3 a z turnaje si odnesla druhý singlový titul. V následné pondělní klasifikaci WTA se posunula do elitní dvacítky. Stala se také prvním tenistkou, včetně mužské kategorie, která vyhrála newyorskou dvouhru na divokou kartu a první matkou od roku 1980, jež získala grandslamový titul. Naposledy se tento výkon podařil Australance Evonne Goolagongové Cawleyové ve Wimbledonu. Pak byla označena za jednu z tenisových „královen návratu“.\n\nPoté startovala na BGL Luxembourg Open jako druhá nasazená a opět na divokou kartu. V úvodním kole si po setech 6–2 a 6–2 snadno poradila s americkou tenistkou Meghann Shaughnessyovou. Ve druhé fázi turnaje ji však přehrála Patty Schnyderová 4–6, 6–3 a 6–7, když nezvládla tiebreak rozhodující třetí sady.\n\nNa antverpské exhibici konající se 10. prosince porazila Venus Williamsovou 6–1, 7–5 a sezónu zakončila na 18. místě žebříčku.\n\nV březnu 2010 obdržela za výkon na US Open světovou sportovní cenu Laureus World Sports Awards v kategorii Návrat roku. Od Ženské tenisové asociace pak převzala ocenění Návrat roku a posedmé také Cenu Karen Krantzckeové za sportovní chování.\n\nSezónu zahájila na australském Brisbane International jako nasazená jednička. Bez ztráty sady vyřadila Tathianu Garbinovou a Alici Molikovou. Ve třetím kole zdolala Lucii Šafářovou po třísetovém průběhu a v semifinále si poradila s Andreou Petkovicovou. Titul získala po výhře nad krajankou Justine Heninovou. V první fázi utkání již Clijstersová vedla 6–3 a 4–1. Poté si soupeřka připsala osm gamů v řadě, což znamenalo zisk druhé sady a vedení 3–0 v rozhodujícím dějství. Nedokázala však proměnit dva mečboly a ztratila náskok 5–3. O vítězce rozhodoval tiebreak, v němž Clijstersová při svém mečbolu zahrála nechytatelný bekhend do prostoru čáry. Protože čárový rozhodčí nehlásil chybu, zvedla ruce nad hlavu, ale hlavní rozhodčí výrok změnil a míček označil za aut. Přesto se hráčka nenechala vyvést z míry a po dvojchybě Heninové utkání dovedla do vítězného konce poměrem 6–3, 4–6 a 7–6(6).\n\nNa australském kontinentu pokračovala grandslamem Australian Open, kam přijela jako turnajová patnáctka. Po výhrách bez ztráty setu nad Valérií Tétreaultovou a Thajkou Tamarine Tanasugarnovou, utrpěla ve třetím kole nejhorší porážku své tenisové kariéry. Na dvacátou nasazenou Naděždu Petrovovou uhrála pouze jediný game.\n\nDo březnového BNP Paribas Open v Indian Wells neodehrála žádné utkání. Jako turnajová čtrnáctka podlehla ve třetím kole dvacáté třetí nasazené Rusce Alise Klejbanovové až v tiebreaku rozhodující třetí sady. Ztracenou formu z předchozí sezóny obnovila na dubnovém Sony Ericsson Open v Key Biscayne, kde si jako turnajová čtrnáctka připsala druhý titul sezóny. Poté, co deklasovala Petru Kvitovou a Šachar Pe'erovou, zůstala na její raketě obhájkyně vítězství Viktoria Azarenková, s níž ztratila pouze čtyři hry. Ve čtvrtfinále přešla přes světovou desítku Samanthu Stosurovou a v semifinále se opakovala rozhodující tiebreaková zápletka proti Justine Heninové, kterou opět zvládla. Ve finále pak ve dvou sadách zdolala Venus Williamsovou a ukončila její patnáctizápasovou neporazitelnost. V pondělní klasifikaci se vrátila do první desítky žebříčku, když jí patřilo 10. místo.\n\nPrvní utkání na antuce po třech letech odehrála na španělské události Andalucia Tennis Experience. Z pozice třetí nasazené vyhrála nad rumunskou hráčkou Alexandrou Dulgheruovou, ale ve druhém kole překvapivě nestačila na 258. tenistku světa Beatriz Garcíovou Vidaganyovou. Ve Fed Cupu nastoupila proti Estonsku. V první dvouhře nedala šanci Maret Aniové po výhře 6–4 a 6–2. Následné vyšetření však odhalilo natržený sval na levé noze, který způsobil její absenci v utkání s Kaiou Kanepiovou. Lékařský závěr určil šestitýdenní léčbu. Hráčka přesto věřila v dřívější návrat k tenisu. Na pozdější tiskové konferenci však oznámila, že zbytek antukové serzóny vynechá, a to včetně French Open.\n\nV létě se zúčastnila exhibice Best of Belgium. Vítězstvím nad Serenou Williamsovou si vylepšila vzájemnou bilanci zápasů od obnovení kariéry na 2–0. Proti oběma sestrám Williamsovým měla poměr výher a proher 5–1, když proti Venus Williamsové ztratila jediný zápas na Billie Jean Cupu 2010.\n\nNásledovala US Open Series na amerických betonech, v jejímž rámci zavítala do Cincinnati na turnaj Western & Southern Financial Group Women's Open. Zde v předešlém roce obnovila tenisovou kariéru. Jako turnajová čtyřka měla v úvodním kole volný los. Poté bez ztráty setu přehrála bývalou světovou jedničku Dinaru Safinovou, mladou Američanku Christinu McHaleovou a Italku Flavii Pennettaovou. Za vedení 2–1 na gamy, semifinále skrečovala Ana Ivanovićová z důvodu zranění nohy. V boji o titul čelila desáté nasazené Marii Šarapovövé, s níž ztratila úvodní set. Ve druhém se ocitla na prahu porážky, když prohrávala 3–5 na gamy a při svém podání musela odvracet tři mečboly. Následně došlo k přerušení pro dešť. Do zápasu se vrátila vyhraným tiebreakem, v němž prohrávala 0–3. Rozhodující sadu zvládla a třetí titul sezóny si připsala po výhře 2–6, 7–6(4) a 6–2. Třicátý osmý singlový titul kariéry znamenal posun do první pětky, když jí nově patřilo 4. místo.\n\nPoslední událost série US Open odehrála na montréalském Rogers Cupu. V roli páté nasazené otočila špatně se vyvíjející utkání prvního kola s Bethanií Mattekovou-Sandsovou. Přestože již prohrávala 4–6 a 1–4, zápas vyhrála. Ve čtvrtfinále ji však zastavila Věra Zvonarevová po třísetové prohře.\n\nDo Flushing Meadows přijížděla již jako druhá nasazená. Bez ztráty sady prošla do čtvrtfinále. S grandslamem se po jejím vítězství rozloučily Gréta Arnová, Sally Peersová, Petra Kvitová a Ana Ivanovićová. Mezi poslední osmičkou hráček narazila na turnajovou pětku Samanthu Stosurovou, která nevyužila výhody prolomeného podání v rozhodujícím dějství. Clijstersová však třetí sadu otočila a vyhrála ji poměrem 6–3. V semifinále si poradila s Venus Williamsovou, což pro ni znamenalo dvacátý vítězný zápas na US Open v řadě. V této statistice zaostávala pouze za Chris Evertovou, jejíž neporazitelnost z let 1975–1979 činila třicet jedna utkání. V boji o titul Clijstersová nastoupila, stejně jako ve wimbledonském čtvrtfinále, proti turnajové sedmičce Věře Zvonarevové. V zápase dominovala a soupeřce povolila uhrát pouze tři gamy. Úspěšnou obhajobou tak prodloužila newyorskou neporazitelnost na dvacet jedna utkání, když ve všech třech posledních účastech získala stříbrný pohár. Kromě toho na US Open vyhrála dvacátý sedmý z předchozích dvaceti osmi duelů, když jí poslední porážku uštědřila Justine Heninová ve finále roku 2003. Ziskem 2,2 miliónu dolarů vyrovnala svůj rekordní výdělek v ženském sportu z roku 2005. Následné zranění ji vyřadilo až do Turnaje mistryň.\n\nPoté, co na Turnaji mistryň v Dauhá porazila Jankovićovou a Azarenkovou, zajistila si postup do semifinále. V posledním utkání základní skupiny ji prohru z US Open oplatila Zvonarevová. V den semifinále měla cestou do tenisového areálu autonehodu bez zranění. Pouze došlo k promáčknutí prvých dveří. Do finále pronikla dvousetovým vítězstvím nad Australankou Stosurovou. V něm pak zdolala světovou jedničku Caroline Wozniackou a na závěrečné události sezóny získala třetí titul. V konečné světové klasifikaci figurovala na 3. místě.\n\nPoslední zápas roku odehrála před belgickým publikem proti Justine Heninové na exhibici Diamond Games. Pom zisku supertiebreaku Clijstersová vyhrála poměrem 10–5.\n\nZa své výkony ji organizace WTA podruhé v kariéře vyhlásila Hráčkou roku (poprvé 2005) a stala se tak první tenistkou, která cenu získala již jako držitelka ocenění Návrat roku.\n\nPremiérový turnaj nové sezóny odehrála na australském Medibank International Sydney, kde se probojovala do finále po výhrách nad Alexandrou Dulgheruovou poměrem 6–1, 6–2, Barborou Záhlavovou-Strýcovou, Viktorií Azarenkovou a semifinálové porážce Alisy Klejbanovové. Zápas o titul však nezvládla, když nestačila na světovou jedenáctku Li Na ve dvou setech 6–7(3) a 3–6, přestože v úvodní sadě měla drtivý nástup 5–0 na gamy.\n\nV úvodním kole prvního grandslamu roku Australian Open deklasovala bývalou světovou jedničku Dinaru Safinovou 6–0 a 6–0. Jednalo se o první takovou porážku v otevřené éře tenisu, kdy bývalá či současná nejlepší světová hráčka v grandslamovém zápase neuhrála ani jednu hru. Poté si poradila s Carlou Suárezovou Navarrovou 6–1, 6–3, Alizé Cornetovou 7–6(3), 6–3 a v osmifinále s Jekatěrinou Makarovovou 7–6(3) a 6–2. Ve čtvrtfinále na její raketě zůstala dvanáctá nasazená Agnieszka Radwańská 6–3, 7–6(4). Semifinálové vítězství nad turnajovou dvojkou Věrou Zvonarevou poměrem 6–3 a 6–3 jí zajistilo posun na 2. místo žebříčku. Premiérový titul na melbournském grandslamu a současně poslední v kariéře získala po finálové výhře nad Li Na 3–6, 6–3 a 6–3. V emotivním vyjádření pak prohlásila, že konečně může být oslovována pod přezdívkou „Aussie Kim“ (australská Kim), kterou získala v době vztahu s Lleytonem Hewittem.\n\nPoté se přemístila do Evropy, kde startovala na pařížském Open GDF Suez. Čtvrtfinálová výhra nad Jelenou Dokićovou znamenala po pětileté přestávce návrat na první místo klasifikace. Na vrcholu, kde vystřídala Caroline Wozniackou, však setrvala pouze jeden týden, když se Dánka vrátila zpět na zbytek sezóny. Ve finále pak podlehla Petře Kvitové poměrem 4–6 a 3–6. Jednalo se o její poslední finálovou účast tenisové kariéry.\n\nNa kalifornském Indian Wells Masters startovala jako nasazená dvojka. Po volném losu v úvodním kole, smetla ve druhé fázi Rusku Allu Kudrjavcevovou 6–2 a 6–0. Ve třetí fázi turnaje pak porazila Italku Saru Erraniovou 6–3, 2–6 a 6–4. V průběhu čtvrtého kola však musela za stavu 6–3 a 1–3 proti Marion Bartoliové utkání skrečovat. Důvodem bylo poraněné rameno.\n\nNa floridský Miami Masters přijížděla jako druhá hráčka a obhájkyně titulu. Na turnaji postupně vyřadila Anastasiji Jakimovovou 6–1, 6–2 a Maríu José Martínezovou Sánchezovou po setech 6–4, 4–6 a 6–3. Téměř ztracený zápas čtvrtého kola proti Aně Ivanovićové ještě zachránila, když z nepříznivého stavu 1–5 a 0–40 v rozhodující sadě, dokázala utkání otočit a vyhrát výsledkem 7–6(4), 3–6 a 7–6(5). Mezi poslední osmičkou hráček pak nestačila na Viktorii Azarenkovou poměrem 3–6 a 3–6.\n\nDne 21. dubna 2011 ji časopis \"Time\" zvolil na 16. místo sta nejvlivnějších lidí světa (Time Top 100), a to jako nejvýše postaveného sportovce roku 2011.\n\nNa bratrancově svatbě, během tancování naboso, si poranila kotník. Zranění ji vyřadilo z antukové části sezóny až do French Open. Na Roland Garros startovala jako turnajová dvojka. Herní výpadek se projevil vyřazením ve druhém kole, v němž ji zdolala Nizozemka Arantxa Rusová poměrem 6–3, 5–7 a 1–6. V první fázi utkání však Clijstersová dominovala a za vedení 6–3 a 5–2 byla jediný game od vítězství. Hlezno si opět poranila na travnatém turnaji UNICEF Open, což ji znemožnilo nastoupit ve Wimbledonu.\n\nNa okruh se vrátila až kanadským Rogers Cupem. Po volném losu si ve druhém kole zahrála s čínskou kvalifikantkou Ťie Čengovou. Poté, co získala první sadu 6–3, musela po odehrání dalších tří gamů, utkání skrečovat. Příčinou bylo poraněné břišní svalstvo. Z turnaje Western & Southern Open se tak odhlásila a rekonvalescenci nestihla ukončit ani do zahájení US Open, kde měla obhajovat tituly z předešlých dvou ročníků.\n\nNa osobní webové stránce oznámila, že předčasně ukončila sezónu, aby se mohla dostatečně připravit na následující rok 2012, ve kterém proběhnou olympijské hry. Pokud se bude cítit zdravá, tak by mohla nastoupit již na prosincové exhibici Proximus Diamond Games v Antverpách. Po čtyřměsíční přestávce si tuto exhibici zahrála, když po setech 6–2 a 7–6(5) porazila světovou jedničku Caroline Wozniackou.\n\nSezóna pro ni začala turnajem Brisbane International, na kterém postupně porazila Simonu Halepovou 6–1, 1–6 a 6–3, Anu Ivanovićovou a ve čtvrtfinále Ivetu Benešovou poměrem 6–3 a 6–2. V semifinále narazila na slovenskou tenistku Danielu Hantuchovou. Za příznivého stavu 7–6 a 1–2 si Belgičanka vyžádala lékařské ošetření, protože byla zužována svalovými křečemi. V dalším průběhu byla odehrána pouze jedna hra, po níž musela Clijstersová skrečovat.\n\nDo posledního Australian Open, před očekávaným koncem kariéry, vstupovala z pozice jedenácté nasazené jako obhájkyně titulu. Na její raketě postupně zůstaly poraženy Maria João Köhlerová, Stéphanie Foretzová Gaconová a Daniela Hantuchová, které vrátila čtrnáct dní starou porážku z Brisbane. Ve čtvrtém kole se opakovalo finále z předchozího ročníku, když opět zdolala Číňanku Li Na. Za stavu 3–3 v první sadě si Belgičanka vyžádala lékařskou přestávku na ošetření bolavého hlezna. Přestože byl její pohyb omezen, pokračovala ve hře a set rychle ztratila poměrem 4–6. Ve druhé sadě dokázala získat zpět prohrané podání a vynutila si zkrácenou hru. V ní již prohrávala 2–6 a čelila tak čtyřem mečbolům v řadě. Soupeřka však ani jeden z nich nedokázala využít a šňůrou šesti míčů Clijstersová dovedla druhý set do vítězného konce. Tiebreak vyhrála poměrem 8–6. V rozhodujícím setu si vypracovala náskok 5–1, ovšem Li Na začala stahovat až do výsledku 5–4. Následující hru čínská hráčka prohrála Belgičanka postoupila do čtvrtfinále po výsledku 4–6, 7–6 a 6–4. V něm přešla přes nasazenou jedničku Caroline Wozniackou 6–3 a 7–6. Semifinále se pak stalo jejím posledním zápasem na australském kontinentu, když nestačila na třetí nasazenou a vítězku turnaje Viktorii Azarenkovou po setech 4–6, 6–1 a 3–6. Bodová ztráta po neúspěšné obhajobě znamenala sestup na 30. místo žebříčku.\n\nZ amerického turnaje BNP Paribas Open v Indian Wells se odhlásila pro zranění kotníku, které ji zužovalo již na melbournském grandslamu. Na floridském Sony Ericsson Open již zavítala a probojovala se se do třetího kola, v němž ji vyřadila agresivně hrající krajanka Yanina Wickmayerová poměrem 4–6 a 6–7. Clijstersová poté prohlásila, že ji trápilo poranění kyčle a několik dalších týdnů bude odpočívat. Věřila, že by mohla stihnout květnový Mutua Open hraný v Madridu. Dne 17. dubna 2012 však vydala prohlášení, že je nucena v důsledku dlouhodobého zranění vynechat celou antukovou část sezóny, včetně pařížského majoru French Open.\n\nNa okruh se vrátila travnatým UNICEF Open v nizozemském 's-Hertogenboschi, kde vyhrála zápasy prvních tří kol nad Rominou Oprandiovou, Katerynou Bondarenkovou a Francescou Schiavoneovou. Před semifinále proti Urszule Radwańské však musela z turnaje odstoupit pro poranění břišního svalstva. Do londýnského Wimbledonu vstupovala poprvé od roku 2000 jako nenasazená hráčka, když jí patřila 53. pozice žebříčku. Během postupu do osmifinále přehrála Jelenu Jankovićovou, Andreu Hlaváčkovou a ve třetí fázi také Věru Zvonarevovou. Wimbledonskou účast pak pro ni definitivně uzavřela německá tenistka Angelique Kerberová.\n\nNa travnaté dvorce All England Clubu se vrátila následující měsíc jako belgická reprezentantka na Hrách XXX. olympiády. V prvních dvou zápasech dvouhry zdolala Italku Robertu Vinciovou a Španělku Carlu Suárezovou Navarrovou. V osmifinále narazila na bývalou světovou jedničku Srbku Anu Ivanovićovou, kterou porazila 6–3 a 6–4, než jí ve čtvrtfinále vystavila stopku druhá nasazená Ruska a pozdější stříbrná medailistka Maria Šarapovová poměrem 2–6 a 5–7.\n\nPosledním turnajem kariéry se stal newyorský grandslam US Open, který při svých předchozích třech účastech vždy vyhrála. V úvodním kole vyřadila Victorii Duvalovou po setech 6–3 a 6–1, což byl na tomto turnaji její dvacátý druhý vítězný zápas v řadě. Ve druhém kole však nestačila na britskou teenagerku Lauru Robsonovou 6–7 a 6–7, když nezvládla obě koncovky setů. V ženské čtyřhře vypadla s krajankou Kirsten Flipkensovou v prvním kole po prohře s tchajwansko-čínským párem Čuang Ťia-žung a Čang Šuaj. Spolu s deblovou světovou jedničkou Bobem Bryanem nastoupila také do smíšené čtyřhry. Ve druhém kole však podlehli rusko-brazilské dvojici Jekatěrina Makarovová a Bruno Soares, která grandslam vyhrála.\n\nProfesionální kariéru oficiálně ukončila 2. září 2012.\n\nProti Belgičance Justine Heninové odehrála v průběhu dvanácti sezón 1998–2010 dvacet pět utkání, z toho osm na Grand Slamu. Naposledy se střetly v osmifinále Wimbledonu 2010, v němž po setech 2–6, 6–2 a 6–3 vyhrála Clijstersová. Tímto vítězstvím tak bilzenská rodačka převážila do té doby vyrovnanou vzájemnou bilanci duelů ve svůj prospěch na konečný poměr 13–12.\n\nHeninová naopak zaznamenala kladnou bilanci 5–3 z grandslamových utkání, v jejichž rámci také triumfovala ve všech třech vzájemných finále na French Open 2003, US Open 2003 a Australian Open 2004. Krajanky na sebe narazily jedenáctkrát ve finále turnajů WTA Tour, z toho osmkrát v řadě od berlínského German Open 2003 až do Canada Masters 2005. Vzájemná bilance ze všech finálových střetnutí vyzněla ve prospěch Heninové v poměru 7–4.\n\nJako světová jednička a dvojka nastoupily do dvou zápasů. Nejprve v boji o titul na fiderstadtském tvrdém povrchu Porsche Tennis Grand Prix 2003, kde vyhrála první hráčka žebříčku Clijstersová po setech 5–7, 6–4 a 6–2 a podruhé hned v dalším vzájemném utkání – finále na Australian Open 2004, z něhož odešla vítězně opět světová jednička, kterou tehdy byla Heninová poměrem 6–3, 4–6 a 6–3.\nNíže je uvedena vzájemná bilance obou hráček podle povrchů a turnajů:\n\nProti Francouzce Amélii Mauresmové odehrála během osmi let patnáct utkání. Vzájemný poměr vyzněl těsně v její prospěch 8–7. Před odehráním Turnaje mistryň 2005 vedla Belgičanka v sérii 8–2. Mauresmová ve svůj prospěch získala posledních pět utkání odehraných v období 2005–2007, a to včetně dvou zápasů na belgickém turnaji Proximus Diamond Games 2006 a 2007.\n\nProti Rusce Marii Šarapovové od sezóny 2003 nastoupila devětkrát. Celkový poměr utkání vyzněl pro Belgičanku s nejtěsnější kladnou bilancí 5–4. Po prvních čtyřech výhrách v řadě získala ruská tenistka čtyři z pěti zbylých duelů. Naposledy se střetly ve čtvrtfinále Her XXX. olympiády v Londýně, kde zvítězila Šarapovová poměrem 6–2 a 7–5.\n\nProti Američance Sereně Williamsové sehrála od sezóny 1999 devět duelů s výrazně pasivní bilancí 2–7 ve prospěch mladší ze sester Williamsových. K poslednímu utkání nastoupily v semifinále newyorského grandslamu US Open 2009, v němž triumfovala belgická tenistka. Současně se jednalo o jediný vzájemný zápas od jejího obnovení kariéry v roce 2009.\n\nProti Američance Venus Williamsové nastoupila v průběhu kariéry ke třinácti zápasům. Od sezóny 2001, kdy na sebe narazily poprvé, celkový poměr 7–6 vyzněl těsně pro Belgičanku. Do turnaje Proximus Diamond Games 2005 vedla starší ze sester Williamsových 6–2 na zápasy. Následně však prohrála všech pět duelů, z toho třikrát na US Open. Naposledy na sebe narazily v semifinále US Open 2010, kde Clijstersová zvítězila poměrem 4–6, 7–6 a 6–4.\n\nProti Rusce Věře Zvonarevové poprvé nastoupila v sezóně 2002. Z celkových jedenácti utkání vyzněla celová vzájemná bilance 8–3 v její prospěch. Před prvním ukončením profesionální kariéry v sezóně 2007 vyhrála Belgičanka všech pět zápasů. Hráčky na sebe opět narazily v roce 2010, kdy ruská tenistka zvítězila ve třech ze čtyř duelů, vyjma finále na US Open 2010. První výhru si Zvonarevová připsala ve Wimbledonu 2010. V sezóně 2011 se střetly pouze jednou na Australian Open, kde triumfovala Clijsterová, stejně jako v jediném utkání sezóny 2012 ve Wimbledonu, v němž ruská tenistka utkání skrečovala pro dýchací potíže.\n\n\nKim Clijstersová se narodila 8. června 1983 ve vlámském Bilzenu, ležícím v provincii Limburk. Jejími rodiči jsou bývalý belgický fotbalový reprezentant Lei Clijsters a Els Clijstersová, rodným příjmením Vandecaetsbeek, bývalá národní mistryně v gymnastice. Lei Clijsters zemřel na karcinom plic 4. ledna 2009 ve věku 52 let. Tenistka prohlásila, že po otci zdědila fotbalové nohy a po matce pak gymnastickou ohebnost. Její mladší sestra Elke Clijstersová je také bývalá tenistka, která se v sezóně 2002 stala juniorskou mistryní světa ve čtyřhře, ale již po dvou letech předčasně ukončila sportovní kariéru v důsledku poranění zad.\n\nV prosinci 2003 se zasnoubila s australským tenistou a bývalou světovou jedničkou Lleytonem Hewittem. Svatba se neuskutečnila a k rozpadu vztahu došlo v říjnu 2004. Australané ji z tohoto období přezdívají „Aussie Kim“ (australská Kim). V říjnu 2006 oznámila zásnuby s americkým basketbalistou hrajícím belgickou ligu Brianem Lynchem, který začal s tenistkou společně žít v jejím bydlišti Bree. V rozhovoru pro televizní program \"Sportweekend\" Clijstersová uvedla, že opustila tenisovou kariéru, aby mohla založit rodinu. Soukromý sňatek proběhl 13. července 2007 v 6.00 hodin ráno na breeské radnici. Přítomni byli oddávající starosta, sestra Els Clijstersová, ženichův bratr Pat Lynch a rodiče obou novomanželů.\n\n27. února 2008 ve 13.35 hodin přivedla na svět dceru Jadu Elle. která vážila 3,035 kg a měřila 51 cm. Místem porodu se stala Vesaliova nemocnice v belgickém Tongerenu. 10. března téhož roku porodila její 43letá matka syna Zetha, polobratra Kim Clijstersové, jehož otcem je matčin partner a golfový trenér Jan Goossens.\n\n\n\n\n\n\n\n\n\nKim Clijstersová vyhrála na okruhu WTA čtyřicet jedna singlových a jedenáct deblových turnajů, včetně čtyř grandslamových titulů z dvouhry a dvou ze čtyřhry.\n\nUmístění na žebříčku WTA ve dvouhře a čtyřhře na konci sezóny.\n\n"}
{"id": "283264", "url": "https://cs.wikipedia.org/wiki?curid=283264", "title": "Bazální metabolický výdej", "text": "Bazální metabolický výdej\n\nBazální metabolický výdej (bazální metabolismus, zkráceně BMR z anglického basal metabolic rate) je množství energie vydané v klidovém stavu v teplotně neutrálním prostředí na lačno (to znamená ve stavu, kdy zažívací soustava nepracuje, což znamená u lidí 12 hodin půstu). Výdej energie v tomto stavu je dán pouze prací (fungováním) životně důležitých orgánů, jako srdce, plíce, mozek a zbytek nervového systému, jater, ledvin, pohlavních orgánů, svalů a kůže. BMR se snižuje s věkem a ztrátou svalové hmoty. Naopak se zvyšuje díky kardiovaskulárnímu cvičení a nárůstu svalové hmoty. Nemoc, konzumované jídlo a nápoje, teplota prostředí a množství stresu může ovlivnit klidový energetický výdej.\n\nBMR je měřen za velice přísných podmínek, kdy je osoba bdělá, ale v celkově klidném stavu. Přesné měření BMR vyžaduje, aby subjekt byl zcela klidný a nervový systém nebyl stimulován. Běžnějším, velice podobným měřením je \"klidový energetický výdej\" (RMR, z anglické \"resting metabolic rate\") měřený za méně striktních pravidel.\n\nExistuje několik vzorců, podle kterých lze vypočítat odhad BMR pro člověka zadaných parametrů. První významnou rovnicí byla ta vytvořená v roce 1918 Harrisem a Benedictem.\n\nBMR u žen\n\nBMR u mužů\n"}
{"id": "283265", "url": "https://cs.wikipedia.org/wiki?curid=283265", "title": "Porúří", "text": "Porúří\n\nPorúří (německy Ruhrgebiet) je hustě obydlená oblast v Severním Porýní-Vestfálsku, skládající se z velkého počtu původně průmyslových měst. Oblast je ohraničena přibližně řekami Rúr na jihu, Rýn na západě a Lippe na severu. Jedná se o konurbaci. V regionu žije přibližně 5,3 mil. obyvatel a je to jádrová oblast rýnsko-ruhrské konurbace, ve které žije více než 12 mil. obyvatel.\n\nSměrem od západu na východ region zahrnuje města Duisburg, Oberhausen, Bottrop, Mülheim an der Ruhr, Essen, Gelsenkirchen, Bochum, Herne, Hamm, Hagen a Dortmund, a krom toho i několik více „zemědělských“ okresů Wesel, Recklinghausen, Unna a Ennepe-Ruhr. Tyto okresy dohromady srostly v rozsáhlý komplex průmyslově využité krajiny, obývané 5,3 miliony obyvatel, což z ní činí pátou největší metropolitní oblastí v Evropě po Moskvě, Velkém Londýnu, Velkém Madridu a Paříži.\n\nOd ledna 2012 zde byla vyhlášena první regionální nízkoemisní zóna, která zahrnuje území 14 měst mezi Dortmundem a Duisburgem o ploše kolem 850 km².\n\nJednotlivá města v regionu začala významně růst během průmyslové revoluce, přičemž jejich ekonomika byla založena na těžbě uhlí a hutnictví. Poté, co začala poptávka po uhlí po roce 1960 pomalu klesat, začal region procházet strukturálními změnami a větší průmyslovou diverzifikací, založenou na přesunu od těžkého průmyslu na hi-tech obory a služby.\nProstředí báňských společností a nekontrolovaný kapitalismus, který ignoroval životní podmínky dělníků v Porúří, byly častým námětem kritických románů německého spisovatele Maxe von der Grüna.\n"}
{"id": "283266", "url": "https://cs.wikipedia.org/wiki?curid=283266", "title": "Gajary", "text": "Gajary\n\nGajary jsou obec na Slovensku v okrese Malacky ležící na levém břehu řeky Morava. Žije zde  obyvatel. \n\nPrvní písemná zmínka o obci pochází z roku 1373. V obci se nachází barokní římskokatolický kostel Zvěstování Páně z roku 1680.\n\nOkolí obce je významným archeologickým nalezištěm: nálezy pocházejí z neolitu, eneolitu, doby bronzové.\n\n\n"}
{"id": "283267", "url": "https://cs.wikipedia.org/wiki?curid=283267", "title": "Jablonové (okres Malacky)", "text": "Jablonové (okres Malacky)\n\nJablonové je obec na Slovensku v okrese Malacky ležící na úpatí Malých Karpat. Žije zde  obyvatel. První písemná zmínka o obci pochází z roku 1206.\n\n\n"}
{"id": "283268", "url": "https://cs.wikipedia.org/wiki?curid=283268", "title": "Jakubov", "text": "Jakubov\n\nJakubov je obec na Slovensku v okrese Malacky. Žije zde  obyvatel.\n\nPrvní písemná zmínka o obci pochází z roku 1460. V obci se nachází římskokatolický kostel svatého Filipa a Jakuba ze 17. století.\n\n"}
{"id": "283269", "url": "https://cs.wikipedia.org/wiki?curid=283269", "title": "Kostolište", "text": "Kostolište\n\nKostolište (starší název \"Kiripolec\", ) je obec na Slovensku v okrese Malacky. Žije zde  obyvatel.\n\nPrvní písemná zmínka o obci pochází z roku 1206. V obci se nachází římskokatolický kostel svatého Martina.\n\n\n"}
{"id": "283270", "url": "https://cs.wikipedia.org/wiki?curid=283270", "title": "Kuchyňa", "text": "Kuchyňa\n\nKuchyňa je obec na Slovensku v okrese Malacky. Žije zde  obyvatel. První písemná zmínka o obci pochází z roku 1206.\n\nVýchodně od obce se táhne vojenský újezd Záhorie a 3 km jihozápadně je letiště Vzdušných sil Slovenské republiky Malacky (ICAO: LZMC). V současnosti zde sídlí dopravní letka s letady Spartan (C-27J) a Turbolet (varianty L410).\n\nNa západním okraji obce leží vlaková stanice Kuchyňa na místní trati Zohor - Plavecký Mikuláš.\n\nPoblíž východního okraje obce začíná CHKO Malé Karpaty s vrcholy Čertův kopec (751 m) a Vysoká (754 m, druhý nejvyšší vrchol Malých Karpat), která je zároveň přírodní rezervací.\n\nVodní nádrž Kuchyňa umožňuje rybolov a koupání, poblíž je Camping Park Karpaty. Severně od obce je vodní nádrž Vývrat s chatovou osadou.\n\nFarní kostel sv. Mikuláše pochází z roku 1701.\n\n"}
{"id": "283271", "url": "https://cs.wikipedia.org/wiki?curid=283271", "title": "Láb", "text": "Láb\n\nLáb je obec na Slovensku v okrese Malacky. Žije zde  obyvatel. První písemná zmínka o obci pochází z roku 1206. Dne 2. září 2014 se zde zřítila kostelní věž na místním kostele.\n\nV obci se nachází římskokatolický kostel Všech svatých z roku 1665 a kaple svatého Vendelína z roku 1755.\n\n\n"}
{"id": "283272", "url": "https://cs.wikipedia.org/wiki?curid=283272", "title": "Malé Leváre", "text": "Malé Leváre\n\nMalé Leváre jsou obec na Slovensku v okrese Malacky. V roce 2011 zde žilo 1 155 obyvatel. První písemná zmínka o obci pochází z roku 1377.\n\n"}
{"id": "283273", "url": "https://cs.wikipedia.org/wiki?curid=283273", "title": "Marianka", "text": "Marianka\n\nMarianka je obec na Slovensku v okrese Malacky. Žije zde  obyvatel. První písemná zmínka o obci pochází z roku 1367. Marianka je známé poutní místo, které patřilo k nejstarším na území někdejšího Uherského království.\n\n"}
{"id": "283274", "url": "https://cs.wikipedia.org/wiki?curid=283274", "title": "Micromalthidae", "text": "Micromalthidae\n\nMicromalthidae je čeleď brouků.\n\n\n"}
{"id": "283275", "url": "https://cs.wikipedia.org/wiki?curid=283275", "title": "Lützow (kapesní bitevní loď)", "text": "Lützow (kapesní bitevní loď)\n\nLützow (původně Deutschland) byl německý těžký křižník stejnojmenné třídy. Kriegsmarine tyto lodě nejprve klasifikovala jako \"Panzerschiff (obrněná loď)\", ale v únoru 1940 byly překlasifikovány právě na těžké křižníky. Britové je posměšně nazývali kapesní bitevní loď.\n\nNová těžká plavidla, která Německo stavělo koncem dvacátých let, se musela podřídit omezením daným Versailleskou smlouvou a nesměla přesáhnout výtlak 10 000 tun. Aby byla ušetřena hmotnost, bylo v dosud nebývalé míře použito svařování. Lodě třídy \"Deutschland\" přesto limit překročily, což ale bylo zatajeno. Kromě \"Deutschlandu\" byly postaveny ještě sesterské Admiral Graf Spee a Admiral Scheer. \"Deutschland\" jako první loď své třídy neměl konstrukční zlepšení uplatněná u jeho sesterských lodí, jako byl nový komín s šikmým vyústěním, můstek a stožáry.\n\nKýl lodi byl založen v únoru 1929 v loděnici Deutsche Werke v Kielu. Spuštěna byla v květnu 1931 a na první zkušební plavbu vyplula v květnu 1932. Do služby vstoupila v dubnu 1933. V roce 1934 byly tři 88mm kanóny nahrazeny šesti kanóny stejné ráže v dvouhlavňové lafetaci. V roce 1939 pak byly nahrazeny stejným počtem děl ráže 105 mm.\n\nBěhem španělské občanské války byl \"Deutschland\" odeslán ke španělskému pobřeží, kde měl podporovat Frankovy nacionalisty. Loď absolvovala celkem sedm misí v letech 1936–1939. Při jedné z těchto operací, byl \"Deutchland\" 29. května 1937 napaden dvěma republikánskými bombardéry, které ho poškodily, přičemž 31 námořníků zahynulo a dalších 101 bylo zraněno. Sesterská loď \"Deutchlandu\", \"Admiral Scheer\" na oplátku ostřeloval španělský přístav Almería a přitom zničila 35 domů a zabila 19 civilistů. Těla německých námořníků byla nejprve pohřbena v Gibraltaru, ale později byla převezena do Německa a pohřbena při velkém vojenském pohřbu.\n\nDeutschland strávil většinu let 1938 a 1939 výcvikovými manévry se zbytkem flotily a navštívil mnoho různých zahraničních přístavů. Oficiální návštěvu Španělska po vítězství nacionalistů v občanské válce vykonal v roce 1939. Loď se zúčastnila velkého cvičení v Atlantiku se sesterskou lodí Admiral Graf Spee, lehkými křižníky Köln, Leipzig a Nürnberg a několika torpédoborci, ponorkami a podpůrnými plavidly.\n\n24. srpna 1939, týden před německou invazí do Polska, vyplul Deutschland z Wilhelmshavenu a směřoval na jih Grónska. Zde byl připraven zaútočit na spojenecké obchodní lodě v případě války následující po útoku na Polsko.\n\nPo vypuknutí 2. světové války došlo v listopadu 1939 k přejmenování \"Deutschlandu\" na \"Lützow\", jelikož Adolf Hitler se bál, že by případná ztráta lodi pojmenované Německo, měla negativní propagandistický efekt.\n\nV únoru 1940 byly lodě této třídy překlasifikovány na těžké křižníky a v dubnu 1940 se podílely na invazi do Norska. \"Lützow\" byl součástí svazu, který měl obsadil norské hlavní město Oslo a účastnil se Bitvy v úžině Drobak. Německý svaz vplouval do Oslofjordu pod vedením těžkého křižníku Blücher. Ten ale potopila palba děl a stařičká torpéda vyrobená v roce 1900 a vypuštěná z norské pobřežní pevnosti Oscarsborg. \"Lützow\" se poté stáhl, ale i tak byl třikrát zasažen 150mm kanóny z pevnosti \"Kopaas\", které vyřadily zadní hlavní dělovou věž. Ze zbývající přední věže pak \"Lützow\" pevnost zdálky ostřeloval, ale její posádka neutrpěla ztráty a bránila vjezdu německých lodí, dokud král a norská vláda nebyli evakuováni.\n\n\"Lützow\" se poté vrátil do Německa kvůli opravám a přípravě na korzárskou plavbu do Atlantiku. V průlivu Skagerrak ho ale torpédovala britská ponorka HMS Spearfish. Zásah torpéda téměř odlomil celou záď lodi a opravy trvaly až do jara 1941. Brzy nato, v červnu téhož roku, byl \"Lützow opět\" torpédován, tentokrát torpédovým bombardérem Bristol Beaufort z britské 42. perutě. Další opravy v Kielu trvaly až do ledna 1942. V prosinci 1942 se \"Lützow\" společně s těžkým křižníkem Admiral Hipper zúčastnil operace Regenbogen.\n\nV dalších letech se \"Lützow\" účastnil jen menších operací. Asi největší akce této doby začala v září 1944 v Baltském moři a trvala po několik měsíců. \"Lützow\" v této době palbou svých děl podporoval ustupující Wehrmacht. Loď byla v lednu 1945 těžce poškozena britskými bombardéry v přístavu Swinemünde. Tehdy ji zasáhly tři šestitunové pumy \"Tallboy\" a částečně dosedla na dno přístavu. \"Lützow\" byl opraven a dále pokračoval v dělostřelecké podpoře armády, než byl 4. května 1945 potopen vlastní osádkou. Po válce byl vyzvednut Sověty, kteří ho použili jako cvičný cíl a definitivně potopili v roce 1949.\n\n\n"}
{"id": "283276", "url": "https://cs.wikipedia.org/wiki?curid=283276", "title": "Hydroscaphidae", "text": "Hydroscaphidae\n\nHydroscaphidae je malá čeleď vodních brouků, která má 23 druhů (počet není ustálen) ve třech rodech.\n\nBrouci jsou celkem malí, v délce 1-2 mm. Barevná paleta je od žlutohnědé po hnědou, krovky mají zkrácené, tykadla (antenna) i nohy mají krátké.\nŽijí v proudící vodě, dospělci i larvy se živí vláknitými řasami rostoucími na kamenech.\nPožadovaná teplota prostředí je rozmanitá, od vody z tajícího sněhu až po vodu zteplalou horkými prameny.\nBrouci dýchají vzduch ze vzduchové bubliny zpod krovek (elytra), který získávají dýchacími průduchy v pružné membráně (spirakulum) oddělující hřbetní destičky (tergit).\nSnesená vajíčka, poměrně velká, ukrývají pod vodou v řasách.\nLarvy mají po pěti postranních očkách (stemata), dýchají tracheálními žábrami. Jsou zcela vodnímí larvami.\nČeleď Hydroscaphidae je známá ze všech kontinentů, kromě Antarktidy.\n\n\n\n"}
{"id": "283277", "url": "https://cs.wikipedia.org/wiki?curid=283277", "title": "Chotouň (Chrášťany)", "text": "Chotouň (Chrášťany)\n\nChotouň je místní část obce Chrášťany ležící v okrese Kolín. Nachází se zhruba 2 km východně od Chrášťan, 7 km východně od Českého Brodu a 18 km západně od Kolína.\n\nChotouň je také název katastrálního území o rozloze 5,66 km.\n\nChotouň má dodnes charakter samostatné zemědělské obce. Rozkládá se v úrodné, rovinaté krajině s převahou zemědělsky využívané půdy. Vesnice sama je tvořena několika ulicemi. Na jihozápadě se nalézá rozsáhlá pískovna s písníkem, na severovýchodě les. V jihozápadní části vesnice se poblíž neveliké nepravidelné návsi nachází barokní kostel. Ve vesnici je dochován větší počet velkých klasicistních statků. V severní části vesnice se nachází areál zemědělského družstva.\n\nArcheologické nálezy kladou první osídlení na katastru Chotouně do doby bronzové.\n\nPodle legendy se ve vsi kolem roku 970 narodil svatý Prokop. Kosmův pokračovatel Mnich sázavský o něm totiž v 60. letech 12. století píše těmito slovy: „\"heremita Procopius nomine, natione Boemicus de villa Chotun\"“ (poustevník jménem Prokop, rodilý Čech ze vsi Chotouně).\n\nV obci se nacházel kostel, nyní zmizelý. Z toho, že nebyl zasvěcen zdejšímu rodákovi sv. Prokopovi, zdá se, že kostel musel být postaven před rokem 1204, kdy byl sv. Prokop svatořečen. První písemná zmínka, týkající se přímo vesnice (\"Cothun\"), se nachází v listině olomouckého biskupa Bruna ze Schauenburka pro Havla z Lemberka, vydané roku 1249. V 18. století byly v obci lázně.\n\nKromě zapsaných kulturních památek je ve vsi také větší počet hodnotných staveb lidové architektury. Proto byl v roce 2000 podán návrh na vytvoření vesnické památkové zóny.\n\n"}
{"id": "283278", "url": "https://cs.wikipedia.org/wiki?curid=283278", "title": "Mydlná", "text": "Mydlná\n\nMydlná (též \"Mydlný\") je zřícenina tvrze na mírně vyvýšeném břehu nově obnoveného rybníka v přírodním parku Kamínky necelých 1,5 kilometru jižně od obce Nevid v okrese Rokycany. Katastrálně lokalita přísluší k obci Kornatice.\n\nPrvními zmiňovanými majiteli jsou Bohuslav a Protiva z Mydlné v roce 1397. V roce 1437 ji prodal Kuneš z Hlohova Rackovi z Kvíčovic a ten jí v roce 1442 prodal Janovi z Rakové. Jan za statek zaplatil jen polovinu ceny, kterou platil Racek z Kvíčovic, a proto se předpokládá, že vesnice u tvrze byla pustá. V roce 1474, když jí Jan z Rakové spolu s dalším zbožím prodával panu Bozděchovi ze Šťáhlav, je v Mydlné zmiňován pustý poplužní dvůr i vesnice. V roce 1488 je zmiňován dvůr pustý v Mydlné a v dalších pramenech již jen pustá ves Mydlná. Vesnice tedy zanikla před polovinou patnáctého století a tvrz nejpozději v době válek za vlády krále Jiřího z Poděbrad.\n\nPo požáru na zbytcích tvrze pracoval pouze zub času, neboť vesničané z okolí považovali zbytky tvrze za zbytky kostela (dodnes o tom svědčí pomístní název \"U kostelíka\"), a tak zde netěžili stavební kámen, aby se nedopustili svatokrádeže. Důsledkem toho jsou zbytky tvrze v poměrně dobrém stavu.\n\nTvrz měla lichoběžníkový půdorys na jeho východním okraji se nalézají pravděpodobně zbytky paláce postaveného z lomového kamene. Trosky budovy měří 6 × 10 metrů a na její jižní straně byly nalezeny pozůstatky portálu. V severozápadním rohu lichoběžníku se nalézá mohutná kupa vypálené mazanice s patrnými zbytky kamenné podezdívky po obvodu, pravděpodobně zbytky věže. V terénu jsou patrné i pozůstatky obvodové hradby.\n"}
{"id": "283279", "url": "https://cs.wikipedia.org/wiki?curid=283279", "title": "Kostel svatého Prokopa (Chotouň)", "text": "Kostel svatého Prokopa (Chotouň)\n\nKostel svatého Prokopa ve vesnici Chotouň je drobná barokní stavba vybudovaná jako kaple mezi lety 1708–10 podle projektu Jana Blažeje Santiniho.\n\nDle legendy se právě v Chotouni narodil svatý Prokop. Proto s jeho osobou byla spojována řada míst v okolí a také kaple při místním zámku, která však byla zničena v roce 1632 za třicetileté války. Majitel panství, František Antonín Berka z Dubé kapli za života nestihl obnovit a proto vložil podmínku jejího postavení do své poslední vůle. Stavbu kaple, respektive malého kostela svatého Prokopa proto nechala postavit jeho sestra a dědička Rosalie Berková z Dubé, provdaná Kinská.\n\nNovostavba byla vyměřena za účasti Jana Santiniho na jaře 1708. Dokončený kostel byl svěcen roku 1710. Mobiliář byl postupně pořizován v následujících letech a to i po roce 1715, kdy panství koupil Jan Ignác Mladota ze Solopysk.\n\nRoku 1807 kapli zakoupila obec a upravila ji na filiální kostel. Úpravy trvaly do roku 1816 a nejvýznamnější změnou byla výstavba nové zvonice na západní straně.\n\nSantiniho stavba se skládá z hloubkově protažené oktogonální lodi a navazujícím centrálním, šestiúhelným kněžištěm s konkávně proláklými stěnami. Za západě pak navazuje mladší věž. prostory mezi lodí a presbytářem vyplňují nakoso umístěné nižší přístavky, z nichž jeden slouží jako sakristie.\n\nV interiéru je loď oválná, členěná dórskými pilastry, které nesou kompletní průběžné kladí do osmi polí. Pole na osách oválu jsou širší, vyplněná rozměrnými oblouky, kromě vítězného oblouku slepými. Uhlopříčně umístěná pole jsou užší. Kněžiště je zaklenuto kupolovou, baldachýnovitou klenbou a osvětleno dvojicí vysoko položených oken které přerušují poměrně drobnou římsu. Stěny kněžiště jsou do prostoru konvexně vypjaté a opět řazené v obkročném rytmu jako širší a užší. Santini zde používá pozoruhodnou, později často využívanou myšlenku „volných“ a „nosných“ polí. Širší „volná“ pole vyplňují okna a vítězný oblouk, římsa je v těchto úsecích přerušena. Užší pole s úseky římsy fungují po způsobu jakýchsi „pilířů“ jako pole jako nosná. Pozoruhodný optický efekt zesiluje šestiúhelný půdorys a konvexní vypnutí stěn. Prostor se díky tomu mění v trojpaprsčitou radiální centrálu.\n\nKvalitu Santiniho návrhu žel snižuje poněkud rustikální provedení, dané zřejmě použitím místních zednických sil a navíc pravděpodobně ještě umocněné opravou po roce 1807. Přesto stavba vykazuje řadu motivů, které jsou pro Santiniho typické a později se objeví v jeho významnějších stavbách.\n\n\n"}
{"id": "283281", "url": "https://cs.wikipedia.org/wiki?curid=283281", "title": "Pernek", "text": "Pernek\n\nPernek je obec na Slovensku v okrese Malacky. Žije zde  obyvatel. První písemná zmínka o obci pochází z roku 1394. V obci se nachází římskokatolický Kostel svatého Ducha.\n\n"}
{"id": "283282", "url": "https://cs.wikipedia.org/wiki?curid=283282", "title": "Plavecké Podhradie", "text": "Plavecké Podhradie\n\nPlavecké Podhradie je obec na Slovensku v okrese Malacky. Žije zde  obyvatel. První písemná zmínka o obci pochází z roku 1247. Nachází se zde renesanční kaštel založený v polovině 17. století Mikulášem Pálfym a římskokatolický kostel sv. Barbory postavený v roce 1797.\n\nNa nedalekém kopci Pohanská stojí zřícenina Plaveckého hradu, královské pohraniční pevnosti z druhé poloviny 13. století. Na severu s obcí sousedí vojenský výcvikový tábor. V okolí se nalézá několik jeskyň.\n\n\n"}
{"id": "283283", "url": "https://cs.wikipedia.org/wiki?curid=283283", "title": "Plavecký Mikuláš", "text": "Plavecký Mikuláš\n\nPlavecký Mikuláš je obec na Slovensku v okrese Malacky. Žije zde  obyvatel. První písemná zmínka o obci pochází z roku 1394.\n\nV katastru obce se nachází přírodní památka Deravá skala a Bukovina a národní přírodní rezervace Kršlenica.\n\n"}
{"id": "283284", "url": "https://cs.wikipedia.org/wiki?curid=283284", "title": "Plavecký Štvrtok", "text": "Plavecký Štvrtok\n\nPlavecký Štvrtok je obec na Slovensku v okrese Malacky. Žije zde  obyvatel. První písemná zmínka o obci pochází z roku 1206. V obci je římskokatolický kostel Nanebevzetí Panny Marie ze 14. století a kaple sv. Rozálie z 18. století.\n\n"}
{"id": "283285", "url": "https://cs.wikipedia.org/wiki?curid=283285", "title": "Rohožník (okres Malacky)", "text": "Rohožník (okres Malacky)\n\nRohožník je obec na Slovensku v okrese Malacky. Žije zde  obyvatel. První písemná zmínka o obci pochází z roku 1398. Každoročne se tady koná festival alternativní hudby – UV_FEST.\n\n\n\n"}
{"id": "283286", "url": "https://cs.wikipedia.org/wiki?curid=283286", "title": "Sološnica", "text": "Sološnica\n\nSološnica je obec na Slovensku v okrese Malacky. Žije zde  obyvatel. První písemná zmínka o obci pochází z roku 1376. Dominantou obce je barokní Kostel Všech svatých.\n\n"}
{"id": "283287", "url": "https://cs.wikipedia.org/wiki?curid=283287", "title": "Studienka", "text": "Studienka\n\nStudienka je obec na Slovensku v okrese Malacky. Žije zde  obyvatel. První písemná zmínka o obci pochází z roku 1592.\n\nV obci se nachází barokní římskokatolický kostel svatého Štěpána.\n\n"}
{"id": "283288", "url": "https://cs.wikipedia.org/wiki?curid=283288", "title": "Suchohrad", "text": "Suchohrad\n\nSuchohrad je obec na Slovensku v okrese Malacky. Žije zde  obyvatel. První písemná zmínka o obci pochází z roku 1511.\n\n"}
{"id": "283289", "url": "https://cs.wikipedia.org/wiki?curid=283289", "title": "Veľké Leváre", "text": "Veľké Leváre\n\nVeľké Leváre (do roku 1927 \"Velké Leváry\") jsou obec na Slovensku v okrese Malacky. Žije zde  obyvatel. První písemná zmínka o obci pochází z roku 1378.\n\nV obci stojí druhý největší kostel v Záhoří, kostel Jména Panny Marie, postavený v roce 1733 jako památník vítězství nad Turky. Na jihozápadním okraji obce se nachází Habánský dvůr – památková rezervace lidové architektury.\n\n\n"}
{"id": "283290", "url": "https://cs.wikipedia.org/wiki?curid=283290", "title": "Vysoká pri Morave", "text": "Vysoká pri Morave\n\nVysoká pri Morave je obec na Slovensku v okrese Malacky. Leží na jihozápadě Záhorské nížiny v nadmořské výšce 145 m n. m., v těsné blízkosti řeky Morava, jejímž středem prochází státní hranice se sousedním Rakouskem. Žije zde  obyvatel. Narodil se zde olympijský vítěz v plavání z roku 1904 Zoltán Halmay.\n\nPrvní písemná zmínka o obci pochází z roku 1271, kdy se nazývala Znoyssa. Provedené archeologické výzkumy na území obce potvrzují jej osídlení již v neolitu a eneolitu. Našly se zde doklady z doby laténské a velmi bohaté hroby z římské doby. V těsné blízkosti řeky Morava v lokalitě Grbavica bylo nalezeno slovanské (žárové-popelnicové) pohřebiště s keramikou pražského typu (6.–7. století n.l.), dále slovanské sídliště a pohřebiště z doby Velké Moravy (9. století n.l.). Území (chotár) obce se poprvé písemně připomíná v roce 1271 v královské darovací listině Štefana V., která se váže k majetku stupavského hradu. V období česko-uherské války 1271–1278 bylo osídlení obce zničeno a obec se vylidnila.\n\nKe znovuosídlení obce došlo až na konci 13. století německými rybáři z Devína, kteří tuto svoji novou obec pojmenovali Herksteten. Začátkem 14. století obec postupně kolonizují němečtí rolníci a název obce se dále mění na Hochsteten. Koncem 16. století přichází do obce početná skupina charvatských kolonistů. Charváti byli římsko-katolického vyznání a z jejich iniciativy byl v letech 1666–1669 na místě obecního hřbitova, kde stála menší kamenná kaplička, vybudován kostel sv. Ondřeje. V období let 1890–1892 byl nákladně přestavěn a rozšířen.\n\nObyvatelstvo obce se v minulosti věnovalo hlavně zemědělství. Ti, kteří nevlastnili půdu, nacházeli zdroj obživy při sezonních pracích v obcích Dolního Rakouska. V 16. a 17. století vynášel i rybolov a chytání raků, což poskytovala řeka Morava a její ramena. Roku 1697 zde byl dokonce založen i obecní rybářský cech. Povaha krajiny poskytovala určité skupině obyvatel zdroj obživy v těžbě rákosu, který se vysekával v zimních měsících. K rozvoji obce nepřímo přispěla i výstavba hospodářských dvorů (majery) – Sauaš v 18. století, Nandin-ház, Dúbrava v 19. století, kde byl vybudován lihovar. Obec měla v 2.pol. 19. století dva mlýny (vodní a parní – Tomfmlyn). Roku 1911 byla v blízkosti obce vybudována železniční trať a stanice. Trať byla postavena pro potřeby cukrovaru v sousední Záhorské Vsi a podstatným způsobem přispěla k rozvoji obce a pro pěstitele cukrovky zabezpečila stálý odbyt.\n\nZnoyssa (1271)\nHerksteten / Hochsteten (13.–14. století) – Hochstet / Hochstetno (15.–18. století) –\nHochštetno do roku 1890 – Magasfalva 1890–1918 – Hochštetno 1918–1940 –\nMoravica 1940–1942 – Hochštetno 1942–1948 –\nVysoká pri Morave od 1948\n\nObjektem kulturně-historického významu je římsko-katolický kostel sv. Ondřeje (původně barokní z roku 1669) – následně rozšířený a přestavěný v novorománském slohu v období 1890–1892. V blízkosti kostela je několik votivních křížů a pomníků z 19. století.\n\nV obci se nachází spolková plastika sv. Floriána z roku 1826, kaple sv. Jana Nepomuckého z 2.pol. 18. století, kaple sv. Rocha a sv. Vendelína z 2.pol. 19. století, dále hodnotný pomník obětem první světové války z roku 1930.\n\nNa katastru obce leží i významné přírodní rezervace Horný a Dolný les (biotopy lužního lesa) a lesní rezervace Rozporec. V blízkosti obce se nacházejí četné umělé vodní plochy, které vznikly při dosud probíhající těžbě štěrku. Tyto vodní plochy se v současnosti využívají pro sportovní rybolov. Obec se díky své poloze stala významnou na sportovní cyklotrase, která sahá až po starobylý hrad Devín na soutoku Moravy a Dunaje. V současnosti má přes 1920 obyvatel a zaznamenává soustavně rostoucí stavební rozvoj.\n\n"}
{"id": "283291", "url": "https://cs.wikipedia.org/wiki?curid=283291", "title": "Vojenský újezd Záhorie", "text": "Vojenský újezd Záhorie\n\nVojenský újezd Záhorie () je vojenský újezd na Slovensku v okrese Malacky. Nachází se v tradičním západoslovenském regionu Záhoří. Vojenská cvičení se zde provádějí od 20. let 20. století, oficiálně byl vyhlášen v roce 1951. Současná rozloha újezdu je 27 650 hektarů.\n\nVýcvikový prostor se rozkládá na bývalých pozemcích hraběte Pálffyho. Pro vojenské účely se začal využívat již na počátku 20. let 20. století, po vykoupení pozemků československou vládou po rozpadu Rakousko-Uherska; trvalo vykupování pozemků celkem 13 let. Nejdřív zde byla zřízena letecká střelnice, o rok později pak dělostřelecká střelnice, kterou využívala například plzeňská Škoda, v té době největší středoevropská zbrojovka. Během druhé světové války zde Wehrmacht nacvičoval své tažení do Afriky.\n\nOficiálně byl újezd vyhlášen nařízením vlády z roku 1951. Podle nepotvrzených informací zde americká armáda na počátku 90. let nacvičovala operaci Pouštní bouře. Od roku 1999 na Záhorie cvičí americké letectvo. Po roce 2012 došlo k částečnému zpřístupnění do té doby pro veřejnost prakticky zcela uzavřeného prostoru – s výjimkou několika ploch (zejména původní střelnice) se lze po území újezdu volně pohybovat, kromě doby, kdy probíhají vojenská cvičení.\n\nProstor se rozkládá ve střední a východní části Záhorské nížiny, přičemž geologicky spadá do geomorfologického celku menší a na jejím jihu se nacházející Borské nížiny. Částečně zasahuje do pohoří Malé Karpaty. Území se nachází na navátých křemičitých píscích.\n\nNachází se zde pestrá mozaika biotopů – tekoucí i stojící vody, mokřady, váté písky (nacházejí se zde nejrozsáhlejší písečné duny ve střední Evropě), rozsáhlá vřesoviště a lesní biotopy (například slatinné olšiny nebo borové doubravy, jež zde vznikly za pomoci francouzských lesníků po třicetileté válce), které tvoří přibližně 72 % území újezdu.\n\nRozloha obvodu je 27 650 hektarů. Dělí se na 3 vojenské výcvikové prostory:\n"}
{"id": "283292", "url": "https://cs.wikipedia.org/wiki?curid=283292", "title": "Záhorská Ves", "text": "Záhorská Ves\n\nZáhorská Ves je obec na Slovensku v okrese Malacky. Je to nejzápadněji ležící sídlo Slovenska. Do roku 1948 se jmenovala \"Uhorská Ves (pri Morave)\" (maďarsky \"Magyarfalu\"). Obec se rozkládá na levém (východním) břehu řeky Moravy, kterou prochází státní hranice mezi Slovenskem a Rakouskem a v jejímž toku se zde nachází nejzápadnější bod slovenského území. Žije zde  obyvatel. První písemná zmínka o obci pochází z roku 1557.\n\nV Záhorské Vsi končí silnice II. třídy č. 503 z Malacek a lokální železniční trať ze Zohoru.\n\nPřes řeku Moravu zde v minulosti vedl most do protilehlé rakouské obce Angern (slovensky \"Congr\"), nyní zde funguje pouze přívoz. Za vysokého stavu vody bývá uzavřen.\n\n"}
{"id": "283293", "url": "https://cs.wikipedia.org/wiki?curid=283293", "title": "Závod (okres Malacky)", "text": "Závod (okres Malacky)\n\nZávod je obec na Slovensku v okrese Malacky. Žije zde  obyvatel. První písemná zmínka o obci pochází z roku 1557.\n\nV obci se nachází dva římskokatolické kostely. V centru obce stojí neogotický kostel svatého Michala archanděla z roku 1899. Starší gotický kostel Navštívení Panny Marie z roku 1339 je na hřbitově.\n\nZápadně od obce je národní přírodní rezervace Abrod. \n\n\n"}
{"id": "283294", "url": "https://cs.wikipedia.org/wiki?curid=283294", "title": "Zohor", "text": "Zohor\n\nZohor ( ) je obec na Slovensku v okrese Malacky. Nachází se přibližně 30 km severozápadně od Bratislavy. Žije zde  obyvatel. První písemná zmínka o obci pochází z roku 1314.\n\nKatastr obce byl osídlený už od starší doby bronzové. První zmínkou o obci je listina z roku 1314, kterou Karel I. Robert potvrzuje držbu majetku rytíři Otovi z Telesprun včetně rybářské osady Sahur (Zohor). Od roku 1466 je uváděno dnešní pojmenování obce – Zohor. V polovině 16. století Zohor doosídlili Chorvaté.\n\nV obci je římskokatolický kostel svaté Markéty Antiochijské z roku 1898, který však stojí na základech mnohem staršího kostela. Dále tu jsou kaple Svaté Rozálie z roku 1832, svatého Jana Nepomuckého z roku 1910 a svatého Izidora z roku 1944. V malém parku před kostelem se nachází socha Sedmibolestné Panny Marie z roku 1817.\n\nV obci se nachází pomník dvěma americkým letcům, kteří zahynuli 17. října 1944 při havárii bombardéru B-24 Liberator nedaleko obce.\n\n\n"}
{"id": "283299", "url": "https://cs.wikipedia.org/wiki?curid=283299", "title": "Jan Paroulek", "text": "Jan Paroulek\n\nJan Paroulek (20. července 1922 Oseček – 29. ledna 2008 Přerov) byl český válečný veterán, brigádní generál ve výslužbě.\n\nZa 2. světové války se zúčastnil bitev ve Francii, Anglii a Belgii. Jednání v Mnichově a následné odstoupení československého pohraničí ho zastihlo během studijního pobytu na francouzském lyceu v Nîmes. Nastoupil jako dobrovolník do československé pěší divize v rámci francouzské armády. Po kapitulaci Francie odcestoval do Velké Británie aby zde mohl pokračovat v odboji. V Londýně také mohl na Francouzském institutu a Československé státní škole dokončit své středoškolské vzdělání. \n\nPoté vystudoval několik vojenských kurzů a v roce 1943 byl jako velitel tankové čety poslán na boje na západní frontě do Dunkerque jako velitel tankové čety. \n\nZískal řadu válečných ocenění, mimo jiné Československý válečný kříž 1939 a nejvyšší francouzské státní vyznamenání Řád čestné legie. V roce 1947 působil jako československý zástupce v britském okupačním sektoru v Klagenfurtu v Rakousku. \n\nPo roce 1948 byl komunistickým režimem perzekvován – byl propuštěn z armády a za údajnou špionáž a velezradu odsouzen na 12 let. V jáchymovských Uranových dolech strávil 10 let. Po propuštění pracoval jako zedník, později jako stavební technik.\n\nV roce 1991 byl Jan Paroulek plně rehabilitován a povýšen do hodnosti plukovníka, v roce 2005 do hodnosti brigádního generála. Zemřel v lednu 2008 po vážné nemoci.\n"}
{"id": "283306", "url": "https://cs.wikipedia.org/wiki?curid=283306", "title": "Michail Michajlovič Bachtin", "text": "Michail Michajlovič Bachtin\n\nMichail Michajlovič Bachtin (17. listopadu 1895, Orel – 7. března 1975, Moskva) byl ruský literární vědec a teoretik kultury, původce pojmů chronotop, monologičnost/polyfoničnost, karnevalismus. Navazují na něj mj. Tzvetan Todorov a Julia Kristeva.\n\nNarodil se ve staré ruské šlechtické rodině. Jeho otec byl ředitelem banky a často se stěhoval. Z tohoto důvodu Bachtin strávil své dětství v Orlu, Vilniusu a Oděse, kde v roce 1913 nastoupil ke studiu na místní univerzitě. Studoval historii a filologii. Později přešel na Petrohradskou státní univerzitu. Zde ho výrazně ovlivnil polský klasický filolog Tadeusz Stefan Zieliński. \n\nStudium dokončil v roce 1918. Poté se přestěhoval do malého města Něvel v západním Rusku, ve Pskovské oblasti. Zde dva roky působil jako učitel. Tehdy vznikl první \"Bachtinův kruh\", skupina intelektuálů diskutujících pravidelně o literárních, náboženských a politických tématech. V této skupině byli Valentin Vološinov a později Pavel Medveděv. Hlavním tématem diskusí byla německá filozofie. Bachtin tehdy pracoval na rozsáhlé práci týkající se morální filozofie, která nebyla nikdy plně publikována, v roce 1919 byla otištěna pouze malá část tohoto díla. \n\nV roce 1921 se Bachtin oženil s Elenou Alexandrovnou Okolovičovou. V roce 1923 u něj diagnostikovali osteomyelitidu, kostní onemocnění, které nakonec vedlo k amputaci nohy v roce 1938.\n\nV roce 1924 se Bachtin přestěhoval do Leningradu, kde získal post v Historickém ústavu. Chtěl časopisecky publikovat text \"O otázce metodiky estetiky v písemných dílech\", avšak časopis, ve kterém se měl článek objevit, byl zastaven. Tato práce byla nakonec publikována až o 51 let později. Špatné publikační možnosti Bachtina provázely po celou kariéru. V roce 1929 nicméně vyšla práce \"Problematika Dostojevského děl\", Bachtinovo první velké dílo, kde zavádí koncept dialogismu. \n\nPocity triumfu však netrvaly dlouho. Bachtin v Leningradě občas navštívil schůze zvláštní skupiny, která se nazývala Voskresenije. Podporovala sice komunismus, avšak odmítala ateismus. Krátce po vydání Bachtinovy první knihy se na skupinu vrhla sovětská tajná policie OGPU. Zatčen byl i Bachtin. Ač nebyl členem skupiny, byl odsouzen k pětiletému pobytu v pracovním táboře na Soloveckých ostrovech. Po odvolání, v němž apeloval, aby soud zvážil jeho zdravotní stav, byl rozsudek zmírněn na nucený odchod do Kazachstánu. Tam spolu se svou ženou strávil šest let, v Kostanaji, kde pracoval v knihkupectví. Ve volném čase napsal několik důležitých esejů, včetně textu \"Diskurs románu\". \n\nRoku 1936 se přestěhoval do Saransku v Mordvinsku, kde pak vyučoval na Mordvinském pedagogickém institutu. Roku 1937 se přestěhoval do města Kimry, sto kilometrů od Moskvy. Zde mu byla amputována noha (což mu poměrně ulevilo a stal se vitálnějším) a dokončil zde také knihu o německém románu 18. století, kterou následně přijalo vydavatelství Sovetskij Pisatel. Než však došlo k vydání, došlo ke vpádu německých vojsk do Sovětského svazu a rukopis se v nastalém chaosu ztratil.\n\nBachtin se před frontou stáhl do Moskvy, kde pak žil až do konce druhé světové války. V Moskvě odevzdal Gorkého institutu světové literatury svou dizertační práci o Françoise Rabelaisovi. K obhajobě mohlo dojít ale až po válce. V letech 1946–1949 tato dizertační práce rozdělila moskevské učence do dvou nesmiřitelných skupin. Do sporu nakonec vstoupila vláda, která dala za pravdu odpůrcům práce. Bachtin tak nezískal titul doktor věd a vrátil se do Saransku, kde se stal předsedou oddělení všeobecné literatury na Mordvinském pedagogickém institutu. Když se v roce 1957 Institut změnil z učitelské školy na univerzitu, stal se Bachtin vedoucím katedry ruské a světové literatury. \n\nV roce 1961 ho zhoršené zdraví přinutilo odejít do invalidního důchodu. Roku 1969 se přestěhoval do Moskvy, kde žil až do své smrti v roce 1975. \n\nBachtinovy práce a myšlenky získaly po jeho smrti popularitu, zvláště v západní Evropě. Jeho práce se staly nesmírně módními a vlivnými v kulturálních studiích, ale i v lingvistice a literární teorii. \n\n"}
{"id": "283308", "url": "https://cs.wikipedia.org/wiki?curid=283308", "title": "Bitva u Kamence Podolského", "text": "Bitva u Kamence Podolského\n\nKoncem února roku 1944 pronikla Rudá armáda dále na západ, a její vrchní velení připravovalo útok tří ukrajinských frontů na německá uskupení v západní Ukrajině. Hlavní úder, který měl probíhat z prostoru Dubno – Šepetovka – Ljubar ve všeobecném směru na Černovice, měl za cíl zničit Podolsko-kamenecké uskupení německých vojsk. 4. března byl zahájen útok proti severnímu křídlu, při kterém se sovětským vojskům podařilo prorazit frontu a učinit hluboký vlom. 7. března 1944 došlo k těžkým bojům, když se německá armáda pokoušela z této situace vymanévrovat. Útok Rudé armády však pokračoval úspěšně - překonáním Jižního Bugu a postupem k řece Dněstr. 16. března obsadily jednotky 2. ukrajinského frontu železniční trať Lvov - Oděsa, a vyřadily tak hlavní německou zásobovací tepnu. 26. března překročila Rudá armáda rumunskou hranici. 1. ukrajinský front útočil dále na západ, a 29. března obsadil město Černovice.\nDošlo k situaci, při níž byla v kotli mezi Bugem a Dněstrem obklíčena německá 1. tanková armáda, a na dolním Dněpru izolována německá 6. armáda. Sovětsko - německá fronta o délce téměř 900 km byla roztříštěna, německé armádě hrozila katastrofa. Z těžké situace ji zachránil maršál Erich von Manstein, který připravil plány úniku obklíčených vojsk.\nSeverní skupině německých vojsk se podařilo z obklíčení uniknout poměrně snadno, ale situace jižní skupiny v prostoru Kamence Podolského se vyvíjela podstatně hůř. Nakonec i zde se německá vojska probila z obklíčení, po úderu neočekávaným směrem, ovšem za cenu těžkých ztrát a obětování veškeré těžké techniky. Mansteinovi se poté podařilo stabilizovat frontu. Operace si na německé straně vyžádala kolem 35 tisíc mrtvých, zajatých a nezvěstných vojáků.\n\nBitva skončila sice sovětským vítězstvím, ovšem Rudé armádě se nepodařilo plně využít situace, zničit obklíčená vojska, a zahájit mohutnější postup do otevřené německé obrany. Dne 14. dubna 1944 osvobodily sovětské jednotky Ternopil, a Rudá armáda přešla do obrany. Maršál Erich von Manstein byl po této akci Hitlerem odvolán a poslán do důchodu.\n"}
{"id": "283311", "url": "https://cs.wikipedia.org/wiki?curid=283311", "title": "Hmatová metoda ovládání klávesnice deseti prsty", "text": "Hmatová metoda ovládání klávesnice deseti prsty\n\nHmatová metoda ovládání klávesnice deseti prsty (lidově zvaná psaní deseti prsty) je jedním z nejefektivnějších způsobů generování znaků pomocí klávesnice počítače, psacího stroje nebo jiného zařízení, které používá jako vstupní zařízení dat normalizovanou klávesnici (dálnopis, organizační automat atd.).\n\nKlávesnici, jejíž provedení odpovídá normě ISO/IEC 9995 „Informační technologie – Uspořádání klávesnice pro textové a kancelářské systémy“, je možné ovládat jedním až deseti prsty. Při ovládání deseti prsty je možné použít dva způsoby – pouhé ovládání deseti prsty zpaměti, které zohledňuje pouze prstoklad, nebo hmatovou metodu, jež zohledňuje i další neurofyziologické aspekty ovládání klávesnice. Hmatová metoda je vhodná nejen pro psaní textu, ale pro jakoukoliv komunikaci přes klávesnici. Nejefektivnějším způsobem generování znaků z klávesnice je využití hmatové metody v kombinaci se zkratkovými systémy. Tyto systémy jsou založeny na obdobném principu jako systém zkratek v těsnopisu. Jedná se například o strojový těsnopis akordový, jenž je zpracovaný pro standardní počítače – ZAVPIS.\n\nPřesná doba vzniku hmatové metody ani její autor nejsou známy. Předpokládá se, že to bylo po roce 1888. Před tímto datem slavilo svůj první úspěch psaní na klávesnici deseti prsty, avšak ještě vědomé (zpaměti), a v tomto roce bylo rozložení kláves QWERTY uznáno jako univerzální („norma“). To jistě dalo podnět k vytvoření efektivního způsobu psaní na klávesnici. Proto se předpokládá, že dobou vzniku bylo poslední desetiletí 19. století. Jedná se tedy o metodu, která je pravděpodobně více než 100 let stará. Na území dnešní České republiky byla výuka psaní na psacím stroji zahájena ve školním roce 1903/04 (nepovinný předmět). Po roce 1920 se při této výuce začalo používat promyšlených hmatových metod. Metody se snažily respektovat fyziologickou stránku psaní a rovnoměrné zatížení prstů. Od školního roku 1932/33 se psaní na stroji stalo povinným předmětem na obchodních akademiích.\n\nHmatová metoda ovládání klávesnice deseti prsty je metoda, která nejen zvyšuje obratnost prstů při pohybu po klávesnici, ale též má vliv na komunikaci mezi okem, mozkem a drobným svalstvem prstů a rukou (využívá podmíněných reflexů). Jejím nejzásadnějším vlivem je působení na činnost mozku. Používání metody v důsledku vytvoření dynamického stereotypu pro celá slova nebo dokonce slovní spojení způsobí, že ovládání klávesnice je „přesunuto“ z vědomé činnosti mozku do podvědomé (dochází k zautomatizování generování znaků), a to včetně vazeb mezi jednotlivými znaky. V důsledku toho je možné generovat celé řetězce znaků bez potřeby vědomé činnosti mozku. Díky tomu nedochází k snížení tvůrčího potenciálu jedince z důvodu vkládání myšlenky do počítače. Je tedy možné říci, že v důsledku použití metody dojde ke zvýšení tvůrčího potenciálu oproti osobě, jež tuto metodu neovládá, a to až o dvě třetiny.\n\nZvládnutí hmatové metody umožní píšícímu při „otrockém“ opisu s někým hovořit na zcela jiné téma nebo plnohodnotně poslouchat hudbu atd., neboť text „neprochází“ přes jeho vědomí (vyjma případu, kdy udělá chybu nebo součástí textu je velmi neobvyklý výraz). Vjem z oka dá příkaz prstům pro napsání příslušného slova. Mozek si neuvědomí, co píše! Naopak při tvůrčím psaní je vědomá činnost mozku plně využita k tvorbě myšlenky. Rozhovor nebo poslech hudby je zde zcela nahrazen přemýšlením nad nejvhodnější formulací myšlenky. Toto vědomé formulovaní myšlenky není přerušováno přemýšlením nad tím, jak již zformulovanou část zapsat do počítače (z kterých písmen se skládá slovo, které klávesy je třeba stisknout atd.), neboť tato činnost je prováděna v podvědomí (automaticky). Jednotlivé slovo myšlenky v podvědomí generuje pořadí a směry pohybů jednotlivých prstů.\n\nDalšími výhodami ovládání klávesnice hmatovou metodou je:\n\nNevýhodami hmatové metody jsou:\n\nDélka výuky je nutná pro vytvoření dynamického stereotypu (řetězce reakcí na určité komplexy podnětů) pro řetězce znaků, jenž poskytuje veškeré výhody proti pouhému ovládání klávesnice deseti prsty zpaměti. To maximálně umožňuje vytvoření dynamického stereotypu pro generování jednotlivého znaku. Proto není možné délku výuky výrazně zkrátit.\n\nČlověk neznalý hmatové metody potřebuje k napsání například slova „Dnešní“ zvláštní volní impuls pro napsání každého jednotlivého písmene. Při výuce hmatové metody se jednotlivé psací pohyby prstů potřebné pro napsání tohoto slova včetně směrů a vzdáleností jejich pohybů automatizují a díky tomu probíhají dobře i bez vědomé kontroly. Námaha na napsání tohoto slova se snižuje. Vlivem dlouhodobého cviku jsou psací pohyby vykonávány automaticky, aniž je nutné si je uvědomit.\n\nŘetězce reakcí na určité komplexy podnětů, v tomto případě na potřebu napsání slova „Dnešní“, se nazývají dynamické stereotypy. Ty umožňují mozkové kůře pracovat rychleji a úsporněji, neboť při aktivaci jednoho podnětu se v činnost uvede celý stereotyp. Proto není nutné si uvědomit, které klávesy musí být kterým prstem stlačeny, aby bylo vygenerováno slovo „Dnešní“. Dynamický stereotyp může být osvojen i pro celou skupinu slov nebo řetězec – například „Brandýs nad Labem-Stará Boleslav“, nebo „td colspan='2'>Uveďte“. Napsání neobvyklého slova vyžaduje soustředění, proto dochází k vědomému psaní.\n\nZákladem hmatové metody je prstoklad. Ten je shodný i pro pouhé ovládání deseti prsty. Každému prstu je na klávesnici vymezena jedna klávesa, na kterou se umístí do základní polohy. Z této polohy se jednotlivý prst vychyluje na klávesu se znakem, který je nutné generovat. Po stisknutí klávesy se prst navrací zpět do základní polohy.\n\nPři výuce hmatové metody nejde jen o osvojení prstokladu, zjednodušeně řečeno, kterým prstem se která klávesa ovládá, jako je tomu u pouhého psaní všemi deseti prsty zpaměti, ale i o správný způsob sezení, držení rukou, psaní naslepo, techniku tisknutí kláves (doteková technika nebo technika úderu) a především o již uvedené ovládání klávesnice z podvědomí (automatické), kdy nad způsobem jejího ovládání není nutné vůbec přemýšlet.\n\nJe možné provádět výuku pouze v rozsahu pro psaní textu nebo pro ovládání téměř všech kláves na klávesnici počítače. Na klávesnici počítače nelze hmatovou metodu uplatnit pro klávesy v řadě Esc až Pause/Break a pro samostatný editační blok (směrové šipky a klávesy Home, End atd.). Optimální je, je-li součástí výuky i přepínání mezi jednotlivými rozloženími kláves včetně výuky ovládání kláves se znaky umístěnými na jiné pozici nebo v prvém rozložení neexistujících. To umožní automatické psaní řetězců znaků, jež se nacházejí v různých rozloženích kláves, bez potřeby vědomého přemýšlení nad nutností přepnutí.\n\nV současné době pro výuku psaní textu hmatovou metodou existuje sedm základních metod a postupů (horizontální metoda, vertikální metoda, symetrická metoda, postup podle frekvence znaků, heterogenní metoda, postup podle obtížnosti hmatů a programované vyučování). Každá metoda či postup má své výhody i nevýhody, a proto většinou při výuce jsou postupy a metody různě kombinovány.\n"}
{"id": "283325", "url": "https://cs.wikipedia.org/wiki?curid=283325", "title": "Wikia Search", "text": "Wikia Search\n\nWikia Search byl projekt internetového vyhledávače, řízeného uživateli. Alfaverze, provozovaná na svobodném software, byla spuštěna 7. ledna 2008. Projekt provozovala komerční společnost Wikia Inc., kterou založili v roce 2004 Jimmy Wales a Angela Beesley. Ohlasy, které se objevily v tisku, kvalitu Wikia Search převážně kritizovaly.\n\nProjekt byl zastaven po 31. březnu 2009.\n"}
{"id": "283326", "url": "https://cs.wikipedia.org/wiki?curid=283326", "title": "Hyman Kaplan", "text": "Hyman Kaplan\n\nHyman Kaplan je hlavní postava následujících knih Lea Rostena:\n\nBoubelatý muž s jablkovitými tvářemi, nažloutlými plavými vlasy a modrýma očima. V náprsní kapse zásadně nosil dvě pera. Téměř vždy se usmíval, dokonce i když byl kritizován za ty nejhorší chyby (jimž říkal omilky).\n\nPan Kaplan je žákem Večerní přípravné školy pro dospělé v New Yorku, kam se přistěhoval již patnáct let před dějem druhé části knihy. Jeho zaměstnáním je „číhač na pánský saky“. Ve třídě, kde studuje, je vyučujícím profesor Parkhill.\n\nNeustále se střetává s ostatními žáky, kteří jsou rozděleni na dva tábory – jedni obdivují Kaplanovu houževnatost, druzí bojují proti jeho demagogii. Nutno dodat, že v naprosté většině případů je vítězem těchto soubojů pan Kaplan.\n\nStyl mluvy pana Kaplana, jeho urputnost a neústupnost jsou základem komičnosti knih o něm.\n"}
{"id": "283328", "url": "https://cs.wikipedia.org/wiki?curid=283328", "title": "Diskografie Nirvany", "text": "Diskografie Nirvany\n\nAmerická grungeová skupina Nirvana oficiálně vydala tři studiová alba, dvacet singlů, dvě živá alba, dvě EP, tři kompilační alba a dva box-sety. Tato diskografie nezahrnuje nahrávky, které členové Nirvany nahráli s kapelami jako Fecal Matter, Melvins, The Men of Porn, Mudhoney, The Germs, Foo Fighters, Sweet 75, Eyes Adrift, či No WTO Combo.\n\nNirvanu společně založili zpěvák a kytarista Kurt Cobain a basový kytarista Krist Novoselic v roce 1987. Na postu bubeníka se v této době i v následujících letech vystřídala poměrně velká řada nejrůznějších muzikantů. Své první album s názvem \"Bleach\" skupina vydala roku 1989 pod nezávislým vydavatelstvím Sub Pop. Poté, co v Nirvaně s konečnou platností zakotvil bubeník Dave Grohl, Nirvana přestoupila k vydavatelství Geffen Records a následně vydala své druhé album s názvem \"Nevermind\". Toto album se stalo jedním z nejprodávanějších alternativních desek devadesátých let a zpopularizovalo celou seatllovskou hudební scénu grungeové a alternativní hudby. Podle očekávání nebylo třetí album Nirvany s názvem \"In Utero\" již tak úspěšné jako Nevermind.\n\nNirvana se rozpadla po sebevraždě Cobaina v roce 1994. Autorská práva na zvukový i jiný materiál kapely se nakonec stal předmětem soudních sporů mezi bývalými členy kapely Novoselicem a Grohlem a vdovou po Cobainovi Courtney Love. Tyto práva nakonec soud přiřkl Courtney Love. Ta v březnu roku 2006 prodala významný podíl autorských práv na materiál Nirvany společnosti Primary Wave Music Publishing od Larryho Mestela. Dosud se po celém světě prodalo přes 50 milionů alb Nirvany, přičemž přes třicet milionů ve Spojených státech amerických.\n\n„—“ značí, že se nahrávka v daném žebříčku neumístila\n\n„—“ značí, že se nahrávka v daném žebříčku neumístila nebo nebyla v dané zemi vydána\n\n\n„—“ značí, že se nahrávka v daném žebříčku neumístila\n\n\n„—“ značí, že se nahrávka v daném žebříčku neumístila\n\nV březnu roku 2002 Courtney Love prohlásila, že vlastní 109 nevydaných skladeb, jejichž autorem je Cobain a jsou nahrány s bývalými členy kapely i bez nich. Značná část těchto nahrávek byla vydána na box setu \"With the Lights Out\", který obsahoval celkem 61 písní, a na o něco pozdější kompilaci \"\". Vedle těchto oficiálně vydaných nahrávek pak existuje velké množství pirátských nahrávek a desek, cover verzí a různých jam vystoupení kapely.\n\n"}
{"id": "283333", "url": "https://cs.wikipedia.org/wiki?curid=283333", "title": "Dâmbovița (řeka)", "text": "Dâmbovița (řeka)\n\nDâmbovița ( , ) je řeka v Rumunsku (župy Argeș, Dâmbovița, Ilfov, Călărași a hlavní město Bukurešť). Dlouhá je 286 km.\n\nPramení v horském hřbetu Fagaraš (rum. \"Făgăraș\"). Na dolním toku teče Dolnodunajskou rovinou. Ústí zleva do řeky Argeș (povodí Dunaje).\n\nK nejvyšším vodním stavům dochází na jaře, zatímco v létě je vody v řece méně.\n\nVyužívá se k zisku vodní energie. Protéká městy Rucăr a Bukurešť.\n"}
{"id": "283334", "url": "https://cs.wikipedia.org/wiki?curid=283334", "title": "Biskupská konzistoř", "text": "Biskupská konzistoř\n\nBiskupská konzistoř (latinsky \"episcopale consistorium\") je poradní sbor diecézního biskupa, který však není jejím názorem vázán. Její členy jmenuje diecézní biskup zejména z řad kanovníků katedrální kapituly, ale mohou jimi být i jiní duchovní či laici. V čele biskupské konzistoře stojí diecézní biskup, jeho zástupcem je generální vikář.\n\nČlen biskupské konzistoře se nazývá konzistorní rada. Toto označení se začalo používat také jako čestný titul (tzv. čestný konzistorní rada), a proto byli členové konzistoře (do roku 1983, kdy vstoupil v platnost nový Kodex kanonického práva) pro rozlišování nazýváni jako skuteční konzistorní radové.\n"}
{"id": "283335", "url": "https://cs.wikipedia.org/wiki?curid=283335", "title": "Nicolás Massú", "text": "Nicolás Massú\n\nNicolás Alejandro Massú Fried (* 10. říjen 1979 Viña del Mar) je chilský profesionální tenista, dvojnásobný olympijský vítěz ve dvouhře i čtyřhře z Letních olympijských her 2004 v Aténách, když titul v deblu získal společně s krajanem Fernandem Gonzálezem, čímž je jediným hráčem, kterému se tento výkon povedl od znovuzařazení tenisu na olympijské hry v roce 1988.\n\nNa žebříčku ATP pro dvouhru byl nejvýše klasifikován na 9. místě (13. září 2004).\n\n"}
{"id": "283338", "url": "https://cs.wikipedia.org/wiki?curid=283338", "title": "Karmín", "text": "Karmín\n\nKarmín (též karmazín nebo košenila) je přírodní červené barvivo vyráběné z vysušených těl hmyzu červce nopálového (\"Dactylopius coccus\"). Původem pochází z amerického kontinentu, odkud pochází rostliny druhu opuncie, na kterých hmyz rodu \"Dactylopius\" žije a jejichž samička obsahuje tohoto barviva přibližně 10 % sušiny. Po usušení se červci uvaří a barvivo se vysráží síranem hlinitoamonným. Jako barvivo se používá např. v potravinách a kosmetice. Kvůli svému původu nemůže být označováno za vegetariánské, košer nebo halal. Vzhledem k poměrně vysoké ceně je často nahrazováno jinými barvivy.\n\nKarmín patří mezi chinony (odvozené od fenolu), přesněji řečeno mezi antrachinony. Nachází se ve vyšších rostlinách, houbách, lišejnících a některých druzích hmyzu. Košenila je nejvýznamnější barvivo z této skupiny. Hlavní barevnou složkou je kyselina karmínová.\n\nKyselina karmínová je 7-(α--glukopyranosyl)-9,10-dihydro-3,5,6,8-tetrahydroxy-1-methyl-9,10-dioxoanthracen-2-karboxylová kyselina. Je to stálá, ve vodě rozpustná látka, která při různé hodnotě pH mění barvu. Roztok o pH 3 je oranžový, při pH 5,5 červený a purpurový při pH 7. \n\nBarevná intenzita je poměrně malá, a proto se barvivo používá ve formě laků. Jedná se o látku k povrchové úpravě dodávající potravině barvu a lesk. \n\nKarmín je hlinitý nebo hořečnatý lak karmínové kyseliny na hydroxidu hlinitém a obsahuje až 50 % této kyseliny. Je to výraznější barvivo než košenila samotná.\n\nKošenila je barvivo přírodního, živočičného původu s označením E120.\n\nCAS registrační číslo karmínu je 1390-65-4.\n\nCI číslo (colour index) je 75470.\n\nPřijatelná denní dávka byla stanovena na 0-5 mg/kg tělesné hmotnosti.  \nČervec nopálový je hmyz rodu \"Dactylopius, řád polokřídlí (Hemiptera)\" velkého hospodářského i historického významu\",\" pochází z centrální a jižní Ameriky, z oblastí jako Mexiko a Arizona. Dále se rozšířil celosvětově jako vývozní surovina, nicméně největším výrobcem barviva zůstává Peru.\n\nTento hmyz se nachází na kaktusech rodů Opuntia a Nopalea, žije přisedle v stinných zákoutích rostliny, kde kolem sebe vytváří ochranný bílý povlak. Hmyz saje mízu rostlin obsahující živiny a karmínové barvivo tvoří jako obranu proti predátorům.\n\nKošenila se získává z oplodněných samiček , hmyz se suší a mele, barvivo tvoří až 22% sušiny, některé zdroje uvádí pouze 12-16 % nebo až 25 %. Hlavní barevnou složkou je již zmíněná kyselina karmínová.\n\nJako červené barvivo lze použít betanin z červené řepy s označením E162, zařazené v kategorii neškodných barviv.\n\nKarmín je sloučenina s nízkou molekulovou hmotností, která může působit jako hapten a kombinovat se s bílkovinami za vzniku imunologické odpovědi. E120 a další barviva mohou působit jako skryté alergeny a mohou být zodpovědné za idiopatickou nebo rekurentní anafylaxi v některých případech. Z tohoto důvodu by měla být vyšetřována citlivost na toto barvivo v případech jinak nevysvětlitelné anafylaxe. Provedení detailní klinické anamnézy je prvním krokem k určení správné diagnózy, zejména v případě alergických reakcí po požití potravin nebo konzumaci léků bez předpisu.\n\nPředpokládá se, že v komerčním barvivu jsou přítomny bílkovinné zbytky, které jsou zdrojem alergenu.\n\nKarmín obsahuje méně proteinů než košenilový extrakt (pigment přímo ze sušeného hmyzu), také případná reakce může být způsobena rozdílnými bílkovinami obsažených v barvivech).\n\nToto barvivo může u některých lidí způsobit astmatické a dýchací potíže, alergie a anafylaktický šok.\n\nU citlivějších osob může způsobovat alergické reakce.\n\nNěkteré zdroje uvádějí, že karmín může u dětí vyvolat hyperaktivitu, vědecké studie spojující potravinářská barviva a hyperaktivitu ovšem vliv karmínu na hyperaktivitu nezkoumaly a karmín většinou se vznikem hyperaktivity spojován není. S hyperaktivitou jsou spojovány syntetické, chemicky nepříbuzné látky indigový karmín (E132), košenilová červeň A (E124) a karmoisin (E122).\n\nHmyz se chová na kaktusech přibližně tři měsíce. Pro výrobu 1 kg košenily je potřeba 70 000 – 155 000 kusů hmyzu. Při vaření se koncentrovaná barva sráží na dně nádoby, po odstranění kapaliny dostaneme čistý karmín. Při výrobě je možné využít kyselinu citrónovou, želatinu, chlorid cínatý nebo borax.\n\nHmyz se sesbírá z rostlin, usmrtí v horké vodě, páře nebo žárem, což ovlivňuje různé zbarvení komerčního pigmentu, a poté se suší na slunci nebo v sušárnách na zhruba 30 % své původní hmotnosti. V této podobě je možné jej uskladnit. Americké výrobní společnosti uvádí výrobní přepočet 5 000 000 kusů hmyzu na výrobu 32 liber extraktu (asi 14,5 kg). K extraktu se přidá voda spolu s amoniakem nebo hydrogenuhličitanem, aby se dosáhlo zásaditého pH. Výsledkem je ve vodě rozpustná kyselina karmínová. \n\nKomerčně významnější jsou deriváty kyseliny karmínové, tzn. karmíny, což jsou hlinité laky. Evropská legislativa označila obě barviva E120, tudíž není možné z obalu výrobku vyčíst, co bylo použito. \n\nKarmín se vysráží z kyseliny karmínové za použití hlinitého substrátu. Je ve vodě nerozpustný, ale lze jej rozpustit reakcí se silnou zásadou. Výsledný roztok je výrazně červený a je stabilní vůči světlu, teplu a oxidaci, mnohdy více než barviva syntetická.\n\nKarmíny lze dělit podle obsahu kyseliny karmínové na kvalitu sekundární (18-19,97 %), primární (20-20,75 %) a nejvyšší (nad 21 %) nebo také podle velikosti částic získaných proséváním na primární (0,3-0,7 mm), sekundární (0,1-0,2 mm) a terciární (méně než 0,1 mm).\n\nBarvivo patří mezi potravinová aditiva – označení E120. Protože se jedná o barvivo živočišného původu, vegani jej ve své stravě odmítají. \n\nPoužívá se k barvení potravin, kosmetiky, léčiv nebo mikroskopických preparátů. Lze jej také využít k barvení textilií a při malbě. \n\nKarmín se používá v biologii k přípravě preparátů pro mikroskopii, barví červeně mimo jiné jádra a glykogen. Roztok karmínu v kyselině octové je acetokarmín.\n\n\n"}
{"id": "283340", "url": "https://cs.wikipedia.org/wiki?curid=283340", "title": "Karmazín", "text": "Karmazín\n\nKarmazín může být:\n"}
{"id": "283344", "url": "https://cs.wikipedia.org/wiki?curid=283344", "title": "Benu", "text": "Benu\n\nBenu je ve starověkém Egyptě mytologická bytost spatřovaná v posvátném ptákovi – ve Staré říši snad v podobě konipase, od Střední říše v podobě šedé volavky. Jeho jméno bývá odvozováno z egyptského slovesa \"veben\" – \"„zářit“\", \"„vzejít“\", \"„povstat ve skvělosti“\"., čímž je benu dáván do souvislosti se dvěma komplementárními kosmologickými představami: jednak se zrozením slunečního boha, který se v záři zjevil na východním horizontu, jednak s prvotním pahorkem nazývaným benben, jenž se při zrození světa vynořil z kosmického praoceánu Nuna. S největší pravděpodobností pochází z iunského mytologického okruhu, později se objevuje také v usirovském kontextu. Z pozdní výslovnosti jeho jména ve tvaru \"boinu\" pochází řecké označení φοίνιξ – fénix, pod nímž je benu přejímán a modifikován antickými a středověkými autory.\n\nBenu byl pokládán za ba slunečního boha (Atuma a Rea), u něhož představoval sebestvořitelskou schopnost – proto byl označován jako \"„ten, jenž povstal sám ze sebe“\". Tato schopnost se projevuje v cyklickém zrození Slunce při jeho každodenním východu – bůh se vynořil z praoceánu Nun v podobě benua a s křikem, jímž prolomil ticho a tmu dosavadního nebytí, usedl na objevivší se prvotní zemi v podobě pahorku benben, případně na rákosí, které na něm vyrostlo. Takto je benu zmiňován v Textech pyramid a je zřejmé, že v tomto smyslu hrál roli v královských pohřebních obřadech s cílem dosažení obnoveného (posmrtného) života po boku slunečního boha analogicky jeho vlastnímu každodennímu „znovuzrození“ na východním horizontu.\n\nBenu v tomto ohledu reprezentuje především představu regenerace a obnovy, čímž je jako \"„pán jubileí“\" spojen s cykličností jevů obecně. Proto je od Střední říše zmiňován nejen ve vztahu s mocí slunečního boha, ale také např. v kontextu obnovy a oslavy královské moci při svátku sed a dalších podobných slavnostech. Později byl dáván do souvislosti i s každoročně se opakující nilskou záplavou.\n\nNejpozději v Nové říši je spojován s Usirem, což bývá na vyobrazeních ptáka benu znázorněno korunou atef. Toto spojení je však spíše zprostředkované: v Knize mrtvých je benu hojně uváděn v tradičních slunečních souvislostech (zejména v podobě odkazů na chrám v Iunu) a použití tohoto motivu vyplývá z vývoje představ o posmrtném životě, v jehož důsledku začal být Usir pokládán za podsvětní podobu Rea. Benu zde proto nezahrnuje všechny tradiční usirovské motivy, ale naznačuje analogii důsledněji rozvedenou v ostatních podsvětních knihách mezi Reovým znovuzrozováním jako sebestvořením a Usirovým zmrtvýchvstáním.\n\nZ antických autorů se o posvátném ptákovi Egypťanů označovaném jménem fénix poprvé zmiňuje Hérodotos, jehož přetlumočení se ovšem od egyptských představ značně odchyluje. Hérodotos sám ptáka neviděl, kněží mu jen ukázali jeho vyobrazení, a uvádí, že se mu ani nechce věřit tomu, co se dověděl: benu – fénix se prý podobá orlu se zlatým a rudým peřím a jednou za 500 let přilétá z Arábie do Egypta, aby zde v chrámu slunečního boha v Iunu uložil tělo svého zemřelého otce, které předtím nabalzamoval v hroudě myrhy ve tvaru vejce.\n\nHérodotos ani jiní antičtí autoři se nezmiňuje o motivu sebespalování, které se později stalo nedílnou součástí představy fénixe. Pokud má eyptský původ, pak jej je možné odvodit ze spojení benua se sebezrozením Slunce: to se podle Egypťanů každodenně odehrávalo na východním horizontu jako mýtickém \"„ostrově plamenů“\", což je jen jiná varianta \"„prvotního pahorku“\" benbenu, a protože se takto nerodí nějaké „jiné“ Slunce, ale jde o neustálou obnovu a regeneraci jednoho a téhož věčného slunečního boha, který předtím na západě každodenně umírá, musí se analogicky na východě přerozovat v plamenech svou vlastní mocí stále tentýž benu.\n\nPodobně nejasný je původ časového údaje 500 let jako období, jež podle Hérodota muselo uplynout mezi jednotlivými přílety ptáka benu do Egypta, a potažmo tedy jako dobu benuova života. Princip opakování je nepochybně odvozen z jeho povahy \"„pána jubileí“\", ale 500 let trvající cyklus není v Egyptě doložen. Tacitus ovšem uvádí údaj nikoli 500, ale 1461 let, který s největší pravděpodobností korespoduje s pro egyptský kalendář významným obdobím 1460 let, po jehož uplynutí se shodoval východ Slunce s východem hvězdy Sírius. Sírius byl totiž v Egyptě pokládán za kosmickou podobu bohyně Esety, a protože jeho východ synchronizovaný s východem Slunce podle Egypťanů mytologicky korespondoval s Esetiným nalezením Usirova těla a jeho následným vzkříšením, které je analogické Reovu znovuzrození jako sebestvoření, mohla být tato perioda přenesena na cyklus sebezrození benua – fénixe, jenž je Reovou podobou.\n"}
{"id": "283350", "url": "https://cs.wikipedia.org/wiki?curid=283350", "title": "Tomáš Cibulec", "text": "Tomáš Cibulec\n\nTomáš Cibulec (* 15. ledna 1978 v Havířově) je profesionální český tenista.\n"}
{"id": "283353", "url": "https://cs.wikipedia.org/wiki?curid=283353", "title": "Renegát", "text": "Renegát\n\nRenegát (vzniklo přes španělské \"renegado\" ze středověkého latinského termínu \"renegatus\", „popírač“) je středověký pojem pro křesťana odpadlého od víry nebo pro rytíře bez lenního pána. Ve druhém významu tedy šlo o evropskou obdobu japonského ronina. \n\nV moderní době se používá jako synonymum odpadlíka, zrádce. Známým příkladem je Leninova kniha \"Proletářská revoluce a renegát Kautsky\".\n"}
{"id": "283355", "url": "https://cs.wikipedia.org/wiki?curid=283355", "title": "Kominforma", "text": "Kominforma\n\nKominforma či Informbyro (oficiálně Informační byro komunistických a dělnických stran, rusky Информационное бюро коммунистических и рабочих партий, \"Informacionnoje bjuro kommunističjeskich i rabočich partij\") byla Moskvou řízená mezinárodní organizace komunistických stran. Založena koncem září 1947 na konferenci v polském městě Szklarska Poręba navazovala na činnost během války zrušené Kominterny. Vedle Komunistické strany Sovětského svazu dále sdružovala komunistické strany Bulharska, Československa, Francie, Maďarska, Itálie, Rumunska a Polska. Až do vyloučení v roce 1948 byly členy také komunistické strany Jugoslávie a Svobodného území Terstu. Kominforma měla být koordinační institucí mezinárodního charakteru, také však byla sovětským vedením užívána jako nástroj vlivu ve vznikajícím Východním bloku.\n\nBěhem roku 1948 se zhoršily vzájemné vztahy Jugoslávie a Sovětského svazu, kdy se bělehradští komunisté obávali ztráty moci. Na základě toho byla přerušena z jugoslávské strany vzájemná hospodářská spolupráce a Kominforma ostře napadla KSJ. Bylo zasláno několik depeší, ve kterých se stupňoval tlak na jeho vedení. Zprvu ostrou kritiku vystřídal slovník označující celé politbyro KSJ za „špiony západu“. V tomto okamžiku tak měla Jugoslávie špatné vztahy nejen se Sověty, ale také i se západními zeměmi (kvůli územním sporům okolo Svobodného území Terst).\n\nZprvu měla Kominforma sídlit dle Stalinova výslovného pokynu v Bělehradě, ale poté, co byla Jugoslávie vyloučena, bylo její sídlo přesunuto do Bukurešti. Organizace vydávala také svůj vlastní deník s názvem \"Pro věčný mír a lidovou demokracii\".\n\nV roce 1953 zemřel Stalin a novým sovětským vůdcem se stal Chruščov. Ten usiloval o sbližování s Jugoslávií a připouštěl, že budovat socialismus nelze jen bezduchým kopírováním sovětské šablony. To smysl Kominformy oslabovalo, proto byla 17. dubna 1956 rozpuštěna.\n"}
{"id": "283363", "url": "https://cs.wikipedia.org/wiki?curid=283363", "title": "Jiu", "text": "Jiu\n\nJiu ( ) je řeka v Rumunsku (župy Hunedoara, Gorj, Dolj). Dlouhá je 331 km. Její povodí má rozlohu 10 070 km².\n\nVzniká u města Petroșani soutokem zdrojnic Západní a Východní Jiu, které stékají ze svahů Jižních Karpat. Na horním toku teče kotlinou Petroșani, načež protéká soutěskou Surduk do kopcovitého předhůří Oltenie. Na dolním toku teče v širokém údolí. Ústí zleva do Dunaje.\n\nK nejvyšším vodním stavům dochází na jaře. Na řece dochází k prudkým nenadálým povodním. Průměrný průtok vody na dolním toku činí 80 m³/s.\n\nVodní doprava není možná. Protéká městy Petroșani, Târgu Jiu, Filiași a v jejím údolí se nachází také město Craiova.\n"}
{"id": "283365", "url": "https://cs.wikipedia.org/wiki?curid=283365", "title": "Teng Siao-pching", "text": "Teng Siao-pching\n\nTeng Siao-pching (; tradiční znaky: 鄧小平; zjednodušené znaky: 邓小平; pinyin: Dèng Xiǎopíng; 22. srpna 1904 Sie-sing – 19. února 1997 Peking) byl čínský komunistický politik a reformátor. I když nezastával formálně úřad prezidenta, byl faktickým vůdcem Čínské lidové republiky od konce 70. až do počátku 90. let 20. století.\n\nProsazoval strategii „socialistické tržní ekonomiky“ a otevřel Čínu světovému trhu. Převzal zemi zpustošenou kulturní revolucí a dalšími maoistickými politickými experimenty a pomohl ji přeměnit v jednu z nejrychleji rostoucích ekonomik světa. Na druhou stranu byl spoluodpovědný za pokračující potlačování lidských práv, například za brutální potlačení pokojných protestů studentů v roce 1989 a tzv. politiku jednoho dítěte.\n\nTeng Siao-pching (původním jménem Teng Si-sien) se narodil ve vesnici Pchaj-fang v provincii S’-čchuan. Tam také absolvoval základní a střední školu a tam se roce 1919 přihlásil do programu studia spojeného se zaměstnáním ve Francii. V říjnu 1920 jako šestnáctiletý přišel se skupinou dalších mladíků do Marseille a zůstal ve Francii pět let. Vystřídal několik zaměstnání jako pomocný dělník, ale jelikož nedostával finanční pomoc z domova, sotva mu to stačilo na obživu. Pod vlivem starších studentů, mezi nimiž byl i pozdější předseda vlády ČLR Čou En-laj, se začal zajímat o marxismus a v roce 1922 se zapojil do komunistického hnutí. V roce 1924 vstoupil do Komunistické strany Číny, respektive do její odbočky v Evropě. Ta ho začátkem roku 1926 vyslala studovat do Moskvy, kde byl jeho spolužákem i nejstarší Čankajškův syn Chiang Ching-kuo, pozdější prezident na Tchaj-wanu.\n\nNa jaře 1927 se Teng vrátil do Číny, kde se vyhrotily spory KS Číny s jejich spojenci ve straně Kuomintang, které vyústily v občanskou válku, jež skončila vítězstvím komunistické armády na čínské pevnině v roce 1949. Společně s pozdějším maršálem Liou Po-čchengem velel Osmé pochodové armádě a účastnil se bojů proti japonským okupantům. Jako Liou Po-čchengův politický komisař na konci občanské války byl v čele ozbrojených sil, které v roce 1949 ovládly S’-čchuan a další oblasti jihozápadní Číny.\n\nV roce 1952 byl povolán do Pekingu, kde byl střídavě jmenován do řady vládních funkcí, z nichž nejdůležitější byla místopředseda vlády. O čtyři roky později byl pak povýšen do stálého výboru politického byra ÚV KS Číny, čímž se stal jedním z šesti nejmocnějších mužů Číny. Po vypuknutí tzv. velké proletářské kulturní revoluce v roce 1966 byl Teng Siao-pching obviňován ultralevicovými příznivci, že prosazuje „kapitalistickou cestu“. Byl sesazen a jeho syna Teng Pchu-fanga „rudí gardisté“ vyhodili z okna, čímž mu způsobili ochrnutí dolní poloviny těla. Po tři roky pak Teng Siao-pching musel pracovat jako dělník ve vesnické opravně traktorů v provincii Ťiang-si.\n\nS podporou předsedy vlády Čou En-laje bylo Tengovi povoleno vrátit se do úřadu místopředsedy vlády v roce 1972. Jeho mocenský boj proti ultralevičákům vyvrcholil v období 1975–1976. Teng byl opět na čas sesazen, ale po zásahu armády a sesazení ultralevičácké „bandy čtyř“ se vrátil do úřadu v roce 1977. Na zasedání ÚV KS Číny v roce 1978 pak jeho politická frakce plně ovládla situaci v zemi. Teng si formálně ponechával jen nižší úřady, přesto byl až do konce života považován za nejmocnější osobnost v Číně. \n"}
{"id": "283371", "url": "https://cs.wikipedia.org/wiki?curid=283371", "title": "Chlumec (Olešník)", "text": "Chlumec (Olešník)\n\nChlumec je vesnice ležící v okrese České Budějovice, zhruba 7,5 km severozápadně od Hluboké nad Vltavou. Ves tvoří jednu ze tří částí obce Olešník. V roce 2011 zde trvale žilo 125 obyvatel. V těsné blízkosti vsi protéká Munický potok.\n\nOkolí Chlumce bylo osídleno již v pravěku. Státem chráněné mohylníky v lesním komplexu mezi Chlumcem, Novou Vsí a Jezniicí jsou důležitým pramenem pro poznání pravěké sídelní struktury.\n\nPrvní zmínka o vsi se objevuje roku 1423 v popravčí knize pánů z Rožmberka, již tehdy pod dnešním názvem. Až do zrušení poddanství Chlumec náležel k hlubockému panství.\nV letech 1850 až 1948 ves náležela k soudnímu okresu Hluboká nad Vltavou, farností i školou Chlumec příslušel k Purkarci.\n\nV letech 1850–1868 tvořily Velice a Chlumec samostatnou obec. V roce 1868 se obě sídla osamostatnila.\nV roce 1960 byla k obci připojena Nová Ves a roku 1964 pak byl Chlumec i s Novou Vsí začleněn pod obec Olešník.\n\nNa návsi se nachází pobočka obecního úřadu Olešník, kaple se zvoničkou a hasičská zbrojnice. Několik domů v Chlumci bylo postaveno ve stylu selského baroka. V jihozápadní části stojí budovy zemědělského družstva. Ves je spolu s Purkarcem výchozím bodem pro cestu k blízkému Karlovu hrádku při Hněvkovické přehradě.\n\n\nKaple svaté Rozálie je v údolní nivě potoka Rachačka. O lokalitě se mluví též v množném čísle, tj. Rachačky. Do Rachaček vede cyklostezka z rozcestí Červený kříž. Podle purkarecké farní kroniky byla kaple postavena roku 1680 rytířem Václavem Býšovcem z Býšova na památku jeho dětí zemřelých při morové epidemii. Kaple byla zasvěcena ochránkyni proti moru svaté Rozálii a byla cílem poutních procesí. Svoji dnešní podobu získala kaple v roce 1882. U kaple je studánka s pramenitou vodou, která byla vyhledávána pro své údajné léčebné vlastnosti.\n\n\n"}
{"id": "283372", "url": "https://cs.wikipedia.org/wiki?curid=283372", "title": "Hymna Burgos", "text": "Hymna Burgos\n\nHymna Burgos je hudební symbol španělské provincie Burgos. Její slova pochází od Marciano Zurita a hudbu složil Rafael Calleja Gómez. Byla zkomponována v roce 1920 a poprvé zazněla roku 1926. Rafael Calleja ji složil z vlastní iniciativy.\n\nOriginální partituru od Rafaela Callejy věnovala jeho vdova a její synové Městskému úřadu v Burgosu v roce 1939 a od té doby byla uložena v \"Sala de Jueces\" Městského úřadu. V říjnu 2004 byla přesunuta do Městského archivu, kde byla restaurována a je na tomto místě uchována dodnes.\n\nCantemos unidos la insigne grandeza\n\nde nuestra Castilla, de nuestro solar,\n\nsus piedras sagradas que son fortaleza,\n\ny escuela y alcázar y trono y altar.\nCantemos a Burgos, tesoro bendito\n\nque España venera con honda emoción,\n\nrobusto poema tallado en granito\n\ncual timbre glorioso de nuestro blasón.\nAprendamos todos juntos\n\na cantar a nuestra tierra,\n\na leer en su pasado\n\ny a labrar su porvenir,\n\na ofrendarle los cariños\n\nque ardorosa el alma encierra\n\ny a dejar bien cimentado\n\nsu potente resurgir.\n\nTierra sagrada donde yo nací,\n\nsuelo bendito donde moriré,\n\nyo te prometo consagrarme a ti\n\ny dedicarte mis cariños\n\nmis cariños más fervientes,\n\nmis cariños y mi fé.\n¡Salve, tierra sagrada de mis amores!\n\n¡Salve, cuna adorada de mis mayores!\n\n¡Salve! ¡Salve! ¡Salve!\n"}
{"id": "283374", "url": "https://cs.wikipedia.org/wiki?curid=283374", "title": "Rudé brigády", "text": "Rudé brigády\n\nRudé brigády (italsky Brigate Rosse) byla italská levicová teroristická organizace založená roku 1969 Renatem Curciem a jeho ženou, aktivní především v 70. letech 20. století. V době svých počátků byla podporována československou StB. Nejznámějším jejím zločinem byl únos a vražda předního křesťanskodemokratického politika Alda Mora roku 1978.\nOkolnosti smrti Alda Mora nejsou doposud zcela známé. Podíl paramilitantní organizace Gladio, vytvořené složkami NATO, a tajné lóže P2 (Propaganda due), které teroristickými akcemi v 60.-80. letech minulého století spoluvytvářely v Itálii tzv. „strategii napětí\" a manipulovaly tak veřejnost proti sílící PCI a uzavření historického kompromisu, nebyl vyvrácen.\nV roce 1989 byla většina (bývalých) členů odsouzena k vysokým trestům.\n\n"}
{"id": "283375", "url": "https://cs.wikipedia.org/wiki?curid=283375", "title": "Stránské", "text": "Stránské\n\nStránské (1869 \"Stránka\", německy \"Zechitz\") je vesnice, která je částí města Rýmařov v okrese Bruntál. Nachází se zhruba 5 km na jihovýchod od Rýmařova.\n\nVes založil roku 1320 kanovník Těchan. Po uherském nájezdu byla obec zničena. Až v roce 1548 kolonizována Kryštofem z Boskovic. V roce 1599 se zde připomíná zákupní rychta. Do roku 1918 byla osada nazývána Stránka – odtud název Stránské. Ves měla ve znaku jelena.\n\nPočet obyvatel Stránského podle sčítání nebo jiných úředních záznamů:\nVe Stránském je evidováno 51 adres : 49 čísel popisných (trvalé objekty) a 2 čísla evidenční (dočasné či rekreační objekty). Při sčítání lidu roku 2001 zde bylo napočteno 48 domů, z toho 22 trvale obydlených.\n\n\n"}
{"id": "283376", "url": "https://cs.wikipedia.org/wiki?curid=283376", "title": "Hubička (opera)", "text": "Hubička (opera)\n\nHubička je v pořadí šestá opera Bedřicha Smetany. Premiéru měla 7. listopadu 1876 v Prozatímním divadle v Praze. Po chladném přijetí některých předchozích Smetanových oper založených na principech moderní hudby, a proto ne zcela pochopených, byla Hubička novou \"národní\" operou vycházející z lidových tradic a vyjadřující prostředí českého venkova, stejně jako typickou českou duši. Smetana tak lidem věnoval melodické dílo, pochopitelné širokým vrstvám a svým charakterem navazující na velmi úspěšnou Prodanou nevěstu. Premiéra, již navštívil korunní princ Rudolf, byla přijata s nadšením a respekt ke Smetanovi byl tím větší, že Hubičku skládal již hluchý. Libreto komické opery o dvou jednáních napsala Eliška Krásnohorská podle povídky Karoliny Světlé.\n\n\"Hubička\" je po \"Prodané nevěstě\" druhou nejhranější Smetanovou operou, ale též jednou z nejhranějších oper v českých zemích vůbec (např. v Národním divadle jí náleží třetí místo po \"Prodané nevěstě\" a \"Rusalce\"). Od úspěšné premiéry se trvale zařadila na repertoár českých divadel. P. Pražák napočítal 1574 představení do konce sezóny 1947/48; databáze Divadelního ústavu eviduje 55 profesionálních inscenací po roce 1945. Mimo Prahu ji poprvé uvedla roku 1880 v Plzni a pak na dalších místech společnost Pavla Švandy ze Semčic; ten si \"Hubičku\" zvolil i za zahajovací představení svého nového Divadla u Libuše na Smíchově (1881). Roku 1884 byla poprvé uvedena v Národním divadle v Brně, jako třetí opera po \"Prodané nevěstě\" a \"Trubadúrovi\"; rovněž v českém divadle v Moravské Ostravě byla uvedena brzy po jeho otevření roku 1919 jako druhá opera. I v Olomouci a Bratislavě byla \"Hubička\" uvedena hned v první sezóně po jejich otevření (1920/21). Významnou inscenací bylo též nastudování ve vinohradské zpěvohře roku 1916 autorským týmem Otakar Ostrčil, Karel Hugo Hilar a František Kysela. Krátce po druhé světové válce (ještě v roce 1946) zařadila \"Hubičku\" na repertoár nově vzniklá česká divadla v Opavě, Liberci a Ústí nad Labem, na Kladně ji nastudovali poprvé roku 1950, v Českých Budějovicích roku 1954. V posledních letech uvedly nové inscenace divadla v Ostravě, Pardubicích a Plzni (2000), Českých Budějovicích (2004), pražské Národní divadlo (2007) a Moravské divadlo Olomouc (2015).\n\n\"Hubičku\" neuváděla jen českojazyčná divadla. Ve smetanovském jubilejním roce 1924 ji – jako první operu českého skladatele, což bylo významné kulturně-politické gesto – úspěšně uvedlo pražské Nové německé divadlo a následovaly další německé inscenace.\n\nDíky poměrně malé inscenační náročnosti byla \"Hubička\" často poloprofesionálně nebo amatérsky (a to i například ve washingtonské Sokol Opera Group) anebo jako studijní představení (tak ji hrála např. brněnská Janáčkova akademie múzických umění v letech 1964 a 1971). V roce 2012 ji provedlo Originální hudební divadlo Praha v Přírodním divadle Divoká Šárka. Dosud poslední českou inscenaci opery uvedlo roku 2015 Moravské divadlo Olomouc.\n\nPrvní inscenace \"Hubičky\" mimo české země se datují od vlny zájmu o Smetanovo operní dílo, kterou zahájilo uvedení \"Prodané nevěsty\" a \"Dalibora\" na divadelní výstavě ve Vídni roku 1892 souborem Národního divadla. Podle P. Pražáka byla již následujícího roku \"Hubička\" poprvé inscenována v němčině, a to v bádenském velkovévodském divadle v Karlsruhe na počest velkovévodkyně Louisy Pruské, moderní příručky však udávají jako německou premiéru inscenaci téhož roku v Lipsku. Následovala roku 1894 inscenace ve vídeňské Dvorní opeře; její ředitel a dirigent Wilhelm Jahn jí uvedl Smetanu do tohoto prestižního divadla raději než \"Prodanou nevěstou\", která byla považována za příliš nevážnou. Od té doby byla poměrně často hrána v německých divadlech, do Berlína (Theater des Westens) dorazila roku 1902. Hrála se však v poměrně volném překladu a úpravě Ludwiga Hartmanna, který Eliška Krásnohorská značně kritizovala. Později jej nahradil věrnější překlad Leo Schottländera, zhotovený pro inscenaci v pražském Novém německém divadle roku 1924. Významnou inscenaci připravil v berlínské Krollově opeře roku 1927 Alexander von Zemlinsky. V Německu se \"Hubička\" hraje dosud, jednu z posledních inscenací této opery uvedlo v roce 2011 Městské divadlo v Hildesheimu.\n\nMimo německojazyčné prostředí ji uvedl nejprve Hilarius Beníšek na repertoár slovinského divadla v Lublani. Díky českým přistěhovalcům byla roku 1921 poprvé provedena v Chicagu. Ve Spojených státech se hrála vícekrát, například opět v Chicagu roku 1948 a v New York Manhattan School of Music roku 1971. V meziválečném prostředí byla provedena též v Belgii (ve vlámštině), v Záhřebu (v chorvatštině) a v Polsku (Lvov 1924).\n\nV roce 1938 byla poprvé provedena v Liverpoolu, ale více ji ve Spojeném království uvedl až roku 1948 dirigent Vilém Tauský na mnohých místech s Carl Rosa Opera Company. Roku 1969 uvedli \"Hubičku\" v Cambridgi dirigent Mark Elder a režisér David Pountney jako svou první inscenaci po převzetí vedení univerzitní operní společnosti. Dvakrát ji uvedl operní festival v irském Wexfordu, a to v letech 1984 a 2010.\n\nOd vzniku slovenského divadla byla Hubička poměrně hojně hrána na Slovensku. Řadu inscenací provedlo Slovenské národní divadlo (1920, 1922, 1923, 1924, 1929, 1941, 1952, 1955, 1962, 1980), hrála ji i divadla v Košicích (1949, 1960), Prešově (1952) a v Banské Bystrici (1960, 1983) i scéna Vysoké školy múzických umění v Bratislavě (1959, 1989). Po osamostatnění Slovenska ji nastudovalo Slovenské národní divadlo roku 2003.\n\nPři hojnosti provádění \"Hubičky\" na českých jevištích v minulosti se v jejích rolích vystřídala většina významných českých operních pěvců. Vendulku po Marii Sittové zpívaly například Amalie Bobková, Růžena Maturová, Kamila Ungrová, Ada Nordenová, Ludmila Červinková, Drahomíra Tikalová, Libuše Domanínská, Daniela Šounová, Eva Děpoltová, Dana Burešová, Mária Haan. Lukáše zpíval vynikajícím způsobem Otakar Mařák, dále mimo jiné Miloslav Jeník, Vladimír Wuršer, Vladimír Tomš, Beno Blachut, Ivo Žídek, Oldřich Spisar, Leo Marian Vodička, Valentin Prolat... Úlohu Tomše ztvárnil vzorně Emil Burian, dále Jan Konstantin, Zdeněk Otava, Václav Bednář, Přemysl Kočí, Teodor Šrubař, Jindřich Jindrák, Ivan Kusnjer, Vratislav Kříž, Roman Janál. Otce Palouckého zpívali mimo jiné Vilém Heš, Václav Kliment, Jiří Huml, Luděk Mandaus, Vilém Zítek, Eduard Haken, Karel Kalaš... Martinku brzy po premiéře převzala Betty Fibichová, později ji zpívaly například Marie Klánová, Marta Krásová, Štěpánka Štěpánová, Drahomíra Drobková, Yvona Škvárová.\n\n1. dějství: V domě Palouckého se objevuje Martinka a oznamuje, že mladý vdovec Lukáš přijde na námluvy. Lukáš se po léta miluje s Vendulkou, ale z vůle rodičů si musel vzít jinou. Ta zemřela, ale předtím mu porodila dítě.\n\nPřichází Lukáš s Tomešem a s nimi lidé z celé vsi. Otec Paloucký je ochoten dát Lukášovi Vendulku, dělá to ovšem nerad, neboť Lukáš i Vendulka mají tvrdé hlavy a jejich život bude samý spor. Lukáš se tomu posmívá. Záhy ovšem propukne spor o hubičku, kterou Lukáš na Vendulce žádá, ale již mu Vendulka nechce dát, dokud nebudou svoji, aby tak nepohněvala nebožku. Když oba osamí, strhne se prudká hádka. Lukáš nakonec opustí dům a Vendulka zůstane s jeho děckem. Kolébá je a zpívá mu ukolébavky.\n\nNajednou se pod oknem objeví Lukáš a za veselé písničky líbá děvčata, jež si sem přivedl, a to vše před lidmi. Nešťastná Vendulka utíká k Martince.\n\n2. dějství: Temným pohraničním lesem jdou v noci pašíři, tiše, aby nebyli prozrazeni. Vtom se zde ocitá Lukáš, jenž sem utekl, aby zde naříkal nad svým proviněním. Zastihne jej Tomeš, který se bál, aby si Lukáš něco neudělal. Radí mu, aby Vendulku před svědky odprosil, vždyť Vendulka ho má pořád ráda. Matouš to vše slyší. Zakrátko se setkává s Martinkou a Vendulkou, která své tetě dnes pomáhá s nůší. Předají si pašované zboží a nato Matouš pospíchá za Lukášem, aby mu pověděl, že se Vendulka skrývá u své tety. Martinka mezitím Vendulce, jež se dušuje, že s Lukášem nadobro skončila, domluví, aby přestala vzdorovat - hubička přece není nic zlého. Do toho potkají strážníka, jehož se Vendulka poděsí.\n\nUž svítá a před Martinčinou chalupou čeká Barče. Radostně vítá zpěv skřivánka. Přichází Matouš a přivádí Lukáše, Tomše, Palouckého i lidi ze vsi. Lukáš prosí nejprve otce Palouckého o odpuštění a po příchodu Vendulky i ji. Ta mu odpouští a chce mu dát hubičku, avšak Lukáš nechce - jeden druhému nyní chtějí ustoupit. Pak si konečně padnou do náručí.\n\n\n\n"}
{"id": "283377", "url": "https://cs.wikipedia.org/wiki?curid=283377", "title": "Kumite", "text": "Kumite\n\nKumite (組手) znamená zápas a je jednou ze tří hlavních částí tréninku karate společně s kata a kihonem. Kumite je část karate, ve kterém se trénuje proti protivníkovi a ve kterém se používají techniky naučené z kihonu nebo kata.\n\nKumite může být použito k rozvoji určitých technik nebo dovedností (např. správné odhadování a udržování správné vzdálenosti od protivníka), ale také je to soutěžní disciplína.\n\nProtože slovo „kumite“ označuje všechny druhy souboje, pokrývá velkou škálu aktivit. V tradičním Šótókan Karate je první formou kumite tzv. Gohon kumite. Obránce ustupuje vzad, kryje, a s pátou technikou provede protiútok. Toto kumite nevypadá jako jiyu kumite (nebo také „volné kumite“), které cvičí pokročilí studenti karate a které je velmi podobné tomu, jak by se karatista bránil ve skutečnosti. Toto kumite nevyžaduje žádné speciální postoje, cvičenec se pohybuje v tzv. „kamae“ neboli v „bojovém střehu“. Šótókan karate má několik druhů kumite:\n\n\nTrénink karate je zaměřen na to, aby jeho cvičenci byli schopni udeřit devastující silou technikami kopů a úderů (či krytů). Často je cílem tréninku naučit se, aby každá samostatná technika byla dostatečně silná na to, aby zabila oponenta. Samozřejmě, že je těžké něco podobného trénovat proti člověku. Pokud se o to někdy někdo v minulosti pokusil, zranění byla velmi vážná. Když v karate zápasíme, snažíme se o úder maximální možnou rychlostí a silou, avšak zastavíme ho v momentě kontaktu nebo (u méně zkušených karateka) před dopadem na cíl, takže oponent není zraněn. Nicméně pro zkušeného mistra není problém udeřit plnou silou a přitom kontrolovat dopad tak, že se nikomu nic nestane.\n\nNěkteré styly karate (např. Kyokushinkai karate) cvičí kumite s chrániči téměř na celém těle, takže je možné bojovat na plno. Většina stylů karate bojuje s chrániči (pěsti, hrudník u děvčat, nárty, holeně, zřídka hlavy).\n\nV některých zemích se kumite cvičí sice bez chráničů, ale údery se „tahají“, neboli zpomalují. Mnoho karatistů raději cvičí naplno s chrániči, protože věří, že jejich výkon by jinak zaostal. „Tahání“ se týká především silně tradičních stylů.\n\nNěkolik tradičních klubů nikdy nepoužívá chrániče (s výjimkou chráničů zubů a třísel — kvůli náhodným zraněním). Tvrdí, že cvičenec nikdy nebude v dojo schopen udeřit plnou silou (svého kamaráda — kterého tedy nechce zabít) ani když bude mít ochranné pomůcky. Plnou sílu by použil jen v situaci obrany na život a na smrt (kdy musí zranit). Cvičit naplno v dojo nemá žádný smysl.\n\nKumite je základní část karate a mnohými je shledávána za velmi vzrušující, jelikož oba soutěžící musí velmi rychle reagovat a umět se přizpůsobit partnerovi.\n\n\n\n\n\n\n\n\n\nVe většině soutěží na světě se bojuje dle těchto bodovacích pravidel:\n\n\n"}
{"id": "283379", "url": "https://cs.wikipedia.org/wiki?curid=283379", "title": "Hermann Schlegel", "text": "Hermann Schlegel\n\nHermann Schlegel (10. června 1804 Altenburg – 17. ledna 1884 Leiden) byl německý zoolog.\n\nPopsal 80 druhů plazů.\n\nNarodil se v roce 1804 v Altenburgu. Jeho otec byl vášnivým sběratelem hmyzu, zvláště motýlů, čímž podnítil synův zájem o zoologii. Rozhodl se studovat ornitologii a setkal se s významným zastáncem tohoto oboru své doby Christianem Ludwigem Brehmem.\n\nNěkolik následujících měsíců pracoval u svého otce, ale již v roce 1824 se rozhodl vydat na Vídeňskou univerzitu, kde začal navštěvovat přednášky Leopolda Fitzingera a Johanna Jacoba Heckela.\n\nNásledující rok ho ředitel přírodovědného muzea Carl Franz Anton von Schreibers doporučil k Coenraadovi Jacobovi Temminckovi, řediteli Přírodovědného muzea v Leidenu, který hledal zručného asistenta. Zde se Schlegel zabýval především plazy, později zaměřil svou pozornost i na jiné skupiny živočichů. Plánoval též výpravu do Jávy, kde se chystal zkoumat místní faunu. Ta se však nekonala díky nesouhlasu následného ředitele přírodovědného muzea Heinricha Boie.\n\nV 30. letech 19. století se setkal s Philippem Franzem von Sieboldem, s kterým se spřátelil a spolupracoval na díle \"Fauna Japonica\" z let 1845–1850.\n\nPo Temminckově smrti v roce 1858 se stal novým ředitelem Přírodovědného muzea v Leidenu. Postupně projevil zvláštní zájem o jihovýchodní Asii. V roce 1857 poslal do Číny svého syna, Gustava, který měl zkoumat zdejší ptactvo. O dva roky později poslal se stejným posláním Heinricha Agathona Bernsteina do Nové Guineje. Po Bernsteinově smrti v roce 1865 ho v tomto poslání vystřídal Hermann von Rosenberg. \n\nV 60. letech 19. století přijal mladého asistenta Otto Finsche a v téže době začal vydávat časopisy s názvem \"Notes from the Leyden Museum\" (1862–1880), které ilustrovali John Gerrard Keulemans, Joseph Smit a Joseph Wolf. \n\nZávěr života nebyl pro Hermanna Schlegela vůbec jednoduchý. V roce 1864 mu zemřela manželka, jeho asistent Otto Finsch přešel do Přírodovědného muzea v Brémách, jeho muzeum začalo pomalu ztrácet svou popularitu a poslední měsíce svého života trpěl zdravotními problémy. Zemřel 17. ledna roku 1884 v Leidenu.\n\nV roce 1826 byl Hermann Schlegel zvolen členem Německé akademie věd Leopoldina. V roce 1838 byl jedním ze 140 zakládajících členů \"La Société Cuvierienne\".\n\n"}
{"id": "283380", "url": "https://cs.wikipedia.org/wiki?curid=283380", "title": "Mccarthismus", "text": "Mccarthismus\n\nMccarthismus (anglicky ) označuje praxi, během které byla vytvářena obvinění z podvratné činnosti nebo velezrady bez ohledu na důkazy. Dle internetového slovníku, termín označuje „praxi vytváření obvinění ze zrady, zvláště za sympatizování s komunismem, a to bez pevných důkazů“, a také „praxi vytváření nespravedlivých obvinění či využívání nespravedlivých vyšetřovacích metod s cílem omezit disent a politickou kritiku“. Termín pochází z období dějin USA zvané druhá Rudá panika (), které se datuje mezi lety 1950 a 1956 a proslulo vysokou mírou politických represí proti americkým komunistům a cíleným šířením strachu mezi obyvateli. Pojem byl poprvé užit k popsání antikomunistických tlaků republikánského senátora Josepha McCarthyho ze státu Wisconsin, který byl hlavní mediální tváří amerického antikomunismu od roku 1947 až do své smrti v roce 1957.\n\nMezi lety 1946 až 1956, během mccarthismu, byly provedeny dvě popravy (Julius a Ethel Rosenbergovi), nejméně 11 500 úředníků bylo propuštěno či odvoláno, přibližně 300 osob se vyskytlo na černých listinách Hollywoodu, několik desítek osob zvolilo exil, 67 cizinců bylo deportováno, 145 osob bylo zatčeno za komunistickou činnost, desítky osob byly odsouzeny za urážku Kongresu nebo křivé svědectví, FBI prověřila 2,3 milionů federálních úředníků a o 40 tisících z nich vedla záznam, FBI také prověřila spisy 13,5 milionů pracujících. Celkově několik milionů osob bylo podezříváno z komunismu a byly o nich vedeny složky. Hlavními cíli podezření ze sympatizování s komunismem se stali státní a federální úředníci, lidé zaměstnaní v zábavním průmyslu, učitelé a odboroví předáci. Pro mnoho vyslýchaných znamenalo již pouhé podezření ztrátu zaměstnání a konec profesní kariéry.\n\nNejznámějšími složkami mccarthismu byly proslovy, vyšetřování a slyšení vedená senátorem McCarthym, hollywoodská černá listina, slyšení Výboru pro neamerickou činnost (HUAC) a aktivity FBI pod vedením ředitele J. Edgara Hoovera.\n\nHistorická éra, která byla později pojmenována mccarthismus, začala již dlouho před příchodem senátora McCarthyho. Počátky represí komunistů sahají až do období dějin USA zvané první Rudá panika (mezi lety 1917–1920), jež reagovalo na vzestup Komunistické strany Spojených států amerických (CPUSA) jako politické síly. Během druhé světové války (1941–1945), když byly USA spojencem se SSSR, byl antikomunismus v USA utlumen. Avšak s koncem druhé světové války vypukla Studená válka a komunistické státy se pro USA staly hlavním nepřítelem. Léta 1949 a 1950 v USA vyvolala obavu ze sovětské špionáže na území USA a možné podvratné činnosti na domácí půdě. V červnu 1950 vypukla Korejská válka, ve které USA bojovaly proti severokorejskému komunistickému režimu podporovanému Čínskou lidovou republikou a SSSR.\n\nV lednu 1950 byl Alger Hiss, úředník amerického ministerstva zahraničí obviněn ze špionáže, ale usvědčen pouze z křivé přísahy. Ve Spojeném království se britský fyzik Klaus Fuchs přiznal ze špionáže ve prospěch SSSR, když se podílel na projektu Manhattan. V roce 1950 byli v USA také zatčeni manželé Julius a Ethel Rosenbergovi, kteří byli obviněni z ukradení plánů atomové bomby pro SSSR a v roce 1953 popraveni.\n\nAčkoliv byl po druhé světové válce antikomunismus rétorikou především demokratického prezidenta Harryho S. Trumana, během projednávání případu Algera Hisse, se této rétoriky chopil i tehdejší republikánský senátor Richard Nixon, který ovšem dbal o svou dlouhodobou kariéru, což mu již v roce 1952 přineslo roli spolukandidáta Dwighta D. Eisenhowera a mezi lety 1953–1961 funkci viceprezidenta. Hlavní mediální tváří republikánského antikomunismu se tak stal senátor Joseph McCarthy. Senátor McCarthy v únoru 1952 vystoupil s údajným seznamem 205 členů Komunistické strany USA, kteří pracují ve státní sféře. Ačkoliv tento seznam nikdy nepředložil ke kontrole, stačilo to na vypuknutí druhé Rudé paniky a období mccarthismu.\n\nHlavními vládními tělesy pro vyšetřování komunistů či podezřelých z komunismu byly Výbor pro neamerickou činnost (HUAC), Senátní podvýbor pro vnitřní bezpečnost (SISS) a Stálý senátní podvýbor pro vyšetřování (PSI). Mezi lety 1949 a 1954 tyto instituce vedly 109 vyšetřování.\n\nDne 2. prosince 1954 byl senátor McCarthy odsouzen americkým Senátem za činnost znevažující Senát a obdržel důtku (69 senátorů pro udělení a 24 proti). Senátorovi také rychle ubývala podpora obyvatel, zatímco v lednu 1954 ho příznivě vnímalo 50 % dotázaných, v listopadu 1954 to bylo již jen 35 %.\n\nJiž za prezidenta Franklina D. Roosevelta byly přijaty různé antikomunistické zákony, které umožňovaly úřadům prošetřovat své zaměstnance. Během druhé světové války a spojenectví se SSSR se tyto zákony příliš nevyužívaly, ale po skončení války se staly legální bází pro státní antikomunismus. Roku 1940 byl přijat také zákon o evidování cizinců (, známější pod názvem ), roku 1950 zákon o vnitří bezpečnosti (, známější pod názvem ) a roku 1952 zákon o přistěhovalectví (, také známý jako ). Všechny umožňovaly provádět kontroly obyvatel a především cizinců a dokonce je preventivně věznit. FBI díky těmto zákonům vytvořila seznam 26 tisíc osob, které měly být preventivně zatčeny v případě výjimečného stavu. Mezi jmény na seznamu figuroval například i spisovatel Norman Mailer.\n\nPod Smithovým zákonem byly vyšetřovány stovky lidí. Roku 1954 byl vydán také , který Komunistické straně USA zakazoval provádět „komunistické činnosti“ a kriminalizoval její členy. Do roku 1957 bylo souzeno 140 vedoucích členů Komunistické strany USA a z nich 93 uvězněno za podvratnou činnost.\nV březnu 1947 podepsal prezident Harry S. Truman legislativní nařízení 9835, známé jako , které zavádělo první americký systém prokazování loajality s cílem zbavit se komunistů ve státní sféře. V roce 1953 prezident Dwight Eisenhower toto nařízení rozšířil o možnost propuštění zaměstnanců při pouhém podezření. V roce 1954 byl takto propuštěn například fyzik Robert Oppenheimer, který mezi lety 1942 a 1946 spolupracoval na projektu Manhattan, a v roce 1954 pracoval jako poradce ve Výboru pro jadernou energii. Procedury prověřování loajality se dotkly 13,5 milionů obyvatel. Žádný špion nebyl odhalen, ale 3 900 lidí ve veřejném sektoru a 5 400 osob v soukromém sektoru dostalo výpověď.\n\nV roce 1942 začalo ministerstvo spravedlnosti Spojených států amerických vytvářet seznam organizací podezřelých z možné podvratné činnost. Na veřejnost se dostal poprvé v roce 1948, kdy čítal 78 organizací. Roku 1950 čítal 197 organizací, z nichž mělo být 132 komunistických. V roce 1953 až 254 organizací.\n\nVýbor pro neamerickou činnost (HUAC) proslul zejména svou činností proti osobám ze zábavního průmyslu (Hollywoodu), když vytvořil černou listinu pro 300 osob (herců, scenáristů, režisérů, pomocného štábu...). Všichni v Hollywodu museli odpovědět na otázku, zda jsou či někdy byli členy Komunistické strany USA. Roku 1947 deset osob odmítlo odpovědět a byli uvězněni (známí pod názvem Hollywoodská desítka). Všichni z nich se odkazovali na první dodatek Ústavy, týkající se svobody slova, shromažďování a vyznání. Nakonec byli odsouzeni za urážku Kongresu. Byli odsouzeni na dva měsíce až rok odnětí svobody. Hollywoodskou desítku tvořili: Alvah Bessie, Herbert Biberman, Lester Cole, Edward Dmytryk, Ring Lardner Jr., John Howard Lawson, Albert Maltz, Samuel Ornitz, Adrian Scott a Dalton Trumbo. V budoucnu se vyslýchaní odkazovali také k pátému dodatku Ústavy, který umožňuje obviněným odmítnout vypovídat proti sobě samým a požadovat řádný soudní proces. I tato taktika se ovšem ukázala jako neúčinná. Později byli komisí předvoláni i osoby, které měly dosvědčit často důkazy nepodložená obvinění komise. Mezi osobami, které se rozhodly s komisí spolupracovat a podávat svědectví, byli i Budd Schulberg nebo Elia Kazan. V takové atmosféře udávání, zvolili někteří herci exil (například Charlie Chaplin).\n\nFBI pod vedením J. Edgara Hoovera hrála výraznou roli během mccarthismu. Mezi lety 1947 a 1952 se počet agentů FBI zdvojnásobil, což svědčilo o nárůstu zájmu o vnitřní bezpečnost. Mezi lety 1951 a 1955 FBI vedla tajný , ve kterém sledovala potenciální subverzivní činnost a vůdce občanských hnutí. Metody, ke kterým FBI tehdy sahala, byly nelegální (od sledování, přes otevírání pošty až po nelegální odposlechy). Obviněné osoby si v atmosféře Rudé paniky často nebyly schopné nalézt právníka, jednou z mála právních firem, která je podporovala byla , která se tím také dostala do hledáčku FBI.\n\nOd roku 1956 začal proti metodám FBI za Hoovera protestovat Nejvyšší soud Spojených států amerických. Hoover proto založil nový tajný program COINTELPRO, zaměřený proti domácím podvratným organizacím. Program byl zrušen až roku 1971.\n\nReprese mccarthismu se víceméně dotkly milionů lidí, avšak reálný dopad měly jen na desítky tisíc z nich. Postupně se Rudá panika začala vztahovat na vše „neamerické“, tedy vše proti hodnotám vlastenectví a konzervatismu. Do kolonky podezřelých se tak postupně dostali nejen komunisté, ale také příznivci levice, umělci, učitelé, cizinci (i naturalizovaní) či homosexuálové (homosexualita byla v 50. letech prohlášena za psychologickou poruchu).\n\nMezi zasažené osobnosti například patřili: Lucille Ballová, Elmer Bernstein, Leonard Bernstein, David Bohm, Bertolt Brecht, Luis Buñuel, Charlie Chaplin, Aaron Copland, William Edward Burghardt Du Bois, Albert Einstein, Lion Feuchtwanger, John Garfield, Allen Ginsberg, Heinrich Mann, Klaus Mann, Thomas Mann, Arthur Miller, Robert Oppenheimer, Paul Robeson, Pete Seeger, Irwin Shaw nebo Orson Welles.\n\n\n\n"}
{"id": "283382", "url": "https://cs.wikipedia.org/wiki?curid=283382", "title": "Stewart Copeland", "text": "Stewart Copeland\n\nStewart Copeland (* 16. července 1952) je americký bubeník, od r. 1976 účinkuje ve skupině The Police a je považován za jednoho z nejvlivnějších bubeníků. Během výluky The Police bubnoval za jiné skupiny a nahrál mnoho hudby k filmům. V roce 1975 byl členem Curved Air, kde nahral dvě alba Midnight Wire a Airborn. \n\nV roce 1980 vydal album pod pseudonymem Klark Kent. V lednu 2006 byla premiéra jeho filmu o skupině The Police \"Everyone Stares: The Police Inside Out\".\n\nNa oceněních Grammy v roce 2007 opět vystoupil spolu se Stingem a Andym Summersem a zahráli hit \"Roxanne\". Bylo to první veřejné vystoupení skupiny od roku 1986.\n\n"}
{"id": "283383", "url": "https://cs.wikipedia.org/wiki?curid=283383", "title": "Jiří Kroha", "text": "Jiří Kroha\n\nJiří Kroha (5. června 1893, Bubeneč, nyní Praha – 7. června 1974, Praha) byl český architekt, malíř, sochař, scénograf a designér, pedagog, představitel české moderní meziválečné architektury a designu.\n\nNarodil se v Bubenči v rodině drogistického příručího (obchodního cestujícího) Jiřího Krohy st.(1859-??) a manželky Marie, roz Jiruškové (1856-??). Z jeho sedmi sourozenců dva zemřeli v raném věku.\n\nZačal studovat na reálce na Vinohradech. V roce 1904 se rodina přestěhovala do Plzně. Plzeňskou reálku absolvoval v roce 1911 s vyznamenáním. Téhož roku začal studovat na Pražské technice architekturu. Jeho profesory byli: Jan Koula, Josef Fanta, Antonín Balšánek a Rudolf Kříženecký. V roce 1918 ukončil studium druhou státní zkouškou se zvláštním vyznamenáním. V této době se sblížil s bohémskou skupinou z kabaretu \"Montmartre\" v Řetězové ulici (Eduard Bass, Konstantin Biebl, Vratislav Hugo Brunner, Egon Erwin Kisch, Zdeněk Kratochvíl, František Kysela, Vítězslav Nezval, Karel Teige, František Tichý a další). Pro majitele „nočního uměleckého zábavního podniku“, Josefa Waltnera navrhl úpravu interiéru, což byla jeho první realizace. Ve stejném roce byl přijat za člena SVU Mánes a začal spolupracovat s družstvem Artěl. Pro Artěl navrhoval užitkové předměty a nábytek.\n\nV roce 1919 začal pracovat pro Zemský správní výbor v Praze, kde byl záhy jmenován technickým úředníkem (1920) a zemským technickým komisařem (1921). Ve dvacátých letech projektoval několik staveb v Mladé Boleslavi, Kosmonosech a v Benátkách nad Jizerou.\n\nDne 30. června 1921 se oženil s Miloslavou Kubátovou, v roce 1926 se jim narodila dcera Sylva.\n\nV roce 1926 začal přednášet na Vysokém učení technickém v Brně a v roce 1928 se s rodinou do Brna přestěhoval. V letech 1927–1931 vydával v Brně časopis \"Horizont\". Sblížil se s Bedřichem Václavkem, vstoupil do Levé fronty a Společnosti pro kulturní a hospodářské sblížení se sovětským Ruskem. V roce 1930 byl jmenován řádným profesorem na brněnské technice, v letech 1930–1931 byl děkanem jejího odboru architektury a pozemního stavitelství. Absolvoval šestitýdenní cestu po Sovětském svazu. Po návratu se pustil do intenzivní politické činnosti. (V roce 1933 též vystoupil z římskokatolické církve.) V letech 1932–1933 byl předsedou Výboru pro podporu rodin stávkujících horníků na Rosicko-Oslavansku. V roce 1935 byl za své levicové veřejné přednášky, ve kterých jako státní zaměstnanec napadal stávající státní zřízení, poslán do trvalé výslužby. V roce 1937 mu bylo povoleno znovu přednášet.\n\nV roce 1938 se přidal ke skupině umělců, kteří se zastávali moderních uměleckých trendů v sovětské kulturní politice (do této skupiny patřili například: Karel Teige, Bohuslav Brouk, František Halas, Roman Jakobson, Jaromír Krejcar, Jindřich Štyrský, Toyen; opačný stalinský socialisticko-realistický názor zastávali například: Julius Fučík, Zdeněk Nejedlý, Vítězslav Nezval, Stanislav Kostka Neumann, Ladislav Štoll, Bedřich Václavek).\n\nV roce 1939 byl znovu suspendován pro svou komunistickou orientaci a 1. září byl zatčen gestapem. Byl vězněn na Špilberku, v koncentračních táborech Dachau a Buchenwald. V roce 1940 byl v rámci akce Červeného kříže propuštěn pro svůj špatný zdravotní stav (byli propuštěni dva nejvážněji nemocní vězni). Zbytek války žil pod policejním dohledem. Věnoval se malbě, kresbě a pokračoval v teoretické práci na bytovém problému.\n\nPo osvobození se pustil do intenzivní politické i architektonické činnosti. Od roku 1945 do roku 1948 byl opět děkanem odboru architektury a pozemního stavitelství Vysoké školy technické v Brně, v roce 1948 byl jmenován rektorem této školy. Jeho Ateliér národního umělce (ANU) Jiřího Krohy (později Mistrovský ateliér národního umělce – MANU) zpracovával projekty bytové výstavby i propagandistické instalace výstav a politických akcí (Slovanská zemědělská výstava v Praze, Úprava Průmyslového paláce pro IX. sjezd KSČ 1949, Smuteční výzdoba Pražského hradu k úmrtí prezidenta Klementa Gottwalda, 1. celostátní spartakiáda v Praze 1955 a další). Ateliér byl rozpuštěn v roce 1956. Za svoji činnost po roce 1948 získal řadu státních a uměleckých ocenění.\n\nZemřel v roce 1974 v Praze.\n\nJiž v letech 1907 až 1909 se v Plzni dostal do kontaktu s divadlem a s Josefem Skupou a K. Hruškou vystupoval v amatérském kabaretu a také zde maloval kulisy. V roce 1920 byl založen spolek \"Socialistická scéna\", který vydával i stejnojmenný časopis. K zakládajícím členům tohoto spolku patřili např. Arnošt Dvořák, Karel Hugo Hilar, Vlastislav Hofman, Josef Hora, Josef Kodíček, Emil Artur Longen, Antonín Macek, Marie Majerová, Helena Malířová, Rudolf Myzet, Stanislav Kostka Neumann, Ivan Olbracht, Jindřich Vodák, Václav Vydra, Josef Zora. Kroha se stal členem výboru a odpovědným redaktorem časopisu \"Socialistická scéna\". Spolek byl v roce 1922 přejmenován na \"Všelidovou scénu\". Pod jeho hlavičkou bylo v dubnu 1923 realizováno představení Arnošta Dvořáka \"Nová Oresteia\" v Průmyslovém paláci v Holešovicích. Kroha vytvořil scénografii, kostýmy a rovněž hru režíroval. Akce skončila finančním krachem, který měl dohru u soudu. Kroha byl žalován pro „úpadek z nedbalosti“. Byl sice osvobozen, ale rovněž byl vyloučen ze Společnosti architektů. K divadelní činnosti se po tomto představení již nevrátil. Všelidová scéna zanikla na jaře 1924.\n\nV roce 1923 mu bylo nabídnuto na podnět Karla Hugo Hilara místo režiséra v Národním divadle. Kroha tuto nabídku nepřijal.\n\n\nJedná se o významného meziválečného a poválečného architekta. V období mezi světovými válkami se věnoval kubistickým, funkcionalistickým a mašinistickým projektům. Jeho tvorba po roce 1948 je charakteristická zejména stavbami v duchu socialistického realismu. První díla byla reakcí na kubistické tendence Skupiny výtvarných umělců v Praze. Jako architekt později vyprojektoval pod hlavičkou Zemského správního výboru několik významných staveb v Mladé Boleslavi. Ve třicátých letech se zabýval problémem tzv. malého bytu a sociologie architektury. Po válce se aktivně zapojil do budování moderní socialistické architektury. Vedle těchto projektů se věnoval návrhům užitého umění a teorii architektury. Významným mezníkem v jeho tvorbě byl návrh a realizace architektonického zpracování pavilonu na Slovanské zemědělské výstavě v Praze, která se konala v roce 1948. Tento projekt mu zajistil pevné místo mezi prominentními umělci v poválečném Československu.\n\n\n\n\n\n\n\n"}
{"id": "283404", "url": "https://cs.wikipedia.org/wiki?curid=283404", "title": "Glendalough", "text": "Glendalough\n\nGlendalough ( , , což znamená Údolí dvou jezer) je vesnice s klášterem v hrabství Wicklow v Irsku. Klášter byl založen v 6. století sv. Kevinem, poustevníkem a knězem, zničen byl v roce 1398 anglickým vojskem.\n\nZ kláštera zbyla kamenná věž a kamenné domy, v okolí věže je hřbitov. Do věže se uchylovali obyvatelé vesnice v době ohrožení. Věž neměla žádný vchod, vstupovalo se do ní oknem po provazovém žebříku. Místo je významnou památkou z dob nástupu křesťanství v Irsku a je častým cílem zájezdů a rodinných výletů.\n\nGlendalough je významným křesťanským poutním místem. K velkým shromážděním poutníků zde dochází každoročně v období velikonočních svátků. \n\n"}
{"id": "283411", "url": "https://cs.wikipedia.org/wiki?curid=283411", "title": "Bronislav Poloczek", "text": "Bronislav Poloczek\n\nBronislav Poloczek (pol.: Bronisław Poloczek) (7. srpna 1939 Horní Suchá – 16. března 2012 Praha) byl český divadelní a filmový herec polské národnosti. Působil mimo jiné i v Národním divadle.\n\nNarodil se v roce 1939 v Horní Suché (polsky ), která patřila do polského záboru československého území. Jeho otec Franciszek byl lesníkem.\n\nPoloczek se vzdělával na polské základní škole v Horní Suché, později dojížděl na Polské gymnázium Juliusze Słowackého do Orlové. Od roku 1956 byl hercem polské scény Těšínského divadla. Studoval též JAMU v Brně a tato studia dokončil v roce 1961. Následně působil v divadlech v Brně, Mladé Boleslavi, Pardubicích, Liberci a Praze. Od roku 1988 byl hercem v Národním divadle v Praze. Dne 16. března 2012 zemřel po dlouhé nemoci ve Vinohradské nemocnici. Pohřeb se konal 23. března 2012 ve strašnickém krematoriu v Praze.\n\nHrál v mnoha filmech (např. \"Kalamita\", \"Černí baroni\", \"Der Lebensborn - Pramen života \", \"Bastardi\", \"Copak je to za vojáka...\", \"Máj\"), nebo seriálech (např. \"Hospoda\", \"Život na zámku\", \"Ulice\").\n\n"}
{"id": "283413", "url": "https://cs.wikipedia.org/wiki?curid=283413", "title": "Trolejbusová doprava v Lehnici", "text": "Trolejbusová doprava v Lehnici\n\nV Lehnici, městě na jihozápadě Polska, byla dvakrát v provozu malá síť trolejbusové dopravy.\n\nPoprvé se trolejbusy v Lehnici objevily 10. října 1943. Tehdy byla zprovozněna prvním a také jediná linka v trase železniční stanice – městský park (zpět přes Staré Město) – Złotoryjska – Lasek Złotoryjski o délce 4 km. Na této trati jezdily čtyři trolejbusy MAN. Později bylo zakoupeno ještě několik ojetých vozů Henschel.\n\nDruhý trolejbusový provoz v Lehnici začal svůj život 22. července 1949. Tehdy byla otevřena částečně jednosměrná trať o délce 3 km od nádraží na jihovýchod k vojenskému letišti. Na stavbě se podílela i Polská lidová armáda. Zpočátku jezdil na této lince trolejbus Henschel, jediný, který přežil válečné události. V roce 1951 byly zakoupeny dva ojeté trolejbusy z Varšavy, jeden z nich ale byl záhy vyřazen. Trolejbusová trakce s jedinou linkou a dvěma vozy nepřežila rok 1956, kdy bylo rozhodnuto o jejím zrušení. Dne 31. prosince toho roku vyjely trolejbusy do lehnických ulic naposledy.\n"}
{"id": "283418", "url": "https://cs.wikipedia.org/wiki?curid=283418", "title": "Mario", "text": "Mario\n\nMario je fiktivní postava a protagonista videoherní série Super Mario a zároveň je i maskotem společnosti Nintendo. Jeho tvůrcem je herní designér a producent Šigeru Mijamoto, a poprvé se objevil v roce 1981 jako hlavní postava hry Donkey Kong (Později bylo ukázáno, že hlavní postavou v té hře nebyl Mario, nýbrž jeho otec Jumpman). Od roku 1995 jej v anglických hrách dabuje Charles Martinet.\n\nMario se objevil ve více než 200 hrách (alespoň jednou na každé jedné konzoli od Nintenda) a je jednou z nejznámějších a nejpopulárnějších videoherních postav.\n\nMario je malý a 24letý muž, zavalitý italský instalatér, který většinou vystupuje jako hrdinný oponent ďábelského Bowsera a zachránce princezny Peach, kterou Bowser často unáší. Na jeho dobrodružstvích ho často doprovází jeho mladší bratr Luigi.\n\nMariův charakteristický vzhled tvoří modré montérky, červené tričko a červená čepice, na které je písmeno M. Během jeho debutu ve hře Donkey Kong byly ale barvy jeho oblečení převrácené. Jeho nejvýraznějším rysem, kromě jeho vzhledu, je skákání. To se kromě dosažení vysokých míst používá i na boj proti různým nepřátelům tak, že jim Mario skáče na hlavy. V některých hrách zvykne používá i nějaké zbraně, nejčastěji velké kladivo.\n\nNa svých dobrodružstvích Mario získává různé kouzelné věci, které mu dávají speciální schopnosti. Mezi ně patří houby, které zvětšují jeho velikost, magické květiny, které mu umožňují střílet ohnivé koule, nebo hvězdička, která Maria udělá na krátkou dobu nezničitelným.\n"}
{"id": "283419", "url": "https://cs.wikipedia.org/wiki?curid=283419", "title": "Prambanan", "text": "Prambanan\n\nPrambanan je největší hinduistický chrámový komplex v Indonésii a současně jeden z největších v jihovýchodní Asii. Leží na ostrově Jáva v provincii Střední Jáva, cca 20 km od Jogjakarty. Je ukázkou typické hinduistické chrámové architektury. Je zapsán na seznamu památek Světového dědictví UNESCO.\n\nTento nejvýznamnější hinduistický chrámový komplex byl pravděpodobně postaven kolem roku 850 n. l. Z různých pramenů je známo, že výstavba začala zhruba v 9. a skončila v 1. čtvrtině 10. století. V té době Jávě vládla Mataramská říše, jejíž vládci postupně upřednostnili hinduismus před do té doby převládajícím buddhismem. Již v polovině 10. století byl ovšem chrámový areál opuštěn a začal chátrat. Velké zemětřesení v 16. století jej silně poničilo.\n\nRekonstrukce počala roku 1918 a hlavní chrám byl kompletně zrenovován v roce 1953. Po několikero restaurováních v květnu roku 2006 postihlo celou Jogjakartu i okolí silné zemětřesení. Byly narušeny nebo dokonce kompletně srovnány se zemí nejen památky, ale i obyčejné obytné domy v této oblasti. Z nejvzdálenější zděné plochy po obvodu, která původně měřila asi 390 metrů na každé straně, dodnes kromě jižní brány nic jiného nezůstalo. Ačkoliv se zdá, že základy chrámů zůstaly nepoškozeny, škody byly značné a některé části objektu jsou z bezpečnostních důvodů dosud nepřístupné. (Např. právě tři nejzajímavější chrámy komplexu.)\n\nV první polovině 20. století začala rekonstrukce prastaré kamenné stavby nanovo, která však dodnes není dokončena. I z toho důvodu, že pro úspěšnou rekonstrukci je třeba nejméně 75 % původních kamenných bloků, ovšem mnoho originálních kamenných prvků bylo ukradeno a použito na stavby někde jinde. Nicméně opravy probíhají na všech hlavních chrámech, které jsou proto obklopeny lešením.\n\nCelý areál je vystavěn na čtvercovém půdorysu. Hlavní nádvoří zdobí celkem šest chrámů. Tři jsou velké zasvěcené bohům Višnuovi, Šivovi a Brahmovi – trojici hinduistického náboženství nazývanou Trimúrti. Tři menší byly zasvěceny nosičům zmíněných bohů, naproti jejichž chrámu stojí. Vchody do hlavních chrámů jsou postavené směrem k východu slunce. Vchody příslušných menších chrámů jsou nasměrovány na západ.\n\nChrám Nandini patří Šivovi, ukrývá krávu, na které jezdí Šiva (dnes jediná socha uvnitř). Chrám Angsa boha Brahma, v němž byla husa, zřejmě další způsob dopravy. Chrám Garuda, náležící Višnuovi, se pyšnil sochou bájného ptáka Garudy, dopravního prostředku posledního boha. Kromě vyjmenovaných staveb najdete také na hlavním nádvoří 10 menších svatyň. Pod nimi se našly nějaké pozůstatky kostí, které jsou náznakem lidských obětí, ale není nic jasné. Na druhém nádvoří Prambanan obklopuje terasovitá oblast, která se skládá ze čtyř řádků se 40, 48, 56, a 64 chrámy. Celkem tedy 224 svatyň. Každá měří 14 metrů o základně 6m x 6m Z těch ale je převážně jen hromada kamení, která se v současnosti připravuje na restaurování. Všechny stavby jsou postaveny ve stejném stylu připomínajícím indické hinduistické chrámy. Liší se jen detaily zobrazení. Součástí Prambanu je také park á la Borobudur, ležící pár stovek metrů od hlavní části. V něm jsou další menší svatyňky. Dnes už i restaurace, dětský zábavný koutek nebo ohrada s jeleny.\n\nHlavní chrám boha Šivy, stojící uprostřed, převyšuje ostatní do výšky 47 metrů o půdorysu 34x34 m. Je jediná stavba Prambananu, která má vchody otevřené na všechny čtyři světové strany. Tvoří ho 4 místnosti, kdy v každé najdeme jednu sochu: sochu Šivy, jeho manželky Párvatí (= horská, bohyně lásky a oddanosti, zobrazovaná nejčastěji jako krásná žena po boku Šivy i se svými syny Skandou a Ganéšou), syna Ganéši a učitele Agastvi. Ve dvou dalších chrámech je už pouze po jedné soše právě zmíněného božstva. Kolem chrámu Šivy vede ochoz a kamenné panely s reliéfem příběhu Rámájany. Tato část zůstala slušně zachovalá, a tak je příběh celkem snadno čitelný. I ostatní chrámy jsou bohatě zdobeny právě tesáním zobrazující populární epopej. Zbytek příběhu z Šivova chrámu pokračuje na chrámu Brahmově. Před zdí Šivova chrámu existuje celkem 24 panelů. Osm z těchto skulptur společně představuje skupinu hinduistických božstev chrámu - strážce osmi směrů komplexu (Guardians of the Directions of Space). Na chrámu jsou nepřehlédnutelné basreliéfy, které souvisí s hinduistickou kosmologií. Šest z osmi planet Kubera (Venuše), Varuna (Merkur), Yama (Mars), Angi (Saturn), Issana (Měsíc) a Indra (Jupiter). V polovině devátého století našeho letopočtu shodou okolností se objevily planety ve stejném pořadí, v jakém jsou dnes k vidění na stěnách.\n\nBrahmův chrám na jižní straně měří 33 metrů do výšky a má 20x20 m základnu. Je jeden z mála zasvěcených tomuto bohovi z nejvyšších bohů hinduismu. Obzvlášť je potom zajímavé, že sochy v chrámech jsou vždy posazeny na podstavcích ve tvaru lotosu, symbolech buddhismu. Což naznačuje hindo-buddhistické přátelství.\n\nNa severním Višnuově chrámu je zobrazen reliéf příběhu o Krišnovi.\n\nNejseverněji v parku leží skupina chrámů Sewu. Byly postaveny zhruba ve stejné době jako Prambananský komplex, a přestože jsou v podobném stylu, je to svatyně zasvěcená buddhismu (druhý největší areál tohoto typu na Jávě, po Borobuduru).\n\nNa severojižní ose mezi chrámy Sewu a Prambananem se nachází i trosky chrámů Candi Bubrah a Lumbung, také buddhistických.\n\nPrambananská socha bohyně Durgy se zvláštním děsivým vzhledem je v Indii uctívána, nejen ze strachu kvůli její pomstychtivosti a vznětlivosti. Když se na ostrov dostal islám, kde má bohyně mírnější vlastnosti, ženy ji začaly považovat za ochránkyni lásky. Bohyně byla podle legendy princeznou jménem Rara Jonggrang, díky níž údajně vznikl chrám Prambanan. Aby se nemusela vdávat, chtěla od svého budoucího manžela postavit za jedinou noc chrám zdobený tisícovkou soch. Za to byla ochotna souhlasit se sňatkem. Král údajně povolal nadpřirozené síly a skoro práci dokončil. Princezna však zapálila velký oheň, jímž chtěla předstírat rozbřesk. Avšak snoubenec její lest odhalil a zaklel ji do každé sochy v Prambananu.\n\nDnes slouží Prambananský komplex i jako kulisy pro taneční divadelní představení. Příběh Rámajány trvá dvě hodiny. Herci jsou oblečeni v barevných kostýmech a nechybí jim masky. Celé vystoupení probíhá v doprovodu orchestru gallan, hrající na tradiční indonéské nástroje– převážně bicí.\n\nVstupné na samotný Prambanan, který je velice navštěvovanou památkou, je v různých cenách. Mnohem vyšší pro cizince a přijatelnější pro místní. Blízko vstupu je v provozu informační centrum.\n\n\n\n"}
{"id": "283425", "url": "https://cs.wikipedia.org/wiki?curid=283425", "title": "Vědecký ateismus", "text": "Vědecký ateismus\n\nVědecký ateismus byla do roku 1989 vědní disciplína, která odmítala možnost pravdivosti náboženství a předpokládala, že tento postoj lze vědecky podepřít. Mimo jiné vědecký ateismus poukazoval na to, že náboženství je na ústupu a není potřebné pro moderní socialistickou společnost. Vědecký ateismus měl v předlistopadovém období za úkol popsat a interpretovat náboženské směry a religiozitu v rámci marxisticko-leninského učení.\n\nV ČSSR se od roku 1969 tímto oborem zabýval Kabinet pro filozofii ČSAV, o tři roky později přejmenovaný na Ústav vědeckého ateismu. V roce 1983 došlo k sloučení s Psychologickou laboratoří a byl tak vytvořen Ústav pro výzkum společenského vědomí a vědeckého ateismu ČSAV. Jeho řediteli byli například Jiří Loukotka, či Ivan Hodovský.\n\nVýchova ve vědeckoateistickém duchu do ČSSR dorazila ze Sovětského svazu. Působila v mnoha oborech, např. ve zdravotnictví. Zde se snažila nahradit tzv. „neotomistickou pastorální medicínu“ („snaha vniknout do nejintimnějších stránek života jednotlivce, zakotvit ve vědomí jedince, spoutat jeho svobodnou vůli množstvím předpisů, zákazů, pravidel norem a tak vytvořit příznivé podmínky pro přežití náboženství“) a vlivem řeholních sester a duchovních v nemocničních zařízeních. Šlo o témata jako výchova a rodičovství, regulace porodnosti a používání antikoncepce, potraty, sterilizace, odmítání resuscitace atd.\n\n\"„Socialistický člověk, aktivní, uvědomělý tvůrce nové společnosti, musí být osvobozen od předsudků a tmářství. Patří k nim náboženství, které je po staletí spojeno se sociálním útlakem. Je založeno na slepé víře a strachu, spoutává síly člověka, omezuje možnosti jeho všestranného rozvoje a duchovně ho deptá mravními zásadami, jež nemají nic společného se skutečným lidským štěstím.“\"<br>\n- Vasil Biĺak na plenárním zasedání předsednictva ÚV KSČ v říjnu 1972\n\n\n\"\"Smysl vědeckoateistické výchovy byl v upevňování morálněpolitické jednoty pracujících, i v jejím podílu na plnění ostatních úkolů: vítězství socialistické velkovýroby v zemědělství, úplné odstranění zbytků antagonistických tříd, další vývoj výrobních sil na základě automatizace, mechanizace a chemizace, další zdokonalování socialistické demokracie.\"\"\n\n\n"}
{"id": "283427", "url": "https://cs.wikipedia.org/wiki?curid=283427", "title": "Lichtenštejnská knížecí rodina", "text": "Lichtenštejnská knížecí rodina\n\nSoučasná lichtenštejnská knížecí rodina sestává z JV knížete a jeho nejbližších příbuzných: \n\n\n"}
{"id": "283428", "url": "https://cs.wikipedia.org/wiki?curid=283428", "title": "Střední průmyslová škola", "text": "Střední průmyslová škola\n\nStřední průmyslová škola je typ střední školy v České republice. Poskytuje úplné střední odborné vzdělání zakončené maturitní zkouškou především v technických oborech (strojírenství, elektrotechnika, informatika, stavebnictví), ale také v přidružených oborech ekonomických a managerských. Délka studia činí čtyři roky. Absolventi mohou nastoupit do praxe v technicko-hospodářských nebo ekonomických oborech. Mohou však také studovat na vyšší odborné škole nebo vysoké škole.\n\n"}
{"id": "283429", "url": "https://cs.wikipedia.org/wiki?curid=283429", "title": "Praskačka", "text": "Praskačka\n\nPraskačka () je obec ležící zhruba sedm kilometrů jihozápadně od okresního města Hradec Králové. Obec tvoří pět místních částí – Praskačka, Krásnice, Sedlice, Vlčkovice a Žižkovec. Žije zde obyvatel.\n\nJméno „Praskačka“ je pravděpodobně odvozeno od jména jejího zakladatele a označovalo tak pravděpodobně Praskačovu osadu.\n\nVes byla založena koncem 13. století poblíž tvrze Zárubů z Hustířan, již roku 1315 přešla do vlastnictví opatovického kláštera.\n\nRoku 1848 byl v obci postaven kostel Nejsvětější Trojice, který je dodnes její nejvýraznější historickou památkou, přestože se jedná o typický kostel tohoto období.\n\nSeverně od zastavěného území vsi Praskačka prochází železniční trať Velký Osek – Hradec Králové, na které je zřízena železniční stanice \"Praskačka\".\n\nKatastrálním územím Sedlice prochází dálnice D11 a východní částí katastrálního území Praskačka její zatím poslední úsek, uvedený do provozu 21. 8. 2017. Do obce vedou silnice III. třídy.\n\n"}
{"id": "283430", "url": "https://cs.wikipedia.org/wiki?curid=283430", "title": "Estrogen", "text": "Estrogen\n\nEstrogeny jsou skupina steroidů. Jejich název je odvozen z estrálního cyklu, v němž hrají důležitou roli. Primárně představují ženské pohlavní hormony, ale v malé míře se vyskytují i v těle mužů. Estrogeny jsou mimoto součástí některých antikoncepčních přípravků a léků pro ženy po menopauze. Také se podávají transsexuálům, kteří se chtějí stát ženou. Jako všechny steroidy, i estrogeny bez problémů pronikají buněčnou membránou a vážou se na estrogenové receptory uvnitř buněk.\n\nTři hlavní druhy estrogenů jsou estradiol, estriol a estron. Všechny tři se syntetizují z androgenů díky určitým enzymům. Estradiol vzniká z testosteronu a estron z androstendionu.\n\nU dívek od první menstruace do menopauzy je primárním estrogenem 17β-estradiol. Po menopauze však množstvím převažuje nad estradiolem estron, který je však slabší.\n\nTestosteron, z něhož je estradiol odvozen, vzniká v procesu steroidogeneze z cholesterolu. Estrogen vzniká produkcí váčků ve vaječnících, ve žlutém tělísku (corpus luteum) a v placentě. Malé množství estrogenů však vzniká i v játrech, nadledvinách a v prsech. Tyto zdroje estrogenu jsou významné u žen po menopauze.\n\nMnožství estradiolu v těle se mění během menstruačního cyklu, nejvyšší je před ovulací.\n\nEstrogeny jsou sice přítomné u žen i mužů, ale jejich množství je nejvyšší u žen v reprodukčním věku. Jsou důležité pro vývoj sekundárních pohlavních znaků ženského těla, jako jsou prsa, a také ovlivňují periodický vývoj děložní sliznice. U mužů estrogen reguluje například vývoj spermií a má také úlohu ve vývoji libida. Existují i další funkce estrogenů.\n\n\n\n\nNa druhou stranu mají podružnější vliv na libido, které ovlivňují spíše androgeny.\n\nNěkteré chemické látky jsou schopny funkce estrogenů narušovat. Nazývají se endokrinní disruptory a patří mezi ně například známý chlorovaný pesticid – DDT. V roce 2006 časopis Behavioral Brain Research zveřejnil studii o změnách struktury mozku dívek v době raného vývoje, konkrétně zmenšení oblasti mozku kritické pro normální sexuální chování, v závislosti na hladině DDT a jeho metabolitů v krvi matky. Ve stejném roce jiný výzkum nalezl vliv hladiny metabolitů DDT na hladinu estrogenu a progesteronu během menstruačního cyklu.\n\nSpolu s gestageny obsaženy v hormonální antikoncepci.\n\n\n"}
{"id": "283432", "url": "https://cs.wikipedia.org/wiki?curid=283432", "title": "SMS Szent István", "text": "SMS Szent István\n\nSMS Szent István byl dreadnought třídy Tegetthoff rakousko-uherského námořnictva z období první světové války. Na rozdíl od ostatních lodí této třídy jeho stavbu financovalo Zalitavsko, které bylo i jeho provozovatelem. Byl to jediný postavený zalitavský dreadnought. Loď byla pojmenována po prvním uherském křesťanském králi, Svatém Štěpánu.\n\n\"Szent István\" byl potopen torpédy dvou malých italských motorových torpédových člunů MAS. Je to jediná bitevní loď v historii, potopená podobným malým typem válečné lodi. Jeho vrak je v současnosti největším vrakem, nacházejícím se v Jaderském moři a je, přes svou nedostupnost bez speciálního povolení, známou potápěčskou atrakcí.\n\nKdyž zalitavská vláda v roce 1911 souhlasila se svým podílem na financování nových dreadnoughtů, požadovala, aby byl jeden kus, formálně provozovaný Zalitavskem, postaven v zalitavské loděnici a navíc v co největší míře ze zalitavského materiálu. Výjimkou byla především výzbroj z plzeňské Škodovky, která vyrobila čtyři hlavní dělové věže i s kanóny ráže 305 mm a dodala i zbytek dělostřelecké výzbroje.\n\nDalší výjimkou byla Firma Erich Roučka – dnešní Metra Blansko. Tato dodávala již před první světovou válkou znamenité a odolné přístroje pro rakousko-uherské námořnictvo. Tehdy přední světově proslulé firmy v konkurenci neobstály. Ustrojí jejich měřidel byla po odpálení děl a následujících velkých otřesech lodi vždy zničena. Erich Roučka však nabídl přístroje vyhovující.\nO dodávkách lodních přístrojů pro armádu se zmiňuje v článku uveřejněném v časopisu podniku Metra Blansko F. Vašíček:\n´´Později jsme dodávali přístroje pro válečné námořnictvo rakousko-uherské, také největší bitevní loď SMS Szent István měla všechny přístroje naše a nebylo jich málo, neboť taková loď má i ohromnou strojírnu a elektrárnu. Byly tam např. dva turbogenerátory produkující napětí 120 V a proud 3 500 A.\nV první světové válce jsme se setkali s panem Roučkou na palubě této lodi. Byl tam pozván ředitelem elektrooddělení arsenálu v Pule kvůli opravám přístrojů, které jsem prováděl. Též na torpédovkách, kam jsem přišel, všude byly naše přístroje tzv. Marine-type.´´\n\nZdroj: Křižník Aurora s měřidly fy Erich Roučka, autor Miroslav Starycha\nhttp://www.blansko.cz/clanky/2013/03/kriznik-aurora-s-meridly-fy-erich-roucka\n\nPro stavbu lodi byla vybrána fakticky jediná existující zalitavská loděnice a to Ganz & Company Danubius v Rijece, ve městě v jehož blízkosti také procházela hranice mezi Předlitavskem a Zalitavskem. Problém byl v tom, že tato loděnice doposud stavěla jen menší obchodní lodě a z válečných lodí maximálně torpédoborce. Když přišla objednávka na stavbu bitevní lodi a dvou křižníků, musela být nejprve postavena zcela nová loděnice, která by měla pro stavbu tak velkých lodí dostatečnou kapacitu.\n\nPůvodně měl být \"Szent István\" dodán v červenci 1914, ale dodání lodi se opozdilo o 17 měsíců a loď musela být dokončena ve vojenském arzenálu v Pule, kam byla po vypuknutí války odtažena.\n\nStavba \"Szent Istvánu\" se proto nejen výrazně opozdila, ale loď měla také nekvalitní zpracování a malou spolehlivost. V průběhu stavby docházelo k řadě změn projektu. Potíže byly s v licenci vyrobenými kotli a turbínami. Loď též měla dva místo tří šroubů, které měly ostatní lodě této třídy, což snižovalo rychlost. Pancéřové plechy, vyrobené v Zalitavsku, byly nekvalitní, stejně jako úroveň jejich nýtování.\n\nKýl lodi byl založen 29. ledna 1912, trup lodi byl spuštěn na vodu 17. ledna 1914 a do služby loď vstoupila 17. listopadu 1915. Jméno \"Szent István\" ji ale bylo uděleno až 13. prosince 1915.\n\nPodobně jako u ostatních lodí této třídy byl \"Szent István\" považován za elegantní loď. Linie hlavní paluby nebyla ničím přerušována, dva komíny stály blízko u sebe a za nimi byly záchranné čluny pro posádku. Silná výzbroj 12 děl 30,5 cm L/45 K 10 ráže 305 mm byla soustředěna ve čtyřech třídělových věžích (byly to ve světě první dokončené lodě s třídělovými věžmi). Každý z kanónů vážil téměř 55 tun a hmotnost jeho střely činila 450 kg. Maximální dostřel byl 25 000 m. Jednu dělovou věž obsluhovalo celkem 91 mužů, z toho 1 důstojník. Váha plné boční salvy činila 5400 kg.\n\nSekundární výzbroj tvořilo 12 kanónů 15 cm L/50 K 10 ráže 150 mm, které byly umístěny jednotlivě v kasematách na bocích lodě. Tuto výzbroj doplňovalo 18 rychlopalných děl 7 cm L/K ráže 66 mm, které doplňovala tři protibalónová děla stejné ráže. Za nevýhodu lodi bylo považováno její vysoké těžiště, dané snahou o maximální využití na bitevní loď spíše menšího výtlaku.\n\n\"Szent István\" se od svých sesterských lodí postavených v Terstu, vizuálně lišil plošinou, která spojovala hlavní stěžeň s oběma komíny. Na této plošině bylo umístěno několik světlometů. \"Szent István\" neměl jako jediná loď své třídy instalovány protitorpédové sítě.\n\nDomovským přístavem \"Szent Istvánu\" byla Pula. Rakousko-uherská flotila strávila většinu války nečinně ve svých přístavech. Bylo to kvůli tomu, že italská flotila kotvila v Tarantu, daleko od zablokovaného Otrantského průlivu, vody Jadranu byly plné nebezpečných min a ponorek a navíc mělo rakousko-uherské námořnictvo velký nedostatek uhlí. \"Szent István\" se v průběhu války zúčastnil především několika nájezdů spojených s ostřelováním italského pobřeží.\n\nKdyž v roce 1918 převzal velení rakousko-uherského námořnictva admirál Miklós Horthy, naplánoval rozsáhlou operaci, při které mělo rakousko-uherské námořnictvo napadnout spojeneckou blokádu Otrantského průlivu, která držela jejich lodě a především ponorky uzavřené v Jaderském moři. Nájezd měl probíhat společně s počátkem nových operací na řece Soči. Plán byl poměrně komplikovaný, přičemž útok silného svazu lehkých sil měly krýt těžké lodě rakousko-uherského loďstva. \"Szent István\" společně se svou sesterskou lodí SMS \"Tegetthoff\" tvořil jedno z krycích uskupení.\n\nDo akce \"Szent István\" vyplul 9. června 1918 ve 22:15. S více jak hodinovým zpožděním, které vzniklo při otevírání trojnásobných protiponorkových sítí v přístavu. V čele svazu plul torpédoborec SMS \"Velebit\", po stranách, 800 m od středové linie, plula šestice torpédovek (po dvojicích za sebou postupně torpédovky SM \"Tb 79T\" a SM \"Tb 77T\", SM \"Tb 87F\" a SM \"Tb 76T\" a nakonec SM \"Tb 78T\" a SM \"Tb 81T\". Uprostřed svazu plul \"Szent István\" a formaci uzavíral vlajkový \"Tegetthoff\" na kterém byl i kapitán H. Seitz, velitel celého svazu. Zbylé dvě bitevní lodě SMS \"Viribus Unitis\" a SMS \"Prinz Eugen\", vypluly už dříve.\n\nBěhem plavby se ukázalo, že ložiska turbíny \"Szent Istvánu\" se při předepsané rychlosti (kapitán Seitz stanovil 16 uzlů, aby se svaz pokusil dohnat zpoždění) přehřívají a svaz musel zpomalit na 12,5 uzlů. Když se podařilo havárii strojů odstranit a loď se pokusila zrychlit, z jejich komínů se valila oblaka hustého kouře, díky kterému svaz spatřila dvojice italských torpédových člunů.\n\nItalské motorové torpédové čluny \"MAS-15\" a \"MAS-21\", pod velením korvetního kapitána \"Luigiho Rizza\" na \"MAS-15\", vypluly ve vleku za torpédovkami \"15 OS\" a \"18 OS\" z Ancony, aby zde číhaly na nepřátelské lodě. Ve 2:00 se čluny měly vydat zpět na základnu, o půl hodiny se ale zpozdily a v 3:15 zpozoroval Rizzo na obzoru kouř a rozhodl se pro útok. Člunům se podařilo nepozorovaně přiblížit do vzdálenosti 300 metrů od pravoboku bitevních lodí. \"MAS-21\" vypustil svá torpéda na \"Tegetthoff\", ale ta se z neznámého důvodu potopila 100 metrů před cílem. Ovšem obě 450mm torpéda z člunu \"MAS-15\" zasáhla ve 3:31 ráno pravobok \"Szent Istvánu\". Torpédové čluny se pak bez poškození stáhly a vrátily do Ancony.\nPrvní torpédo prorazilo bok lodi v místě přední kotelny, druhé více k zádi. Jen dva z 12 kotlů voda neuhasila a nadále dodávaly energii pumpám, čerpajícím vodu z podpalubí. Loď se rychle naklonila 10° na pravobok (náklon se zatopením protilehlých komor podařilo snížit na 7°) a zpomalila na přibližně 5 uzlů. Začaly chaotické záchranné práce. Věže lodi byly otočeny na levobok, aby se náklon alespoň trochu vyrovnal. Kapitán chtěl původně s lodí najet na břeh, ale pronikání vody do přední kotelny a dále do trupu, společně s nemožností uzavřít část poškozených vodotěšných přepážek, tento úmysl zmařilo. Když byly uhašeny poslední kotle, vydal kapitán rozkaz, aby se posádka shromáždila na palubě lodě pro případnou evakuaci, přestože pokračovaly pokusy o její odvlečení \"Tegetthoffem\".\n\n\"Tegetthoff\" se nejprve rychle vzdálil a po nějakém čase se vrátil zpět, aby vzal \"Szent István\" do vleku a odtáhl ho do Puly. Několikrát však kvůli falešným hlášením italských ponorek vlečení přerušil. Vlečení definitivně přerušil v 5:40, protože náklon \"Szent Istvánu\" byl příliš velký na to, aby to bylo bezpečné (pravobok se v té době už nořil do vody). Záchranné práce ale byly neúspěšné a loď se v 6:05 otočila kýlem vzhůru a v 6:12 potopila, přičemž zahynulo 89 členů posádky a 29 bylo zraněno. Admirál Horthy po ztrátě jednoho ze tří cenných dreadnoughtů celý útok na úžinu zrušil a rakousko-uherská flotila se vrátila do přístavů, aby zde nečinně zůstala až do konce války.\n\nPotopení \"Szent Istvánu\" nafilmovala posádka \"Tegetthoffu\". Půlhodinový záznam byl později používán při kampani Červeného kříže a koloval v mnoha kopiích. \"Szent István\" byl, společně s HMS \"Barham\" a USS \"Arizona\", jen jednou ze tří bitevních lodí, jejichž potopení bylo nafilmováno.\n\nPřesná poloha vraku je známa až od roku 1974. Nachází se 8 mil severozápadně od ostrova Premuda. Vrak \"Szent Istvánu\" leží na dně v hloubce 66 metrů (délka lodi samotné je přitom 152 metrů) a vystupuje až do hloubky 45 m. Loď leží kýlem vzhůru a její věže jsou stále na svých místech, natočené na levobok. Nástavby lodi jsou hluboko v písku. Ční z něj záď lodi s kormidlem a šrouby, zamotanými v sítích, a admirálskou terasou.\n\nPříď lodi je odlomená, protože se trup při potopení nejprve přídí opřel o dno, zatímco záď byla ještě na hladině. Vrak je stále v dobrém stavu. Jelikož se trup rozlomil v místě muničního skladu, je okolo po dně roztroušena munice hlavní ráže.\n\nVrak byl opakovaně prozkoumán potápěči a pečlivě zdokumentován. V roce 1990 ho v rámci natáčení italského dokumentárního filmu zkoumali potápěči. Jiná skupina zjistila v roce 1993 rozlomení trupu. Někteří potápěči se dokonce v místě odlomení přídě podívali do předních skladišť munice.\n\nZ vraku byly vyzvednuty některé trosky, které byly pak umístěny v muzeu v Pule. Mezi nimi jsou i mosazné desky se jménem lodi, které původně visely po stranách její zádě.\n\nVrak lodi je kulturní památkou a lze ho navštívit jen s povolením chorvatského ministerstva. Pro potápěčské „lovce vraků“ je to asi nejlákavější a také největší vrak na Jadranu.\n\n\n\n\n\n\n\n\n"}
{"id": "283435", "url": "https://cs.wikipedia.org/wiki?curid=283435", "title": "Geldermalsen (plachetnice)", "text": "Geldermalsen (plachetnice)\n\nGeldermalsen byla plachetnice nizozemské Východoindické společnosti. Krátce po půlnoci na 4. ledna 1752 narazila na útes v souostroví Riau. Kromě čaje vezla i náklad zlatých prutů. Vrak byl nalezen v roce 1984.\n\n"}
{"id": "283436", "url": "https://cs.wikipedia.org/wiki?curid=283436", "title": "Seznam českých ilustrátorů Julese Verna", "text": "Seznam českých ilustrátorů Julese Verna\n\nToto je seznam českých ilustrátorů knih francouzského spisovatele Julese Verna.\n\n\n\n\n\n\n\n\n\n\n\n\n\n\n\n"}
{"id": "283440", "url": "https://cs.wikipedia.org/wiki?curid=283440", "title": "Hrabství Wicklow", "text": "Hrabství Wicklow\n\nHrabství Wicklow ( , ; Karel Havlíček Borovský uvádí v Králi Lávrovi také počeštěnou podobu \"Viklov\") je hrabství na východě Irska, v bývalé irské provincii Leinster. Sousedí s hrabstvím Dublin (Dún Laoghaire – Rathdown a Jižní Dublin) na severu, s hrabstvím Limerick na jihu a hrabstvím Tipperary na východě. Východní pobřeží omývá Irské moře.\n\nHlavním městem je Wicklow (9355 obyvatel), ačkoliv větším městským centrem je Bray (31 901). Další větší města jsou Greystones (11 913 obyvatel) a Arklow (11 721 obyvatel). Všechna tato města leží na východním pobřeží. Hrabství má rozlohu 2024 km² a žije v něm 136 448 obyvatel (2011).\n\nCounty Wicklow je též známé jako \"the last county\" (poslední hrabství), protože byl založen jako poslední z okresů v roce 1606, z části bývalých hrabství Dublin a Carlow. Hrabství je taktéž součástí „Většího území Dublinu“ a je znám jako „Zahrada Irska“, díky svým scenériím.\n\nMezi zajímavá místa patří například Powerscourtský vodopád a Glendalough, nacházející se ve Wicklow Mountains.\n\nDvoupísmenná zkratka hrabství, používaná zejména na SPZ, je WW.\n\n"}
{"id": "283444", "url": "https://cs.wikipedia.org/wiki?curid=283444", "title": "Jan Klein", "text": "Jan Klein\n\nJan Klein (* 1936 Československo) je česko-americký biolog a imunolog, jeden ze zakladatelů moderní imunogenetiky. Je znám především svými pracemi týkajícími se MH komplexu.\n\nV roce 1958 dokončil studium na Karlově Univerzitě v Praze. V roce 1965 absolvoval vědeckou aspiranturu v ČSAV. Roku 1968 emigroval do USA a americké občanství získal roku 1997. Působil na Stanfordově univerzitě, University of Michigan a University of Texas. V letech 1977 až 2004 byl ředitelem \"Ústavu Maxe Plancka pro biologii\" v německém Tübingenu.\n\nBěhem své kariéry se zabýval zejména objasňováním funkcí histokompatibilních genů a transplantačních antigenů které jsou jejich produkty; později studoval mechanismy vzniku druhů. Pro svůj přínos ke imunogenetice bývá odborníky považován za pokračovatele J. G. Mendela.\n"}
{"id": "283447", "url": "https://cs.wikipedia.org/wiki?curid=283447", "title": "Střední rybářská škola Vodňany", "text": "Střední rybářská škola Vodňany\n\nStřední rybářská škola (SRŠ) Vodňany je střední škola, která je jediná svého druhu v České republice. O založení odborné rybářské školy se významně zasloužil především Vácslav Josef Štěpán podporovaný dalšími osobnostmi (Josef Šusta, Ing. Václav Šusta, Dr. Theodor Mokrý aj.). \n\nRybářská škola byla založena v roce 1920 a byla vybavena na svou dobu vším potřebným pro školu toho druhu. V roce 1924 se o ní psalo – při otevření nové budovy – že za čtyři léta svého trvání dospěla k nejlépe vybaveným českým školám a že je to jediná škola toho druhu ve střední Evropě. Vyzdviženy zvláště byly zásluhy \"neúměrného\" ředitele V. J. Štěpána (prvního ředitele v letech 1920 – 1934), co týče jak teoretického tak i praktického vyučování.\n\nPoskytuje úplné střední odborné vzdělání zakončené maturitní zkouškou v jediném oboru – rybářství. Z odborných předmětů se vyučuje např. obecné rybářství, vodní hospodářství, rybářství ve volných vodách, chov ryb v řízeném prostředí, rybníkářství, nemoci ryb. Délka studia činí čtyři roky. Absolventi mohou nastoupit do praxe v různých typech rybářských provozů nebo pokračovat ve studiu na vyšší odborné škole nebo vysoké škole.\n\nBudova, v níž škola od roku 1924 sídlí, se nalézá asi 1,5 km severně od centra Vodňan, při severním břehu rybníka \"Malá Podvinice\".\n\nPřímo vedle historické budovy střední rybářské školy přibylo v roce 2018 okrasné jezírko a v jeho sousedství mokřadní biotop. Je to uměle vytvořený močál s trsy sedmadvaceti vodních rostlin a jejich popiskami. Jezírko s podzemní učebnou a mini botanickou zahradou vodních rostlin slouží pro výuku studentů.\n\n\n"}
{"id": "283449", "url": "https://cs.wikipedia.org/wiki?curid=283449", "title": "Leden 2008", "text": "Leden 2008\n"}
{"id": "283458", "url": "https://cs.wikipedia.org/wiki?curid=283458", "title": "SA", "text": "SA\n\nSpojení písmen S a A může mít různé významy:\n\n\n\n\n\n\n\n\n\n"}
{"id": "283459", "url": "https://cs.wikipedia.org/wiki?curid=283459", "title": "Mlýn (desková hra)", "text": "Mlýn (desková hra)\n\nMlýn je strategická desková hra pro dva hráče pocházející z období kolem roku 1400 př. n. l.. Hrací deska, datovaná do tohoto období, byla nalezena vyrytá do chrámu Kurna v Egyptě. Další hrací desky byly nalezeny v Evropě na místech jako jsou Akropolis v Athénách, Trója I a v Irsku na pohřebišti z doby bronzové. Tato hra nejspíše vznikla z jedné ze svých variant zvané Three Men's Morris. Další názvy, pod kterými se tato hra skrývá, jsou: \"Nine Men's Morris\", \"Nine Man Morris\", \"Mill\", \"Mills\", \"Merels\", \"Merelles\" a \"Merrills\" (tyto názvy pochází z angličtiny).\n\nPočet platných tahů hry se odhaduje na 10, zatímco celkové množství možných kombinací hry je 10. V říjnu roku 1993 Ralph Gasser přišel na herní systém, při kterém dojde vždy v nejhorším k remíze. Gasser také navrhl algoritmus hráče jménem Bushy, využívajícího umělou inteligenci, který je považován za nejlepšího hráče této hry na světě.\n\nKaždý hráč má devět kamenů, či „figurek“, které se pohybují po dvacetičtyřech průsečících. Stejně jako u dámy je cílem hry sebrat protihráči všechny kameny, nebo mu zabránit v dalších tazích.\n\nHra se začíná s prázdnou herní deskou. Oba hráči postupně pokládají své kameny na herní desku. Pokud se hráči podaří umístit tři kameny vedle sebe v jedné z řad, má „mlýn“ a může odebrat jeden ze soupeřových kamenů. S odebranými kameny se již nesmí hrát. Hráči musí nejdříve odebírat ze soupeřových kamenů ty, které nejsou součástí „mlýnu“. Poté, co je rozmístěno všech osmnáct kamenů, mohou je hráči začít přesouvat.\n\nKameny se přesouvají po přímkách na vedlejší volnou pozici; pokud hráč nemá kam svůj kámen přesunout, prohrává.\n\nStejně jako při umisťování kamenů i v této fázi hry platí, že pokud hráč přesune kámen tak, že vytvoří novou řadu tří kamenů, může odebrat protihráči jeden z kamenů. Opět se nesmí odebírat kameny, které jsou součástí „mlýnu“.\n\nPokud hráči zbývají pouze dva kameny, nemůže již soupeři odebrat kámen a končí.\n\nSkákání kamenů, jinak také „skoky“, může hráč využít v nejběžnější variantě hry, pokud mu zbývají poslední tři kameny. S kameny pak může skákat nejen na sousedící, ale na jakoukoli jinou volnou pozici. Podle některých zdrojů je toto běžné pravidlo hry; jiné zdroje uvádějí, že je to jen jedna z variant hry; další se o tomto pravidlu nezmiňují vůbec.\n\nNa začátku hry je důležitější kameny rozmístit rovnoměrně po celé ploše než se snažit hned vytvořit „mlýn“ a soustředit se tak jen na jednu část herní plochy. Je dobré snažit se zabránit soupeři ve vytvoření „mlýnu“ a připravit si dobrou výchozí pozici pro přesouvání kamenů.\n\nIdeální stav – tj. stav, který většinou vede k výhře – je rozmístění kamenů tak, aby byl hráč schopen vytvářet mlýn na jedné pozici, a následně v dalším tahu na druhé pozici; a toto opakovat, aniž by byl jeho protihráč schopen mu v tom zabránit. \"Na obrázku vpravo je tento stav vyobrazen: dokonce i pokud by jako první táhl hráč s černými kameny a snažil se zabránit protihráči ve vytvoření „mlýnu“, v dalším tahu si bílý udělá „mlýn“ a může černému kámen, se kterým se snaží zabránit vytvoření „mlýnu“, sebrat.\" V některých variantách hry toto možné není, neboť se hráči mohou domluvit, že na pozici, kde už byl „mlýn“ hráčem jednou vytvořen, ho stejný hráč již nesmí utvořit znovu; pokud se tak přece jen stane, za „mlýn“ na stejné pozici již hráč protihráči neodebírá kámen.\n\nPodle R. C. Bella, byla nejstarší herní deska (s diagonálami) nalezena vyrytá na střešních taškách chrámu Kurna v Egyptě. Jejich vznik Bell odhadnul na období kolem roku 1400 př. n .l. Friedrich Berger píše, že některé obrazce ve městě Kurna – včetně koptických křížů – tuto domněnku potvrzují, i když dobu jejich vzniku nelze přesně určit.\n\nJedna z nejstarších písemných zmínek o hře může být již v Ovidiově knize \"Ars Amatoria\". V knize třetí (\"c.\" 8 CE), po diskusi o \"Latrones\", populární deskové hře, Ovidius napsal: „\"Je tu i jiná hra, rozdělená do polí, majících stejný počet jako je měsíců v roce. Na každé straně desky jsou tři pole a vítězem se stane ten, komu se podaří umístit tři kameny do přímky na jedné ze stran.“\" Berger věří, že tuto hru pravděpodobně znali již staří Římané, neboť v jejich obydlích bylo nalezeno mnoho hracích desek, ale opět není možné určit jejich stáří z důvodu přístupnosti jejich obydlí generacím po tomto období. Existuje také domněnka, že se do Říma tato hra dostala přes obchodní stezky.\n\nHra si získala na oblíbenosti v Anglii v období středověku. V Anglii byly nalezeny herní desky vyřezané do sedadel katedrál v Canterbury, Gloucesteru, Norwichi, Salisbury a Westminster Abbey. Na těchto deskách bylo místo pro kameny označeno dírami namísto čar, odtud hra dostala jméno \"nine holes\" (angl. \"devět děr\"). Vytvoření řady u této varianty nebylo možné na diagonálách. Další herní deska se našla vyřezaná na spodku pilíře v katedrále v Chesteru.\n\nTato hra se objevuje i v Shakespearově díle ze 16. století, \"Sen noci svatojánské (Akt II, 1. scéna).\" Titania si zde stěžuje, že už se tato hra dlouho nehraje: \"„The nine men's morris is filled up with mud!“\".\n\nAutoři se velice rozcházejí, co se původu názvu hry týče. Někteří spekulují, že je jméno spjaté s tancem Morris, z kterého vznikl název \"Moorish.\" Daniel King naopak tvrdí, že slovo \"morris\" nemá co do činění s názvem stejnojmenného starého anglického tance. Podle něj pochází z latinského slova \"merellus\", které označuje šachového pěšce nebo hrací kámen. King také podotýká, že hra byla velice populární mezi římskými vojáky.\n\nV některých evropských zemích se zavedlo zvláštní rozvržení hrací desky, které zastupovalo symbol ochraňující před zlem. Pro starověké Kelty byla herní deska posvátnou; ve středu byl znak posvátného mlýnu či kostela (tj. symbol znovuzrození), a z něj vyzařovaly znaky čtyř hlavních směrů – čtyř živlů a čtyř větrů.\n\nSdružení World Merrills Association každoročně pořádá šampionát pod názvem Merrill World Championships, který se koná v museu Ryedale Folk Museum v Hutton-le-Hole, Severní Yorkshire, Anglie.\n\n\n"}
{"id": "283460", "url": "https://cs.wikipedia.org/wiki?curid=283460", "title": "Velká pečeť", "text": "Velká pečeť\n\nVelká pečeť (tib. \"čhagčhen, čhaggjä čhenpo\", skt. \"mahámudra\": „Velká pečeť“ skutečnosti) je buddhistická nauka, která je praktikována ve vadžrajánovém buddhismu. Velká pečeť je název, který symbolizuje Buddhův příslib nejvyššího učení. Patří mezi nejvyšší učení na cestě vadžrajány. Vyučuje se zejména v tradici Kagjü a vyvolává přímý prožitek podstaty mysli. Mahámudra zahrnuje základ, cestu a cíl:\n\nVelká pečeť v sobě zahrnuje čtyři úrovně – stavy, které se postupně v mysli praktikujícího objevují a které prožívá:\n\nMezi držitele linie mahámudry patřili např. indičtí mahásiddhové a později tibetští například Marpa, Milarepa a také všichni karmapové.\n\n1. Buddha Dharmakáji – Dordže Čhang\n2. Ratnamati\n3. Saraha\n4. Nágárdžuna\n5. Šavaripa\n6. Maitripa\n3. Marpa (1012-1097)\n4. Milaräpa (1040-1123)\n5. Gampopa (1079-1153)\n6. Düsum Khjenpa (1110-1193) 1. karmapa\n7. Dogon Rečhen (1148-1218)\n8. Pomdagpa Sönam Dordže (1170-1249)\n9. Karma Pakši (1204-1283) 2. karmapa\n10. Dubthob Orgjänpa (1230-1300)\n11. Rangdžung Dordže (1284-1339) 3. karmapa\n12. Gjalwa Jungtön Dordže Pal (1296-1376)\n13. Rolpä Dordže (1340-1383) 4. karmapa\n14. Khäčhog Wangpo (1350-1405) 2. Šamarpa\n15. Dešin Šegpa (1384-1415) 5. karmapa\n16. Rinčhen Zangpo (Ratnabhadra)(15. století)\n17. Thongwa Döndän (1416-1453) 6. karmapa\n18. Pengar Džampäl Zangpo (15./16. století)\n19. Paldžor Döndub (1427-1489) 1. Gošir Gjalcchabpa\n20. Čhödag Gjamccho (1454-1506) 7. karmapa\n21. Denma Dubthob Taši Paldžor (1457-1525)\n22. Mikjö Dordže (1507-1554) 8. Karmapa\n23. Könčhog Jönlag (1526-1583) 5. Šamarpa\n24. Wangčhug Dordže (1556-1603) 9. karmapa\n25. Mipham Čhökji Wangčhug (1584-1630) 6. Šamarpa\n26. Čhöjing Dordže (1604-1674) 10. karmapa\n27. Ješe Ňingpo (1631-1694) 7. Šamarpa\n28. Ješe Dordže (1676-1702) 11. karmapa\n29. Palčhen Čhökji Dondub (1695-1735) 8. Šamarpa\n30. Čangčhub Dordže (1703-1732) 12. karmapa\n31. Čieki Džungne (1700-1774) 8. Tai Situ\n32. Düdul Dordže (1733-1797) 13. karmapa\n33. Mipham Čhödub Gjamccho (1742-1792) 10. Šamarpa\n34. Pema Ňinďže Wangpo (1774-1853) 9. Tai Situ\n35. Thegčhog Dordže (1798-1868) 14. karmapa\n36. Lodro Thaje (1813-1901) 1. Džamgon Kongtrul\n37. Khakhjab Dordže (1871-1922) 15. karmapa\n38. Pema Wangčhug Gjalpo (1886-1952) 11. Tai Situ\n39. Palden Khjentse Osel (1904-1953) 2. Džamgon Kongtrul\n40. Rangdžung Rigpä Dordže (1924-1981) 16. karmapa\n\n18. verš z \"Přání za dosažení Velké Pečeti\", 3. karmapa Rangdžung Dordže:\n\n\"Díváme-li se na jevy, žádné nenacházíme, vidíme mysl.\"\n\"Díváme-li se na mysl, žádnou nevidíme, je ze své podstaty prázdná.\"\n\"Sledujeme-li obojí, rozpouští se přirozeně lpění na dualitě.\"\n\"Ať rozpoznáme podstatu mysli - jasné světlo!\"\n\n"}
{"id": "283465", "url": "https://cs.wikipedia.org/wiki?curid=283465", "title": "SM", "text": "SM\n\nSpojení písmen S a M může mít různé významy:\n\n\n\n\n\n\n\n\n"}
{"id": "283468", "url": "https://cs.wikipedia.org/wiki?curid=283468", "title": "SN", "text": "SN\n\nSpojení písmen S a N může mít různé významy:\n\n\n\n\n\n"}
{"id": "283469", "url": "https://cs.wikipedia.org/wiki?curid=283469", "title": "Věda a technika mládeži", "text": "Věda a technika mládeži\n\nVěda a technika mládeži byl český populárně-vědecký časopis, který vycházel od roku 1947 do prosince 2009. V šedesátých až osmdesátých letech dosáhl kultovního statusu. Vycházel jako měsíčník ve vydavatelství Mladá fronta a. s., posledních šest let pod názvem VTM Science. Po ukončení vydávání časopisu titul pokračoval na webu pod názvem VTM. V současné době je součástí skupiny webů Živě.cz vydavatelství Czech News Center.\n\nPrvní číslo časopisu vyšlo v únoru roku 1947. Tehdejší název časopisu Mladý technik odkazoval jak na zaměření na mládež, tak na Mladou frontu. V dobovém úvodníku se hovoří, že časopis si klade za cíl „informovat vás o všech novinkách a zajímavostech z celého světa a přiblížit vám je, prozradit vám tajemství úspěšných lidí, seznámit vás s novými objevy a vynálezy, a poskytnou vám dobrou zábavu“. Je zajímavé, že toto zaměření si s různými peripetiemi drží kontinuitu až dodnes, byť je v současnosti časopis orientován na mužského čtenáře v produktivním věku.\n\nPo únoru 1948 přešel dobově naivní vlastenecký optimismus do typicky budovatelské rétoriky, přesto si časopis díky čistě vědeckým a technickým tématům udržel svou hodnotu. Od 36. čísla VI. ročníku (5. září 1952) dostal časopis nový titul Mladý technik - Věda a technika mládeži a změnil se z týdeníku (16 stran) v čtrnáctideník (32 stran + barevná ofsetová vložka). Zároveň došlo ke změně v zaměření časopisu: dosud byl určen čtenářům od 13-14 let, nyní byla věková hranice zvýšena na 15-16 let. V souvislosti s tím přestaly vycházet návody pro práci pionýrských kroužků, jejichž vydávání převzal pionýrský tisk. Zavedena byla nová rubrika Dopisy čtenářů, kterou vedl profesor Rudolf Faukner.\n\nPo roce 1953 zůstal časopisu už jen název Věda a technika mládeži, který byl používán i v populární zkratce VTM. První vrchol časopis zažil během šedesátých let, kdy formátem, grafickým layoutem i kvalitou článků dosáhl světové úrovně. Společenské podmínky umožnily tehdejší redakci oprostit se od politiky, zároveň se jí však dařilo reflektovat vliv vědy a techniky i na společenské dění. Během normalizace pak VTM zažilo stejně jako ostatní československá média úpadek, opět se však díky svému zaměření stalo jakousi oázou politicky nepostihnutelných informací. Zájem o vliv vědy a techniky na společnost byl vystřídán větším zaměřením na kutilskou stránku. Toto pokračovalo i v osmdesátých letech, kdy VTM zažilo druhý vrchol a stalo se jedním z oblíbených kultovních časopisů tehdejší mladé generace.\n\n\nNejasná situace na mediálním trhu a extrémní zeštíhlení redakce vedlo k velké krizi časopisu. Přestože se časopis pokusil získat další čtenáře rozšířením cílové skupiny i na dospělé osoby – význam zkratky VTM byl změněn na Věda, technika a my – nedokázal pro svůj poměrně malý rozsah a nepříliš kvalitní grafický layout v konkurenci s novou generací magazínů dobře obstát a z dnešního pohledu zbytečně ztrácel svou pozici na trhu a čtenost. Udržel si však skupinu skalních čtenářů a předplatitelů.\n\nV roce 2003 se vydavatelství rozhodlo radikálně změnit podobu časopisu. Na podzim vychází první číslo pod novým názvem VTM Science, který má odkazovat jak na tradici, tak na příklon ke stylu anglosaských populárně-vědeckých časopisů jako je Popular Science, Popular Mechanics či Focus. Shoda druhé poloviny názvu s vědeckým časopisem Science vydávaným AAAS je náhodná a jedná se žánrově o odlišné druhy časopisů – VTM Science byl jako populární časopis určen laikům.\n\nČasopis byl v nové podobě zaměřen výrazně komerčněji, přibývalo mu postupně velký počet stran (i reklam) a dostával moderní grafický layout. Úspěšná transformace pod vedením tehdejšího šéfredaktora Dana Přibáně získávala významný počet nových čtenářů, avšak nevedla k návratu starých čtenářů a zpětnému rozšíření původního skalního jádra. Vydavatel se proto na jaře 2005 rozhodl ještě více vsadit na nové čtenáře. Nový šéfredaktor Daniel Vrba zpočátku posunul časopis ještě více k lifestylovému žánru, pro odpor skalních i některých nových čtenářů se však nakonec pouští do složitého hledání rovnováhy mezi požadavky nesourodé čtenářské obce, vydavatele a trhu. V posledních ročnících časopisu byl znát vliv britského Focusu.\n\nDvoučlenná redakce byla počátkem roku 2008 stále tvořena Danem Přibáněm a Danielem Vrbou, od jara roku 2008 byl šéfredaktorem opět Dan Přibáň.\n\nDne 21. prosince 2009 bylo vydávání časopisu VTM Science jako tištěného měsíčníku ukončeno. Posléze pouze nepravidelně vycházelo jako příloha časopisu ForMen.\n\nMladá fronta i po ukončení vydávání tištěného časopisu pokračovala s aktivitami na internetu, články stále vycházely na webu VTM.cz. Web se stejně jako časopis populární formou věnuje technicko-vědeckým tématům.\n\nInternetová aktivita v září 2010 vzrostla, od října 2010 se VTM.cz stal součástí skupiny kolem webu Živě.cz, který Mladá fronta získala v červnu 2010 akvizicí společnosti CPress Media. Po roce 2016 VTM spolu s dalšími tituly přešlo k vydavatelství Czech News Center.\n\nWeb VTM.cz od února 2011 po několik dalších let poskytoval své články také ve formě vhodné pro čtečky elektronických knih. Každý pátek vycházelo nové vydání z článků, které se na webu objevily v uplynulém týdnu. Soubory MOBI a EPUB si zájemci mohli stáhnout, případně si přihlásit upozornění nebo zasílání přímo do zařízení Amazon Kindle.\n\n"}
{"id": "283473", "url": "https://cs.wikipedia.org/wiki?curid=283473", "title": "Gustav Heverle", "text": "Gustav Heverle\n\nGustav Heverle (31. ledna 1920 Praha – 22. ledna 2008 Praha) byl český divadelní a filmový herec.\n\nZa okupace navštěvoval \"Hereckou školu E. F. Buriana\" a poté byl členem divadla Větrník. Po osvobození Československa vystudoval Státní konzervatoř a po ročním angažmá v Mladé Boleslavi nastoupil do divadla D 49 E. F. Buriana. Od roku 1955 byl členem Divadle ABC, jemuž šéfoval Jan Werich. Divadlo bylo v roce 1962 připojeno k Městským divadlům pražským, kde pak strávil celou dobu své divadelní kariéry (1962–1989). Kromě svého působení v divadle ztvárnil celou řadu filmových rolí, z nichž nejznámější je pravděpodobně role Vítka v Pyšné princezně.\n\n\n\n\n"}
{"id": "283475", "url": "https://cs.wikipedia.org/wiki?curid=283475", "title": "Josef Fronk", "text": "Josef Fronk\n\nJosef Fronk (* 14. února 1953 Brno) je český akademický malíř.\n\n\n\n\n"}
{"id": "283476", "url": "https://cs.wikipedia.org/wiki?curid=283476", "title": "Belém", "text": "Belém\n\nBelém je město v severní části Brazílie, hlavní a největší město státu Pará. Ve městě žije v současnosti zhruba 1 430 000 obyvatel, v celé metropolitní oblasti pak asi 2 090 000; vedle města Manaus je největším městem Amazonie; bývá označováno jako „metropole Amazonie“. Další přezdívkou je „město mangovníků“, odkazující na množství těchto stromů v ulicích. Velkou část obyvatelstva tvoří míšenci portugalských imigrantů a domorodých indiánů Tupinamba.\n\nMěsto leží na poloostrově tvořeném soutokem několika řek, z nichž největší je Guamá, přítok řeky Pará, ramene delty Amazonky.\n\nMěsto bylo založeno v lednu 1616, tedy v době Iberské unie. Původní název \"Feliz Lusitânia\" byl několikrát změněn až do dnešní podoby; Belém je portugalským názvem města Betlém.\n\nVe městě se nachází mezinárodní letiště, které jej spojuje s ostatními městy v zemi a v Jižní Americe. Díky silničnímu a říčnímu spojení je jednou z hlavních bran celé severní Brazílie. Železnice zde není provozována.\n\n\n"}
{"id": "283478", "url": "https://cs.wikipedia.org/wiki?curid=283478", "title": "Polyp", "text": "Polyp\n\nPolyp je jedním ze dvou životních stadií některých žahavců, druhým je medúza. Tělo polypů je většinou válcovité, prodloužené podél osy těla. Jeho spodní část je buď připevněná k substrátu, nebo, pokud žije v koloniích, k ostatním polypům. Přední část nese ústní otvor a je obklopený chapadly. \n\nU korálnatců (Anthozoa) je polyp jediným životním stadiem. U polypovců (Hydrozoa) se obě stadia střídají. U medúzovců (Scyphozoa) je medúza dominantní a polyp někdy ani není přítomný. \n"}
{"id": "283481", "url": "https://cs.wikipedia.org/wiki?curid=283481", "title": "Dikdik", "text": "Dikdik\n\nDikdikové tvoří malou skupinu drobných turovitých sudokopytníků, které se řadí do rodu Madoqua. Obývají buše v jižní a východní Africe.\n\nSamice jsou obvykle větší než samci, kteří mají krátké, 3 až 7,5 cm dlouhé rohy. Jsou to štíhlá zvířata s dlouhými a tenkými končetinami a u některých druhů poměrně velkou hlavou v poměru s velikostí těla. Na hlavě mají také typický prodloužený čenich a chocholku vzpřímených chlupů na temeni. Srst je jemná, rudohnědá, na hřbetě a zadku výrazně tmavší, břišní část těla bývá nejčastěji nažloutlá nebo bílá.\n\nŽijí obvykle v párech na území větším jak 12 arů. Tyto teritoria se často nacházejí podél skalních útvarů s nepříliš vysokou trávou a keři, které poskytují dikdikům důležitý úkryt. Oblastem s vysokou trávou kde nemají dobrý rozhled do okolí se vyhýbají. Jejich potravu tvoří výhonky, větvičky, ovoce a nejrůznější plody, listy keřů a části různých druhů travin. Díky zvláštnímu tvaru hlavy dokáží konzumovat i části akáciových keřů, které mají na větvích ostré trny. Jsou to velice plachá zvířata, která se stávají potravou varanů, orlů, šakalů, psů hyenovitých, hyen, karakalů, lvů, gepardů, levhartů a jiných afrických šelem.\n\nSamice rodí jediné mládě, které po narození váží méně než 800 gramů. Pohlavní dospělosti dosahuje ve věku šesti až osmi měsíců. V této době je již plně samostatné a rodiče jej donutí dosavadní teritorium opustit.\n\nRozeznávány jsou 4 recentní druhy:\n\n"}
{"id": "283484", "url": "https://cs.wikipedia.org/wiki?curid=283484", "title": "Kaunaský kraj", "text": "Kaunaský kraj\n\nKaunaský kraj je jedním z deseti litevských krajů, nachází se v centru země a jeho hlavním městem je Kaunas. Dalšími významnými městy jsou Jonava a Kėdainiai. Kraj se rozkládá na ploše 8089 km² a žije zde téměř 600 000 obyvatel.\n\n"}
{"id": "283492", "url": "https://cs.wikipedia.org/wiki?curid=283492", "title": "Tragelaphus", "text": "Tragelaphus\n\nTragelaphus je rod turovitých sudokopytníků obývajících Africký kontinent. Jsou to lehce stavění kopytnatci s dlouhým krkem, štíhlým tělem, dlouhými a štíhlými končetinami a vysoce vyvinutým sexuálním dimorfismem. U všech druhů až na výjimku, kterou tvoří bongo lesní, mají rohy pouze samci. Občas bývají do tohoto rodu (a podrodu \"Tragelaphus\") řazeny i antilopy losí a antilopy Derbyho, které se však většinou řadí do samostatného rodu \"Taurotragus\".\n"}
{"id": "283495", "url": "https://cs.wikipedia.org/wiki?curid=283495", "title": "Homerův nepřítel", "text": "Homerův nepřítel\n\nHomerův nepřítel (Homer's Enemy) je třiadvacátý díl osmé řady amerického seriálu Simpsonovi. Poprvé byl odvysílán 4. května 1997. Autorem námětu byl Bill Oakley, scenáristou John Swartzwelder a režisérem Jim Readon.\n\nZápletka se točí kolem Franka Grimese, nového pracovníka v jaderné elektrárně. Homer se pokouší s Frankem spřátelit, avšak ten jej začne nenávidět a prohlásí se za Homerova nepřítele. Ve vedlejší dějové linii Bart vlastní starou továrnu, kterou koupil za dolar v dražbě.\n\nHomerův nepřítel je jednou z nejtemnějších, ale také nejpopulárnějších dílů Simpsonových a je také oblíbená u mnoha tvůrců seriálu, například Billa Oakleyho, Joshe Weinsteina a Matta Groeninga, stejně jako u Rickeyho Gervaise, tvůrce seriálu \"Kancl\". Ačkoliv se Grimes objevil pouze v tomto díle, zvolila jej IGN jednou z pětadvaceti nejlepších vedlejších postav seriálu.\n\nV pořadu \"\"Kentovi lidé\"\" je představen osud Franka Grimese; \"člověka, který musel trpět pro vše, co v životě získal.\" Ředitele jaderné elektrárny pana Burnse se Grimesův životní příběh dotkne a nařídí svému asistentu Smithersovi, aby Grimese najal jako výkonného viceprezidenta. Druhého dne však Burns zhlédne podobný pořad o psím hrdinovi a rozhodne se jmenovat výkonným viceprezidentem jej. Grimes je přeřazen do sektoru 7G, kde má pracovat spolu s Homerem, Lennym a Carlem. Grimes si okamžitě Homera znelíbí pro jeho neomalené chování, nízkou kulturu bezpečnosti práce a naprostou nezodpovědnost.\n\nVe vedlejší dějové linii mezitím Bart navštíví místní radnici, kde se zúčastní dražby a za dolar koupí starou továrnu na adrese \"35 Industrial Way\". Bart zde zaměstná Milhouse jako nočního hlídače a když se druhý den vrátí, zjistí, že se továrna zřítila.\n\nGrimes začíná být čím dál tím více naštvaný na Homera kvůli jeho výstřelkům jako je pojídání Grimesova oběda, okusování tužek s Grimesovým jménem a naprostým ignorováním všech bezpečnostním předpisů. I přes svou zlost na Homera, mu Grimes zabrání ve vypití láhve s kyselinou, kterou Homerovi na poslední chvíli vyrazí z ruky, přičemž láhev narazí na zeď a kyselina ji tak zcela zničí. Toho si všimne pan Burns, který zrovna prochází okolo se svým novým výkonným viceprezidentem a obviní Grimese z toho, že zničil jeho zeď a rozlil jeho drahocennou kyselinu. Rozhodne se dát mu ještě jednu šanci, ale se sníženým platem a postavením. Naštvaný Grimes vejde do Homerovy pracovny a oznámí mu, že od této chvíle je jeho nepřítelem.\n\nHomer se pokusím s Grimesem usmířit a tak jej pozve k sobě domů na večeři. Ta však jen posílí Grimesovu frustraci, když uvidí, že Homer má velký dům, krásnou ženu, tři děti, přičemž Bart vlastní továrnu a na večeři jí humry, kteří ve skutečnosti byli připraveni jako slavností chod právě kvůli jeho návštěvě. Grimes nazve Homera podvodníkem a rozzlobený odejde. Další den se Homer pokusí získat Grimesovu přízeň hraním si na vzorného zaměstnance, ale ani to nevyjde. Grimes si na Homera stěžuje Lennymu a Carlovi, ale ti mu odpovídají, že podle nich je Homer fajn chlapík. Grimes prohlásí, že by byl šťastný, kdyby se mu podařilo dokázat, že Homer je mentálně na úrovni šestiletého dítěte. V Homerově pracovně nastraží pozvánku na dětskou soutěž týkající se jaderné elektrárny, ze které ovšem odstraní veškeré zmínky o tom, že jde o soutěž pro děti, čímž chce dosáhnout toho, aby se Homer ztrapnil před všemi pracovníky elektrárny. Ke Grimesově rozhořčení však Homer soutěž vyhraje. Pan Burns předá Homerovi první cenu a ten se také dočká potlesku od všech pracovníků kromě Grimese.\n\nGrimese popadne amok a začne zmateně pobíhat po elektrárně. Prohlásí, že je Homer Simpson a že tudíž nepotřebuje ochranné ruce pro práci s vysokým napětím. Dotkne se drátů s vysokým napětím a proud jej zabije. Během jeho pohřbu Homer usne a v rozespalém stavu řekne Marge, aby přepnula televizi na jiný kanál, zatímco je rakev spouštěna do hrobu.\n\nS prvním nápadem přišel Bill Oakley, který navrhl, že by Homer měl mít nepřítele. Tato myšlenka se vyvinula do konceptu Homerova spolupracovníka z \"reálného světa\", který by Homera buď miloval nebo nenáviděl. Scenáristé se rozhodli pro druhou variantu, protože ta podle nich měla větší humorný potenciál. Výsledkem se stala postava Franka Grimese; muže, který musel tvrdě dřít celý život, avšak nic nezískal a je ohromen Homerovým úspěchem, který kontrastuje s jeho leností a nezodpovědností.\nd\ndíl tak zobrazuje, jaké důsledky může mít práce s Homerem pro člověka se zodpovědným přístupem k povinnostem. V tomto dílu je Homer prezentován jako normální člověk a ztělesnění amerického ducha, avšak v některých scénách jsou jeho negativní vlastnosti a hloupé chování zvýrazněny. Na konci dílu je Grimes, těžce pracující a vytrvalý \"opravdový americký hrdina\", odsunut do role soupeře a divák by tak měl být potěšen Homerovým vítězstvím. V rozhovoru pro fanouškovskou stránku NoHomers.net, Josh Weinstein řekl: \n\nFrank Grimes měl být původně nakrátko ostříhaný urostlý bývalý mariňák, ale později byl utvořen podle Michaela Douglase ve filmu \"Volný pád\" a bývalého vysokoškolského spolubydlícího režiséra Jima Reardona. Josh Weinstein vyjádřil lítost nad Grimesovou smrtí hned v jeho prvním dílu a popsal jej jako \"úžasnou osobnost.\"\n\nFranka Grimese namluvil Hank Azaria, ačkoliv takovou roli by normálně namluvila některá hostující hvězda. Producenti se rozhodli pro Azariu, protože role obsahovala velké množství frustrace a vyžadovala dobrou znalost seriálu. Azaria, podle kterého měl Grimese namluvit William H. Macy, se alespoň při dabingu snažil imitovat některé Macyho charakteristiky.\n\nWarren Martyn a Adrian Wood, autoři knihy \"I Can't Believe It's a Bigger and Better Updated Unofficial Simpsons Guide\", popsali díl jako jeden z nejtemnějších dílů řady, který končí opravdu deprimujícím způsobem, ale přesto je jedním z nejvtipnějších a nejchytřejších vůbec.\" V roce 2000 označil Matt Groening v článku v \"Entertainment Weekly\" díl jako svůj šestý nejoblíbenější. Tento díl patří také mezi oblíbené díly scenáristy a producenta Joshe Weinsteina, jehož oblíbenou scénou je Grimesova návštěva Homerova domu. Ricky Gervais, tvůrce seriálu \"Kancl\", prohlásil, že \"\"Homerův nepřítel\"\" je jeho nejoblíbenější díl.\n\nKdyž byl díl poprvé odvysílán, mnoho fanoušků ho považovalo za příliš temný a málo vtipný a navíc byl podle nich Homer zobrazen jako příliš nevychovaný. Ve výsledku tak byl díl ohodnocen na \"The Simpsons Archive\" známkou B- (2,51). Producent Josh Weinstein v komentáři na DVD prohlásil, že díl považuje za jeden z nejkontroverznějších v řadě, které produkoval, protože obsahuje ostrý humor, který mnoho fanoušků nepochopilo. Weinstein zmiňuje také generační rozdíl, protože díl diváci původně rozcupovali, ale od té doby se stal populární u mnoha fanoušků, kteří se seriálem vyrostli.\n\nV roce 2006 vydala IGN.com seznam pětadvaceti nejlepších vedlejších postav seriálu a Frank Grimes se umístil na sedmnáctém místě a byl jedinou postavou ze seznamu, která se objevila jen v jednom dílu. V roce 2007 vyhlásil \"Vanity Fair\" Homerova nepřítele sedmým nejlepším dílem seriálu \"Simpsonovi\". John Orvted řekl, že to byl \"nejtemnější díl vůbec... Vidět (Grimese) selhat a nakonec být zničen, jakmile vstoupil do Homerova světa je vtipné a uspokojující.\"\n\nFrank Grimes byl později zmíněn v mnoha dílech, kde byl často zobrazen jeho hrobka, obvykle s nápisem \"Grimey\" (přezdívka, kterou mu dal Homer a on sám ji nenáviděl), nebo \"Homerův nepřítel\" a občas byl zmíněn i jménem. V dílu \"\"Kdo chce zabít Homera?\"\" je odhaleno, že Grimes měl syna Franka Grimese Jr., který se pokouší zabít Homera. V tomto dílu je opět ukázána Grimesova smrt. Citát šerifa Wigguma, \"Ralfíku, odejdi z pódia, zlatíčko\", je použit jako refrén v písni \"Ralph Wiggum\" od Bloodhound Gangu.\n\n"}
{"id": "283497", "url": "https://cs.wikipedia.org/wiki?curid=283497", "title": "Wölzské Taury", "text": "Wölzské Taury\n\nWölzské Taury jsou pohoří nacházející se v Rakousku ve spolkové republice Štýrsko. Geograficky se řadí pod celek Nízké Taury. Nejvyšším vrcholem masivu je Rettlkirchspitze (2475 m n. m.) ležící na jihovýchodě pohoří. Hlavními stavebními prvky horstva jsou krystalické horniny (břidlice, žula).\n\nWölzské Taury jsou na jihu vymezeny údolím řeky Mury, východ a severovýchod pohoří odděluje od sousedních Rottenmannských Taur dolina Bretsteintal, severní hranice území není pevně dána a hory se zde prolínají s Rottenmannskými Taurami. Západní hranice je tvořena spojnicí silničního sedla Sölkpass (1790 m) s na jihu ležícím městem Murau.\n\nCharakterem je pohoří velmi podobné Rottenmanským Taurám. Hlavní páteř zde tvoří souvislý hřeben dlouhý 10 km, ve kterém se nalézají z části skalnaté či travnaté vrcholy. Obecně však platí, že čím více na jih tím jsou hory nižší a méně dramatické. Pohoří je velmi málo navštěvované, za což vděčí i faktu, že především k jihu jsou doliny velmi dlouhé. Do nitra hor vede několik sjízdných asfaltových silnic (Hintereggbachtal, Schöttlbachtal, Bretsteintal aj.). Pohoří je poměrně bohaté na vodu, ať už v podobě tekoucích potoků nebo horských ples (Fischegelsee, Fischsee, Wildsee).\n\n\nHlavním turistickým centrem pohoří je městečko Oberwölz Stadt (828 m n. m.), ležící na jihu. Ve městě se nachází historický zámek Rothenfels, kemp a koupaliště. Startovním místem pro horskou turistiku v západní části pohoří je sedlo Sölkpass a na východě je to obec Oberzeiring (932 m n. m.), kde se nalézají lázně a doly na stříbro.\n\nV pohoří Wölzské Taury je k dispozici poměrně dost horských chat.\n"}
{"id": "283514", "url": "https://cs.wikipedia.org/wiki?curid=283514", "title": "Kurošio", "text": "Kurošio\n\nKurošio (japonsky 黒潮) je teplý mořský proud v severozápadní části Tichého oceánu. Je tichooceánským ekvivalentem Golfského proudu. Vzniká východně od Filipín, kde se odděluje ze Severního rovníkového proudu. Poté teče východně od Taiwanu, k souostroví Rjúkjú a podél jihovýchodního pobřeží japonského ostrova Honšú. Na 45° s. š. se střetává se studeným proudem Ojašio (Kurilským). Odtud pokračuje na východ napříč Tichým oceánem (Severní tichomořský proud) a stáčí se až k Aljašce, kde je nazýván Aljašský (Aleutský) proud. \n\nVe srovnání s jinými mořskými proudy je to jeden z nejrychlejších (rychlost až 2 m/s). Má šířku 100 km. \n\n"}
{"id": "283523", "url": "https://cs.wikipedia.org/wiki?curid=283523", "title": "Kim Gordon", "text": "Kim Gordon\n\nKim Gordon (přechýleně \"Gordonová\"; * 28. dubna 1953, New York, USA) je americká zpěvačka, muzikantka a umělkyně. V letech 1981−2011 zpívala a hrála na baskytaru ve skupině Sonic Youth. Také hraje v hudební formaci Free Kitten s Julií Cafritz. Má za sebou bohatou spolupráci s mnoha hudebníky, mezi něž patřili Ikue Mori, Kurt Cobain, DJ Olive, William Winant, Lydia Lunch, Alan Licht a Chris Corsano. Spolu s Billem Nacem tvoří duo Body/Head.\n\nV roce 1989 hrála na albu \"Life in Exile After Abdication\" hudebnice Maureen Tuckerové. Roku 1991 produkovala album \"Pretty on the Inside\" kapely Hole. V lednu 2013 vystoupila na festivalu Life Along the Borderline věnovaném zpěvačce Nico. V roce 2015 vydala autobiografickou knihu nazvanou \"Girl in a Band\". Roku 2016 představila svou vůbec první sólovou píseň nazvanou „Murdered Out“. Zároveň se podílela na písni „Designer Babies“ hudebníka Lawrence Rothmana. Roku 2018 zpívala v písni „Refute“ hudebníka Stephena Malkmuse.\n\nV roce 2015 byla oceněna newyorským kulturním zařízením The Kitchen.\n\n"}
{"id": "283541", "url": "https://cs.wikipedia.org/wiki?curid=283541", "title": "Thurston Moore", "text": "Thurston Moore\n\nThurston Moore (* 25. července 1958, Coral Gables, Florida, USA) je americký muzikant, kytarista, zpěvák a skladatel rockové skupiny Sonic Youth a Chelsea Light Moving. Je také hudební producent a mimo Sonic Youth se aktivně zapojuje do mnoha dalších hudebních projektů. V roce 1989 hrál na albu \"Life in Exile After Abdication\" Maureen Tuckerové. V roce 2012 založil skupinu Chelsea Light Moving, která v březnu 2013 vydala své první eponymní album. Roku 2014, když byla činnost této skupiny již ukončena, vydal Moore album \"The Best Day\", na němž se podílel kytarista James Sedwards, bubeník Steve Shelley ze Sonic Youth a baskytaristka Debbie Googe, která hrála se skupinou My Bloody Valentine.\n\nČasopis \"Rolling Stone\" jej v roce 2003 zařadil na 34. místo v žebříčku 100 nejlepších kytaristů všech dob, v aktualizované verzi z roku 2011 skončil na 99. místě.\n\n\n\n\n\n"}
{"id": "283544", "url": "https://cs.wikipedia.org/wiki?curid=283544", "title": "Lund", "text": "Lund\n\nLund je město v jižním Švédsku, v provincii Skåne. Město bylo založeno v roce 990 a brzy se stalo křesťanským centrem pro celou severní Evropu. Ve městě se nachází katedrála postavená již v roce 1103. Významná je také zdejší univerzita (založená již v roce 1666), která je dnes jednou z největších vzdělávacích a výzkumných institucí ve Skandinávii.\n\nJde o jedenácté největší město ve Švédsku.\n\nSpolu se Sigtunou jde o nejstarší město současného Švédska. V době svého založení (asi kolem roku 990) ale patřil Dánsku a pod švédskou správu přešel teprve roku 1658.\n\nPůvod města není zcela jasný. Do roku 1980 panovalo přesvědčení, že město bylo založeno kolem roku 1020 Svenem I. Dánským (zvaným Sven Vidlí vous) nebo jeho synem Knutem Velikým. Nedávné archeologické objevy však naznačují, že první osídlení se datuje cca do roku 990, a bylo způsobeno pravděpodobně přesídlením osadníků z Uppåkry (obec ležící JZ od Lundu). Počátky Uppåkry pak sahají až do 1. st.př.n.l. Důvodem přemístěním byla lepší poloha. Založení Lundu je obecně považováno za součást vzniku sjednoceného Dánského království.\n\nRoku 1048 se stalo město sídlem biskupa a posléze roku 1103 arcibiskupa. V témže roce byla založena zdejší katedrála. Ještě dříve (roku 1085) byla Knutem Svatým založena Katedrální škola (\"Katedralskolan\"). Jde o nejstarší školu ve Skandinávii a jednu z nejstarších v severní Evropě. Dodnes je vyhlášenou institucí. V tomto období bylo vůbec postaveno mnoho církevních staveb (odhaduje se, že v době největšího rozmachu města se zde nacházelo 27 kostelů). Lundská katedrála se může pochlubit mimo jiné i orlojem dokončeným v roce 1380. S příchodem reformace v 1536 ale byla většina kostelů a klášterů zničena, Přežila pouze katedrála (Domkyrkan) a Klášterní kostel (Klosterkyrkan)).\n\nLund je označován coby „Město nápadů“. Má dlouhou tradici podpory výzkumu, z tohoto města pochází řada inovací a taktéž dnes již mezinárodně známých firem (jako například Tetra Pak, Sony Ericsson, ST Gambro, Alfa Laval, Astra Zeneca).\n\nDo Lundu je možné přijet po dálnici E22, rychlostní komunikaci R16 (\"Riksväg 16\") nebo po vedlejší silnici 108 (\"Länsväg 108\"). Dálnice E22 vede mezi Lundem a Malmö. Byla postavena v roce 1953 a jde o nejstarší dálnici ve Švédsku. Byla původně postavena po obvodu, postupným rozrůstáním města se ale stala jeho součástí.\n\nPodobně jako v mnoha jiných švédských a dánských městech je i zde cyklistika velmi rozšířena a místní samosprávou podporována. Kromě cyklistických tras jsou k dispozici četná „parkovací místa“ a stanice pro dohuštění kol (zdarma).\n\nMěstské autobusy jezdí na 11 linkách.\n\nNávrh na zavedení tramvajové dopravy se poprvé objevil v roce 1905. Nikdy však nebyl realizován. O sto let později (2009) se opět o tom začalo uvažovat. O rok později byl předložen návrh na zavedení tramvajové dopravy v Lundu (včetně okolních obcí Dalby, Staffanstorp a Södra Sandby), první fáze by měla být dokončena do roku 2019.\n\nLund leží na trati Malmö – Stockholm od roku 1857. V současné době existuje přímé vlakové spojení do Kodaně přes most Öresund, které provozují společně Danske Statsbabaner (DSB) a Skånetrafiken .\n\nDíky vlakovému spojení s Kodaní (cca 35 min.) je hojně využíváno letiště Kastrup. V blízkosti se taktéž nachází letiště Malmö-Sturup, jež slouží především pro vnitrostátní lety. Rovněž ho ale využívají některé nízkonákladové společnosti (např. Wizz Air). Do září 2010 tak z tohoto letiště bylo spojení i do Prahy.\n\nMěsto je rozčleněno na 14 správních obvodů.\n\n"}
{"id": "283546", "url": "https://cs.wikipedia.org/wiki?curid=283546", "title": "Na Knížecí (Smíchov)", "text": "Na Knížecí (Smíchov)\n\nNa Knížecí je prostranství v Praze-Smíchově, na kterém se nachází terminál městské i dálkové autobusové dopravy. Terminál je ohraničen ulicemi Nádražní, Ostrovského, Stroupežnického a Za Ženskými domovy a je propojen s jižním vestibulem stanice metra B Anděl. Kolem areálu procházejí dvě tramvajové tratě, jejichž blízké zastávky mají rovněž název Na Knížecí. Název zastávky MHD „Knížecí“ je doložen například v roce 1948 (před druhou světovou válkou byla v této lokalitě zastávka Vltavská).\n\nAutobusový terminál byl otevřen s názvem „Moskevská“ v roce 1985 současně se zprovozněním linky metra B. V té době se skládal ze dvou částí. Před jeho zprovozněním byly Košíře obsluhovány z nedaleké Bozděchovy ulice a Strahov z Karlova náměstí a Jiráskova mostu Holečkovou ulicí.\n\nZe tří samostatně podchodem přístupných nástupních hran se zastřešenými čekacími plochami odjížděly autobusy MHD, které obsluhovaly, stejně jako dnes, Strahov, Košíře a Jinonice ale také zajišťovaly vysokokapacitní obsluhu nově vznikajících sídlišť Jihozápadního Města.\nAutobusové stanoviště meziměstské dopravy bylo umístěno v samostatném areálu za tramvajovou tratí, jeho provozovatelem byl závod ČSAD Florenc. Toto autobusové stanoviště převzalo část frekvence z dosavadního autobusového nádraží Smíchov, které bylo umístěno v areálu ČSAD Smíchov (pozdější ČSAD Praha-západ, dnes provozovna Probo Trans Beroun) nedaleko lihovaru (u dnešní tramvajové zastávky ČSAD Smíchov). Vysoké poplatky za užívání tohoto autobusového stanoviště však byly jedním z důvodů, proč jej dopravci postupně opouštěli a sjednali si zřízení zastávek na plochách ve správě Dopravního podniku hl. m. Prahy a Technické správy komunikací hl. m. Prahy. Postupně tak vznikla stanoviště meziměstských linek v okolních ulicích Ostrovského a Stroupežnického, u odvrácené hrany nástupišť tramvajových zastávek, a po prodloužení metra na Nové Butovice a snížení zátěže MHD obsadila meziměstská doprava i třetí z původně městských nástupních hran. Již neužívané meziměstské autobusové stanoviště bylo přeměněno na placené parkoviště.\n\nV současné době z pravé nástupní hrany MHD v hlavním terminálu odjíždějí městské autobusové linky obsluhující Košíře, Motol, Jinonice a Strahov. Ze střední nástupní hrany odjíždějí autobusy směrem na Zlíchov a Dívčí Hrady, včetně tangenciální linky 197, která jede přes Vltavu a velká sídliště Prahy 4 na sídliště Chodov.\nTřetí zastřešenou nástupní hranu (odjezdová stání č. 1 a 2) a protilehlý ostrůvek při tramvajové trati (odjezdová stání č. 3, 4 a 5) užívají různí dopravci pro meziměstskou a dálkovou dopravu směrem do jižních Čech a jižní části středních Čech (zejména do měst Příbram, Rožmitál pod Třemšínem, České Budějovice a Český Krumlov. Regionální autobusy Středočeské integrované dopravy směrem do Dobříši a Příbrami odjíždějí ze zastávek v Ostrovského ulici (stání č. 6 a 7), u zadní části výstupní hrany MHD. V minulosti byla k odjezdům využívána i protilehlá strana Ostrovského ulice (dnes již opuštěná, u tržnice) a prostor ve Stroupežnického ulici před Ženskými domovy (dnes používaný jako hlavní výstupní hrana meziměstské dopravy). Příměstské linky Pražské integrované dopravy do terminálu Na Knížecí nezajíždějí, ale jsou ukončeny v terminálu Smíchovské nádraží. V roce 2008 z Knížecí odjíždějí i dvě málo frekventované mezinárodní linky, do Düsseldorfu a do Kišiněvu.\nMeziměstská doprava zde nemá vlastní odbavovací halu a další vybavení, a proto se nejedná o autobusové nádraží, ale jen o autobusové stanoviště. Ve vestibulu metra je předprodejní okénko pro prodej místenek v systému AMS-BUS. Zastávkové sloupky pro meziměstskou dopravu i přehledové informace o odjezdech meziměstských linek jsou ve správě TSK hl. m. Prahy.\n\nOpakovaně se objevovaly úvahy o zrušení stanoviště meziměstských autobusů Na Knížecí. V roce 2008 Útvar rozvoje města MHMP zmínil, že do územního plánu navrhuje vybudování velkokapacitního autobusového nádraží v prostoru dosavadního kolejiště v sousedství Městského okruhu s návazností na stanici metra Smíchovské nádraží a železniční stanici Praha-Smíchov.\n\nV dubnu 2014 pražské zastupitelstvo hlasy zastupitelů TOP 09, KSČM a části zastupitelů ODS odsouhlasilo změnu územního plánu podle záměru Sekyra Group na přeměnu pozemků v okolí smíchovského nádraží o ploše 26 hektarů. Autobusové nádraží se podle tohoto plánu má přesunout ke smíchovskému nádraží a stát se součástí dopravního uzlu, který má propojit metro, tramvaje, vlaky, autobusy a parkoviště P+R a jehož součástí má být obchodní centrum. Autobusové nádraží je navržené na střeše budovy třípatrového parkoviště P+R, odkud mají vést eskalátory k železničním nástupištím.\n\nTramvajová trať procházející ulicí Za Ženskými domovy byla původně jen manipulační, bez pravidelného provozu. Od 29. listopadu 1997 po ní projížděla tramvajová linka 14, avšak pouze směrem z centra. Při dlouhodobé výluce tramvajové trati k Laurové v letech 2001–2005 zde byla ukončena tramvajová linka číslo 14, později 6. Při obnovení provozu k Laurové v září 2005 se trať přes Knížecí stala provozně součástí tramvajové trati směrem k Radlicím a původní úsek Radlickou ulicí napojený na tramvajovou trať do Řep byl změněn na manipulační. V prvních dvou třetinách roku 2008 byl úsek procházející autobusovým nádražím i úsek v Radlické ulici používán jako smyčka pro zkrácení linky 6 během výstavby tramvajové trati Laurová – Radlická.\nOkolo západní části Knížecí prochází tramvajová trať Anděl – Smíchovské nádraží, zastávka Na Knížecí se nachází přibližně 100 metrů od samotného AN.\n\nV blízkosti AN Na Knížecí se nachází také nyní již zrušené vlakové odstavné nádraží Praha-Na Knížecí, v jehož části je nyní placené parkoviště, skladové haly a zázemí autobusových dopravců. V roce 2010 byla z důvodu rekonstrukce tramvajové trati do Řep provizorně obnovena jedna kolej jako hlavová koncová železniční zastávka Praha-Smíchov Na Knížecí s napojením na trať do Hostivic (Pražský Semmering). Po dokončení opravy tramvajové trati do Řep byla tato železniční zachována pro trvalý provoz.\n\n\n"}
{"id": "283548", "url": "https://cs.wikipedia.org/wiki?curid=283548", "title": "Anthony Horowitz", "text": "Anthony Horowitz\n\nAnthony Horowitz (* 5. dubna 1955 Stanmore, Middlesex, Spojené království) je britský spisovatel a scenárista. Známým se stal především sérií románů o dětském agentovi tajných služeb Alexu Riderovi.\n\nNarodil se v židovské rodině. Píše především dětské knihy. Jeho knihy se prodávají ve více než dvaceti zemích po celém světě. Za své dílo byl nominován na nespočet cen. Jako scenárista napsal scénáře k televizním seriálům jako \"Vraždy v Midsomeru\", \"Poirot\" nebo \"Foylova válka\". Žije v severním Londýně se svou ženou Jill Greenovou a dvěma syny, Nicholasem a Cassianem.\n\n\n\n\n\n\n\n"}
{"id": "283551", "url": "https://cs.wikipedia.org/wiki?curid=283551", "title": "Lee Ranaldo", "text": "Lee Ranaldo\n\nLee Ranaldo (* 3. února 1956, Long Island, New York, USA) je americký kytarista a zpěvák, známý zejména díky svému působení v rockové skupině Sonic Youth. V současné době se mimo jiné věnuje také hudební producentské činnosti.\n\nSpolupracoval s mnoha hudebníky a hudebními skupinami, mezi které patří například Glen Hall, Lydia Lunch, Jean-Marc Montera, William Hooker, Christina Rosenvinge, Glenn Branca, Truus de Groot (+ Instruments), Leah Singer, David Watson, Tony Buck, Alan Licht, Ulrich Krieger, Christian Marclay, The Ex, DJ Olive, Marina Rosenfeld, Zeena Parkins, Roger Miller, Loren Mazzacane Connors, Mats Gustafsson, Christian Marclay, Tim Barnes a další.\n\n\n\n"}
{"id": "283553", "url": "https://cs.wikipedia.org/wiki?curid=283553", "title": "Steve Shelley", "text": "Steve Shelley\n\nSteve Shelley (* 23. června 1963, Minland, Michigan, USA) je americký bubeník, známý díky svému působení v rockové kapele Sonic Youth. Nejdříve hrál v několika málo Michiganských kapelách, než definitivně zakotvil v Sonic Youth, kde nahradil dosavadního bubeníka skupiny Boba Berta. V roce 1993 založil malé nezávislé hudební vydavatelství Smells Like Records. Po rozpadu Sonic Youth vystupoval ve skupině kytaristy této skupiny Lee Ranalda nazvané The Dust a následně hrál s dalším členem této skupiny, Thurstonem Moorem, s nímž nahrál album \"The Best Day\". V roce 1989 hrál spolu s dalšími členy Sonic Youth na albu \"Life in Exile After Abdication\" hudebnice Maureen Tuckerové. Během své kariéry spolupracoval s mnoha dalšími hudebníky, mezi které patří například Israel Nash Gripka, Sun Kil Moon, Samara Lubelski a Cat Power.\n"}
{"id": "283568", "url": "https://cs.wikipedia.org/wiki?curid=283568", "title": "Ján Babjak", "text": "Ján Babjak\n\nJán Babjak (* 28. října 1953 Hažín nad Cirochou, poblíž Humenného) je řeckokatolický duchovní a jezuita, eparcha (2002–2008) a první archieparcha a metropolita prešovský (od roku 2008).\n\nPo studiu v bratislavském semináři byl vysvěcen za kněze 11. června 1978 v Prešově. Svou pastorační službu vykonával jako kaplan v Prešově od roku 1978 do roku 1983. V srpnu 1983 začal působit jako správce farnosti v Ľubici u Kežmarku.\n\n18. června 1987 tajně vstoupil do Tovaryšstva Ježíšova. Od roku 1989 do roku 1990 vykonával funkci prefekta v Kněžském semináři sv. Cyrila a Metoděje v Bratislavě. V roce 1990 se stal farářem řeckokatolické farnosti v Bratislavě, kde působil jeden rok.\n\nV letech 1991 až 1993 studoval na Papežském východním institutu v Římě, kde získal licenciát ze spirituality. Po návratu na Slovensko v letech 1993 a 1994 byl zodpovědný za exerciční dům Tovaryšstva Ježíšova sv. Ignáce v Prešově. V roce 1994 se opět vrátil do Říma, kde pracoval ve slovenském oddělení Vatikánského rozhlasu a přitom pokračoval ve studiu spirituality, z níž v roce 1996 v Papežském východním institutu obhájil doktorandskou práci na téma: „P. Michal Lacko – učitel a formátor řeckokatolíků“.\n\nOd roku 1996 zastával úřad ředitele díla kněží Tovaryšstva Ježíšova s názvem „Centrum Spirituality Východ-Západ P. Michala Lacka, SJ“. Zároveň přednášel východní spiritualitu na teologické fakultě Trnavské univerzity v Bratislavě.\n\n11. prosince 2002 papež Jan Pavel II. jmenoval Jana Babjaka, SJ, prešovským biskupem. Je prvním prešovským biskupem, jehož vysvětil papež v bazilice sv. Petra v Římě – 6. ledna 2003. Jako eparcha Prešovské eparchie nastoupil na místo vladyky Jana Hirky, který spravoval eparchii v roli prešovského ordináře a apoštolského administrátora řeckokatolické církve v ČSSR od roku 1968 a od roku 1990 jako eparchiální biskup.\n\nDne 30. ledna 2008 byl jmenován papežem Benediktem XVI. prešovským metropolitou a zároveň byl povýšen do hodnosti archieparchy. Slavnost povýšení Řeckokatolické církve na Slovensku na Metropolitní církev se sídlem v Prešově a intronizace prvního prešovského řeckokatolického arcibiskupa a metropolity se uskutečnila v neděli 17. února 2008 v Městské hale v Prešově.\n\nV roce 2009 byl na 5 let jmenován členem Kongregace pro východní církve.\n\nV Konferenci biskupů Slovenska je vladyka Ján Babjak na čele sociální subkomise teologické komise.\n\n1. června 2013 vysvětil Milana Lacha za svého pomocného biskupa.\n\nKnihy:\n\nČlánky:\n\n"}
{"id": "283570", "url": "https://cs.wikipedia.org/wiki?curid=283570", "title": "Camp Bondsteel", "text": "Camp Bondsteel\n\nCamp Bondsteel je americká vojenská základna ležící v Kosovu a vybudovaná v roce 1999. Nalézá se poblíž města Uroševce a rozkládá se na ploše 3,86 km³. Na základně je vybudováno přes 300 různých staveb, obývaných více než sedmi tisíci vojáky.\n\nZákladna má zhruba desetikilometrový perimetr. Je zde vybudováno 52 heliportů.\nZákladna je pojmenována po americkém vojákovi Jamesi Leroyovi Bondsteelovi, který dostal Medaili cti za boj ve Vietnamské válce.\n\n"}
{"id": "283582", "url": "https://cs.wikipedia.org/wiki?curid=283582", "title": "Milan Chautur", "text": "Milan Chautur\n\nVladyka Milan Chautur, CSsR (* 4. září 1957 Snina) je slovenský řeckokatolický duchovní a redemptorista, bývalý pomocný biskup prešovský (1992–1997) a apoštolský exarcha (1997–2008) a současný první eparcha (od 2008) košický. Dne 20. ledna 2020 papež František jmenoval apoštolským administrátorem \"sede plena\" košické eparchie archieparchu Cyrila Vasiľa.\n\n"}
{"id": "283588", "url": "https://cs.wikipedia.org/wiki?curid=283588", "title": "Peter Rusnák", "text": "Peter Rusnák\n\nPeter Rusnák (* 6. září 1950, Humenné) je řeckokatolický duchovní, první eparcha bratislavský (od 2008).\n\nKněžské svěcení obdržel 14. června 1987. 30. ledna 2008 jej papež Benedikt XVI. jmenoval eparchou nově ustavené eparchie bratislavské. Jako biskupské heslo si zvolil větu „\"Marana-tha!\"“ (česky Pane, přijď!). Jeho slavnostní svěcení se uskutečnilo v sobotu 16. února 2008 v Prešově, hlavním světitelem byl kardinál Leonardo Sandri (prefekt Kongregace pro východní církve).\n\n"}
{"id": "283590", "url": "https://cs.wikipedia.org/wiki?curid=283590", "title": "2. česká hokejová liga", "text": "2. česká hokejová liga\n\n2. česká hokejová liga (ofic. název: 2. hokejová liga České republiky) je třetí nejvyšší hokejová soutěž v České republice. Od sezóny 2009/2010 došlo k novému rozdělení do tří skupin, od sezóny 2014/2015 se hrálo ve 2 skupinách. Od sezóny 2016/2017 byly znovu zavedeny tři skupiny. Od sezóny 2018/2019 má liga poprvé jednoho celkového vítěze.\n\nPozn. Postupující týmy jsou zvýrazněny tučně.\n\n"}
{"id": "283598", "url": "https://cs.wikipedia.org/wiki?curid=283598", "title": "Bob Bert", "text": "Bob Bert\n\nBob Bert je americký rockový bubeník, známý díky tomu, že v osmdesátých letech 20. století bubnoval v hudební skupině Sonic Youth. Bert s kapelou nahrál jejich tři počáteční alba \"Confusion Is Sex\", \"Sonic Death\" a \"Bad Moon Rising\". Po vydání \"Bad Moon Rising\" Bert skupinu opustil a na jeho místo nastoupil Steve Shelley. \n"}
{"id": "283601", "url": "https://cs.wikipedia.org/wiki?curid=283601", "title": "VTM", "text": "VTM\n\nVTM je zkratka s více významy: \n"}
{"id": "283605", "url": "https://cs.wikipedia.org/wiki?curid=283605", "title": "Únor 2008", "text": "Únor 2008\n\n"}
{"id": "283607", "url": "https://cs.wikipedia.org/wiki?curid=283607", "title": "Richard Edson", "text": "Richard Edson\n\nRichard Edson (* 1. ledna 1954 New Rochelle, New York, USA) je americký herec a muzikant. Mezi lety 1981-1982 hrál na bubny v rockové kapely Sonic Youth, což z něj dělá vůbec prvního bubeníka kapely. Byl také bubeníkem skupiny Konk. V současné době se spíše než hudbě věnuje herectví.\n\n"}
{"id": "283608", "url": "https://cs.wikipedia.org/wiki?curid=283608", "title": "Vitalij Sevasťjanov", "text": "Vitalij Sevasťjanov\n\nVitalij Ivanovič Sevasťjanov ( ; 8. července 1935, Krasnouralsk, Sverdlovská oblast SSSR – 5. dubna 2010) byl sovětský konstruktér a kosmonaut ruské národnosti z lodí Sojuz. V kosmu byl dvakrát v letech 1970 a 1973.\n\nV roce 1959 dokončil studium na Moskevském leteckém institutu S.Ordžonikidzeho - fakultě stavby letadel a začal pracovat jako konstruktér. V roce 1965 obhájil kandidátskou práci. V roce 1967 byl přijat do oddílu kosmonautů. Byl ve skupině adeptů pro lety na Měsíc.\n\nPoprvé letěl palubní inženýr Sevasťjanov do vesmíru z Bajkonuru v Sojuzu 9 v roce 1970, společně s ním letěl Andrijan Nikolajev. Po 18 dnech na orbitě přistáli v kabině lodi na padácích v pořádku na Zemi.\n\nPodruhé vzlétl roku 1975 na Sojuzu 18, velitele mu dělal Pjotr Klimuk. Dva měsíce spolu strávili v orbitální stanici Saljut 4.\n\nBěhem obou svých letů strávil ve vesmíru 80 dní..\n\nDvojnásobný hrdina SSSR (1970, 1975).\nV letech 1977—1986 a 1988—1989 byl předsedou Šachové federace SSSR (poté, co 9. června 1970 za pobytu na kosmické stanici sehrál první šachovou partii se soupeřem v řídícím středisku na Zemi.\nPo svých letech obdržel řadu vyznamenání, zlatou medaili Ciolkovského od Akademie věd SSSR, zlatá medaile J.A.Gagarina, medaile De La Voie od Mezinárodní letecké federace a řadu dalších. Vedl dlouho v moskevské televizi pořad věnovaný vesmíru, vysílaný jednou měsíčně a stejně dobře zvládl vysílání pro veřejnost z paluby kosmických lodí. Po svých letech procestoval jako známá osobnost řadu zemí. Už po prvním letu vystoupil s přednáškou na podzim roku 1974 na XV.astronautickém kongresu v Amsterdamu. V roce 2003 se zúčastnil setkání osobností v brněnské hvězdárně. Stal se také poslancem ruské Dumy. Byl ředitelem (později odvolaným kvůli finančně nereálným projektům) koncernu RKK Eněrgija. Byl ženatý, manželka se jmenovala Alevtina, byla redaktorkou APN v Moskvě, umí výborně česky.\n\nVitalij Sevasťjanov zemřel 5. dubna 2010.\n\n"}
{"id": "283609", "url": "https://cs.wikipedia.org/wiki?curid=283609", "title": "Česko-estonský klub", "text": "Česko-estonský klub\n\nČesko-estonský klub (používá též estonského označení Tšehhi-Eesti Klubi a odpovídajících zkratek ČEK, TEK a ČEK-TEK) je české občanské sdružení usilující o pěstování kontaktů mezi českou a estonskou kulturou, o propagaci Estonska a estonské kultury v Česku a o podporu krajanské činnosti Estonců pobývajících v Česku.\n\nKlub byl založen v únoru 1991 na popud překladatele estonské literatury Vladimíra Macury, po jehož smrti vstřebal zbytky jím založeného Baltského svazu. Prvním předsedou klubu se stal Antonín Drábek, v roce 2002 jej pak vystřídala Iivi Zájedová. Současným předsedou je od roku 2004 Milan M. Horák.\n\n\n"}
{"id": "283615", "url": "https://cs.wikipedia.org/wiki?curid=283615", "title": "San Rafael (Filipíny)", "text": "San Rafael (Filipíny)\n\nSan Rafael je město v provincii Bulacán na Filipínách (nachází se přibližně uprostřed ostrova Luzon). Žije v něm téměř 74 tisíc obyvatel.\n\nMěsto vzniklo v roce 1750 oddělením od města Baliwag a jeho jméno je odvozováno od legendy, podle níž se jeho španělští zakladatelé nechali inspirovat zdejším proslulým léčitelem a pojmenovali tedy město podle svatého Rafaela z Lesbu, který sám praktikoval medicínu.\n\nŠpanělští kolonizátoři museli v roce 1896 bojovat ve městě s povstalci, kteří se zabarikádovali ve zdejším kostele. Pobití povstalci jsou pohřbeni v hromadném hrobě u jeho zdi.\n\nŠpaněle vystřídali v závěru 19. století Američani, kteří pokračovali v nenásilné kolonizaci. V roce 1903 byla otevřena v San Rafaelu první křesťanská škola.\n\nNa počátku 20. století město několikrát ztratilo svou samostatnost, bylo připojeno k Baliwagu a později sloučeno se San Ildefonsem do sídla zvaného \"Hacienda de Buenavista\", ale v roce 1944 se vrátilo k původnímu jménu.\n\nZa druhé světové války byl San Rafael okupován japonskými vojsky, která se snažila o násilnou japanizaci. Proti ní bojovaly místní partyzánské oddíly, které později osvobodily město ještě před příchodem americké armády.\n\nKaždoročně město slaví 29. září svátek svého patrona archanděla Rafaela, jmenovce svatého, po kterém má být město pojmenováno. Tento \"andělský festival\" je známou turistickou atrakcí.\n\n"}
{"id": "283617", "url": "https://cs.wikipedia.org/wiki?curid=283617", "title": "Seznam letišť v Chorvatsku", "text": "Seznam letišť v Chorvatsku\n\nSeznam letišť v Chorvatsku seřazený podle místa.\n\n\n"}
{"id": "283619", "url": "https://cs.wikipedia.org/wiki?curid=283619", "title": "Olomoucké tvarůžky", "text": "Olomoucké tvarůžky\n\nOlomoucké tvarůžky (také olomoucké syrečky nebo tvargle z něm. \"Olmützer Quargel\") jsou moravským zrajícím sýrem, který se vyrábí z odtučněného mléka. Výroba se tradičně soustředila do regionu Haná, a to již od 15. století. Dnes je s výrobou olomouckých tvarůžků spojeno město Loštice, kde tvarůžky vyrábí od roku 1876 firma A. W. \n\nPrvní písemná zmínka pochází již z 15. století, kdy byly tvarůžky součástí jídelníčku lidí na venkově. Označení \"olomoucké tvarůžky\" pak vzniklo díky trhům v Olomouci, kde se tvarůžky prodávaly. Většina tvarůžků se však vyráběla v okolních vesnicích pod názvem selské tvarůžky. Slovo tvarůžky má svůj původ v tvarohu, který je meziproduktem výroby tvarůžků. \n\nDnešní výrobu v Lošticích zahájil Josef Wessels se svým synem Aloisem v roce 1876. Výroba se rozšiřovala až do první světové války, kdy firma zaměstnávala 36 lidí a stala se největším výrobcem tvarůžků. V roce 1902 byla s podporou státu postavena Mlékařská škola v Kroměříži, která vychovávala odborníky do mlékáren a byla i výzkumným pracovištěm. Ve škole se pořádaly i kurzy pro tvarůžkářky a byla postavena „vzorová tvarůžkárna“. Po roce 1948 byla výrobna znárodněna a, jak uvádí firma A.W., „výroba tvarůžků dlouhodobě klesala, do technologie a zejména objektů tvarůžkárny se téměř neinvestovalo.“ V roce 1991 byla firma v restituci navrácena potomkům původních majitelů, kteří ihned zahájili výrobu. V roce 2010 tak tvarůžky získaly v rámci Evropské unie chráněné zeměpisné označení. Dnes má firma v Lošticích přes 130 zaměstnanců a ročně vyrobí přes dva tisíce tun tvarůžků.\n\nOlomoucké tvarůžky jsou zrajícím sýrem vyrobeným z odstředěného mléka a vyznačují se nízkým obsahem tuku. Jak uvádí sám výrobce: „Tvarůžky mají ojedinělou pikantní chuť, typickou vůni, povrch se zlatožlutým mazem a poloměkkou až měkkou konzistencí s patrným světlejším jádrem.“\n\nTradičně tvarůžky vyráběly ženy, které se označovaly jako pleskačky a využívaly dřevěných nástrojů, tzv. klapaček, které dávaly tvarůžkům tvar koleček. Princip výroby se dodnes nezměnil, jen ruční práci z části nahradily moderní stroje. Základem výroby je netučný tvaroh, který zraje se solí. Poté se semele a vytvaruje do koleček, věnečků či tyčinek. Následně se nechávají tvarůžky několik dní zrát v sušárně. Poté jsou tvarůžky promyty, kdy dochází k omytí kvasinek na povrchu a může tak začít působit směs bakteriálních kultur. Na sušících roštech pak dochází k prozrání tvarůžků do hloubky. Z roštů jsou pak sesbírány do beden a uloženy do chladicí místnosti, kde ještě jeden až dva dny dozrávají.\n\nMuzeum olomouckých tvarůžků je otevřeno v prostorách původní výrobny v Lošticích a nabízí pohled na vývoj výroby tvarůžků na Hané. V průběhu roku 2013 prošlo rozsáhlou rekonstrukcí. V Lošticích sídli také podniková prodejna a tvarůžková cukrárna, nabízející mimo jiné Poštulkovy tvarůžkové moučníky – slané tvarůžkové kremrole, šátečky či dortíky a další speciality, jako je například tvarůžkový langoš, hot dog či bramboráček.\n\n\n"}
{"id": "283622", "url": "https://cs.wikipedia.org/wiki?curid=283622", "title": "Býkov-Láryšov", "text": "Býkov-Láryšov\n\nBýkov-Láryšov je obec ležící v okrese Bruntál. Má obyvatel a její katastrální území má rozlohu 908 ha. Obec je tvořena ze dvou vesnic – Býkova a Láryšova.\n\nObec Býkov-Láryšov sousedí na severu s Branticemi a Krnovem, na východě s Úvalnem, na jihu s Brumovicemi a na západě s Lichnovem. Od okresního města Bruntál je vzdálena 17 km a od krajského města Ostrava 50 km.\n\nGeomorfologicky patří Býkov-Láryšov k provincii Česká vysočina, subprovincii Krkonošsko-jesenické (Sudetské), oblasti Jesenické (Východosudetské) (geomorfologický celek Nízký Jeseník, podcelek Brantická vrchovina). Nejvyššími místy obce jsou vrchy \"Ovčák\" (466 m n. m.) a \"Bříza\" (465 m n. m.).\n\nÚzemí Býkova-Láryšova patří do povodí Odry, resp. Opavy. Láryšovem protéká ze západu na východ \"Hájnický potok\". Pod Býkovem pramení několik drobných bezejmenných toků odtékajících jihovýchodním směrem a vlévajících se do Čižiny. Na východě vsi pramení a na východ odtéká \"Černý potok\".\n\nÚzemí obce pokrývá z 44 % zemědělská půda (15 % orná půda, 27 % louky a pastviny), z 52 % les a z 4 % zastavěné a ostatní (např. průmyslové) plochy.\n\n\nObě části leží v katastrálním území \"Býkov\".\n\nPrvní písemná zmínka o obci pochází z roku 1238. Od 30. dubna 1976 do 31. prosince 1991 byla dnešní obec Býkov-Láryšov částí obce Krnov pod názvem \"Býkov\".\n\nPočet obyvatel obce Býkov-Láryšov podle sčítání nebo jiných úředních záznamů:\nV Býkově-Láryšově je evidováno 80 adres : 79 čísel popisných (trvalé objekty) a 1 číslo evidenční (dočasné či rekreační objekty). Při sčítání lidu roku 2001 zde bylo napočteno 74 domů, z toho 42 trvale obydlených.\n\n\n"}
{"id": "283626", "url": "https://cs.wikipedia.org/wiki?curid=283626", "title": "Osvícenství", "text": "Osvícenství\n\nOsvícenství je intelektuální hnutí, životní postoj a filosofický směr 17. až 18. století, který znamenal převrat ve vývoji evropského myšlení. Osvícenství je odmítavou reakcí na barokní religiozitu, proti níž staví vlastní prostředky a možnosti člověka: racionalismus, logiku a humanismus. Vytvořilo vlastní duchovní, etické a estetické principy, do té doby neznámé, které daly základ mj. dnešním konceptům občanské svobody a rovnosti, demokracie, pokroku a lidských práv.\n\nKromě antiky, humanismu a renesance bylo osvícenství silně ovlivněno i vědou 17. století. Mezi výchozí zdroje osvícenství patřila vědecká díla Blaise Pascala, Reného Descarta, Pierra Baylea, Galilea Galileiho, Francise Bacona či Isaaca Newtona. Nejvýznamnějšími dějinnými událostmi ovlivněnými osvícenstvím byly Velká francouzská revoluce a boj amerických kolonií za nezávislost.\n\nV umění odpovídá časově a mnohdy i duchovně ve střední Evropě zejména klasicismu a v západní Evropě stylům pojmenovaným po Ludvíku XV. (tzv. Louis-quinze) a Ludvíku XVI. (tzv. Louis-seize) \n\nO osvícenství lze hovořit jako o myšlenkové epoše, či jako o společenském proudu.\n\nSamostatnými fenomény tohoto období jsou osvícenství v Americe, osvícenský absolutismus a Josefinismus.\n\nV druhé polovině 20. století prošlo osvícenství a jeho přínos ostrou kritikou postmoderní filosofie.\n\nPodle některých výkladů spadá počátek osvícenství již do 16. století, do období renesance, jež znovu odhalila hodnoty skryté v dílech antických literátů a zákonech antického umění. Reformace přispěla ke kritickému pohledu na církev a zbožnost. Protireformace v některých zemích (zejména ve střední Evropě, např. i v českých zemích) tento proud odklonila jiným směrem, více k náboženské zbožnosti a prožitku, ovšem v západní Evropě (především ve Francii a v Anglii) byl tento duchovní proud takřka nepřerušen až do francouzské revoluce a napoleonských válek. Právě v těchto zemích dosáhlo v 18. století osvícenství největšího rozmachu a nejvíce se rozšířilo.\n\nPrávě od konce 17. století a v 18. století dosáhlo osvícenské myšlení největší popularity. Ve Francii či v Anglii se stalo prakticky jediným uznávaným myšlenkovým východiskem. Pro duchovní tvorbu znamenalo odpoutání se od dosavadního stavovství (mezi filosofy a literáty začali pronikat ve velké míře i měšťané, viz níže), zbožnosti (odklon od absolutní důvěry v Boha) a tradičních představ o hierarchii společnosti (panovník dán z vůle lidu, ne Boha). Pojem tradice a prožitek byly ve filosofickém diskursu potlačeny a na přední místo byly postaveny pojmy jako rozum, vzdělanost, právo či člověk (18. století je často nazýváno věkem rozumu).\n\nOsvícenství objevilo pro euroamerickou společnost řadu pojmů, které jsou dodnes hojně používané v odborném jazyce i běžné komunikaci, přestože se jejich význam mnohdy částečně změnil. Mezi tyto pojmy patří např. přirozené právo, občan, občanská společnost, lidská práva atd.\n\nVe střední Evropě se na šíření myšlenek osvícenství významně podílela první učená společnost na území ovládaném rakouskými Habsburky, olomoucká Societas eruditorum incognitorum in terris Austriacis, která vydávala první vědecký časopis v monarchii \"Monatliche auszüge\". Na její činnost později navázal Josef Vratislav Monse, profesor právnické fakulty olomoucké univerzity.\n\nKonec osvícenství po faktické stránce znamenaly konzervativní tendence nastolené po napoleonských válkách a v rovině duchovní nástup romantismu, který částečně vznikl jako negace osvícenství a částečně jako plynulý vývoj osvícenského sentimentu.\n\nOsvícenství se objevuje již ve druhé polovině 17. století. Vzniká v Holandsku a Anglii. Po Anglii se nejvýrazněji prosazuje v absolutistické Francii a začíná expandovat do všech stran, včetně Ruska za Kateřiny Veliké. Kateřina Veliká se alespoň pokouší o osvícenský absolutismus. V Německu tento myšlenkový proud získává svůj název osvícenství (Aufklärung). Název osvícenství vystihuje střet světla rozumu a víry v pokrok a vědění s temnotou nevědomosti a předsudků. Lidé začínají věřit v lepší budoucnost. Náboženství začíná být odmítáno kvůli nepodloženým dogmatům a vyhlašuje se doktrína obsahující přirozené právo člověka na svobodný život a na svobodu myšlení. Myšlenky osvícenství proudily do světa pomocí publikací. Publikační činnost provozovaly formální i neformální společnosti, kavárenskými počínaje a akademiemi konče. Encyklopedie byla považována za nástroj propagandy myšlenek filosofů.\n\nOsvícenci požadovali růst vzdělanosti ve všech oborech vědění. Dále uplatňování práva na osobní svobodu člověka, svobodné myšlení a jednání (například svoboda projevu a tisku). Lidé si mají být rovni před zákonem. K odstranění absolutismu a nastolení demokratické formy vlády měly vést společenské reformy. Občanský stát má být v demokratické formě vlády řízen volenými zastupitelskými orgány. Také požadovali zbavení církve politické moci a odloučení církve od státu. Církev již není podle osvícenců nedotknutelná. Trestní právo chtěli humanizovat a daňový systém má být spravedlivý. Politické poměry musejí být nově konstituovány jak zevnitř, tak i na poli mezinárodním. To se týká celonárodního trhu a ekonomické propojenosti mezi státy.\n\nOsvícenství jako sociální fenomén prostoupilo zejména buržoazii, aristokracii a částečně klérus obzvláště v západní Evropě (jak dalece proniklo na venkov, není jednoznačně vyřešeno). V Českých zemích zasáhlo především vzdělanostní elitu a rovněž habsburský panovnický dvůr. Zatímco v západní Evropě mělo daleko plošnější charakter a ve vědecké rovině bylo dosaženo daleko hlubších výsledků, ve střední Evropě a v Rusku ovlivnilo zásadně panovnický systém, tzv. osvícenský absolutismus, díky němuž byla státem zavedena řada modernizačních reforem, jež významně přispěly k industrializaci těchto zemí.\n\nPro osvícenství je typický vstup buržoy (měšťana) do veřejného života. Tento jev začíná nejprve jejich zájmem o vzdělání, vlastní filosofickou a literární tvorbu a končí snahou o vlastní participaci na politickém životě, jejímž vyústěním se stala francouzská revoluce.\n\nTouha po vzdělání vedla ke zvýšené literární produkci (co do kvality i kvantity) a také ke zvýšené konzumaci tiskovin (knih a novin). Tomu především ve Francii přispělo jednak založení Francouzské akademie (již v roce 1635), ale i zdokonalení sítě silnic a dopravy, která přispěla k rychlejšímu šíření informací. V městském prostředí přispěly ke zvýšenému zájmu o filosofii a kulturu tzv. salóny, společnosti scházející se buď v měšťanských domácnostech nebo v kavárnách, kde se rozebíraly jednak novinky literární tvorby, jednak širší duchovní koncepty, jako např. lidská práva či svoboda jednotlivce.\n\nJedním z důležitých rysů osvícenství byla vzrůstající vlna deismu (Bůh chápán pouze jako prvotní hybatel) a ateismu (bezvěří). Jiným je tzv. libertinství, jež mělo dva možné významy: tzv. volnomyšlenkářství, tedy odmítání dogmat a tradic, nebo uvolnění mravů, jak je zobrazeno např. v románu \"Nebezpečné známosti\" francouzského spisovatele Pierra Choderlose de Laclos.\n\nVýznamnou úlohu hrálo osvícenství v rámci filosofie, do níž vstoupily mj. racionalismus či etika, studium a pozdější obrana lidských práv a boj proti despotismu.\n\nIdeálním představitelem osvícenství se stal filosof, vzdělaný člověk, který však plnil svou funkci jak ve vědě, tak ve společnosti. Jeho hlavním duchovním východiskem byl rozum, který jej vedl ve všech oblastech uvažování i praktického života, definoval pojmy a určoval hodnoty. Podmínkou osvícenského filosofa byla občanská angažovanost (tu často zaručoval už výběr témat, kterými se zabýval). Jeho hlavním úkolem bylo kultivovat svůj rozum (jak vyjádřil Voltaire ve svém románu \"Candide\" – „starat se o svou zahradu“) a jím prosvětlovat životy ostatních.\n\nKrom Voltaira, salónního filosofa a kritika náboženství, dosáhl velkého vlivu i zastánce přirozeného řádu, Jean-Jacques Rousseau.\n\nStarý politický i hospodářský řád se postupně rozkládá. V této době je kritizována absolutní monarchie. Ideální společnost byla pro osvícence ta, která odpovídala přírodě, tj. přirozenosti člověka. Jedná se o společnost lidí, kteří si byli rovni před zákonem a nezastávali nesmyslná feudální privilegia. S rozvojem manufaktur se upouští od některých feudálních omezení. V roce 1776 se například ve Francii ruší cechy. Avšak absolutistická vláda mnoho feudálních omezení zachovává, včetně daňového břemena třetího stavu. Šlechta a duchovenstvo daně neplatily.\nPolitika byla postavena na toleranci a vládě zákona. Legitimně ustanovené mocenské orgány měly vydávat zákonná opatření. Všichni si měli být rovni před zákonem, ale sociální nerovnost se neřešila. Sociální nerovnost a rozdělení společnosti na jednotlivé třídy se pokládalo za přirozenou a správnou věc. Intelektuálové se snažili ovlivnit vládní politiku.\nPraxe moderní demokratické politiky jako jsou volby, shromáždění a politické strany bychom v té době mohli najít jen v některých částech Evropy. Politika měla spoustu úrovní v různých částech světa. Již existovala idea veřejného mínění. Ale pojem veřejnost byl brán velmi úzce a zasahovat do skutečné politiky mohla jen malá část obyvatel. Ale existovaly i výjimky, kde veřejná politika byla zastoupena velkou částí obyvatelstva. Jedná se o země se silnými reprezentativními institucemi – Velká Británie, Spojené provincie, Švédsko a Polsko. Některé země dokonce zakazovaly politické debaty a shromažďování se na veřejnosti. Místa kde byly vyslovovány politické názory, byla pod dozorem a velmi významnou metodou byla cenzura. Cenzurou prošly protináboženské a pobuřující spisy. V každé zemi byl rozsah cenzury odlišný. Vlády šířily přípustné nové myšlenky a tím dosahovaly cílenější politické propagandy. Při změnách politických přístupů, například regulace obchodu či nové daně se vláda setkala s veřejným míněním, které bylo v opozici vůči záměrům politické ústřední vlády.\n\nŘada věd zaznamenala v 18. století nebývalý rozmach. Zvýšený zájem o přírodu pomohl k rozvoji fyziky, chemie či biologie a vzniku mnoha jejich odvětví. Při vědeckém bádání se rozšířila metoda pokusu (hojně používaná již od renesance) a objev mikroskopu. Ve společenských vědách vznikla zcela nová odvětví, např. politická ekonomie či filosofie dějin.\n\nVe vědě znamenalo velký průlom vydání Encyklopedie, aneb Racionálního slovníku věd, umění a řemesel. Jednalo se o na svou dobu grandiózní projekt několika učenců nazývaných encyklopedisté, kteří pod vedením filosofa Denise Diderota a matematika Jeana le Rond d'Alembert vytvořili naučný obrázkový slovník, jenž vycházel v letech 1751 až 1772. Tento projekt měl ve své době pokrýt veškeré lidské znalosti a dovednosti. Dobře dokumentuje jinou osvícenskou hodnotu – snahu po univerzálnosti.\n\nZ umění se osvícenství nejvíce (a téměř výhradně) projevilo v literatuře. Vyšší zájem byl zaznamenán o románovou tvorbu a tato poptávka pak dala vzniknout tzv. sentimentálnímu románu. Zvláště oblíbená byla epistulární forma románu.\n\nV hudbě se osvícenské prvky projevily například v díle Wolfganga Amadea Mozarta, a to zejména v jeho operách (Únos ze Serailu jako odkrývání mimoevropských kultur; fenomén tolerance a odpuštění, Figarova svatba a motiv občanských práv; Kouzelná flétna a pojem absolutního dobra).\n\n\n"}
{"id": "283628", "url": "https://cs.wikipedia.org/wiki?curid=283628", "title": "Baltský svaz", "text": "Baltský svaz\n\nBaltský svaz (estonsky Läänemere Liit) bylo sdružení přátel pobaltských zemí založené v roce 1974 spisovatelem a překladatelem z estonštiny Vladimírem Macurou. \n\nBaltský svaz pořádal výroční kongresy obdivovatelů pobaltských kultur a další akce, rovněž vydával vlastní časopis. Působil ilegálně, protože za komunistického režimu nebylo možno veřejně vyjadřovat podporu pobaltským národům, tehdy okupovaným Sovětským svazem.\n\nPo převratu se Baltský svaz stal registrovaným sdružením, ale jeho činnost se do značné míry přelila do nově vzniklých legálně působících spolků, především do Česko-estonského klubu. Definitivně zanikl v roce 1999 po smrti Vladimíra Macury.\n\n"}
{"id": "283630", "url": "https://cs.wikipedia.org/wiki?curid=283630", "title": "17. divize tankových granátníků SS „Götz von Berlichingen“", "text": "17. divize tankových granátníků SS „Götz von Berlichingen“\n\n17. SS-Panzergrenadier Division „Götz von Berlichingen“ byla německá mechanizovaná pěchotní divize Waffen-SS, která bojovala během druhé světové války na západní frontě.\n\nDivize vznikla poblíž města Poitiers ve Francii dne 3. října roku 1943. Byla vytvořena většinou ze záložních jednotek a branců, z nichž valná většina byli \"Volksdeutsche\" z Rumunska.\n\nDivizi bylo uděleno čestné jméno \"Götz von Berlichingen\" po německém rytíři z 16. století, který v boji ztratil svou pravou rukou a nahradil ji železnou protézou. V souvislosti s tím sloužila jako divizní znak železná sevřená pěst.\n\nNeoficiálně byla nazývána \"LMA division\" v souvislosti s údajným von Berlichingenovým slavným výrokem: „Er kann mich im Arsche lecken!“ („On mi může vylízat prdel!“), zjednodušeno na „Leck Mich am Arsch“ („vyliž mi prdel“), který mu vložil do úst Johann Wolfgang von Goethe ve své hře \"Götz von Berlichingen\".\n\nSS-Obersturmbannführer Otto Binge dohlížel na zformování divize společně s čerstvě povýšeným SS-Brigadeführerem Wernerem Ostendorffem, který převzal velení divize 30. října roku 1943. Divize byla dána pod vedení \"LXXX armádního sboru\", části Skupiny armád D (\"Heeresgruppe D\") pod velením polního maršála Gerda von Rundstedta.\n\nV únoru 1944 divizi stále trpěla nedostatkem vozidel. Z rozkazu \"LXXX Armádního sboru\" začala divize zabavovat francouzská vozidla ve snaze dokončit svou mobilizaci. Během března byla většina jednotek divize plně motorizovaná.\n\nDne 1. června se divize nacházela v Thouars ve Francii se slabým několikaměsíčním výcvikem, neúplným počtem důstojníků a poddůstojníků, bez tanků, ale s útočnými děly StuG IV.\n\nPo spojenecké invazi na Den D byla divize odvelena do Normandie, aby se snažila zastavit spojenecký postup. Dne 11. června se divize dostala poprvé do boje, když průzkumný oddíl narazil na výsadkáře americké 101. výsadkové divize poblíž města Carentan.\n\nRáno 13. června Američané zajistili město a začali postupovat směrem na jih.\n\n37. pluk tankových granátníků SS, podporovaný samohybnými děly StuG IV z divizního oddílu a 6. výsadkovým plukem podplukovníka Friedricha von der Heydte, napadl postupující výsadkáře 101. výsadkové divize.\n\nPozději nazvali Američané tuto událost Bitva o krvavou rokli. Němci bojovali s několika výsadkovými rotami do doby, než je zastavily přijíždějící tanky americké 2. obrněné divize, která spadala pod velení generála George S. Pattona.\n\nPo zbytek měsíce se divize účastnila těžkých bojů poblíž měst Saint-Lô a Coutances. Během tohoto období utrpěla těžké ztráty a na začátku července byla její síla zredukována na 8 500 mužů. Divize byla na linii postupu pro operaci Cobra a utrpěla další těžké ztráty při pokusu zastavit spojeneckou ofensivu. Poté se účastnila protiútoku s krycím názvem operace Lüttich v oblasti města Mortain. Po neúspěchu operace byla divize rozdělena do čtyř bojových skupin (\"Kampfgruppe\"): \"Braune\", \"Gunter\", \"Fick\" a \"Wahl\". Těmto malým jednotkám se povedlo uniknout z obklíčení ve Falaisské kapse, ale utrpěly těžké ztráty a bojovaly s postupujícími Američany až konce měsíce, kdy byla divize stažena do města Metz k odpočinku a doplnění stavů.\n\nNa začátku září 1944 s divizí splynuly zbytky 49. a 51. brigády tankových granátníků SS (\"SS Panzergrenadier Brigade\") a posílily stavy divizní pěchoty. Nicméně náhrady za chybějící tanky a útočná děla přicházely pomalu.\n\nDne 8. září byla divize poslána zpět do bojů s úkolem zničit nově vytvořené předmostí na řece Mosela, které držely americká 5. a 80. pěší divize. Po těžkých bojích se divize \"Götz von Berlichingen\" stáhla do Sárska a začala se připravovat k obraně města Metz. Během následujících dvou měsíců se divize zúčastnila velmi těžkých bojů v Sársku okolo města Forêt De Facq a utrpěla těžké ztráty.\n\nDne 8. listopadu bylo velitelství divize bombardováno americkým letectvem a byly zabity tři čtvrtiny velitelského štábu. Silně oslabené divizi bez velitelské struktury povolil Hitler ustoupit.\n\nZbytky divize se stáhnly k Maginotově linii poblíž města Faulquemont, aby se doplnily stavy a její muži si odpočinuli. Během této doby spadala divize pod XIII. sbor SS pod velením SS-Gruppenführera Maxe Simona. Spojenecké jednotky osvobodily Mety 22. listopadu 1944.\n\nKdyž se divize v polovině listopadu 1944 stáhla zpět na Maginotovu linii, její síla byla snížena na 4 000 mužů a 20 obrněných vozidel. Na počátku prosince 1944 byly pluky tankových granátníků posíleny dalšími Volksdeutsche. Kvalita těchto posil nebyla příliš vysoká. Navzdory tomu byla divize na konci roku 1944 opět „papírově“ silná a tak se jako část XIII. sboru SS pod velením Maxe Simona účastnila Operace Nordwind, poslední nešťastné ofenzívy na západní frontě.\n\nDivize společně s 36. Volksgrenadier Division zaútočila na 44. a 100. pěší divizi u města Rimling na hranicích Německa a Francie. Pro tento útok byla divize posílena rotou tanků Panther z \"21. pancéřové divize\", dvěma rotami plamenometných tanků Flammpanzer 38 z \"Panzer-Flamm Kompanie 352 & 353\" a 653. oddílem těžkých stíhačů tanků, který byl vybaven stroji Jagdtiger. Divizi se nepodařilo získat příliš území a byla nucena bojovat za špatných povětrnostních podmínek. Po těžkých neúspěšných bojích se 7. americkou armádou a poté, co byl pětkrát vyměněn velitel, byla 3. ledna 1945 většina divizního štábu uvolněna z funkcí. Náhrady, které se skládaly z důstojníků Wehrmachtu, dorazily následující den. Dne 10. ledna byl velitel divize Standartenführer Hans Lingner zajat nepřátelskou hlídkou, když se jeho auto převrátilo na kluzké vozovce. Jeho řidič padl v boji hned na místě nehody a Lingner, jeho pobočník SS-Untersturmführer Jund a SS-Unterscharführer Weissenborn byli zajati Američany.\n\nJeho funkci převzal prozatímně 21. ledna jeden z důstojníků Wehrmachtu plukovník Gerhard Lindner, který byl povolán ze zálohy skupiny armád G, ve funkci zůstal dokud nebyl nahrazen SS-Standartenführerem Fritzem Klingenbergem. Divize se podílela na operaci Nordwind až do 25. ledna.\n\nDivize se podílela na obraně Západního valu až do 18. března, kdy Američané prorazili linii obrany. Divize se snažila bránit až do 22. března, kdy byl velitel Klingenberg zabit v boji a vojáci začali opouštět vozidla ustupovat přes Rýn. Funkci velitele do 24. března dočasně zastával SS-Obersturmbannführer Vinzenz Kaiser, pak byl nahrazen SS-Standartenführerem Jakobem Fickem.\n\nOd 1. dubna byla síla divize redukována na pouhých 7 000 mužů a byla převelena k obraně Norimberku. V boji pokračovala opět až od 24. dubna, kdy byla poslána do bojů u města Donauwörth. Poslední organizovaný odpor kladla divize u města Moosburg 29. dubna pod velením SS-Oberführera Georga Bochmanna.\n\nBochmann se pokusil využít zdejší zajatecký tábor Stalag VII-A,největší v Německu jako rukojmí, aby získal čas pro překročení řeky Isar. Avšak jeho úsilí bylo zmařeno, když spojenecký velitel brigádní generál Charles H. Karlstadt zjistil, co se Bochmann snaží udělat. Nařídil svým jednotkám, aby zaútočily na Moosburg, zajistily most přes Isar a zachránily spojenecké zajatce z tábora. Americká pěchota postoupila do města a bez jakéhokoliv zdržení dobyla obranné pozice divize \"Götz von Berlichingen\". Ten den zajala americká 14. obrněná divize přes 7 000 německý vojáků, většinou od Waffen-SS.\n\nZbytky zcela zdecimované divize se vzdaly americkým jednotkám 7. května poblíž města Achensee v Rakousku.\n\nKdyž byla divize souzena ve čtyřech případech válečných zločinů spáchaných v posledních dnech války, televizní kanál The History Channel odvysílal dokument \"D-Day: The Secret Massacre\" (Den D: Tajný masakr), který obviňoval divizi ze zavraždění několika výsadkářů z 82. výsadkové divize poblíž města Graignes ve Francii, kteří chybně seskočili na Den D. Podle dokumentu bylo něco kolem 200 amerických výsadkářů odděleno od svého pluku po dobu téměř jednoho týdne a stahující se americké jednotky nechaly zraněné vojáky v kostele, kde se o ně starali místní lidé. Když byli zranění výsadkáři objeveni, tak je vojáci Waffen-SS popravili společně s několika francouzskými vesničany. Ovšem toto tvrzení nebylo nijak dokázáno.\n\nDokonce někteří z vojáků divize \"Götz von Berlichingen\" se sami měli stát oběťmi válečných zločinů. V roce 1976 bylo zhruba 200 vojáků z 1. praporu 38. pluku pancéřových granátníků SS nalezeno a identifikováno v masovém hrobě v Norimberku. V souvislosti s případem v Graignes nebylo nic prokázáno.\n\n\n\n\n\n"}
{"id": "283631", "url": "https://cs.wikipedia.org/wiki?curid=283631", "title": "Kalev (rozcestník)", "text": "Kalev (rozcestník)\n\nKalev může být:\n\n"}
{"id": "283642", "url": "https://cs.wikipedia.org/wiki?curid=283642", "title": "Okres Bruck an der Mur", "text": "Okres Bruck an der Mur\n\nBruck an der Mur je bývalý okres na severu rakouské spolkové země Štýrsko. Měl rozlohu 1306,96 km². V roce 2001 zde žilo 64 991 obyvatel. Sídlem okresu bylo město Bruck an der Mur, největším městem Kapfenberg. Sousedil se spolkovou zemí Dolní Rakousko a se štýrskými okresy Mürzzuschlag, Weiz, Graz-Umgebung, Leoben a Liezen. Okres zanikl 31. prosince 2012, spojením s okresem Bruck an der Mur vznikl Bruck-Mürzzuschlag. \n\n"}
{"id": "283650", "url": "https://cs.wikipedia.org/wiki?curid=283650", "title": "Elektrická dráha Tábor–Bechyně", "text": "Elektrická dráha Tábor–Bechyně\n\nElektrická dráha Tábor – Bechyně (též Bechyňská dráha, Bechyňka, Elinka, do poloviny 80. let trať 22e, do roku 1998/1999 trať 224, nyní trať 202) byla první elektrifikovanou tratí v Česku, kterou neřadíme mezi tramvajové, ale mezi železniční dráhy. V provozu je od 20. června 1903. Její délka je 24 km. Je napájena systémem stejnosměrného napětí 1500 V, trať má normální rozchod 1435 mm.\n\nRoku 1889 vídeňské ministerstvo železnic zamítlo projekt železnice z Vodňan přes Týn nad Vltavou, Bechyni, Tábor a Vlašim do Kutné Hory. Poté vzniklo družstvo, které neúspěšně prosazovalo alespoň část z Vodňan do Tábora. Přízně zemských úřadů dosáhlo až nové \"Družstvo bechyňské dráhy\", v jehož čele stál bechyňský starosta Hynek Daniel. Z původně zamýšlené trasy však nakonec byl realizován jen úsek z Tábora do Bechyně.\n\nV roce 1896 sněm království českého převzal záruku za stavbu dráhy. Původní projekt parostrojní dráhy s maximálním sklonem 25 ‰ zpracovávala Technická kancelář Köhler a Raynal v Praze.\n\nElektrická trakce byla v té době v počínajícím rozmachu. První, krátkou a jednoduchou elektrickou dráhu předvedla firma Siemens & Halske na průmyslové výstavbě v Berlíně roku 1879. V Česku první elektrickou dráhu zřídil František Křižík roku 1891 na Letné v Praze, od roku 1895 byly otevírány první městské sítě v dalších městech a městských aglomeracích v Česku. Roku 1902 Kálmán Kandó elektrifikoval železniční trať údolím Valtellina v italské Lombardii. Ještě před stavbou bechyňské dráhy František Křižík testoval elektrický pohon pomocí akumulátorů ve voze na lokální železniční trati Praha – Dobříš (povoleno 16. listopadu 1897). Bechyňská dráha byla první železniční dráhou ve střední Evropě, která byla od počátku stavěna i provozována jako elektrická.\n\nNa podnět vládního rady Marka, který přesvědčoval koncesionáře o výhodách elektrických drah, \"Družstvo bechyňské dráhy\" o svatodušních svátcích roku 1898 zahájilo jednání s firmou František Křižík. Ta úřady přesvědčila, že vyhrazení dráhy jen pro elektrický provoz zlevní stavbu i vozidla, usnadní práce a umožní větší počet zastávek.\n\n29. prosince 1900 bylo povoleno vypracování projektu dráhy pro elektrický pohon. 4. září 1901 bylo vydáno stavební povolení. 19. dubna 1902 byla udělena koncese pro stavbu a provoz dráhy s termínem zahájení provozu do konce roku 1904, Zemský výbor však lhůtu zkrátil do 1. června 1903. Stavbu traťového spodku a svršku prováděla firma J. Kubíček a spol. z Královských Vinohrad, železné konstrukce dodala firma bratří Prášilů z Libně.\n\nPrvní zkušební jízda proběhla 1. června 1903, 10. června 1903 proběhla zátěžová zkouška železničního mostu v Táboře, pravidelný provoz byl slavnostně, za účasti místodržitele království, předsedy zemského výboru i nejvyššího maršálka království, zahájen 21. června 1903.\n\nNejvyšší sklon trati byl 41 ‰ (koncese stanovila maximální sklon 35 ‰) a nejmenší poloměr oblouku 125 m (bez úlev by musel být poloměr minimálně 180 m). Maximální rychlost byla stanovena na 25 km/hod., v obloucích na 15 km/hod. Původní jízdní doba byla podle druhu vlaku 1.08 nebo 1.15 hod.\n\nTrať v Bechyni původně končila na levém břehu Lužnice. Roku 1928 byla po nově otevřeném bechyňském mostu prodloužena až do města, čímž se délka trati prodloužila z 23 na 24 kilometrů. Zpočátku se do Bechyně jezdilo přes staré nádraží úvraťově, ale od 15. května 1929 byl zprovozněn oblouk pro nový směr a část tratě ke starému nádraží byla změněna na vlečku, napojenou na vlastní trať směrem k Bechyni, a staré nádraží bylo změněno v nákladiště dřeva.\n\nV roce 1953 byla u Sudoměřic vybudována vlečka Dolina k vojenskému letišti u Bechyně.\n\nOd jízdního řádu 1953/54 byla na trati zastavena osobní doprava (později byla znovu obnovena), nákladní doprava naopak nabývala na intenzitě.\n\nPo zrušení vojenského letiště byla trať zrekonstruována na traťovou rychlost 50 km/h.\n\nNa trati jsou pořádány pravidelné nostalgické jízdy historickým elektrickým vozem.\n\nDráha je vedena v mnoha obloucích s poloměry oblouku pod 150 m se stoupáním a klesáním do 36 ‰. Nejvyšší traťová rychlost je stanovena na 60 km/hod., v obloucích o poloměru menším než 150 m je snížena na 10 km/hod. Dráha je řízena zjednodušeným způsobem, dirigující dispečer sídlí ve stanici Bechyně. Dorozumívání dirigujícího dispečera se strojvedoucími je zajištěno radiostanicemi, dispečer s výpravčím ve stanici Tábor se dorozumívá po pevné telefonní síti. Verbální řízení dopravy je zaznamenáváno zařízením typu Redat.\n\nNapájecí systém navrhovali konstruktéři Křižík, List a Rosa. Původní systém byl třívodičový, 2× 700 V stejnosměrného napětí, přičemž středním vodičem byla kolejnice, zatímco nad kolejemi vedly souběžně dva trolejové vodiče s opačnými póly napájení, vzdálené od sebe 1,2 metru. Trolejové vodiče byly zavěšeny svorkami na amberitových izolátorech na drátových převěsech mezi dřevěnými sloupy, prosté a nenapínané. Podélná vzdálenost závěsných bran byla 16 až 20 metrů. Třívodičové stejnosměrné napájecí systémy, avšak s nižším napětím, byly v té době již v Olomouci a Bratislavě.\n\nElektrickou energii vyráběla elektrárna v Táboře (umístěná u Lužnice 1,2 km od začátku tratě) pomocí 3 dynam poháněných parními stroji. Zálohově byla dodávka jištěna sadou akumulátorů. Elektrárna dodávala energii i pro souběžně zřizované veřejné osvětlení města Tábora. Bližší polovina tratě byla napájena přímo, k začátku druhého úseku u Malšic bylo z elektrárny vedeno samostatné dvoupólové vedení, to však bylo roku 1914 sejmuto z důvodu válečného nedostatku materiálu.\n\nV roce 1929 byla táborská elektrárna propojena s celostátní rozvodnou sítí.\n\nV roce 1938 bylo při rekonstrukci napájení změněno na dvojvodičové o napětí 1500 V a trolej byla zavěšena na ocelové sloupy.\n\nPůvodně dopravu zajišťovaly dva elektrické motorové vozy od smíchovské firmy Ringhoffer, elektrovýzbroj dodala karlínská firma Křižík (motory navrhoval Fischer-Hinnen). Třetí vůz byl dodán roku 1905, čtvrtý vůz 1908. Od roku 1905 byly tyto vozy označeny M 400.0 (nové označení 401). Nejnovější vůz roku 1939 vyhořel a sloužil jako zdroj náhradních dílů pro ostatní vozy. Podvozky byly použity pro vůz M 410.001, který byl od firem Škoda Plzeň a Královopolská Brno dodán 29. dubna 1941. Tažné vozy měly původně (do roku 1938) dva sběrače vedle sebe, nejprve obloukové, později speciální úzké pantografové. Vůz s pořadovým číslem 003 se dosud zachoval jako muzejní exponát.\n\nVozy s pořadovými čísly 02 a 03 byly vyřazeny v roce 1956. Vůz z číslem 01 byl roku 1971 podroben opravě roku 1973 zrušen. Vůz M 410.001 byl vyřazen a sešrotován v roce 1973.\n\nMotorový vůz měl oddělení 2. třídy pro 10 cestujících a oddělení 3. třídy pro 30 cestujících.\n\nV roce 1931 Škoda Plzeň první dva vozy zrekonstruovala a zmodernizovala, roku 1938 byl zrekonstruován i třetí elektrický vůz.\n\nPozději byly na tuto a vyšebrodskou trať dodány 2 elektrické lokomotivy řady E 423.0 (nové označení 102), z nichž první se dochovala jako muzejní exponát, 4 elektrické lokomotivy E 436.0 (nové označení 103, jedna se dochovala jako muzejní exponát), 4 lokomotivy E422.0 (odvozena od „bobin“, nové označení 100) a 6 lokomotiv E 426.0 (nové označení 113).\n\nDo roku 2010 byly pro osobní vlaky na trati vyhrazeny tři elektrické lokomotivy řady 113, z nichž v běžném turnusu byly využity dvě, třetí byla rezervní. Za lokomotivou byl zapojen jeden vůz řady BDs a jeden vůz řady Bdt. Od grafikonu 2011 (tj. od 12. prosince 2010) je osobní doprava vedena dieselovým pohonem – motorovou soupravou Regionova, některé večerní a ranní vlaky dieselovou lokomotivou (řada 742) s přípojnými vozy řady 010 (Btax). Jako důvod nasazení motorových jednotek byla uváděna úspora času na přepojování lokomotivy v konečných stanicích a zkrácení přestupových časů v Táboře. Pro nákladní dopravu je využívána dieselová lokomotiva společnosti ČD Cargo už od dříve.\n\nZároveň se zavedením jízdního řádu 2013/2014 však České dráhy oznámily, že namísto jednotek Regionova nasadí na trať opět lokomotivy 113 s vozy Btx763. Dráhy toto rozhodnutí odůvodnily tím, že v souvislosti se zrychlením provozu na koridoru mezi Prahou a Táborem vzniká v Bechyni dostatek času na přepřáhnutí lokomotivy na druhou stranu soupravy.\n\nV prosinci 2014 se na trať vrátily Regionovy, které zde jezdily dalších 5 let. Pár ranních a jeden večerní spoj vozily stále lokomotivy 113 s vozy BDtax782 nebo Btx763.\n\nOd nového jízdního řádu 2019/2020 opět jezdí lokomotiva 113 a dva přípojné vozy BDtax782. Nově je doprava na trati posílena, odpoledne v pracovní dny jezdí vlaky každou hodinu, přes léto jezdí každou hodinu denně a celý den. Proto byla nově opravena lokomotiva 113.001-2 a postupně se modernizují i přípojné vozy BDtax782, postupně by jich mělo být zmodernizováno 6, z toho 3 v retro nátěru.\n\n1. září 2007 v 8:12 vykolejil v Táboře na přejezdu nedaleko základních škol v místě s poloměrem oblouku 125 metrů, kde je rychlost omezena do 10 km/h, vlak 28406 z Tábora do Bechyně. Těsně za prvním z přejezdů vykolejil předposlední nápravou poslední podvozek vlaku, patrový vůz řady Bmto. Vlak zastavil až za druhým z přejezdů na němž vykolejila i poslední náprava, 204 metrů za místem vykolejení. Nedošlo k žádnému zranění a škoda byla Drážní inspekcí vyčíslena na 61 040 Kč, z toho 54 640 Kč na voze a 6400 Kč na vlakové cestě. Jedinou příčinou byla závada geometrických parametrů koleje – projektovaná hodnota vzepětí koleje 100 mm byla v místě 2 metry před místem vykolejení překročena o 25 mm, ačkoliv maximální povolená odchylka je jen 20 mm. Žádnou dřívější nehodu s podobnými příčinami Drážní inspekce nezjistila. Od té doby nejsou patrové vozy na trať nasazovány.\n\nNa trati jsou tyto stanice a zastávky:\n\nZ tratě odbočují tři vlečky: Dolina letiště, Staré nádraží a Keramička. Vlečka ke starému nádraží byla ještě v roce 2010 sporadicky využívána. Na vlečce z nádraží Bechyně do areálu výrobce sanitární keramiky LAUFEN CZ, s. r. o. byl ukončen provoz kolem roku 2006.\n\nProdej jízdenek je zajišťován pouze v koncových stanicích, Bechyně a Tábor.\n\n\n"}
{"id": "283658", "url": "https://cs.wikipedia.org/wiki?curid=283658", "title": "Kostel Nanebevzetí Panny Marie a svatého Karla Velikého", "text": "Kostel Nanebevzetí Panny Marie a svatého Karla Velikého\n\nKostel Nanebevzetí Panny Marie a svatého Karla Velikého na pražském na Karlově je původně gotický, barokně přestavěný a doplněný kostel. Je součástí areálu bývalého kláštera augustiniánů kanovníků v Praze na Karlově.\n\nKostel Nanebevzetí Panny Marie a svatého Karla Velikého v Praze na Karlově založil jako součást kanonie augustiniánů kanovníků v rámci velkorysé výstavby Nového Města císař Karel IV., který chtěl těmito svými zakladatelskými počiny pozvednout význam Prahy na úroveň odpovídající hlavnímu městu Římské říše. Odpovídá tomu i značně nezvyklá podoba kostela související s jeho patrociniem. Osmiboký půdorys lodi kostela přímo odkazuje na hlavní stavbu cášské falce Karla Velikého, kostel Panny Marie, který byl postaven na šestnáctiúhelníkovém půdoryse s vnitřním oktogonem. Centrální půdorys kostela je pro gotickou architekturu velmi nezvyklý a zřídka používaný. Dnes ovšem není jasná původní podoba zaklenutí. V úvahu přichází buďto zaklenutí na jednu střední podporu nebo zaklenutí pomocí čtveřice sloupů.\n\nVýznamu kostela odpovídá i jeho zasvěcení Panně Marii jako matce Boží a Karlu Velikému jako obnoviteli Římské říše. Karel IV. rovněž věnoval kostelu vzácnou relikvii, tři zuby Karla Velikého.\n\nVýstavba kostela probíhala od roku 1351. Podílela se na ní dvorská stavební huť Matyáše z Arrasu. Kostel vysvětil roku 1377 arcibiskup Jan Očko z Vlašimi za přítomnosti Karla IV. a jeho syna Václava IV. Kostelní budova však při svěcení patrně nebyla ještě zcela dokončena. Výstavba samotného kláštera trvala zřejmě ještě výrazně déle. Za husitských bouří byl klášter i kostel poškozen a opuštěn. Roku 1498 byl kostel po opravě znovu vysvěcen. V té době byl zřejmě také znovu zakleknut Hansem Spiessem. Z let 1502–1505 pochází také dvě pozoruhodné vitraje.\n\nStávající gotizující klenba však pochází až z roku 1575, kdy byl kostel znovu zaklenut odvážně řešenou kupolí s podvlečenou sítí gotizujících žeber, opatřen novým krovem a krytinou. Klenba bývá, patrně oprávněně, připisována Bonifáci Wolmutovi.\n\nRoku 1603 budovy kanonie poškodil blesk. Kostel byl poté opět opraven a zastřešen. Roku 1676 byla uprostřed lodi chrámu vybudována nedochovaná mariazellská kaple na náklady Bernarda Ignáce z Martinic, patrně dle Orsiho projektu.\n\nStarý úmysl vybudovat při chrámu \"svaté schody\" po vzoru Lateránské baziliky v Římě byl uskutečněn po roce 1704 odkazem hraběte ze Schönnfeldu. Probošt Luňák získal povolení ke stavbě roku 1708. S veškerou výzdobou byla stavba hotova roku 1711. Projekt byl ve třicátých letech 20. století připsán Janu Blažeji Santinimu. Tato teorie byla později podložena dalšími rozbory, přestože dodnes není doložena archivně.\n\nRoku 1735–1740 proběhly úpravy interiéru kostela. Vznikla nová kruchta, umožňující instalaci nových varhan od Bedřicha Semeráda, byla zrušena mariazellská kaple, vznikly nové oratoře, kazatelna a oltáře.\n\n22. dubna 1755 postihl kostel i konvent požár. Zničené střechy byly roku 1756 obnoveny. Roku 1785 byl klášter Josefem II. zrušen a změněn na nemocnici, jejímž účelům dále sloužil. V letech 1871–1873 byla připravovaná výrazná regotizace kostela, která však byla uskutečněna pouze z malé části.\n\nOsmiboká centrální loď gotického kostela je zaklenutá pozdně gotickou cihlovou klenbou s kamennými žebry tvořícími složitější hvězdicový obrazec. Polygonální presbytář je uzavřen šesti stranami desetiúhelníka a zaklenut gotickou žebrovou klenbou. Klenba má šířku 22,8 metrů. Na opačné straně přiléhá k lodi zvonice, která svou výškou výrazně nepřevyšuje výšku lodi. Loď i presbytář jsou zevně zpevněny gotickými opěráky. Celek obíhá výrazná barokní korunní římsa nad níž vystupuje atika z téhož období. Loď, presbytář i věž jsou zastřešeny trojicí barokních kupolovitých střech s lucernami, a vytváří tak charakteristickou malebnou siluetu Karlova.\n\nBarokní je též předsíň a především budova svatých schodů na jižní straně kostela. Okna v prvním patře jsou tvarována gotizujícím způsobem po vzoru tzv. záclonových oken pozdní gotiky. Strukturálních gotismů, ale také prvků je však v této drobné stavbě více a dosti jednoznačně dokládají Santiniho autorství, stejně jako použití dalších, pro tohoto autora typických prvků, jakými jsou výrazně tvarované římsy, pásované pilastry při nároží, konkávně probrané oblouky ambitu vytvářející houpavý rytmus či nezvykle tvarovaná střecha.\nInteriér kostela je vyzdoben barokním štukem a vybaven barokním mobiliářem. Nachází se zde též několik oltářních pláten Jana Jiřího Heinsche. Hlavní oltář je však neogotický z roku 1872. Novogotické jsou též kružby v oknech.\n\nPět novoměstských kostelů, založených Karlem IV. tvoří pravidelný kříž. Severo-jižní rameno tvoří spojnice kostelů sv. Kateřiny a Kostel Zvěstování Panny Marie Na slupi, západo-východní rameno Kostel Nanebevzetí Panny Marie a svatého Karla Velikého a kostel Panny Marie na Slovanech, ramena se protínají v kostele sv. Apolináře.\n\nKe stavbě klenby se vztahuje pověst, podle které stavitel klenby uzavřel k její stavbě smlouvu s ďáblem, aby ji dokončil. Když pak uviděl klenbu, zhrozil se její velikosti. Ve strachu, že se klenba zřítí, podpůrné lešení zapálil a sám se oběsil. Klenba vydržela - ďábel smlouvu dodržel, ale získal stavitelovu duši. Literárně zpracoval tuto legendu např. Alois Jirásek ve Starých pověstech českých. Zfilmována byla v roce 1919 pod názvem \"Stavitel chrámu\" s Rudolfem Deylem st. v roli stavitele.\n\n"}
{"id": "283660", "url": "https://cs.wikipedia.org/wiki?curid=283660", "title": "Klášter augustiniánů kanovníků (Praha)", "text": "Klášter augustiniánů kanovníků (Praha)\n\nBývalý klášter augustiniánů kanovníků v Praze na Karlově je původně gotický, barokně přestavěný a doplněný komplex klášterních budov. Jeho součástí je i Kostel Nanebevzetí Panny Marie a svatého Karla Velikého. Klášter založil král Karel IV. Zrušen byl roku 1785 během církevních reforem Josefa II., dnes v budově sídlí Muzeum Policie ČR.\n\nKanonii augustiniánů kanovníků založil v Praze na Karlově v rámci velkorysé výstavby Nového Města císař Karel IV., který těmito svými zasilatelskými počiny hodlal pozvednout význam Prahy na úroveň, odpovídající hlavnímu městu Římské říše. Tomu odpovídá i značně nezvyklý, osmiboký půdorys klášterního kostela odvolávající se na korunovační kostel v Cáchách a spoluzasvěcení kostela Karlu Velikému jako obnoviteli říše.\n\nZakládací listinu kanonie vydal Karel IV. 18. září 1350. Papež Klement VI. ji potvrdil 22. února 1352. Výstavba však probíhala již od roku 1351. Kostel vysvětil roku 1377 arcibiskup Jan Očko z Vlašimi za přítomnosti Karla IV. a jeho syna Václava IV. Výstavba samotného kláštera trvala zřejmě ještě výrazně déle. Roku 1379 dostali augustiniáni kanovníci povolení vybudovat si místo společného dormitáře též samostatné cely.\n\nZa husitských bouří byl klášter poškozen a opuštěn. Roku 1434 jej město poskytlo soukromému vlastníkovi. Roku 1437 se však kanovníci vrátili a zřejmě i provedli některé opravy. Rozsáhlejší obnova je doložena roku 1498, kdy byl kostel znovu vysvěcen. V té době byl zřejmě také znovu zakleknut Hansem Spiessem.\n\nS prosbou o pomoc se roku 1572 na panovníka obrátil opat Mikuláš Venc, neboť tvrdil, že budovy kláštera \"„nýčko zpustlé jsou“\". Roku 1575 byl mj. proto chrám znovu zaklenut klenbou dochovanou až do dnešních dnů a také opatřen novým krovem a krytinou.\n\nRoku 1603 budovy kanonie poškodil blesk. Kostel byl opět opraven a zastřešen, konvent však nikoli. Navíc byl vypleněn při vpádu pasovských roku 1611, při němž byli také \"„ukrutně zavražděni“\" opat a několik kanovníků.\n\nRoku 1629 byly kanonii vráceny statky, což uspíšilo obnovu. Na konci třicetileté války byl sice areál využit jako vojenská zbrojnice, ale v letech 1653–58 došlo za opata Isidora de Croce k přestavbě a zvětšení budov, patrně dle projektu Carla Luraga.\n28. července 1716 uzavřel opat smlouvu s Františkem Maxmiliánem Kaňkou na výstavbu nové prelatury. Již roku 1719 byla novostavba hotova a obývána opatem. 22. dubna 1755 postihl konvent požár. Zničené střechy byly roku 1756 obnoveny. Roku 1785 byl klášter Josefem II. zrušen a změněn na nemocnici pro nevyléčitelně nemocné.\n\nV letech 1789–91 prošly budovy konventu stavebními úpravami. Další přestavba a modernizace přišla roku 1808. Další úpravy pro potřeby nemocnice se odehrály v letech 1865–66 poté, co přešla do městské správy.\n\nV roce 1948 získalo část prostorů Muzeum hlavního města Prahy jako depozitáře, ale roku 1960 byl tento depozitář zrušen a do objektu se nastěhovalo Muzeum Pohraniční stráže. To se roku 1973 změnilo na Muzeum Sboru národní bezpečnosti a po roce 1990 na Muzeum Policie České republiky, které zde sídlí dosud.\n\nPodoba gotického kláštera není zcela známa. Výrazné relikty gotických konstrukcí však dokládají, že středověkého původu jsou všechny tři křídla kolem rajského dvora. Zbytky zdiva jsou dochovány především v jižním křídle. Byla zde zjištěna řada malých okének v prvním patře a také veliké hrotité okno kaple svatého Karla Velikého, která měla obdélný půdorys a procházela dvěma patry. Je přitom zřejmé, že budovy byly dvojpatrové. Křížová chodba však pouze přízemní. Rozvržení středověkých klášterních budov přitom zřejmě vycházelo z cášského vzoru.\n\nV současné podobě je areál kláštera výrazně ovlivněn barokními zásahy. Návštěvník nejprve vstupuje do parkově upraveného prostranství svíraného ze severu barokní budovou nové prelatury, na západě budovou staré prelatury a z jihu klášterním kostelem tvořeným gotickou osmibokou lodí, z východu navazujícím polygonálním presbytářem a věží na západě. Kostel je zastřešen trojicí výrazných barokních kupolových střech s lucernami. Od jihu přiléhá k lodi kostela barokní budova \"svatých schodů\". Samotné budovy kláštera jsou vsunuty na západ a na prostranství zasahuje jenom malá část jejich východní fasády. Jsou komponovány přesně na ose klášterního kostela. Jejich maximální oddělení od veřejného prostranství symbolicky vyjadřuje oddělenost řeholního života v klauzuře. Klášter tvoří trojice barokně upravených křídel, doplněných čtyřkřídlým ambitem, obíhajícím kolem čtvercového rajského dvora. Fasády klášterních budov jsou velmi prosté a pochází z raně barokní obnovy. Směrem k západu do prostoru bývalé klášterní zahrady pak vybíhá dvojice křídel spíše hospodářského rázu.\n"}
{"id": "283661", "url": "https://cs.wikipedia.org/wiki?curid=283661", "title": "Slovenská řeckokatolická církev", "text": "Slovenská řeckokatolická církev\n\nSlovenská řeckokatolická církev je jedna z východních katolických církví užívajících byzantský ritus. Od 30. ledna 2008 je tvořena třemi slovenskými eparchiemi (metropolitní archieparchií prešovskou a eparchiemi košickou a bratislavskou) a kanadskou Torontskou slovenskou řeckokatolickou eparchií.\n\nPodle sčítání lidu z roku 2001 se k ní hlásilo 219 831 (4,09 %) obyvatel Slovenska. Podle sčítání z roku 2011 to bylo 206 871 věřících (3,83 % obyvatel Slovenska). Počtem věřících je sice na Slovensku podstatně slabší než římskokatolická církev, na druhé straně má na rozdíl od ní nadbytek kněží a je považována za církev sílící. Slovenští řeckokatoličtí biskupové mají vlastní Radu hierarchů a také vytváří společně s římskokatolickými biskupy Konferenci biskupů Slovenska.\n\nV řeckokatolické církvi na Slovensku působí dva mužské a tři ženské řeholní řády. Řád svatého Basila Velkého (baziliáni - vasiliáni) je východní mnišský řád, který je založen na pravidlech sv. Basila Velkého z druhé poloviny 4. století. Dnes na Slovensku vykonává zejména apoštolskou a pastorační práci. Baziliáni mají monastýr v Krásném Brode, v Bukové hôrce, v Prešově a v Trebišově. Druhý řád - Kongregaci Nejsvětějšího Vykupitele (redemptoristé) založil roku 1723 sv. Alfons z Ligouri. Na Slovensku byla v roce 1921 vytvořena jeho východní větev. Redemptoristé konají misie na Slovensku i v Podkarpatské Rusi, organizují pravidelná duchovní cvičení pro rodiny a mládež.\n\nŘád sester sv. Basila Velkého založila sestra sv. Basila Velkého sv. Makrína. Baziliánky pracují ve výchovné sféře - spravují Střední zdravotnickou školu svatého Basila Velkého v Prešově, pracují v sociálních ústavech, organizují letní duchovní setkání mládeže. Kongregace sester služebnic Neposkvrněné Panny Marie byla založena v roce 1892. Jejími zakladateli jsou baziliáni Jeremiáš Lomnický, Cyril Selecký a Jozefáta Michaela Hordaševská. Charismatem této kongregace je „sloužit lidem tam, kde je to nejvíce potřebné\". Cílem činnosti kongregace je výchova dětí a mládeže, pomoc starým, nemocným a opuštěným. Na Slovensku působí i redemptoristky byzantského obřadu. Monastýr mají v Lomnici u Vranova nad Topľou. Jejich posláním je život modlitby (jedná se o kontemplativní řeholi).\n\nK významným světcům nejstaršího období na území Slovenska patří svatí sedmipočetníci a přepodobný Mojsej Uhrín. Další světci pocházejí z období komunistického pronásledování řeckokatolické církve. Papež Jan Pavel II. prohlásil za blahoslavené: biskupa Pavla Petra Gojdiče, řeholníka Metoděje Dominika Trčku, kteří zemřeli mučednickou smrtí v komunistickém vězení, a biskupa Vasila Hopku. K příležitosti 7. výročí vzniku Slovenské republiky bylo na návrh Vlády SR biskupu Pavlovi Petrovi Gojdičovi uděleno státní vyznamenání Pribinův kříž I. třídy in memoriam. 27. ledna 2008 mu bylo uděleno i nejvyšší státní vyznamenání udělované lidem nežidovského původu Spravedlivý mezi národy za záchranu Židů během holokaustu. Na Ukrajině byl blahořečen mukačevský biskup Teodor Romža, pod jehož správu patřil i jižní (dolní) Zemplín.\n\nMezi nejznámější řeckokatolická poutní místa na Slovensku patří např. Ľutina, Klokočov, Krásny Brod, Buková hôrka, Šašová, Čirč, Rafajovce, Litmanová. V roce 2010 byly chrámy Narození Přesvaté Bohorodičky v Žilině, litmanovská hora Zvir a poutnické místo v Ľutině poutem duchovního příbuzenství svázány s bazilikou Santa Maria Maggiore v Římě. Chrámu Zesnutí Přesvaté Bohorodičky v Ľutině a chrámu Sestoupení Svatého Ducha v Michalovcích byl udělen titul basilica minor. V zahraničí jsou známými poutními místy například Máriapócs v Maďarsku a Svatouspenská univská lávra na Ukrajině, kam putuje spoustu slovenských řeckých katolíků.\n\nOficiálním časopisem je řeckokatolický časopis Slovo, který vychází v Prešově. Kromě něj vychází i časopisy Misionár a Blahovistnik. Publikační činnosti se věnuje např. vydavatelství Spolku sv. Cyrila a Metoděje Byzant v Košicích a redemptoristické vydavatelství Misionár. V Prešově má církev teologickou fakultu a kněžský seminář. Řeckokatolická církev má i několik církevních škol. Pro pomoc potřebným provozuje charitu v Prešově a Košicích, provozuje i řeckokatolické centrum pro mladé Bárka v Jurskové Voli a centrum pro rodinu v Sigordě. Práci s Romy se věnuje pastorační centrum Romů v Čičavě. Slovenští řeckokatolíci používají pozdrav \"Slava Isusu Christu! - Slava i vo viki!\" V období svátku Velikonoc se však používá \"Christos voskrese! - Voistinu voskrese!\" a v období svátku Narození Ježíše Krista se zdraví \"Christos raždajetsja! - Slavite jeho!\"\n"}
{"id": "283673", "url": "https://cs.wikipedia.org/wiki?curid=283673", "title": "Rozsocha", "text": "Rozsocha\n\nRozsocha je konvexní (vypuklý) povrchový tvar. Jedná se o okrajový hřbet s jedním či několika vrcholy, který vybíhá z hlavního hřebene hornatiny či vrchoviny.\n"}
{"id": "283676", "url": "https://cs.wikipedia.org/wiki?curid=283676", "title": "Anděl severu", "text": "Anděl severu\n\nAnděl severu (anglicky \"Angel of the North\") je 20 m vysoká skulptura sira Antonyho Gormleye postavená v severovýchodní Anglii u města Gateshead, na místě bývalého uhelného dolu. Její instalace byla dokončena 14. února 1998. Kromě průmyslové tradice regionu má symbolizovat i jeho rozvoj na počátku 21. století.\n\nAnděl severu je jedním z nejznámějších Gormleyho děl, přičemž vystihuje jeho styl. Je zbavená jakýchkoli individuálních prvků, protože cílem je vystihnout podstatu, nikoli jednotlivce. Z tohoto důvodu nemá socha žádný obličej.\n\nAntony Gormley si nejprve vytvořil model v malém měřítku. Stavební inženýři pak podle modelu vytvořili plány budoucí skulptury, přičemž bylo nutné zajistit stabilitu celé konstrukce i její odolnost vůči povětrnostním vlivům. Jednotlivé díly pak vyrobily ocelárny v Hartlepoolu.\n\nSkulptura o výšce 20 m a s rozpětím křídel 54 m je vyrobená z povětrnostně odolné oceli COR-TEN. Váží celkem 224 tun a každé z křídel má váhu 56 tun. Stojí na betonových základech, které jsou zapuštěné 20 m pod terén. Nadzemní ocelová konstrukce je k nim připevněna 52 masivními šrouby o délce 1 m.\n"}
{"id": "283680", "url": "https://cs.wikipedia.org/wiki?curid=283680", "title": "Michael Viktořík", "text": "Michael Viktořík\n\nMichael Viktořík (* 2. prosince 1965 Praha; známý též pod pseudonymem \"Vrtulník Michael V.\" – tato přezdívka odvozena od jeho obdivu k vrtulníkům) je český DJ a hudebník, od roku 1989 působící ve skupině J.A.R.\n\nMichael prožíval mládí v éře komunismu. V té době absolvoval vojenskou základní službu, kde ladil rakouská rádia a tak se blíže seznámil s hudebním směrem rap, kterému \"přišel na chuť\", a který v té době byl pro českého posluchače takřka neznámý.\nTaké je mistrem rapu ČSSR, z roku 1989. Díky tomu se stal jakousi tehdejší celebritou, a měl tu \"čest\" vystupovat jako host v tehdejších pořadech pro mladé, např. TKM (televizní klub mladých).\n\nPřed a krátce po sametové revoluci působil mimo jiné v klubu \"U Holubů\" na pražském Smíchově a ve slavné pražské diskotéce \"Srdíčka\" u nádraží Praha střed. Dne 17. listopadu 1989 v klubu \"U Holubů\" dělal první živé vystoupeni s Romanem Holým a tehdy vznikla skupina J.A.R. Poté vystupoval jako DJ již pouze minimálně kvůli časové absenci a také proto, že prý podle svých slov je \"drahej DJ\".\n\nJe zakládajícím členem skupiny J.A.R. (1989), se kterou vydal sedm alb, v roce 1999 VHS k 10. výročí \"V deseti letí desetiletím\" a v roce 2009 DVD k 20 letům existence skupiny, které obsahuje záznam z narozeninového koncertu ze 17. listopadu 2008 v pražské Lucerně, rozsáhlý dokument o kapele, všechny videoklipy a fotogalerii.\n\nNatočil a vydal tehdy několik rapových singlů. V roce 1999 složil rap a rapoval v písničce Leony Machálkové \"Lásko má, já stůňu\".\n\nOd září 1991 do června 1995 působil jako DJ pražského (chodovského) Radia Golem 90,3 FM, kde měl hlavní vysílací čas plus hitparádu posluchačů Golemiádu, a hitparádu DJů Golemstar, na které se podíleli i jeho kolegové (Milan Kroužil, Patrik Rokl, Jirka Počta, Luděk Formánek, Michal Jirák atd.). A jelikož v té době nebyly mobilní telefony ani e-mail, tak se volalo na pevnou linku ( tehdejší číslo do radia Golem bylo 7950976), nebo posílaly dopisy a korespondenční lístky, které s oblibou Michael četl. Tyto hitparády byly takřka v jeho režii a u posluchačů měly slušný ohlas, stejně jako jeho moderování. Ve středu uváděl Hodinku rapu, kde představoval a hrál na tehdejší dobu top kapely, které na jiných radiích nebyly příliš hojné, kupříkladu N.W.A (Niggaz Wit Attitudes), Public Enemy, The 2 Live Crew, Eric B. & Rakim, Leaders Of The New School, Dereck B. a mnoho dalších, ale i skladby J.A.R.. Zvláště skladba J.A.R.R.A.P. měla zajímavý ohlas, pro svůj na tehdejší dobu necenzurovaný obsah interpretovaný právě \"Michaelem V.\" V pátek uváděl Hodinku techna, kde opět zářily výkvěty technoscény jako Interactive, HolyNoise, Mysteria, Novak.S, Eskimos&Egypt, Rotterdam Termination Source, atd. Dále na radiu Golem měla slušný úspěch i taneční scéna Eurodance, namátkou E-Rotic, Maxx, Dr. Alban, Double Vision, The KLF, Culture Beat atd. Ovšem, jak on sám říká - tyto \"tralalandy\" moc nemusí. Podílel se také na scénáři, režii a vedl rozhovory s nejrůznějšími hosty, rovněž představoval a uváděl začínající umělce za přispění jejich nahrávek. Zajímavé byly i konce vysílání, neboť radio Golem končilo striktně ve 22 hodin, ale když tam byl Michal, zvláště pátky a soboty vždy o kus \"přetáhl\". Zajímavé ještě bylo, když četl dopisy čtenářů, hlavně z řad fanynek, jak dojemně citoval: \"Michale máme tě rády a jsi prostě nejlepší\".\n\nRadio Golem vysílalo v letech 1991-1996, poté zaniklo z důvodu, že v Radě pro televizní a rozhlasové vysílání obdrželo menšinu hlasů. Tehdy se nechal jeden z DJů slyšet, že prý se nehledělo na \"sledovanost\", ale byl tam prý jiný důvod.\n\nOd února 1994 uváděl s kolegou Pavlem Řebíčkem hitparády vysílané v té době téměř celoplošně většími regionálními rádii: \"Malibu Dance Chart Top 20\" (výroba na Radiu Golem, později Bonton), \"Becherovka 15 Dance\" (výroba na Radiu Bonton, později Zlatá Praha) a \"Paegas Twist Top 10\" (výroba na Radiu Zlatá Praha), kde na konci února 2002 přesně po 8 letech zanikla. Na Zlaté Praze měl mimo jiné pořad s DJem Luďkem Formánkem \"Díky Bohu je pátek\", mezi další pořady patřily např.: \"Horečka páteční noci\". Další rádia, kde působil: Radio City, Radio DeeJay, krátce Expresradio a Radio Hey! V současnosti vysílá na Color Music Radiu a Hey Radiu.\n\nV televizi měl tyto pořady:\n\nV návaznosti na tento pořad \"Runway party\",byly později vydány dvě videokazety \"Runway Video\" (1997) a \"Runway Špeky\" (1998) a DVD \"Boží Show\" (2002).\n\nV roce 2006 a 2007 vystupoval v pořadu ČT \"Horečka páteční noci\" a sitcomu \"Klubíkovi\", pro který psal i scénář.\n\nKolem roku 1995 několikrát i zastupoval Terezu Pergnerovou v televizní hitparádě Eso TV Nova.\n\nNa internetových televizích měl show o novinkách ve světě filmu \"MuviBox\" (2008) a \"The Comedy Horror Picture Show\" (2009).\n\nPodílel se i na natočení tří filmů, v roce 1988 Čekání na Patrika, režie : Petr Tuček. Byla to celkem malá a nevýznamná role, celkem se objevil na 7 sekund, a jako DJ řekl : \" A víte co přátelé, já mám nápad. Uděláme si přestávku.\"\n\nDále v roce 1999 snímek \"Eliška má ráda divočinu\" (režie: Otakáro Maria Schmidt). Opět další malá a nevýznamná role hráče na klávesové nástroje v kapele Daniela Nekonečného, mihl se zde cca v pěti záběrech a pronesl jednu kratší větu \"Neurvi si strunu\".\n\nPotom v roce 2002 snímek \"Brak\" (režie: Karel Spěváček). Zde ztvárnil již podstatně větší roli, syna mafiánského bose Miroslava Moravce a \"uklízeče\" Iggyho (paroduje zde \"uklízeče\" z filmu Pulp Fiction). V tomto snímku dostal již větší prostor k interpretování svého typického humoru, protože do role byl autory přímo vybrán po zhlédnutí jeho nahrávek Runway Party.\n\nJeště na stránkách ČT je uváděn jeden film - GENius, krátký hraný film z roku 2003, kde se měl podílet na scénáři, produkci a režii.\n\n\n\n\n\n\n\n\n"}
{"id": "283691", "url": "https://cs.wikipedia.org/wiki?curid=283691", "title": "Marta Gottwaldová", "text": "Marta Gottwaldová\n\nMarta Gottwaldová, rozená Marie Holubová (17. září 1899 Kopřivnice – 28. října 1953, Praha), byla manželkou čtvrtého československého prezidenta Klementa Gottwalda.\n\nMarie Holubová se narodila se jako nemanželské dítě Rosalii Holubové, chudé vdově po čeledínu Augustinu Žitníkovi. Přestože dostala jméno Marie, začala si z neznámých důvodů říkat Marta. Pokoušela se vyučit číšnicí, ale učení nechala a začala pracovat jako služka. Svého manžela poprvé potkala v roce 1919 a již o rok později mu porodila dceru Martu (1920–1998), o niž se musela starat sama, protože Gottwald po svatbě netoužil, i když otcovství přiznal. Žít spolu začali až v roce 1924, vzali se 21. března 1928.\n\nI když Marta Gottwaldová nikdy nevstoupila do KSČ, byla svému manželovi věrnou společnicí a trpěla všechny nepříjemnosti, které plynuly z toho, že její manžel byl komunistickým extrémistou v demokratickém Československu. V listopadu 1938 společně emigrovali do SSSR, kde se Gottwald stal tajemníkem Exekutivy Komunistické internacionály. Po válce se jejím zetěm stal Alexej Čepička, budoucí armádní generál a ministr.\n\nPoté, co se Klement Gottwald po převratu v roce 1948 stal prezidentem, stala se Marta první dámou Československa. Stylem se snažila napodobit svou předchůdkyni Hanu Benešovou, ale vzhledem ke zcela odlišnému zázemí, výchově a v neposlední řadě i nevzhledné, obézní postavě se jí zdaleka nepodařilo dosáhnout její elegance a už vůbec ne obliby a popularity.\n\nZemřela krátce po svém manželovi po závažné nemoci. Její lékař uvedl, že šlo o rakovinu ženských orgánů, ale jiné zdroje uvádějí, že to byl karcinom štítné žlázy, se kterou měla problémy celý život (což bylo hlavní příčinou její pověstné obezity).\n\n\n"}
{"id": "283702", "url": "https://cs.wikipedia.org/wiki?curid=283702", "title": "Leningradsko-novgorodská operace", "text": "Leningradsko-novgorodská operace\n\nLeningradsko-novgorodská operace a následný útok na Pobaltí probíhal za Velké vlastenecké války mezi 13. lednem a 10. dubnem 1944. Sovětským vojskům se podařilo definitivně prorazit blokádu Leningradu a přiblížit se k hranicím Pobaltí. Plánovaný průnik do pobaltských států se jim však nepodařil. \n\nAž do počátku roku 1944 se Němcům dařilo držet blokádu Leningradu. V roce 1943 začalo plánovat sovětské vrchní velení operaci, která by tuto blokádu prolomila, přičemž mělo dojít k útoku až k hranicím Pobaltí. Útok Rudé armády začal v noci z 13. na 14. leden 1944 a hned první den došlo k prolomení fronty. Probíhaly prudké boje, při nichž došlo na obou stranách k velkým ztrátám. 18. ledna došlo k další sovětské ofenzívní vlně a o den později Rudá armáda osvobodila města Petěrhof, Krasnoje Selo a Ropšu, 20. ledna bylo dobyto město Novgorod. 24. ledna 1944 sovětské jednotky obsadily Krasnogvardějsk, čímž byla definitivně ukončena blokáda Leningradu. Dne 1. února dobyli Sověti Kingisepp a pokračovali k Narvě, kde byl spěšně budován německý obranný val. Na něj zaútočily jednotky Rudé armády již 3. února, ovšem opevnění na řece Narvě se ukázalo těžkým oříškem.\n\nAž 12. února se podařilo Sovětům vytvořit předmostí na západním břehu řeky, které postupně rozšiřovali a z něhož začali podnikat nové útoky. Němci však nasadili posily a za pomoci těžkých tanků Tiger se jim podařilo 14. února stabilizovat frontu na Narvě a následně do konce měsíce ledna vytlačit Sověty ze západního břehu řeky. Rudá armáda prováděla v druhé polovině útoky jižním směrem, kde osvobodila města Staraja Russa, Šimsk, Cholm, Solcy, Strugi Krasnije, Dno a Rogačev. V průběhu měsíce února se sovětská blesková ofenzíva změnila v těžké boje, při nichž německá vojska doplněná mezinárodními silami Waffen SS využívala vhodného terénu pro obranu a neumožňovala Rudé armádě další postup. Další prudký nápor sovětských vojsk přišel až 7. března, kdy se město Narva změnila v důsledku mohutné dělostřelecké přípravy a leteckého bombardování v hromadu trosek. Německá vojska včetně holandských jednotek Waffen SS utrpěla značné ztráty. Všechny útoky Rudé armády, které trvaly do začátku dubna však byly s velkými ztrátami odraženy. \nFronta se v této oblasti ustálila až do 7. června 1944, kdy začaly nové útoky na Pobaltí, které byly předzvěstí operace Bagration.\n"}
{"id": "283711", "url": "https://cs.wikipedia.org/wiki?curid=283711", "title": "Ambivalence", "text": "Ambivalence\n\nAmbivalence (z lat. \"ambo\", oba a \"valeo\", platit) je dvojakost nebo dvojznačnost, vnitřní rozpornost nebo rozpolcenost. Do psychologie toto slovo zavedl Eugen Bleuler roku 1910 jako označení pro zvláštní duševní stav, kdy člověk má současně zcela protichůdné pocity - např. sympatie a antipatie nebo lásky a nenávisti zároveň. Podle Bleulera je ambivalence příznakem schizofrenie, v psychoanalýze Sigmunda Freuda se odvozuje od napětí mezi libidem a thanatem a podobně.\n\nAmbivalentní citový vztah jednotlivce k nějakému objektu pak může např. znamenat, že dotyčný člověk příslušnou osobu nebo věc nenávidí a zároveň ji má svým způsobem rád (např. postoj občanů k politice a politikům může mít také mírně ambivalentní povahu, neboť někteří občané mohou mít často pocit, že jim politici někdy výrazně škodí a zase naopak třeba i hodně pomáhají).\n"}
{"id": "283713", "url": "https://cs.wikipedia.org/wiki?curid=283713", "title": "Jiří Lír", "text": "Jiří Lír\n\nJiří Lír (19. května 1923 Pelhřimov – 20. srpna 1995 Praha) byl český herec. \n\nJednalo se o výrazného představitele mnoha drobnějších filmových rolí, výborného estrádního a kabaretního umělce s výrazným komediálním nadáním. Jeho někdejším pelhřimovským spolužákem byl herec Lubomír Lipský. Ačkoliv na divadle se mu hlavní role nevyhýbaly, ve filmu se dlouhodobě etabloval především jako oblíbený a režiséry vyhledávaný herec vedlejších filmových rolí, kterých v českém filmu za svůj bohatý herecký život ztvárnil okolo 180.\n\nSpolečně s bratry Lubomírem a Oldřichem Lipských po druhé světové válce spoluzakládal Divadlo satiry, kde se sešel s mnoha budoucími komediálními hvězdami českého filmu. Mimo jiné zde působil též s Milošem Kopeckým, Stellou Zázvorkovou nebo jiným známým hercem mnoha epizodních filmových rolí s Karlem Effou.\n\n\n\n \n"}
{"id": "283717", "url": "https://cs.wikipedia.org/wiki?curid=283717", "title": "Andělé v Americe (minisérie)", "text": "Andělé v Americe (minisérie)\n\nAndělé v Americe (v anglickém originále Angels in America) je minisérie z produkce HBO z roku 2003. Původem německý režisér Mike Nichols ji natočil podle Pulitzerovou cenou oceněné stejnojmenné divadelní hry Tonyho Kushnera, jenž sám upravil původní text své hry na televizní scénář. \n\nSérie byla oceněna 11 cenami Emmy (z 21 nominací) a pěti Zlatými glóby.\n\nČeská verze HBO ji začala premiérově vysílat 21. prosince 2004. Hlavní hvězdnou trojici představitelů Al Pacina, Meryl Streepové a Emmy Thompsonové, jež ztvárnily i více různých postav, v českém znění namluvil Alois Švehlík, Zlata Adamovská a Simona Postlerová. Minisérie byla nominována i na některá specificky česká ocenění: televizní cenu Elsa a Zvláštní cenu Františka Filipovského za mimořádné dabingové zpracování.\n\nMinisérie se skládá ze dvou částí po třech dílech. První část nese název Milénium se blíží (v originále \"Millennium Approaches\"), druhá část se jmenuje Perestrojka (\"Perestroika\"). Děj se odehrává v polovině 80. let za vlády Ronalda Reagana, kdy v Americe propuká epidemie AIDS, v atmosféře pokrytectví, strachu z odlišnosti a zahanbení. \n\nPrior Walter se svěří svému partnerovi Louisovi, že se nakazil HIV, když mu byl nevěrný. Louis jej dotčeně opustí, ale se zhoršujícím se zdravotním stavem Priora se v něm ozvou výčitky. Jiný homosexuální pár tvoří právník Roy Cohn a jeho kolega Joe Pitt, oba jsou však „nevyoutovaní“, svoji orientaci skrývají. Joe dokonce udržuje asexuální manželství s Harper, která je závislá na valiu a trpí halucinacemi. Cohn zase skrývá svou homosexualitu kvůli kariéře. Roy také onemocní AIDS a nakonec umírá, stejně jako Prior. Louis se pak setká s Joem.\n\n\n"}
{"id": "283718", "url": "https://cs.wikipedia.org/wiki?curid=283718", "title": "Kudu malý", "text": "Kudu malý\n\nKudu malý (\"Tragelaphus imberbis\") je lesní turovitý sudokopytník obývající východní Afriku a zřejmě i jižní část Arabského poloostrova. Jediným poddruhem kudu malého je kudu jižní (\"Tragelaphus imberbis australis\"), který obývá Keňu a Tanzanii.\n\nKudu malý měří v kohoutku kolem jednoho metru a dosahuje hmotnosti 50 až 100 kg. Samci jsou o něco větší než samice. Samci jsou zbarveni šedohnědě, samice jsou kaštanově hnědé se světle zbarvenou břišní částí těla. Obě pohlaví mají na bocích kolem deseti bílých pruhů a dva bílé chomáče chlupů na spodní straně hrdla. Samci mají nevýraznou hřívu a asi 70 cm dlouhé rohy s jedním nebo dvěma krouceními.\n\nKudu malý obývá suché křovinaté a lesnaté oblasti, kde se živí převážně listy, výhonky, větvičkami a různými druhy travin. Aktivní je navečer a v noci, přes den odpočívá v hustém porostu. Samice žijí ve stádech, která nebývají většinou tvořena více jak pěti jednotlivci. Samci žijí samostatně nebo v menších skupinkách, výjimečně se objevují i stáda smíšená. Mezi samci neexistuje téměř žádná hierarchie a k soubojům dochází jen ve výjimečných případech. Průměrná hustota populace zřídkakdy přesáhne jeden kus na km a domovské území většinou nebývá větší jak 6,7 km. Pokud je vyrušen predátorem (lvem, leopardem, psem hyenovitým), dá se po vydání poplašného signálu na prchavý útěk, při kterém dokáže v křovinatém porostu předvádět až 2 m vysoké výskoky.\n\nV období rozmnožování si do sebe samci zaplétávají rohy a snaží se svého rivala přetlačit a položit na zem. Samice se těsně před porodem, který se uskutečňuje po 7,5 až 8 měsíční březosti, odpojuje od stáda a ve vysoké vegetaci porodí jediné mládě, které po narození váží 4 až 7,5 kg. Dospělosti se však dožívá jen 25% narozených mláďat, dalších 50 % mláďat se stává obětí nemocí nebo predátorů. V přírodě se může kudu malý dožít až 15 let.\n\nV současné době je kudu malý podle Červeného seznamu ohrožených druhů (IUCN) zařazen do kategorie druhů závislých na ochraně (Lower Risk Conservation Dependent), za což může především ilegální lov zvláště kvůli rohům a hromadná ztráta přirozeného biomu.\n\nV České republice chová kudy malé Zoologická zahrada Dvůr Králové.\n\n"}
{"id": "283720", "url": "https://cs.wikipedia.org/wiki?curid=283720", "title": "Berto Romero", "text": "Berto Romero\n\nBerto Romero (* 17. listopadu 1974, Cardona, Katalánsko, Španělsko) je španělský komik.\n\nJe členem divadelního souboru El Cansancio (Únava), pracuje jako moderátor v rádiu Flaixbac a pravidelně vystupuje v televizním pořadu Andrey Buenafuenteho na 6. programu španělské televize \"La Sexta\".\n\n"}
{"id": "283725", "url": "https://cs.wikipedia.org/wiki?curid=283725", "title": "Marie Zápotocká", "text": "Marie Zápotocká\n\nMarie Zápotocká, rozená Marie Skleničková (6. prosince 1890 Štěpánov/Kročehlavy – 7. června 1981 Dobříš) byla manželka pátého československého prezidenta Antonína Zápotockého.\n\nPocházela z chudých poměrů, její otec byl hutník a matka v domácnosti. Svého manžela poznala během demonstrace v Kladně. Po delší známosti zjistila, že je těhotná, a v roce 1910 se vzali.\n\nSvého manžela ve všem podporovala a pravidelně jej navštěvovala, když byl ve vězení kvůli pokusu o státní převrat. Oba manželé se stali zakládajícími členy KSČ. Po návratu z vězení se Zápotocký stal generálním tajemníkem strany.\n\nPo přestěhování do Prahy se i ona stala aktivní komunistkou. Po německé okupaci v roce 1939 se pokusili o emigraci do SSSR, ale neúspěšně, a oba manželé skončili v koncentračních táborech (Marie nejdříve v Terezíně a pak v Ravensbrücku), odkud se dostali až po osvobození Rudou armádou.\n\nPo válce se opět angažovali v KSČ a Zápotocký se stal po únorovém převratu předsedou vlády. Ona sama zůstala ženou v domácnosti, ale i tak byla zapálenou komunistkou. Pomáhala při zatýkání Rudolfa Slánského, který byl večer, kdy byl zatčen, se svou ženou na návštěvě u Zápotockých.\n\nKdyž se v roce 1953 dostali manželé na Hrad, oba byli naprosto rozdílní od svých předchůdců. Ona sama si nehrála na dámu jako Marta Gottwaldová a vystupovala přirozeně až familiárně. Svého manžela i na veřejnosti oslovovala „\"táto\"“.\n\nManželova smrt pro ni byla velkou ztrátou, z veřejného života se vytratila, ale KSČ jí zajistila penzi, vilu i řidiče. \n\nDo povědomí veřejnosti se dostala už jen v roce 1968, když nečekaně podporovala Dubčekovy reformy a pak odmítla sovětskou okupaci. Díky postavení prezidentské vdovy však nebyla perzekvována a dožila v klidu mezi blízkými.\n\nV období normalizace se příležitostně účastnila odborářských a vzpomínkových akcí, zejména na Kladensku. Například v prosinci 1969 zaslala pozdravy účastníkům oslav 100. výročí založení odborů. Na slavnostním zasedání ústředního výboru nuceně sjednocených komunistických odborů v dubnu 1970 jí byl udělen čestný zlatý odznak za dlouholetou aktivní práci. V listopadu 1971 byla čestným hostem při odhalení pomníku jejího manžela v Kladně (autorem byl sochař Viktor Dobrovolný) a v říjnu 1973 čestným hostem na „setkání tří generací“, organizovaném Českým svazem žen.\n\nZemřela v červnu 1981 v Dobříši, po pohřbu žehem ve strašnickém krematoriu byla urna s jejím popelem uložena v přilehlém urnovém háji.\n\n\n\n\n"}
{"id": "283729", "url": "https://cs.wikipedia.org/wiki?curid=283729", "title": "Koky", "text": "Koky\n\nKoky (z latinského \"coccus\" a řeckého \"kokkos\") je označení pro bakterie kulovitého tvaru ve světelném mikroskopu viditelné jako kruhy. Průměr bakterií bývá do 1 μm. Podle toho v kolika rovinách se rozmnožují, dělí se na mikrokoky (např. \"Micrococcus\"), stafylokoky (např. \"Staphylococcus\"), diplokoky (např. \"Neisseria\", \"Azotobacter\"), streptokoky (např. \"Streptococcus\"), tetrakoky a sarciny. Mikrokoky se dělí a zůstávají samostatně. Stafylokoky tvoří neurčité kolonie, diplokoky tvoří dvojice buněk, streptokoky tvoří čtveřice buněk v provázcích, tetrakoky tvoří čtveřice buněk ve dvou na sebe kolmých rovinách a sarciny tvoří kolonie a dělí se ve třech na sebe kolmých rovinách. Tvar bakterií je jeden z diagnostických znaků těchto organizmů.\n\nBaktérie koky vyvolávají řadu nemocí a tato nemoc bývá součástí pojmenování. Meningokoky vyvolávají meningitidu (zánět mozkových blan), pneumokoky pneumotomii (zápal plic), gonokoky gonoreu (kapavka), atd.\n\nJedná se o kulovité bakterie s grampozitivním barvením buněčné stěny (např. \"Micrococcus\", \"Staphylococcus\", \"Streptocuccus\", \"Enterococcus\", \"Lactococcus\", \"Leuconostoc\") a bakterie s gramnegativním barvením buněčné stěny (např. diplokoky Neisseria a Azotobacter).\n\n\n"}
{"id": "283732", "url": "https://cs.wikipedia.org/wiki?curid=283732", "title": "Kok", "text": "Kok\n\nKok může být:\n\n\n"}
{"id": "283735", "url": "https://cs.wikipedia.org/wiki?curid=283735", "title": "Iskăr", "text": "Iskăr\n\nÌskăr ( ) je řeka v Bulharsku (Sofie-město, Sofijská, Pernická, Vracká, Plevenská, Lovečská oblast). Je 368 km dlouhá. Povodí má rozlohu 8600 km².\n\nPramení v pohoří Rila a na horním toku protéká Samokovskou a Sofijskou kotlinou. Poté protíná Iskărskou soutěskou horský hřbet Staré Planiny. Na dolním toku protéká Dolnodunajskou rovinou. Ústí zprava do Dunaje.\n\nNejvyšších vodních stavů dosahuje na jaře, zatímco v létě hladina klesá. Průměrný průtok vody v ústí činí 54 m³/s, maximální v některých letech dosahuje až 800 m³/s.\n\nV povodí řeky se nacházejí přehradní nádrže a vodní elektrárny. Na řece leží města Samokov, Mezdra, Červen-Brjag. Řeka protéká východním okrajem hlavního města Sofie.\n"}
{"id": "283744", "url": "https://cs.wikipedia.org/wiki?curid=283744", "title": "Božena Novotná", "text": "Božena Novotná\n\nBožena Novotná roz. Fridrichová (26. února 1910 Letňany – 25. dubna 1980) byla manželkou šestého československého prezidenta Antonína Novotného.\n\nSe svým manželem se znala již od dětství, ale citově se sblížili až později, vzali se v roce 1929. Novotná trávila ale většinu času doma sama se synem – nejdříve kvůli manželově práci pro KSČ, za okupace byl pak uvězněn v koncentračním táboře.\n\nJako manželka vrcholného politika a později i jako první dáma se necítila dobře a vyhýbala se veřejnému životu. Navíc, protože měli manželé všechno zadarmo a ničemu se zvlášť nevěnovali, nevěděla, co si počít s penězi, které její muž vydělával. Ty pak zůstaly \"ležet\", velkou část Novotný po konci své kariéry vrátil do stranické pokladny. Byla tajnůstkářská a často manipulovala jinými lidmi, s lidmi se nepřátelila a velmi nerada vystupovala na veřejnosti.\n\nSmrt jejího manžela ji velice zasáhla a zbytek života prožila v ústraní s pocitem ukřivdění po nuceném odchodu svého manžela z politiky.\n\n"}
{"id": "283745", "url": "https://cs.wikipedia.org/wiki?curid=283745", "title": "Anežka Česká (rozcestník)", "text": "Anežka Česká (rozcestník)\n\nAnežka Česká nebo také Anežka Přemyslovna může být:\n\n"}
{"id": "283759", "url": "https://cs.wikipedia.org/wiki?curid=283759", "title": "Santa Cruz Operation", "text": "Santa Cruz Operation\n\nSanta Cruz Operation (SCO) byl název společnosti zabývající se informačními technologiemi, založené ve městě Santa Cruz, CA. Proslavila se prodejem tří variant Unixu pro procesory architektury Intel x86: XENIX, SCO UNIX (známé později jako SCO OpenServer) a UnixWare.\n\nV roce 1993 koupila SCO dvě menší společnosti a vyvinula produktovou řadu pod názvem Tarantella. Roku 2001 prodala SCO svá práva na Unix a související oblasti společnosti Caldera Systems, ponechala si pouze svou řadu Tarantella a změnila název na Tarantella, Inc.\n\nCaldera byla následně přejmenována na The SCO Group (SCOX podle NASDAQ; nyní SCOXQ.PK), což bylo často příčinou nesprávného rozlišení těchto dvou společností. Zde popisovaná společnost je původní Santa Cruz Operation (NASDAQ: SCO). Přestože se až do roku 2001 mluvilo prostě jen o „SCO“, nyní se někdy rozlišuje „stará SCO“ (nebo „Santa Cruz“) a „The SCO Group“ (SCOX, SCOXQ.PK).\n\nSCO byla založena roku 1978 Dougem Michelsem a jeho otcem Larrym jako poradenská společnost zabývající se portováním Unixu. Roku 1983 koupila firma práva od společnosti Microsoft, aby mohla přenést XENIX (svůj první Unix využívající balíčkovacího systému) na procesory Intel. Xenix byl odvozen z předchozích větví Unixu. V roce 1987 byl Xenix přenesen na procesor Intel 80386. Ve stejném roce předala společnost Microsoft práva na Xenix firmě SCO s tím, že Microsoft bude mít ve společnosti SCO 25% podíl.\n\nRoku 1986 koupila Santa Cruz Operation divizi softwarových produktů britské poradenské firmy Logica a založila svou evropskou centrálu. Ta byla původně vedena Gary Danielsem, Stevem Brophym, Billem Batesonem a Geraintem Daviesem a Peterem Kettlem za Evropu. Tato evropská odnož SCO se prudce rozrůstala a dosáhla okolo 40 % světových příjmů celé společnosti.\n\nV roce 1989 začala SCO vyvíjet SCO UNIX, který byl odvozen z novější větve vývojového stromu systému Unix, verze SYSTEM V Release 3.2. Původní verze SCO UNIX Release 3.2.0 nezahrnovala podporu síťového protokolu TCP/IP nebo grafického protokolu X Window System. Krátce po vydání tohoto základního operačního systému ho SCO přenesla do produktu s názvem SCO OpenDesktop. Díky popularitě architektury x86 se Xenix společně s SCO UNIX staly nejvíce instalovanými operačními systémy na bázi Unix.\n\nFirma SCO se představila veřejnosti na mimoburzovním trhu NASDAQ v roce 1993. Roku 1994 byl vydán SCO MPX, balíček SCO UNIX pro podporu technologie SMP.\n\nRoku 1995 koupila společnost zdrojový kód systému AT&T UNIX od firmy Novell a nakonec se stala poskytovatelem licence pro Unix. Dosáhla tak začlenění důležitých vlastností operačního systému System V Release 4 do svého systému SCO UNIX. Od Novellu také získala systém UnixWare a přejmenovala svůj SCO UNIX na SCO OpenServer. Později mohla firma použít část kódu UnixWaru v dalších verzích systému OpenServer. SCO vydala několik verzí systému UnixWare, zejména v roce 1997 verzi 7.x, která představovala spojení vlastností systémů UnixWare 2 a OpenServer 5.\n\nMezi léty 1997 a 1999 se firma podílela na osvětovém projektu 86open, majícím za cíl sjednotit reprezentaci dat na unixových systémech pro procesory architektury x86.\n\nDo roku 1990 bylo po celém světě 15 000 koncových prodejců, nabízejících svým zákazníkům unixové řešení od společnosti SCO.\n\nDne 2. srpna 2000 oznámila firma SCO, že svá oddělení serverového softwaru a oddělení služeb, stejně jako technologie UnixWare a OpenServer prodává společnosti Caldera Systems, Inc. Prodej byl uskutečněn v květnu roku 2001. Tehdy se Caldera přejmenovala na „Caldera International“ a zbývající část společnosti SCO, divize Tarantella, změnila svůj název na „Tarantella, Inc.“.\n\nV srpnu 2002 byla Caldera International přejmenována na „The SCO Group“, jelikož produkty řady SCO UNIX byly stále silným zdrojem příjmů zejména díky obrovskému množství uskutečněných instalací od roku 1990. Tato skutečnost také brzy odstartovala spory mezi společností SCO a prodejci a uživateli Linuxu.\n\nDne 14. září 2007 vyhlásila společnost The SCO Group bankrot.\n\n"}
{"id": "283762", "url": "https://cs.wikipedia.org/wiki?curid=283762", "title": "Kurýrní služba", "text": "Kurýrní služba\n\nKurýrní služba je služba mající za cíl doručit zásilku na místo určení, jedná se o obdobu poštovní služby. Oproti poštovní službě je značný rozdíl v rychlosti přepravy, která bývá rychlejší, způsobu naložení a v ceně dopravy. Tato doprava umožňuje značnou flexibilitu ve změnách adresy dodání, či v objemu přepravovaného zboží.\n\nKurýrní služba spočívá v okamžitém vyzvednutí zásilky u odesílatele a následně bezodkladné předání zásilky adresátovi.\n\nPočátkem 20. století nebyla běžná poštovní doprava kvalitní. Byla tedy vytvořena síť kurýrů (hlavně vojenských), kteří co nejrychleji doručovali vojenské či diplomatické poštovní zásilky, tedy státně důležité zprávy, nařízení a rozkazy.\n\nV letech 1918 až 1920 byla takto vojenskými kurýry i s pomocí letadel zajištěna doprava zásilek k českým jednotkám a diplomatům na Slovensko, do Francie, Maďarska a Rakouska. Lety byly označovány jako kurýrní. Zásilky byly označeny služebními razítky, někdy i razítkem státní či polní pošty v případě, že část dopravy byla zajištěna jinak, než kurýrem. Celistvosti diplomatické kurýrní služby jsou filatelisty vyhledávany. \n\n\n"}
{"id": "283764", "url": "https://cs.wikipedia.org/wiki?curid=283764", "title": "Pěvec", "text": "Pěvec\n\nPěvec může být:\n\n"}
{"id": "283767", "url": "https://cs.wikipedia.org/wiki?curid=283767", "title": "Kaniv", "text": "Kaniv\n\nKaniv ( ) či Kaněv ( [kaňjef]; ) je město v Čerkaské oblasti na střední Ukrajině, přístav na pravém břehu Dněpru, mezi Čerkasy (cca 80 km) a Kyjevem (130 km). Město je centrem Kanivského rajónu a v roce 2006 zde žilo 25 100 obyvatel.\n\nO Kaněvě je zmínka již v pateriku Kyjevskopečerské lávry (okolo roku 1078). Jeho poloha na Dněpru z něj učinila zastávku na trase z Novgorodu do Byzance.\n\nOd 16. století byl Kaniv součástí Kyjevského vojvodství I. Rzeczpospolité. Roku 1600 přijalo Magdeburské právo. Během kozáckého povstání roku 1648 dobyl město načas Bohdan Chmelnický, při bouři „hajdamáků“ v roce 1768 pak Maksym Zalizňak. Roku 1775 se městečko stalo majetkem posledního polského krále Stanislava A. Poniatowského, který se zde roku 1787 setkal s ruskou carevnou Kateřinou II. Velikou. Jejímu impériu již o 6 let později – po druhém dělení Polska – patřila většina Ukrajiny.\n\nKoncem 19. století mělo město 8855 obyvatel, z toho dvě třetiny tvořili Ukrajinci, třetinu Židé, několik procent pak Rusové a další.\n\nBěhem osvobozovacích bojů 2. světové války probíhala v okolí města tzv. Korsuň-ševčenkovská operace. Roku 1972 bylo naplněno jezero mohutné Kaněvské přehrady (o rozloze 675 km²), jejíž hráz stojí poblíž města.\n\nKaniv je poklidné rajónní město s říčním přístavem a potravinářským, především mlékárenským průmyslem. Železnice sem nebyla nikdy zavedena, je však provozována lodní doprava na přehradě Kanivské vodní elektrárny a s okolím existuje časté autobusové spojení. Je zde muzeum Tarase Ševčenka a lidového umění.\n\n\n"}
{"id": "283770", "url": "https://cs.wikipedia.org/wiki?curid=283770", "title": "Karel Effa", "text": "Karel Effa\n\nKarel Effa, původní jménem Karel Effenberger (23. května 1922 Praha – 11. června 1993 Praha), byl český herec. \n\nJako voják z povolání za 2. světové války sloužil ve Vládním vojsku v období Protektorátu Čechy a Morava, které bylo odveleno do Itálie. Zde posléze zběhl k československým jednotkám bojujícím na straně západních spojenců. Po válce zůstal v armádě v hodnosti četaře, hrál a zpíval dva roky v nově vzniklém Armádním uměleckém souboru Víta Nejedlého. Odtud pak přešel do Divadla satiry, z něj do Divadla státního filmu, odtud pak do Hudebního divadla v Karlíně, z něj si nakrátko odskočil do Divadla ABC, aby se opět vrátil do karlínského divadla. Od roku 1979 byl členem Divadla Semafor.\n\nKarel Effa byl velmi výrazný komediální herec, jenž za svůj život vytvořil 71 menších a epizodních filmových rolí – např. padoucha Pancho Kida v české komedii \"Limonádový Joe aneb koňská opera\", černého Gustava ve známém Zemanově filmu \"Ukradená vzducholoď\", či strážce pokladu v pohádkovém filmu \"Pyšná princezna\". Karel Effa po mnoho let působil jako člen hereckého souboru Československého státního filmu, resp. Filmového studia na Barrandově, zahrál si i v Divadle na Fidlovačce, či v někdejším hudebním divadle v pražských Nuslích, působil i v poválečném Divadle satiry.\n\nKromě vystupování v divadle a ve filmu uskutečnil za svůj život na šest tisíc zájezdových vystoupení, kde uplatnil svůj lidový humor, hru na kytaru a zpěv trampských písní. Celý život také zůstal trampem, jezdil do Brd, často do osady Ztracenka.\n\nV roce 1964 se stal zakládajícím členem \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize.\n\n\n\n\n"}
{"id": "283774", "url": "https://cs.wikipedia.org/wiki?curid=283774", "title": "Streptokok", "text": "Streptokok\n\nStreptokok (\"Streptococcus\") je rod kokovitých grampozitivních bakterií z čeledi Streptococcacae, které charakterizuje řetízkové uspořádání (odtud jejich pojmenování z řeckého στρεπτος – streptos, což znamená ohebný, zkroucený – jako řetěz).\n\nNěkteré bakterie tohoto rodu se u lidí a zvířat vyskytují přirozeně a jsou součástí bakteriální mikroflóry kůže a sliznic, jiné se zase používají v potravinářském průmyslu. Ovšem existují i patologické druhy těchto bakterií, která jsou původci nejrůznějších onemocnění. V dnešní době je známo více než 70 druhů streptokoků širokého spektra různě závažných infekcí.\n\n\nJak u mužů, tak u žen se nachází streptokoky v ústech, hrtanu, kůži a respiračním systému. U žen se pak často vyskytují v pochvě a děloze, což může vést k velkým rizikům pro novorozeně. U mužů se streptokoky mohou vyskytovat v močové trubici, moči, horních cestách dýchacích či ve stolici.\n\nStreptokok do těla proniká sliznicí nosohltanu. Onemocnění začíná horečkou, bolestí v krku, obtížným polykáním, bolestí svalů nebo i břicha. Až z 20 % mohou streptokoky za záněty mandlí a angínu. Mohou však vyvolat i zánět středního ucha, zánět vedlejších nosních dutin, zápal plic, spálu, tzv. pyodermii (hnisavý zánět kůže), revmatickou horečku nebo zánět ledvin.\n\nOdlišné příznaky má Streptococcus agalactiae. Způsobuje invazivní bakteriální infekce novorozenců, těhotných a netěhotných dospělých působením bakterií přímo na buňky nebo nepřímo pomocí toxinů, které uvolňují. U dospělých jsou především postiženy starší osoby (70 let a více), osoby s poruchou imunity, např. diabetici, u nichž se projevuje infekcemi močových cest, pneumonií, endokarditidou a výjimečně i meningitidou. Kolonizace těhotných žen je většinou asymptomatická, někdy se však může objevit zánět amnionu, endometritida nebo genitouretrální infekce s bakteriémií. V šestinedělí navíc může bakteriémie u žen po císařském řezu vést k endokarditidě, meningitidě nebo ke tvorbě abscesů. Streptokokové infekce však nejčastěji převládají u novorozenců, z důvodu nedostatečně vyvinutého imunitního systému. \n\nZdrojem nákazy mohou být jak nemocní lidé, tak i lidé, kteří bacil pouze šíří – tzv. bacilonosiči. Přenos streptokoků je možný např. kapénkově v uzavřených prostorech s vysokou koncentrací osob, pomocí nakažených předmětů, jako jsou špatně umyté sklenice či příbory, nebo při líbání či při sexuálních aktivitách. Asi 3 % mužů mají streptokoky v močové trubici, odkud se mohou přenášet orálním sexem do ústní sliznice.\n\nStreptokok se léčí pomocí antibiotik. Laboratorní kultivace zjistí citlivost na základní typy antibiotik a ty je pak možno předepsat ošetřujícím lékařem. Pro podporu imunitního systému je dobré užívat i bylinné pomocníky jako je echinacea, extrakt z černého bezu nebo rakytníku. V době rekonvalescence se zaměřte na obnovu střevní mikroflóry probiotiky.\n\n\n"}
{"id": "283776", "url": "https://cs.wikipedia.org/wiki?curid=283776", "title": "MAS", "text": "MAS\n\nKombinace písmen M, A a S může mít několik významů:\n\n"}
{"id": "283778", "url": "https://cs.wikipedia.org/wiki?curid=283778", "title": "Karel Kahovec", "text": "Karel Kahovec\n\nKarel Kahovec (* 8. listopadu 1946 Praha) je český zpěvák, hudební skladatel a kytarista.\n\nZačínal jako bigbeatová a rokenrolová hvězda 60. let 20. století, kdy působil jako člen skupin The Matadors a Flamengo, později též jako interpret moderní country hudby ve skupině Country Beat Jiřího Brabce (kde vystupoval vedle hlavní hvězdy tohoto souboru zpěvačky Nadi Urbánkové). V jeho profesionální kariéře mu hlavně ze začátku hodně pomáhala tehdy poměrně proslulá a známá sestra zpěvačka Vlasta Kahovcová, někdejší členka Divadla Semafor a pozdější doprovodná zpěvačka Karla Gotta ve skupině Ladislava Štaidla.\n\nV současné době pokračuje v odkazu svého kamaráda zpěváka Petra Nováka. Hraje a zpívá v obnovené skupině George & Beatovens, se kterou vystupuje od počátku 90. let 20. století.\n\n"}
{"id": "283779", "url": "https://cs.wikipedia.org/wiki?curid=283779", "title": "Karosa B 952", "text": "Karosa B 952\n\nKarosa B 952 je model městského autobusu, který vyráběla Karosa Vysoké Mýto v letech 2002 až 2006, od roku 2003 ale pouze v inovované verzi B 952E. Vůz B 952 je nástupcem typu B 932.\n\nKonstrukčně je autobus B 952 shodný s modelem B 951. Jedná se o dvounápravový autobus s polosamonosnou karoserií. Ta byla sestavena do základního skeletu, poté prošla kataforetickou lázní, olakováním a oplechováním. Teprve poté jsou do vozu montovány další díly. Motor a mechanická převodovka (jediná součástka, která odlišuje B 952 od B 951 s automatickou převodovkou) jsou umístěny za zadní nápravou od firmy Meritor. Přední, tuhou nápravu vyrobila společnost Škoda. Přední i zadní čelo vozu vychází z typu B 932, zadní je však upraveno jakoby useknutím vyboulené části. Díky tomu mohl být prodloužen interiér vozu. Pro cestující jsou určeny čalouněné plastové sedačky; místo pro kočárek se nachází u středních dveří. V pravé bočnici jsou umístěny troje dvoukřídlé výklopné dveře, ty přední jsou užší než druhé a třetí.\n\nOd roku 2003 byly vozy B 952 vyráběny v upravené variantě označené jako B 952E. Ty se od původních vozů odlišují mírně modifikovanou přední maskou a také lepenými okny namísto skel uchycených v gumě.\n\nVýroba vozu B 952 probíhala v od roku 2002 do konce roku 2006, od října 2003 ale pouze ve verzi B 952E.\n\nModel B 952 spolu s typem B 951 nahradil ve výrobě i v dodávkách pro české i slovenské dopravní podniky autobusy B 931 a B 932. Oba typy tak jezdí v mnoha městských autobusových provozech. Díky mechanické převodovce může být B 952 provozován i na příměstských linkách.\n\n\n\n"}
{"id": "283781", "url": "https://cs.wikipedia.org/wiki?curid=283781", "title": "Enrico Pescatore", "text": "Enrico Pescatore\n\nEnrico Pescatore, hrabě z Malty, byl janovský dobrodruh, admirál, kaper, místodržící v Candii a pirát operující ve středozemním moři na počátku 13. století. Jeho skutečné jméno bylo Enrico nebo Arrigo del Castro, či dell Castello, ale byl znám jako Enrico, či Henrico Pescatore (což byla jeho italská přezdívka znamenající „rybář“) popřípadě Pistore.\n\nV roce 1206 hrabě Enrico využil čtvrté křížové výpravy a oslabené byzantské moci a ve jménu Janovské republiky se zmocnil ostrova Kréty. Kréta byla původně jako kořist určena vůdci křížové výpravy Bonifácovi z Montferratu, ale své nároky na ostrov prodal Benátčanům výměnou za Soluňské království na řecké pevnině. Benátčané se rozhodli janovskou invazi z ostrova vytlačit a po několika letech války se jim Enricovy vojáky podařilo vyhnat. Janované si podrželi konterolu pouze nad přístavem Chania.\n\nV roce 1225 byl Enrico se svým loďstvem najat, aby doprovázel německou flotilu galér císaře Friedricha II., která měla převézt císařovu nevěstu, jeruzalémskou princeznu, Jolandu k Friedrichovi.\n\n\n"}
{"id": "283795", "url": "https://cs.wikipedia.org/wiki?curid=283795", "title": "Barbora Braniborská (1464–1515)", "text": "Barbora Braniborská (1464–1515)\n\nBarbora Braniborská známá také jako Hlohovská (30. května 1464, Ansbach – 4. září 1515 tamtéž) byla braniborská markraběnka, hlohovská a krosenská kněžna a manželka českého krále Vladislava Jagellonského. Její označení jako české královny je ovšem sporné, protože manželství nebylo nikdy naplněno a nakonec papežem zrušeno.\n\nBarbora se narodila jako dcera braniborského kurfiřta Albrechta III. Achilla z rodu Hohenzollernů a jeho druhé manželky Anny Saské, dcery saského kurfiřta Fridricha II. Saského a jeho manželky Markéty Habsburské.\n\n11. října roku 1472 byla jako osmiletá v Berlíně provdána za hlohovského knížete Jindřicha XI. Její muž jí písemně potvrdil, že po jeho smrti zdědí jeho knížectví v případě Jindřichovy bezdětnosti. Jindřich zemřel již roku 1476, avšak Barbořino dědické právo bylo napadeno zaháňským knížetem Janem II. Dokonce se tvrdilo, že Jindřich byl Hohenzollerny otráven, aby tak uvolnil cestu jejich dynastie k Hlohovskému knížectví. V následující válce mezi Janem a Hohenzollerny se roku 1480 podařilo zaháňskému knížeti Hlohovsko ovládnout. V roce 1482 pak byl podepsán mír, který Barboře zajišťoval Krosenské knížectví. To však musela podstoupit svým braniborským příbuzným jako náhradu škod, způsobených ve válce.\n\nPo Jindřichově smrti přesídlila na zámek v Krosně Odrzańském, kde žila až do konce života; zámek se od té doby stal \"\"sídlem vdov\"'.\n\nRoku 1476 s Barborou, jíž bylo tehdy jen dvanáct let, ale byla již ovdovělou hlohovskou kněžnou po Jindřichovi XI., uzavřel v Ansbachu sňatek \"per procurationem\" (v zastoupení, jak velela dobová zvyklost) dvacetiletý český král Vladislav Jagellonský.\n\nVladislav svoji choť nikdy nepřevzal, aby ji uvedl do Prahy. Vinu na tom měl zřejmě uherský král Matyáš Korvín. Roku 1476 se zmocnil slezských knížectví a s Hlohovskem, jež zdědila Barbora po svém prvním choti a jež měla přinést věnem českému králi, naložil jako s odumřelým lénem.\n\nVladislav se prý cítil vázán manželským slibem, přesto již počátkem roku 1477 uvažovali jeho rádci o nové vhodné nevěstě. Český král začal usilovat o rozvod, ale papežská kurie, stranící Matyáši Korvínovi, ho celá léta nevyslyšela. To vyhovovalo jak uherskému králi, který v Římě proti Vladislavovi intrikoval, tak Habsburkům, neboť ani ve Vídni, ani v Uhrách si nepřáli spojení Jagellonců s Hohenzollerny. I když se později přece jen císař Fridrich III. Habsburský za Vladislava u papeže přimlouval, neboť pomýšlel na jeho sňatek se svojí dcerou Kunhutou, zůstal Řím neoblomný a papež Inocenc VIII. dokonce roku 1487 králi nařídil, aby svůj sňatek konzumoval. Vladislav neposlechl a Barboru do Čech nepřivedl.\n\nBarbara 25. července roku 1492 zbavila Vladislava všech manželských závazků a souhlasila s rozvodovým procesem v Římě. Důvodem byly její tajné zásnuby s šlechticem \"Konradem von Heydek\". V roce 1493 Barboru její bratři, aby tomuto manželství zabránili, uvěznili v zámku Plassenburg, kde strávila řadu let v izolaci. Manželství s Vladislavem Jagellonským zrušil teprve roku 1500 papež Alexandr VI.\n\nRoku 1490 se Vladislav poté, co se stal po smrti Korvína uherským králem, oženil s Beatricí Neapolskou, dcerou neapolského krále Ferdinanda I. (Ferrante) z nelegitimní větve aragonské dynastie Trastámara a bezdětnou vdovou po Matyáši Korvínovi. Vzhledem k pozdní rozluce Vladislavova manželství s Barborou Braniborskou byl tento sňatek v podstatě neplatný.\n\nV důsledku sbližování Jagellonců s francouzským královským dvorem v roce 1500 začalo se uvažovat o vzájemných sňatcích. Uskutečnil se pouze jeden. 23. března 1502 podepsali Vladislavovi zplnomocněnci svatební smlouvu s Annou z Foix a Candale, dcerou Gastona, hraběte z Candale, a Kateřiny z Foix. Právě až třetí manželka dala Vladislavovi dvě děti: Ludvíka a Annu.\n\nBarbora zemřela 15. září roku 1515, místo její smrti není bezpečně známo. Pochována byla v klášteře v Heilsbronnu.\n"}
{"id": "283800", "url": "https://cs.wikipedia.org/wiki?curid=283800", "title": "Filipova Huť", "text": "Filipova Huť\n\nFilipova Huť () je částí obce Modrava. Nachází se na jižních svazích rozsochy hory Sokol (1253 m), v údolí Filipohuťského potoka, v nadmořské výšce 1093 metrů. Je tak nejvýše položeným sídlem v České republice. V roce 2011 zde trvale žilo šestnáct obyvatel. Z osady se otevírá výhled na bavorskou horu Roklan.\n\nV katastrálním území Filipovy Hutě je také samota Březník.\n\nFilipova Huť vznikla jako osada kolem sklářské huti na duté sklo, kterou založili v roce 1785 Franz Denk a Franz Weber z Horních Hrádků (\"Schlösselwald\"). Jméno dostala po tehdejším majiteli prášilského panství Filipu Kinském. Po dokončení Vchynicko-tetovského kanálu v roce 1800 bylo v osadě postaveno 17 domků pro rodiny dřevorubců. Sklárna zanikla v roce 1820 a další prosperita obce byla plně spojena s dřevařstvím. V roce 1930 ve Filipově Huti žilo 12 Čechů a 488 Němců. Po druhé světové válce byli odtud, stejně jako z ostatních pohraničních obcí, Němci vysídleni.\n\nVenkovská usedlost ev.č. 2 byla v roce 1958 vyhlášena jako kulturní památka – má pozoruhodný a v Česku již málokde dochovaný zvýšený nájezd do stodoly. V osadě stávala čtvercová kaple, která byla v letech 1962–1964 zbořena. Připravuje se její obnova.\n\nVe Filipově Huti je dostupné ubytování v řadě hotelů a penzionů. Osada je nástupním místem na rozsáhlou síť turistických, cykloturistických a běžkařských tras.\n\n\n"}
{"id": "283801", "url": "https://cs.wikipedia.org/wiki?curid=283801", "title": "Aleš Ulm", "text": "Aleš Ulm\n\nPhDr. Aleš Ulm (* 31. ledna 1947 v Praze) je český zpěvák, scenárista, moderátor a televizní dramaturg .\n\nPo roce 1970 byl krátce v angažmá v divadle Rokoko. V současné době působí coby šéfdramaturg České televize, kde má na starosti vysílání zábavných pořadů a soutěží v Centru zábavné tvorby.\n\n\n\n\n\n\n"}
{"id": "283804", "url": "https://cs.wikipedia.org/wiki?curid=283804", "title": "Alexirhoé", "text": "Alexirhoé\n\nAlexirhoé (latinsky \"Alexirhoe\") je v řecké mytologii vodní nymfa, dcera Gráníka, říčního boha. \n\nVypráví se, že svými půvaby a dívčí krásou tak okouzlila trojského krále Priama, že se stala jeho milenkou. Později mu porodila Aisaka, jednoho z padesáti králových synů. Pravda však je, že jiné prameny uvádějí jako Aisakovu matku Arisbé, první manželku krále Priama. \n\n"}
{"id": "283806", "url": "https://cs.wikipedia.org/wiki?curid=283806", "title": "Jim Sclavunos", "text": "Jim Sclavunos\n\nJim Sclavunos je americký bubeník a hudební producent. Spolupracoval s mnoha hudebními skupinami a umělci jako Sonic Youth, Tav Falco's Panther Burns, Lydia Lunch a byl členem 8 Eyed Spy, The Cramps, Nick Cave and the Bad Seeds či Alice Texas. Dlouhou dobu působil na newyorské undergroundové hudební scéně, známé jako No Wave.\n\n"}
{"id": "283811", "url": "https://cs.wikipedia.org/wiki?curid=283811", "title": "Gráníkos (mytologie)", "text": "Gráníkos (mytologie)\n\nGráníkos (latinsky \"Granicus\") je v řecké mytologii bůh stejnojmenné řeky v Mýsii. \n\nJeho dcerou byla vodní nymfa Alexirhoé, o níž se vypráví se, že svými půvaby a dívčí krásou tak okouzlila trojského krále Priama, že se stala jeho milenkou. Později mu porodila Aisaka, jednoho z padesáti králových synů. \n\nJak už to v bájích bývá, jiné prameny uvádějí jako Aisakovu matku Arisbé, první manželku krále Priama. \n\nSamotná řeka Gráníkos je zapsaná v historii tím, že na jejích březích se utkala v roce 334 př. n. l. vojska samotného Alexandra Makedonského s vojsky Persie. Alexandr slavně zvítězil a cestu k dobytí nových území tím otevřel. \n\n"}
{"id": "283813", "url": "https://cs.wikipedia.org/wiki?curid=283813", "title": "Sally Andrewsová", "text": "Sally Andrewsová\n\nSally Andrewsová, nepřechýleně \"Andrews\" (* 1990 ve Wainuiomata, Lower Hutt, Nový Zéland) je novozélandská herečka.\n\nNarodila se ve Wainuiomatě na předměstí Lower Huttu v blízkosti novozélandského hlavního města Wellingtonu. Na divadelních prknech se objevila již ve svých šesti letech, kdy hrála v muzikálu \"Oliver\". Proslavila se však svým filmovým debutem ve snímku \"Královna a já\" (\"Her Majesty\") (2001), ve kterém jako jedenáctiletá ztvárnila hlavní roli dospívající dívky Elizabeth Wakefield. Na dotaz, zda se je Elizabeth v něčem podobná, Sally odpověděla: \"Myslím si, že ona je silnější než já, ale já jsem také snílek.\" John Boonstra o jejím výkonu prohlásil: \"Sally Andrews je jednoduše úžasná\"\n\nPo uvedení filmu \"Královna a já\" účinkovala ještě v televizních seriálech \"Dark Knight\" (2001) a \"The Strip\" (2002) a dětské televizní hře \"Freky\" (2002 a 2003). V roce 2004 byla oceněna za debutový herecký výkon na filmovém festivalu v Palm Beach a téhož roku vyhrála ještě cenu pro nejlepší herečku na filmovém festivalu v kalifornském městě San Diego a cenu pro nové hvězdy na filmovém festivalu v Marco Island. Zároveň byla navržena na ocenění za nejlepší herecké vystoupení v kategorii novozélandských dospívajících, a to za svůj výkon ve filmu \"Královna a já\".\n\n"}
{"id": "283814", "url": "https://cs.wikipedia.org/wiki?curid=283814", "title": "Confusion Is Sex", "text": "Confusion Is Sex\n\nConfusion Is Sex je první studiové dlouhohrající album americké rockové kapely Sonic Youth. Poprvé bylo vydáno v roce 1983. V roce 1995 bylo albu vydáno znovu pod vydavatelstvím Geffen. Obal desky tvoří skica Thurstona Moorea, kterou nakreslila Kim Gordon.\n\nAutorem všech písní je Sonic Youth, pokud není uvedeno jinak.\n\n\n"}
{"id": "283816", "url": "https://cs.wikipedia.org/wiki?curid=283816", "title": "Talent (jednotka)", "text": "Talent (jednotka)\n\nTalent je stará jednotka hmotnosti, užívaná hlavně na Blízkém východě a v Řecku. Její hodnota se silně měnila podle místa i času a pohybovala se v rozmezí zhruba 20 až 40 kg.\n\nByla používána odedávna ve starověku i ve středověku v mnoha zemích Evropy, severní Afriky i Asie, její hodnota se v čase i v geografickém rozložení samozřejmě liší. Ve starověké Babylonie (Asýrie) činila asi 27 kg, ve starověkém Egyptě asi 26 kg. Zde se užívala i hodnota tzv. \"řeckého talentu\", která činila 31,10 kg.\n\nTalent je řeckým názvem talanton, ten mohl činit :\n\n\n\nTalent coby peněžní jednotka pak odpovídal zhruba ceně 25 až 36 kg zlata nebo častěji stříbra – zde ovšem záleží nejen na ceně zlata nebo i stříbra v dané době a na příslušném místě. Celková hodnota jednoho talentu se, jak bylo výše uvedeno, v jednotlivých dobách a různých zemích dost značně lišila. Z tohoto důvodu se vlastně jedná o jednotku neurčité velikosti. Z talentu stříbra se razilo 6 000 drachem a drachma byl denní žold athénského nájemného vojáka.\n\nK talentu, tomuto nesmírně velikému majetku, přirovnal Ježíš z Nazareta ve známém podobenství o hřivnách (Mt 25,14-28) nadání, jež každý člověk dostává a za jehož využití také odpovídá.\n\n\n"}
{"id": "283823", "url": "https://cs.wikipedia.org/wiki?curid=283823", "title": "Vilém I. Pruský", "text": "Vilém I. Pruský\n\nVilém I. Pruský (plným jménem \"Wilhelm Friedrich Ludwig von Hohenzollern\") (22. března 1797, Berlín – 9. března 1888, Berlín) byl pruský král (1861 – 1888) a první německý císař (1871 – 1888). Pocházel z braniborské větve rodu Hohenzollernů.\n\nVilém se narodil jako druhorozený syn pruského krále Fridricha Viléma III. a jeho první manželky Luisy Meklenbursko-Střelické. Jako s druhorozeným s ním nebylo počítáno jako s následníkem trůnu a tudíž měl menší vzdělání v diplomatických záležitostech než jeho starší bratr.\n\nOd roku 1814 sloužil v pruské armádě, kde se projevil jako velmi statečný voják. Pod vedením maršála Gebharda Leberechta von Blüchera bojoval v bitvách u Ligny a Waterloo. Po Napoleonově pádu se jako diplomat účastnil jednání Vídeňského kongresu v roce 1815.\n\nV roce 1840, když zemřel jeho otec, se stal králem Vilémův starší bratr Fridrich Vilém IV. Vilém se stal korunním princem, neboť Fridrich Vilém IV. neměl žádné potomky. Během revoluce v roce 1848 korunní princ Vilém úspěšně rozdrtil povstání, která byla zaměřena proti jeho staršímu bratrovi Fridrichovi Vilémovi IV. Díky tomu si vysloužil přezdívku \"Kartätschenprinz\" (Kartáčový princ).\n\nKonzervativní král Fridrich Vilém IV., starší bratr prince Viléma, se v červenci 1857 vracel z návštěvy císaře Františka Josefa I., když ho postihl záchvat mrtvice a ztratil schopnost mluvit (afasie). Další záchvaty ochromily jeho mozkové funkce, takže nebyl schopen vládnout a jeho bratr princ Vilém se tak stal v roce 1858 regentem. Král Fridrich Vilém IV. pomalu umíral ještě tři a půl roku. Zemřel 2. ledna 1861, nedlouho poté následován svým pobočníkem Leopoldem von Gerlachem. Tím se stává jeho bratr Vilém pruským králem Vilémem I.\n\nPo bratrově smrti se 16. ledna 1861 stává Vilém pruským králem. 18. října toho roku se nechává jako poslední (a zřejmě jen druhý) pruský král korunovat v Königsbergu (Královci).\n\n14. června 1861 byl v Baden-Badenu na krále Viléma spáchán neúspěšný atentát. O rok později jmenoval do funkce kancléře Otto von Bismarcka, který tuto funkci zastával po zbytek Vilémova života. Po svém předchůdci a bratrovi zdědil problematickou otázku sjednocení Německa a rozpor mezi králem a liberálním parlamentem. Vilém byl liberály považován za více politicky neutrálního než jeho bratr Fridrich Vilém IV.\n\nV roce 1864 se společně s Rakouskem účastnil války o Šlesvicko-Holštýnsko. Tyto války Prusko a Rakousko vyhrály a rozdělily si získaná území takto: Holštýnsko získalo Rakousko, Šlesvicko se stalo prusko-rakouským kondominiem a Lauenbursko s titulem vévodství (kterého se musel zříci dánský král) získalo Prusko a král Vilém I. se tudíž stal také lauenburským vévodou. Lauenbursko se poté stalo spolu s Pruskem, kterému plně podléhalo, součástí Severoněmeckého spolku a v roce 1876 bylo plně začleněno jako okres do pruské provincie Šlešvicko-Holštýnsko.\n\nPoté v roce 1866 se král Vilém zúčastnil války proti Rakousku, během které dobyl Holštýnsko a část Čech. Po válce byly Šlesvicko a Holštýnsko připojeny k Prusku. Prusko se stalo vedoucím státem Severoněmeckého spolku, který částečně nahradil po této válce Německý spolek, jenž zanikl. Král Vilém I. se stal prezidentem tohoto spolku.\n\nV letech 1870-1871 se účastnil války proti Francii, která byla vyprovokována Bismarckem vymyšlenou kandidaturou hohenzollernského prince Leopolda na španělský trůn, již však posléze stáhl. Francouzský císař Napoleon III. vyhlásil válku Prusku, ale byl poražen a zajat.\n\nTím byla poskytnuta záminka pro konečné sjednocení Německa pod vládou Pruska. Po francouzské porážce v prusko-francouzská válce byl díky Bismarckově úsilí Vilémovi nabídnut dědičný titul německého císaře.\n\nPřijetí císařského titulu nebylo jak pro krále Viléma, tak pro Bismarcka jednoduché; Vilém I. by raději zůstal pruským králem, protože jako král by byl sám svým pánem, ale jako německý císař by musel být omezeným panovníkem velkého soustátí. Kancléř Bismarck se snažil králi Vilémovi přijetí císařského titulu zpříjemnit, a proto za úplatu poslal předem napsaný dopis bavorskému králi Ludvíku II., jen aby král Vilém přijal hodnost císaře jako předseda spolku z přání německých knížat. Vilém I. nejdříve souhlasil s tím, že přijme jen titul \"Kaiser von Deutschland\" (císař Německa), to však nebylo přijatelné pro jednotlivé německé panovníky a hrozilo mezinárodním konfliktem se státy, jež se sice nacházely na původně německém území, nebyly však členy Německého spolku (Nizozemsko, Rakousko, Švýcarsko atp.). Původně navrhovaný titul \"Kaiser der Deutschen\" (císař Němců), vynořivší se již v revolučním roce 1848 (jako revoluční titul \"z vůle lidu\"), nebyl pro Viléma akceptovatelný s ohledem na jeho demokratické konotace. Jako kompromis byl nakonec zvolen titul v podobě \"Deutscher Kaiser\" (německý císař).\n\nPoté byl konečně 18. ledna 1871 v Zrcadlovém sále ve francouzském Versailles Vilém I. prohlášen německými panovníky za prvního německého císaře. Tím bylo vytvořeno Německé císařství sjednocené Pruskem (krví a železem), které bylo předchůdcem dnešního Německa.\n\nPo celou dobu panování byl Vilém do jisté míry závislý na Bismarckovi, kterého považoval pro Německou říši za nepostradatelného. Během jeho panování bylo na Viléma spácháno několik atentátů.\n\nPo Vilémově smrti 9. března 1888 se císařem stal jeho syn Fridrich III. Ten svého otce přežil jen o 99 dní. Poté na trůn nastoupil Vilémův vnuk Vilém II.\n\nDne 11. června 1829 se v kapli zámku Charlottenburg oženil s princeznou Augustou Sasko-Výmarskou, s níž měl dvě děti:\n\n\nJeho císařské a královské veličenstvo Vilém I./Fridrich III./Vilém II., z Boží milosti, německý císař a pruský král, markrabě braniborský, purkrabí norimberský, hrabě hohenzollernský, svrchovaný a nejvyšší vévoda slezský a Hrabství kladského, velkovévoda dolnorýnský a poznaňský, vévoda saský, vestfálský, engernský, pomořanský a lüneburský, holštýnský a šlesvický, magdeburský, brémský, geldernský, klévský, jülišský a berský, vévoda Vendů a Kašubů, krosenský, lauenburský a meklenburský; lankrabě hesenský a durynský; markrabě horno- a dolnolužický; kníže oranžský, rujánský, východofríský, padernbornský a pyrmontský, halberstadtský, münsterský, mindenský, osnabrücký, hildesheimský, verdenský, camminský, fuldský, nasavský, moerský; hrabě henneberský, markský, ravensberský, hohensteinský, tecklenburský, lingenský, hrabě mansfeldský, sigmaringenský a veringenský, pán Frankfurtu.\n\nNa počest císaře byla pojmenována odrůda jabloně 'Vilémovo' ('Kaiser Wilhelm'). Císař pojmenování povolil s tím že \"\"je to skutečně majestátní jablko.\"\"\n"}
{"id": "283833", "url": "https://cs.wikipedia.org/wiki?curid=283833", "title": "Mazanina", "text": "Mazanina\n\nMazanina nebo mazanice je historický doplňkový stavební materiál. Jedná se o kvalitní hrnčířskou hlínu rozmíchanou s plevami, kterou se často utěsňovaly spáry dřevěných konstrukcí nebo se s ní i celé dřevěné konstrukce nahazovaly jako protipožární ochrana. Také občas tvořila výplně hrázděného zdiva a v interiérech dřevěných budov se často nahazovala na stěny a na ní se pomocí tzv. pekování (tj. vytvoření sítě jamkovitých vrypů špičatým nástrojem za účelem dobrého spojení nové omítkové vrstvy s podkladem) nahazovala omítka. Používala se i ve zděných stavbách např. jako ochrana před zatékáním na stropech sklepů pod volným prostranstvím. Archeologové její pomocí určují zánik historické stavby (např. hradu či tvrze) požárem – pokud byla při stavbě budovy použita, tak se v případě požáru vypálila a vypálená mazanice zůstává na místě takto zaniklé budovy.\n\n"}
{"id": "283834", "url": "https://cs.wikipedia.org/wiki?curid=283834", "title": "Ryzlink rýnský", "text": "Ryzlink rýnský\n\nRyzlink rýnský (zkratka RR, německy \"Rheinriesling\", název dle VIVC \"Riesling Weiss\", nejčastěji nazývaný pouze \"Riesling\") je starobylá, velmi ceněná moštová odrůda révy vinné (\"Vitis vinifera\"), určená k výrobě kvalitních bílých vín. Předpokládá se, že pochází z území dnešního Německa, konkrétně z údolí řeky Rýn. Kromě názvu \"Ryzlink\" tato odrůda nemá nic společného s odrůdou \"Ryzlink vlašský\". Dle posledních genetických výzkumů lze v rodokmenu odrůdy \"Ryzlink rýnský\" objevit odrůdy \"Gouais blanc\" (\"Heunisch\") a \"Tramín červený\".\n\nRéva vinná (\"Vitis vinifera\") odrůda \"Ryzlink rýnský\" je jednodomá dřevitá pnoucí liána, dorůstající v kultuře až několika metrů. Kmen tloušťky až několik centimetrů je pokryt světlou borkou, která se loupe v pruzích. Úponky révy jsou krátké až středně dlouhé, umožňují této rostlině pnout se po pevných předmětech. Růst je středně bujný až bujný, s polovzpřímenými až poléhavými letorosty. Včelka je zelenavě bělavá, výrazně ochlupená, okraje má jemně načervenalé. Vrcholek letorostu je otevřený, velmi silně bíle vlnatě ochmýřený, bělavý s bronzovým nádechem, takřka bez antokyaninové pigmentace. Internodia a nodia jsou zelená, na osluněné straně hnědočerveně pruhovaná, takřka lysá, pupeny jsou slabě až průměrně pigmentované antokyaniny. Mladé lístky jsou zelenožluté s bronzovými skvrnami, takřka bez antokyaninové pigmentace, slabě až průměrně bíle vlnatě ochmýřené. Jednoleté réví je žlutavě až kaštanově hnědé, po celé délce žlábkovitě tečkované, eliptického průřezu, raně a dobře vyzrává. Zimní pupeny jsou menší až středně velké, zahrocené.\n\nList je středně velký, tvar čepele je pětiúhelníkový nebo okrouhlý, pětilaločnatý se středně hlubokými horními bočními výkroji, výkroje jsou otevřené, ve tvaru „U“. Vrchní strana čepele listu je středně silně puchýřnatá, zdrsnělá, zvlněná a značně tuhá, je světleji zelená, někdy má jemný bronzový nádech, spodní je středně hustě chloupkatá. Řapíkový výkroj je lyrovitý, většinou uzavřený s průsvitem, někdy otevřený, řapík je středně dlouhý, většinou kratší, než medián listu, mírně narůžovělý, stejně jako žilnatina listu v okolí napojení řapíku. Listy se na podzim barví do žluta.\n\nOboupohlavní pětičetné květy v hroznovitých květenstvích jsou žlutozelené, samosprašné. Plodem je malá až středně velká (11-15 mm, 1,2-1,4 g), kulatá až oválná, někdy zploštělá bobule, která je žlutozelená až zlatožlutá (vzácně se nachází též forma či mutace růžová), při přezrání hnědorezavě skvrnitá. Bobule jsou nejednotné velikosti. Slupka je pevná, středně silná, průměrně ojíněná, dužina je řídká, šťavnatá, nezbarvená, neutrální až jemně aromatické chuti, s 2-4 semeny. Stopečka bobule je krátká, obtížně oddělitelná. Na vrcholu bobule je černá tečka po blizně. Semeno je světle hnědé, hruškovitě kulovité, zobáček je krátký, tlustší. Hrozen je malý až středně velký (8-14 x 6-8 cm, 80-110 g), válcovitý až válcovitě-kuželovitý, hustý a kompaktní, někdy s dvěma křidélky, s krátkou (do 3 cm), průměrně lignifikovanou stopkou.\n\n\"Ryzlink rýnský\" je starobylá, pozdní moštová odrůda vinné révy (\"Vitis vinifera\"), pocházející z údolí horního toku Rýna. Dle výsledků genetických analýz (Ferdinand Regner, HBfWO Klosterneuburg, Rakousko) se u této odrůdy v profilu nechají vystopovat znaky tří odrůd. Pravděpodobně posledním partnerem při spontánním křížení byla odrůda \"Gouais blanc\" (\"Heunisch\"), ta dala Ryzlinku vitalitu a vysoký potenciál kyselin. Druhým partnerem byl spontánní kříženec odrůdy \"Tramín červený\" s některou z autochtonních odrůd z údolí Rýna, která má blízko k divoké révě \"Vitis vinifera ssp. sylvestris\" a mohla být z této révy vyselektována usazeným germánským obyvatelstvem, po tomto kříženci zdědil Ryzlink své kvalitativní znaky. Tramín přinesli do údolí Rýna patrně již Římané, druhá, neznámá odrůda vylepšila potenciál Ryzlinku především odolností vůči mrazu a dala mu do vínku i malý rozměr bobulí.\n\nPěstování Ryzlinku v oblasti horního toku Rýna je možné doložit od roku 1435 (zmíněna z Rüsselsheimu), odtud se dále šířila do údolí Mosely a do všech vinařských oblastí Německa. Zpočátku byla pěstována ve smíšených výsadbách, kde nemohly vyniknout její jedinečné vlastnosti hlavně proto, že hrozny této pozdní odrůdy bývaly sklízeny spolu s ostatními, tedy předčasně. Teprve v 18. století byl odhalen vysoký potenciál této odrůdy, víceméně náhodně. Roku 1775 přivezl kurýr do benediktinského kláštera v Johannisbergu v Porýní s velkým zpožděním povolení ke sběru hroznů od převora tohoto řádu, který sídlil ve Fuldě. Mniši v Porýní čekali trpělivě na povolení, přestože již velká část hroznů byla napadena ušlechtilou plísní šedou. Při sklizni pak zpracovali zdravé hrozny odděleně od hroznů napadených. Jaké bylo jejich překvapení, když z hroznů napadených botrytidou vznikl ten nejlepší Ryzlink.\n\nNejvětší souvislé vinice o odrůdou \"Ryzlink rýnský\" jsou dnes v Německu v oblasti Mosely, ale odrůda se pěstuje na velkých plochách ve všech zdejších vinařských oblastech, roku 2007 byla vysazena na 21.722 hektarech, tedy na 22 % veškeré plochy vinic.\n\nDnes se RR pěstuje po celém světě a je řazen mezi nejkvalitnější odrůdy pro výrobu bílých vín. Nejvíce jsou ceněny vyšší kvalitativní třídy vín přívlastkových. Tradičními oblastmi pěstování jsou kromě Německa ještě Francie (3.480 ha roku 2007, hlavně v oblasti Alsaska a Moselle), Rakousko (roku 2007 na 1.863 ha), Lucembursko (roku 2008 na 159 ha), Austrálie (roku 2007 na 4.432 ha), ale též například Moldavsko (roku 2007 na 2.400 ha), Nový Zéland (917 ha roku 2008), USA atd., roku 1999 se Ryzlink pěstoval na cca 60.000 ha.\n\nVe Státní odrůdové knize České republiky je odrůda zapsána od roku 1941, od tohoto roku je zapsána též v Listině registrovaných odrůd na Slovensku. Některé prameny uvádějí, že Ryzlink k nám dovezl již Karel IV, ale pravděpodobnější je, že zde byl rozšířen řádem Svatého Benedikta v 17. století.\n\nV České republice se pěstuje v Čechách a na jihu Moravy, v údolí kolem řek, na Bzenecku, na Znojemsku a ve Slovácké podoblasti v Podluží a v okolí Strážnice. Ryzlink tvořil kolem roku 1935 asi 13 % rozlohy všech vinic, roku 1999 asi 5 % a v roce 2010 již 7,3 % rozlohy vinic. Průměrné stáří vinic této odrůdy činilo roku 2010 asi 17 let. Na Slovensku se pěstuje na 860 ha, představujících 5,7 % plochy vinic. Od roku 1985 je povoleno pět klonů : PO-27/5, VP-20/9, PO-90/12, VP-23/9 a PO-89/12. Udržovateli odrůdy v ČR jsou Ampelos-Šlechtitelská stanice vinařská Znojmo, Ing. Alois Tománek, Ing. Miloš Michlovský, Šlechtitelská stanice vinařská Polešovice a ŠSV Velké Pavlovice.\n\nNázev odrůdy je odvozen od německého podstatného jména „Verrieselung“, v překladu „sprchávání“, toto slovo vychází ze slovesa „rieseln“. Občas se setkáváme se zvláštním označením „Klingelberger“, tento název je odvozen od slova \"Klingelberg\" (Zvonová hora), což je staré označení pro nejvyšší část parcely Schlossberg, nacházející se v obci Ortenberg, oblast Ortenau v německém Bádensku, která je pověstná kvalitou svých ryzlinků.\n\nDalší, lokálně používaná synonyma odrůdy \"Ryzlink rýnský\" jsou : \"Рислинг, Рислинг рейнский, Белый Рислинг, Рейнрислинг, Рислинок\" (vše Rusko), \"Beregi Riesling, Beyaz Riesling, Biela Disuca Grasiva, B. Grasevina, Dinca Grasiva Biela, Edelriesling, Edle Gewuerztraube, Feher Rajnai, Gentil Aromatique, Gentile Aromatique, Gewürzriesling, Gewürztraube, Graefenberger, Graševina\" (Chorvatsko), \"G. Rajnska, Grauer Riesling, Grobriesling, Hochheimer, Johannesberger, Johannisberg, Johannisberger, J. Weisser, J. Riesling, Karbacher, K. Riesling, Kastellberger, Kis Rizling, Kleigelberger, Kleiner Riesling, Kleinriesler, Kleinriesling, Klingelberger\" (Ortenau, Baden), \"Krauses, K. Roessling, Lipka, Mosel Riesling\" (Kanada), \"Niederlaender, Oberkircher, Oberlaender, Petit Rhin, P. Riesling, Petracine\" (Francie), \"Pfaelzer, Pfefferl, Piros Rajnai Rizling, Pussilla, Raisin Du Rhin, Rajinski Rizling, Rajnai Rizling\" (Itálie), \"Rajnai Rizling Feher\" (Maďarsko), \"Rajnski Ruzling, Rano, Reichsriesling, Reissler, Remo, Rendu, Reno\" (Itálie), \"Renski Rizling, Rezlik, Rezlin, Rezling, Rezlink, Rhein Riesling, Rheingauer, Rheinriesling\" (Rakousko, Německo), \"Rhiesling, Riesler, Riesling ..…Bianco, Blanc, De Rhin, Echter Weisser, Edler, Gelb Mosel E43, Giallo, Grosso, Gruener Mosel, Mosel, Rajnski R2 a VCR 3\" (Chorvatsko), \"Reinskii, Renano\" (Itálie, Španělsko), \"Rhenan\" (Španělsko), \"Rhine\" (Kypr), \"Weisser, White ….., Rieslinger, Rieslingtraube, Rislinenok, Rislinok, Rizling Linner, R. Rajinski, R. Rajnai, R. Rajnski, R. Reinskii, R. Rynsky, Roessling, Roháč, Rossling, Rosslinger, Ruessel, Ruessling, Russel, Ryn-Riesling, Ryňák, Starosvětské, Starovetski\" (Slovinsko), \"Szagos Rizling\" (Maďarsko), \"Szuerke Rizling, Uva Pussila, Vörös Rizling\" (Maďarsko), \"Weisser Kleiner Riesling, White Riesling\" (Kanada).\n\nMutací odrůdy \"Ryzlink rýnský\" je odrůda \"Ryzlink červený\" (\"Riesling Rot\"), velmi vzácně pěstovaná i v České republice a dále dvě takřka vymizelé odrůdy \"Riesling Blau\" a \"Riesling Schwarzblauer\". V Německu a ve Francii je registrován též tetraploidní klon odrůdy, zapsaný v katalogu odrůd VIVC jako samostatná odrůda.\n\n\"Ryzlink rýnský\" je pro svou nespornou kvalitu velmi oblíbeným partnerem při šlechtění bezpočtu nových odrůd. Jako mateřská odrůda je základem takových odrůd, jako například \"Ehrenfelser\", \"Johanniter\", \"Manzoni Bianco\", \"Müller-Thurgau\", \"Rieslina\" atd.\n\nOtcovskou odrůdou, tedy opylovačem, byl například při šlechtění odrůd \"Aurelius\", \"Kerner\", \"Misket Varnenski\", \"Rieslaner\", \"Scheurebe\" atd.\n\nPři komplexním šlechtění se podílel též například na odrůdách \"Albalonga\", \"Bacchus\", \"Breidecker\", \"Goldriesling\", \"Merzling\", \"Perlriesling\", \"Primera\", \"Ruling\", \"Arnsburger\" atd.\n\nPlodnost dřeva je 87 %, průměrný počet hroznů na výhon 1,2-1,6 (2). Při jednostranném přehnojení dusíkem a draslíkem trpí často fyziologickým vadnutím třapiny. Proti poškození zimními i jarními mrazy je odrůda mírně nadprůměrně odolná, až do -23 °C. Opadavost květů, tedy sprchávání, které dalo odrůdě název, se dnes se řeší selekcí neopadavých klonů. Podnože se používají především SO-4, T 5C, 125 AA. Podnož K 5BB pouze pro málo výživné, vlhčí půdy, velké tvary a ekologické vinohradnictví. V žádném případě nevysazovat na bujných podnožích při intenzivním hnojení do dobrých půd, neboť sprchává. Používá se vysoké i střední vedení s dlouhým řezem na tažně, zatížení 8 až 12 oček na m2. Hodí se však i na velké kordónové tvary s řezem na střídavé čípky a dlouhá kordónová ramena, v dostatečně vlhkých půdách. Výnos je pravidelný, středně vysoký, 8-11 t/ha, cukernatost bývá 16 až 20 °NM, obsah kyselin 10 až 14 g/l.\n\nVegetační cyklus odrůdy trvá 148-160 dní při sumě aktivních teplot\n(SAT) 2896 °C. Doba rašení oček je středně pozdní (ve 3. dekádě dubna), kvete ve druhé dekádě června. Zaměkání bobulí začíná ve 3. dekádě srpna, sklizňová zralost u nás v polovině až koncem října.\n\nPlíseň šedá (\"Botrytis cinerea\") napadá bobule většinou až při přezrávání, ale třapina bývá napadána častěji, vyskytuje se však i při vlhkém počasí v době zrání. Odolnost proti plísni révové (\"Plasmopara viticola\") a černé skvrnitosti (\"Phomopsis viticola\") je střední, odrůda je napadána spíše padlím révovým (\"Uncinula necator\"). Vyskytují se více svinutka, roncet, lemování žilek (grapevine veinbanding) a mělnická mozaika (grapevine Melnik mosaic). Odrůda je vyhledávána obaleči.\n\nOdrůda je vhodná k pěstování v chladnějších oblastech, ale vyžaduje ty nejlepší polohy jižně exponovaných, slunečných svahů do 220 m n. m. Na půdy tak vysoké nároky nemá, ale nesnáší vyšší obsah vápníku a velmi těžké, studené, jílovité půdy. Dobře využívá půdy na kamenitých svazích, daří se jí i na skalnatých, suchých svazích. Sucho snáší dobře. Zejména v polohách, kde se vytváří podzimní mlhy, bývá ryzlink napaden ušlechtilou plísní \"Botrytis cinerea\". Hrozny bývají sklízeny zpravidla později, koncem října až začátkem listopadu, v příhodných podmínkách se sklízí i později pro výrobu ledových vín.\n\nRR je předurčený k výrobě kvalitních odrůdových vín, nesoucích jasný odraz ,terroir“. Předpokladem je vynikající zdravotní stav hroznů a aromatická zralost. Mošt se nechá spontánně prokvasit při 18-22 °C, vína ze spontánního kvašení mají pomalejší vývoj chuťových a aromatických látek, ale poskytují vysokou kvalitu extraktu, chuti a vůně. U vyšších přívlastků je možno použít technologii s využitím čistého kmene kvasinek a kvašení při běžných teplotách. Důležitá je práce se zbytkovým cukrem, aby se předešlo vysokému obsahu alkoholu a byla dosažena harmonie chutě a vůně. V chuti vín RR hraje velkou roli kyselina a její zralost. Nejtypičtěji se „ryzlinkový fenomén“ projevuje ve zralých, suchých, kabinetních vínech. Ve vyšších stupních přívlastkových vín je postupně onen fenomén překrýván narůstajícím tělem vína, případně tóny zralosti pocházejícími z napadení ušlechtilou plísní. Taková vína jsou jistě neméně zajímavá a přinášejí jiný druh požitku.\n\nTypická vína RR jsou světle zelenožlutá, s přibývající zralostí se objevují zlatavé odstíny, u výběrů z bobulí až jantarové tóny. Široká škála vůní podle půdního typu a ročníku, po ovocných plodech, ale i kořenité, minerální zemité i kouřové, květinové, typická vůně je po lipovém květu, může být i muškátová, broskvová nebo jako luční květy, z příliš horkých lokalit může zavánět petrolejem a kerosinem, to když je většina bobulí vlivem slunce hnědavě zbarvena. Chuť přechází od ocelové kyseliny v nezralých ročnících přes příjemně peprně kořenitě říznou až po svěže zralou, která je nezbytnou součástí velkých vín výborných ročníků a současně oporou tvorby buketu a chuťových látek lahvové zralosti. Ve vůni a chuti můžeme hledat broskev, zelené i žluté jablko, pomeranč, citronovou kůru, kdouli a u měkčích vín i meruňku nebo ananas, ale i med, marcipán, mandle a hrozinky, minerály, květ mučenky, lipový květ. Chuť je zvýrazněna pikantní kyselinkou, někdy i vyššími a delikátními aromatickými látkami, jež zaujmou nevtíravým a přece dlouho trvajícím vjemem.\n\nOdrůda je považována za nejkvalitnější odrůdu severních vinohradnických oblastí, má vyšší nároky na polohu. O vínu RR se říká, že je to víno králů a král vín. Víno dosahuje vynikající jakosti, pokud jsou hrozny sklizeny koncem října až začátkem listopadu, protože se aromatické látky vyvíjí především při střídání nižších nočních teplot se slunečnými dny. Poskytuje ve všech jakostních stupních vína s přívlastkem, především však kabinet a pozdní sběr. Výběr z hroznů a výběr z bobulí dává jen v nejlepších letech a při cílené agrotechnice, ale lze se setkat i s víny ledovými. Vhodnost vín RR k dlouhodobé archivaci je známá. Ležením v láhvi vína dosahují špičkové zralosti, mohou se však objevit postupně intenzívnější tóny petrolejové.\n\nJakostní vína RR jsou vhodná k tučnějším masitým pokrmům a uzenému, k lehké úpravě ryb a drůbeže. Sladké výběry jsou vhodné k dezertům, kabinety ke studeným předkrmům a telecímu masu, pozdní sběry k pstruhům a rybám v různých úpravách.\n\n"}
{"id": "283838", "url": "https://cs.wikipedia.org/wiki?curid=283838", "title": "No wave", "text": "No wave\n\nNo wave je hudební a umělecký směr, který vznikl v sedmdesátých letech 20. století v New Yorku a postupně se vytratil během následujících osmdesátých let. Pojmenování no wave (doslova „Žádná vlna“) označuje jakýsi protějšek proudu new wave („nová vlna“). Typickými představiteli no wave může být mnohostranná umělkyně Lydia Lunch či americká rocková kapela Sonic Youth.\n\n\n\n"}
{"id": "283839", "url": "https://cs.wikipedia.org/wiki?curid=283839", "title": "Podkmen", "text": "Podkmen\n\nPodkmen (\"subphylum\") je taxonomická kategorie mezi kmenem a třídou (nebo supertřídou). U rostlin je obdobným termínem pododdělení. Příkladem jsou podkmeny členovců, například korýši. \n"}
{"id": "283840", "url": "https://cs.wikipedia.org/wiki?curid=283840", "title": "Sátpurá", "text": "Sátpurá\n\nSátpurá (hindsky a maráthsky सातपुरा, \"Sátapurá,\" gudžarátsky સાતપુરા પર્વતમાળા, \"Sátapurá parvatamálá,\" anglicky \"Satpura Range)\", doslova „sedm záhybů“, je pohoří ve střední Indii. Táhne se západovýchodním směrem. Zvedá se ve východním Gudžarátu nedaleko pobřeží Arabského moře a pokračuje na východ přes Maháráštru, Madhjapradéš a Čhattísgarh. Spolu s paralelním pohořím Vindhja na severu oddělují Indoganžskou nížinu v severní Indii a Pákistánu od Dekánské plošiny na jihu. Severní svahy Sátpury odvodňuje řeka Narmadá, která teče příkopem mezi Vindhjou a Sátpurou na západ do Arabského moře. Jižní svahy západní části pohoří odvodňuje řeka Tápí. Střední a jihovýchodní část, kde na Sátpuru navazuje Dekánská plošina, patří do povodí řeky Gódávarí, která směřuje do Bengálského zálivu. Nejvýchodnější část pohoří odvodňuje řeka Mahánadí. Východní konec Sátpury přechází do kopců na plošině Čota Nágpur. Geologické podloží tvoří z velké části vyvřeliny. Nejvyšší hora Dhúpgarh (1350 m) se nachází ve střední části pohoří zvané Mahádev a je současně nejvyšší horou Madhjapradéše.\n\nSátpurá byla původně hustě zalesněna. Větší část lesů již byla vykácena, ale stále zde ještě některé významné porosty zbývají. Tyto enklávy poskytují útočiště některým indickým velkým savcům, včetně tygra \"(Panthera tigris),\" gaura \"(Bos gaurus,)\" dhoula \"(Cuon alpinus),\" medvěda pyskatého \"(Melursus ursinus),\" antilopy čtyřrohé \"(Tetracerus quadricornis)\" a antilopy jelení \"(Antilope cervicapra).\" Východní část pohoří je bohatší na srážky a spolu s Východním Ghátem tvoří ekoregion Vlhké opadavé lesy východních vrchovin. Sezónně suchá západní část patří spolu s údolím Narmady a západní Vindhjou do ekoregionu Suché opadavé lesy údolí Narmady.\n"}
{"id": "283843", "url": "https://cs.wikipedia.org/wiki?curid=283843", "title": "Herrmann &amp; synové", "text": "Herrmann &amp; synové\n\nHerrmann & synové je pražské nakladatelství zaměřené především na malonákladovou společenskovědní literaturu, zejména filosofickou. \n\nNakladatelství bylo založeno v roce 1990 Aramem Herrmannem a Arnoštem Štědrým s cílem vydávat učební literaturu k probíhajícím vysokoškolským kursům filosofa Miroslava Petříčka. Ediční plán se pak rychle rozšířil na další současné filosofy a teology (Zdeněk Kratochvíl, Milan Balabán) a jeho hlavním profilem se staly edice a reedice odborných publikací, zaměřených na starověké a raně křesťanské filosofické myšlení a zahrnujících též celou řadu bilingvních textů (Hérakleitos, Empedoklés, Corpus Hermeticum).\n\nVedle odborné literatury vydává nakladatelství též malonákladovou krásnou literaturu. Z této části produkce jsou hodny zmínky četné překlady francouzské avantgrady (Antonin Artaud, Alfred Jarry aj.), ale také edice méně známých českých autorů (Josef K. Šlejhar, Roman Neruda).\n\n"}
{"id": "283847", "url": "https://cs.wikipedia.org/wiki?curid=283847", "title": "Vodoznak", "text": "Vodoznak\n\nVodoznak může označovat některý z těchto pojmů:\n\n"}
{"id": "283849", "url": "https://cs.wikipedia.org/wiki?curid=283849", "title": "Peplos", "text": "Peplos\n\nPeplos (starořecky \"πέπλος\") je ženský oděv používaný ve starověkém Řecku zejména před rokem 500 př. n. l. Užíval se ale i v různých jiných zemích již od začátku doby železné.\n\nNa rozdíl od lehkého chitónu byl peplos zhotoven z těžkého dlouhého, zprvu zejména vlněného pruhu tkané látky. Později se zhotovoval ze šité látky, která byla zdobena. Používání peplu se rychle snížilo po objevení lnu, protože lněná látka umožňovala vytvořit více volný a ohebný oděv, a peplos byl rychle nahrazen chitónem.\n\nČtyřhranný kus látky byl nejprve v horní části vodorovně přeložen, čímž vzniklo tzv. apoptygma. Poté byl celý kus přeložen vertikálně kolem těla tak, aby apoptygma směřovalo ven. Okraje byly potom na ramenou pospojovány sponami. Tím vznikly varianty na straně otevřeného peplu (iónského a lakónského) a na straně uzavřeného (dórského). Většinou byl peplos zpevněn přepásáním. To mohlo vést jak přes apoptygma, tak i pod ním. Býval zdoben různým zřasením a byl téměř vždy delší než žena, která jej nosila, takže sahal až na zem.\n\nZtvárnění peplu nalézáme zejména na figurách černo- i červenofigurového vázového malířství, ale kromě toho i na sochách typu koré z archaického období, ale i v metopách sochařské výzdoby staveb.\n\nBěhem athénské slavnosti panathénají byl bohatě zdobený peplos slavnostně předáván jako votivní dar bohyni Athéně.\n\n\n"}
{"id": "283852", "url": "https://cs.wikipedia.org/wiki?curid=283852", "title": "Jim O'Rourke", "text": "Jim O'Rourke\n\nJim O'Rourke (* 18. ledna 1969 USA) je americký muzikant a hudební producent. Dlouhou dobu byl součástí chicagské hudební scény, od roku 2000 pak přesídlil do New Yorku. Spolupracoval s mnoha hudebníky jako je Thurston Moore, Derek Bailey, Loren Mazzacane Connors, Nurse With Wound, Fennesz, Organum, Henry Kaiser, Flying Saucer Attack a Joanna Newsom.\n"}
{"id": "283857", "url": "https://cs.wikipedia.org/wiki?curid=283857", "title": "Prutovkovité", "text": "Prutovkovité\n\nPrutovkovité (\"Psilotaceae\") je čeleď kapradin z řádu prutovkotvaré a jediná žijící čeleď tohoto řádu. Jsou to výtrusné rostliny ojedinělé stavby, příbuzné čeledi hadilkovité. Čeleď prutovkovité zahrnuje 2 rody a je rozšířena v tropech a subtropech téměř celého světa, místy přesahuje i do mírného pásu. V Evropě se v jižním Španělsku vyskytuje prutovka nahá, nejznámější zástupce čeledi.\n\nZástupci prutovkovitých jsou nevelké kapraďorosty, rostoucí jako epifyty nebo petrofyty (na skalách), řidčeji jako pozemní rostliny. Oddenek je plazivý, hnědý, s tenkými rhizoidy a bez pravých kořenů. Cévní svazky jsou typu protostélé (\"Psilotum\") nebo sifonostélé (\"Tmesipteris\"). Stonek je přímý nebo převislý, zelený, jednoduchý nebo vidličnatě či zpeřeně větvený. Listy jsou u rodu \"Tmesipteris\" drobné, ploché (ze stran zploštělé), celistvé, střídavé, spirálně nebo dvouřadě rozložené, téměř nebo zcela přisedlé, s jedinou žilkou. U rodu \"Psilotum\" jsou listy redukované na drobné útvary bez cévního zásobení a bez průduchů. Sporangia jsou velká, tlustostěnná, srostlá po 2 nebo po 3 do jednotlivých, přisedlých synangií, umístěných u báze vidličnatých listů. Každý lalok synangia puká podélnou štěrbinou. Sporangium obsahuje mnoho (více než tisíc) ledvinovitých, monoletních spor a nemá prstenec. Prokel je podzemní, nezelený, válcovitý, dlouhověký, vyživující se prostřednictvím mykorhizy. Liší se od gametofytu všech ostatních kapraďorostů tím, že obsahuje cévní svazek.\n\nČeleď prutovkovité zahrnuje asi 14 až 17 druhů ve 2 rodech. Rod \"Tmesipteris\" má 12 až 15 druhů a je rozšířen v jihovýchodní Asii, Austrálii, Novém Zélandu a Oceánii od tropů po teplé oblasti mírného pásu. Rod prutovka (\"Psilotum\") zahrnuje 2 druhy a je rozšířen v tropech a subtropech téměř celého světa. Prutovka nahá se vyskytuje i v Evropě, a to v jižním Španělsku v oblasti Algeciras. Do teplých oblastí mírného pásu přesahuje tento druh i na Novém Zélandu.\n\nPodle výsledků fylogenetických studií je řád \"Psilotales\" jednou ze starých vývojových větví pravých kapradin. V minulosti byly prutovky zprvu považovány za skupinu příbuznou vranečkům a šídlatkám, později byly považovány za potomky nejstarších známých cévnatých rostlin, známých jako rhyniové rostliny. Mezi společné znaky prutovek (\"Psilotum\") a rhyniových rostlin náleží zejména absence kořenů i listů (pouze drobné výrůstky, tzv. enafyly, bez cévního zásobení), vidličnaté větvení stonků, jednoduché protostélické cévní svazky a sporangia tvořící se na koncích větví. Jednou z hlavních věcí zpochybňujících tuto teorii je fakt, že od středního devonu (před 360 milióny let) chybějí jakékoliv fosílie podobné rhyniovým rostlinám. Později se objevily alternativní teorie, že archaické znaky nejsou dědictvím po primitivních prapředcích výtrusných cévnatých rostlin, ale že vznikly naopak redukcí již pokročilejší stavby. Zprvu byly prutovky považovány za silně redukované leptosporangiátní kapradiny z příbuzenstva řádu \"Gleicheniales\". Molekulární studie později prokázaly, že řád prutovkotvaré je sesterskou větví řádu hadilkotvaré (\"Ophioglossaceae\"). Společné znaky těchto dvou skupin spočívají zejména ve vývoji a umístění sporangií a charakteru gametofytu. Absence kořenů je považována za odvozený znak, související se symbiózou s houbovými vlákny prorůstajícími podzemní prýty a nahrazujícími kořeny. Rovněž listy byly redukovány v průběhu vývoje. Stáří této vývojové větve bylo stanoveno na 70 až 80 miliónů let, prutovky se tedy odštěpily od předků hadilkotvarých v období svrchní křídy.\n\nPrutovkovité patří mezi vývojově staré tzv. eusporangiátní kapradiny, vyznačující se velkými tlustostěnnými sporangii (stěna je tvořena několika vrstvami buněk), která se zakládají z několika buněk (tzv. iniciál) a obsahují mnoho spor. Z recentních žijících kapradin patří do této skupiny též hadilkovité (\"Ophioglossaceae\") a\nmaraciovité (\"Marattiaceae\"). Sporangia jsou u prutovkovitých srostlá po 2 nebo po 3 do synangií, v nichž jsou oddělena přepážkou. Listy jsou redukované a mají buď podobu výčnělků bez cévního zásobení (prutovka) nebo jsou to jednoduché, ze stran zploštělé útvary s jediným nevětveným cévním svazkem (\"Tmesipteris\"). Unikátním znakem jsou cévní svazky v gametofytu (proklu). Ten je navíc velmi podobný podzemnímu oddenku sporofytu těchto kapradin. Kořeny chybějí a jsou nahrazeny vlákny symbiotické houby a vláskovitými výrůstky – rhizoidy.\n\nZ fylogenetického pohledu jsou kapraďorosty nepřirozenou, parafyletickou skupinou. Jak ukazuje následující fylogenetický strom pro jednotlivé recentní podtřídy (považované dnes za přirozené, holofyletické skupiny), semenné rostliny se odvětvují uvnitř nich. Zohledňuje i fakt, že nová fylogenetická studie založená na jaderných genomech i ještě novější srovnávací studie s časovou kalibrací fylogeneze kapraďorostů rehabilitovaly přesličky jako samostatnou skupinu mimo kapradiny, třebaže některé nepříliš starší zdroje ji uváděly jako sesterskou skupinu prutovek, případně leptosporangiátních kapradin.\n\n\n\"Psilotum\", \"Tmesipteris\"\n\n"}
{"id": "283873", "url": "https://cs.wikipedia.org/wiki?curid=283873", "title": "Krajské hokejové přebory", "text": "Krajské hokejové přebory\n\nKrajské hokejové přebory jsou čtvrtá (Krajské ligy) a pátá (Krajské soutěže) nejvyšší hokejová soutěž v České republice. V sezónách 2016/17 a 2017/18 neměl svůj krajský přebor Olomoucký kraj. V Kraji Vysočina se již od sezóny 2006/2007 nekoná krajská liga; koná se však krajská soutěž, ze které se nepostupuje ani nesestupuje.\n\nLigy se účastní 9 týmů, které se v základní části utkají 2× (celkem 16 kol). Poté se tabulka rozdělí na první 4 týmy a zbylých pět mužstev. V nástavbě se týmy spolu utkají ještě 2× (celkem 6 kol, resp. 10 kol). Vítěz čtyřčlenné nástavbové skupiny postupuje do kvalifikace o baráž o 2. ligu. Ze soutěže se nesestupuje. Přeboru se účastní 2 týmy územně příslušné do Ústeckého kraje a 1 tým z Libereckého kraje.\n\n\n\n\n\n\n\n\n\n\n\n\n\n\n\n\n"}
{"id": "283877", "url": "https://cs.wikipedia.org/wiki?curid=283877", "title": "Werner Ostendorff", "text": "Werner Ostendorff\n\nWerner Ostendorff (15. srpna 1903 - 5. května 1945) byl důstojník jednotek Waffen-SS v hodnosti SS-Gruppenführer \"und Generalleutnant der Waffen-SS\" (Generálporučík) za druhé světové války. Zároveň to byl držitel mnoha vojenských vyznamenání včetně rytířského kříže železného kříže s dubovými ratolestmi.\n\nOstendorff se narodil 15. srpna roku 1903 ve městě Königsberg ve východním Prusku a po složení maturitní zkoušky v březnu roku 1923 začal pracovat v průmyslu až do roku 1925.\n\nSvojí vojenskou kariéru začal budovat již v roce 1925, kdy vstoupil do armády a byl přiřazen ke \"Jäger regiment 1\" (1. prapor myslivců). Zde zůstal pouze do roku 1934, kdy vstoupil k Luftwaffe. Ostendorff byl kvalifikovaný pilot a měl možnost sloužit v Sovětském svazu během technického výměnného programu mezi SSSR a Německem. Avšak dne 1. března roku 1934 je kvůli zranění oka přeřazen do \"Deutsch-Luftsportverband\" (německý letecký svaz sportu) a už nikdy se nestane znovu pilotem. Během roku je povýšen do hodnosti \"Oberleutnant\" (nadporučík) a přeřazen do \"Fliegertruppe Jüterbog\" (letecké jednotky Jüterborg), kde působí jako profesor taktiky v sekci analýzy fotografií.\n\nPo vstupu do SS dne 1. října roku 1935 je jako důstojník zapsán \"SS-Führerschule\" (škola pro důstojníky SS) ve městě Bad Tölz. Ve stejný měsíc téhož roku se i ožení.\n\nV dubnu roku 1938 Ostendorff přebírá velení 4. roty pluku \"Der führer\" a zde působí až do 1. června roku 1939, kdy je povýšen na SS-Sturmbannführera (\"Major\") a je mu svěřeno velení \"Fliegerabwehr-Machinengewehr-Abteilung\" (kulometný oddíl protiletecké obrany). Poté, co se začne zajímat o taktiku obrněných jednotek, tak zažádá o přeložení k Panzer Division Kempf, kam je ke konci srpna roku 1939 dosazen jako pozorovatel během Invaze do Polska.\n\nPoté se dne 1. dubna roku 1940 stává náčelníkem štábu u 2. SS-Panzer Division „Das Reich“, kde slouží až do 31. května roku 1942. Poté mu byla přidělena menší bojová skupina, která získala název \"Kampfgruppe Ostendorff\". Za vedení této skupiny byl 5. června 1942 vyznamenán Německým křížem ve zlatě. Potom se stává náčelníkem štábu (Chef des Gerneralstabes) u II. tankového sboru SS pod velením SS-Oberstgruppenführera Paula Haussera a slouží s touto jednotkou v bojích u Charkova a Kursku.\n\nDne 23. listopadu roku 1943 je dosazen do velení nově zformované 17. SS-Panzergrenadier Division „Götz von Berlichingen“, které velí během obtížných bojů v Bitvě o Normandii. Během bojů u města Carentan je raněn a velení divize přebírá SS-Standartenführer Otto Binge. K velení divize se vrátí opět až v říjnu téhož roku, ale v listopadu je znovu raněn a nahrazen SS-Standartenführerem Hansem Lingnerem. Zároveň je dne 1. prosince povýšen na SS-Gruppenführera.\n\nPoté co se zotaví, tak zastává funkci náčelníka štábu u Heeresgruppe Oberrhein, které velí SS-Oberstgruppenführer Paul Hausser než je dne 20. ledna roku 1945 znovu jmenován velitelem 2. SS-Panzer Division „Das Reich“. Zde ovšem zůstane pouze do 9. března než je naposledy raněn.\n\nZemřel dne 5. května roku 1945 v reservní polní nemocnici ve městě Bad Aussee v Rakousku na následky zranění, které utrpěl v bojích se sovětskou armádou dne 9. března téhož roku u města Székesfehérvár v Maďarsku zápalnou bombou. Jeho tělo bylo zpopelněno a pohřbeno na hřbitově v Bad Aussee. Nutno podotknout že Ostendorff patřil ve věku 42 let mezi nejmladší divizní velitele.\n\nData povýšení\n\n\nVýznamná vyznamenání\n\n\n"}
{"id": "283878", "url": "https://cs.wikipedia.org/wiki?curid=283878", "title": "Slovo o pluku Igorově", "text": "Slovo o pluku Igorově\n\nSlovo o pluku Igorově (rusky \"Слово о полку Игореве\", původním plným názvem \"Слово о походе Игоря, Игоря сына Святославова, внука Олегова\") je podle obecně přijímaného výkladu anonymní staroruský hrdinský epos, jehož námětem je neúspěšná výprava novgorodsko-severského knížete Igora Svjatoslaviče (1150–1202) proti kočovným Polovcům (Kumánům) roku 1185. Dílo je známo pouze z opisu z počátku 19. století, jehož předloha údajně shořela roku 1812. Většinou se předpokládá, že epos vznikl koncem 12. století. Existuje však mnoho odpůrců tohoto předpokladu, podle kterých jde o preromantický podvrh vytvořený snad z podobných pohnutek jako český \"Rukopis královédvorský a zelenohorský\".\n\n\"\"Lidé \n\"není už čas \n\"starými slovy \n\"začít \n\"truchlivý zpěv \n\"o hrdém tažení \n\"Igora \n\"Svjatoslavova syna. \n\n\"Příběhy \n\"zazněte tak \n\"jak se skutečně staly \n\"vzdejte se krásy \n\"dávných \n\"vidění Bojanových.\"\"\n\n(citováno z překladu Otto Libertina, Supraphon, Praha 1978).\n\nNa začátku eposu nás jeho autor upozorňuje, že vše vylíčí opravdu tak, jak se skutečně stalo, a bez příkras, typických pro dávného ruského pěvce Bojana. Vlastní vyprávění pak začíná tím, že se kníže Igor s bratrem Vsevolodem vydávají z touhy po slávě a navzdory varovným znamením (zatmění Slunce) na tažení proti Polovcům. Po vítězství nad poloveckým předvojem je v následující bitvě Igorovo vojsko poraženo a kníže Igor je zajat. Na ruskou zemi padá velká tíha neštěstí (ruské ženy naříkají nad muži padlými v bitvě). Sám veliký kníže kyjevský Svjatoslav spěchá Igorovi na pomoc a vyzývá ostatní knížata, aby se také vypravila do boje odčinit Igorovu porážku. V jedné z nejlyričtějších částí eposu marně vyhlíží Igorova choť Jaroslavna svého manžela a ve svém žalu zaklíná slunce, vítr i řeku Dněpr, aby jí vrátily milovaného muže. Na konci vyprávění se Igorovi podaří ze zajetí uprchnout, celá zem se raduje a Igor děkuje ostatním knížatům i jejich družinám, že zemi zbavili nebezpečí.\nEpos vyniká folklórní symbolikou, bohatou obrazností a střídají se v něm epické a lyrické pasáže. Je v něm vyzdvižena myšlenka o nezbytnosti jednoty a vzájemné pomoci mezi ruskými knížaty. Neprozíravý Igorův čin je sice hodnocen kriticky (je vzpomínáno i na jiné hrdiny, kteří se snažili osamoceně bojovat proti nepříteli), ale zároveň je zdůrazňováno, že to byl čin statečný a zasluhuje proto také chválu.\n\n\"Slovo o pluku Igorově\" doprovází stejně jako české Rukopisy spor o jeho pravost. Podle literárních historiků (zejména ruských), kteří jej považují za autentickou středověkou literární památku, byl epos složen někdy koncem 12. století neznámým černihivským autorem (někteří považují za autora samotného knížete Igora a jiní dokonce velikého knížete kyjevského). V průběhu času byl text eposu komolen nedbalými písaři (čímž se vysvětluje celá řada nejasných míst v textu, které odpůrci pravosti eposu považují za bohemismy či učené hebraismy – viz dále) a zároveň sloužil jako vzor pro řadu pozdějších ruských textů (zvláště pak pro \"Zádonštinu\" z konce 14. století). Přesto se epos dochoval pouze v jediném rukopise ze 16. století, původně vevázaném k chronografu uchovávanému v Spaso-preobraženském klášteru v Jaroslavli. Ten roku 1795 ukradl běloruský mnich Ioil (Joel) Bykovskij a prodal jej dvořanu carevny Kateřiny II. hraběti Alexeji Ivanoviči Musinu-Puškinovi (1744–1817), který také financoval jeho první vydání roku 1800. Než však mohl být rukopis vědecky prozkoumán, shořel při požáru Moskvy roku 1812, takže se \"Slovo\" dochovalo pouze v opise pořízeném pro Kateřinu II.\n\nK nejvýznamnějším literárním vědcům obhajujícím pravost eposu patřil Dmitrij Sergejevič Lichačov (1906–1999), jehož zásluhou se dnes \"Slovo\" již konvenčně a bez pochybností (a dokonce bez jakékoli zmínky o nějaké v minulosti vedené polemice) zařazuje do ruské středověké literatury. Lichačov vytvořil ze \"Slova\" ústřední staroruskou literární památku a dokazoval jeho pravost akcentací jeho kontextového charakteru (autenticita eposu je dána tím, že je vyložitelný z dobových souvislostí a že mezi ním a ostatními staroruskými texty té doby existují vzájemné vazby a vzájemná podmíněnost).\n\nJazykovědnými argumenty ve prospěch starobylosti Slova přispěl Andrej Zaliznjak v publikaci \"„Слово о полку Игореве”: взгляд лингвиста\" z roku 2004. Uvádí v ní, jakými jazykovědnými znalostmi by musel disponovat hypotetický falzifikátor z 18. století, a dochází k závěru, že žádná osoba dané doby uvedenými znalostmi nedisponovala.\n\nLichačovova metoda, která se takticky vzdálila textovým sporům, však nemohla vyvrátit konkrétní pochybnosti. Námitky odpůrců pravosti \"Slova\" se dají stručně shrnout takto:\n\nPravost textu byla zpochybňována již v 19. století. Na počátku 20. století argumentovali francouzští slavisté Louis Léger a po něm André Mazon, že text vznikl v 17. století po vzoru \"Zádonštiny\". Mazonova tvrzení však vyvrátil Roman Jakobson.\n\nZa skutečného autora \"Slova\" bývá považován mimo jiné samotný Musin-Puškin, dále mnich kláštera, který mu rukopis prodal, Ioil Bykovskij, nebo také Nikolaj Michajlovič Karamzin. Roku 2003 přišel profesor Harvardovy univerzity Edward L. Keenan (* 1936) s teorií, že nechtěným autorem eposu je Josef Dobrovský, a snáší pro to celou řadu argumentů (Dobrovský v době nálezu rukopisu pobýval v Rusku a podle Keenanova tvrzení napsal několik textů napodobujících dávné slovanské heroické pověsti, ze kterých byl epos bez jeho vědomí později vytvořen, protože Dobrovský byl známý svou vědeckou poctivostí).\n\nSám Keenan o své teorii říká: \"\"Ať už na to hledíme jakkoli, hypotéza, že autorem Slova o pluku Igorově byl Josef Dobrovský, jistě není tak nepravděpodobná jako předpoklad, že takový text byl vytvořen někde na území východní Evropy koncem 12. století, aniž by měl nějakého předchůdce, aniž by současně s ním vzniklo nějaké jiné obdobné dílo, aniž by byl později napodoben. Spíše plní údivem, že tak četní badatelé po tak dlouhou dobu a s takovou vynalézavostí v sobě chovali víru v tak nepravděpodobnou událost\".\n\nPodle eposu napsal ruský hudební skladatel Alexandr Porfirjevič Borodin (1833–1887) na vlastní libreto operu \"Kníže Igor\". Autor pracoval na opeře od roku 1869, aniž ji dokončil, což po jeho smrti provedli Nikolaj Andrejevič Rimskij-Korsakov a Alexandr Konstantinovič Glazunov, premiéra se konala roku 1890.\n\n\n\n"}
{"id": "283889", "url": "https://cs.wikipedia.org/wiki?curid=283889", "title": "Palkův průliv", "text": "Palkův průliv\n\nPalkův průliv (tamilsky பாக்கு நீரிணை, \"Pákku níriņai,\" anglicky \"Palk Strait)\" je průliv mezi Indickým subkontinentem a ostrovem Cejlon. Spojuje Bengálský záliv a Mannárský záliv. Jeho šířka je od 64 do 137 km. Průliv je pojmenovaný po Robertu Palkovi, guvernérovi britského Madráského prezidentství.\n\nV průlivu je řetěz korálových mělčin nazývaný Adamův most.\n"}
{"id": "283894", "url": "https://cs.wikipedia.org/wiki?curid=283894", "title": "Mikuláš Tolentinský", "text": "Mikuláš Tolentinský\n\nMikuláš Tolentinský (narozen kolem 1246, Sant' Angelo, Ponatano, Itálie – 10. září 1305, Tolentino, Itálie) byl augustiniánský mnich a katolický svatý. Většinu života prožil v italském Tolentinu, věnoval se pomoci chudým a bezmocným, podle legend vykonal řadu zázraků.\n\nSv. Mikuláš Tolentinský se narodil v Sant' Angelo in Pontano v Itálii. Jeho rodiče, Compagnonus de Guarutti a Amata de Guidiani, původně nemohli mít děti, ale poté, co se modlili k sv. Mikuláši z Myry, Amata otěhotněla. Proto také pojmenovali svoje dítě po tomto světci.\n\nKdyž mu bylo 18 let, Mikuláš Tolentinský se stal augustiniánským řeholníkem. V roce 1274 se přestěhoval do Tolentina, kde strávil zbytek života.\n\nV Tolentinu se věnoval modlitbám, uzdravoval lidi, navštěvoval vězně a dělal zázraky.\n\nZemřel v Tolentinu v roce 1305. Kanonizoval ho papež Evžen IV. (1431-1447) .\n\nMikuláš Tolentinský je považován za patrona námořníků, dětí, zvířat, umírajících a duší v očistci. Je také patronem několika diecézí na Filipínách.\n\nŘíká se, že Mikuláš Tolentinský vzkřísil přes sto dětí (včetně několika, které se utopily).\n\nPodle legendy byl Mikuláš Tolentinský vegetarián. Když jednou dostal pečené kuře, udělal nad ním znamení kříže a kuře obživlo a vyletělo ven oknem.\n\nPodle další legendy se jednou objevil ďábel a začal bít Mikuláše Tolentinského holí. Tato hůl pak byla řadu let vystavena v jeho kostele.\n\nDalší legenda tvrdí, že Mikuláš Tolentinský zachránil 9 námořníků a jejich loď před potopením – zjevil se jim poté, co se k němu začali modlit, v levé ruce měl lilii a pravou rukou zastavil bouři.\n\nSv. Mikuláš Tolentinský bývá zobrazován jako augustiniánský řeholník rozdávající chléb chudým, nebo s košíkem chleba, nebo s lilií.\n\n"}
{"id": "283896", "url": "https://cs.wikipedia.org/wiki?curid=283896", "title": "Osrblie", "text": "Osrblie\n\nOsrblie je obec na středním Slovensku v okrese Brezno. Nachází se ve Slovenském rudohoří, 16 km od Brezna a 44 km od Banské Bystrice. V roce 2013 měla 391 obyvatel. První písemná zmínka o obci pochází z roku 1580.\n\nObec je známa jako středisko biatlonu. Pravidelně se zde konají závody nižší biatlonové soutěže – IBU Cupu. V roce 1997 zde proběhlo Mistrovství světa v biatlonu, v roce 2019 se zde koná Mistrovství světa juniorů.\n\n"}
{"id": "283899", "url": "https://cs.wikipedia.org/wiki?curid=283899", "title": "Jan z Boha", "text": "Jan z Boha\n\nSv. Jan z Boha, vlastním jménem João Cidade (8. března 1495 – 8. března 1550), byl portugalský světec a ošetřovatel nemocných působící ve Španělsku. Z družiny jeho následovníků vznikl řád milosrdných bratří, který Jana z Boha považuje za svého zakladatele.\n\nNarodil se roku 1495 v Montemor-o-Novo v Portugalsku. Vyrůstal v prosté a zbožné rodině, ale v osmi letech se v domě jeho rodiny objevil neznámý cizinec. Janovi rodiče jej pohostinně přijali, ale cizinec chlapce přemluvil k útěku z domova, podle jiné verze jej přímo unesl. Opuštěný chlapec se dostal do Španělska, ve městě Oropese žil jako žebrák a bezdomovec, až se nad ním slitoval statkář Francisco Mayoral a přijal ho jako pasáčka ovcí. Francisco si chlapce oblíbil, naučil ho číst a psát a nakonec ho zasnoubil s vlastní dcerou. Nedlouho před plánovanou svatbou ale nevyrovnaný, vnitřně rozháraný Jan z Bayoralova statku utekl a několik následujících let prožil jako tulák bez domova.\n\nRoku 1521 se stal žoldnéřem a bojoval ve španělské armádě nejprve proti Francouzům, například v bitvě u Fuenterrabia pod velením Fernanda Álvareze de Toledo y Zúñiga. Po skončení bitvy měl za úkol hlídat kořist, která však byla rozkradena. Jan byl za zanedbání povinností odsouzen k smrti zastřelením, ale tolerantní velitel mu nakonec trest prominul. Roku 1529 se účastnil obrany Vídně, obléhané tureckými vojsky sultána Sulejmana. Během vojenské služby žil nevázaným životem, propadl alkoholu a zcela se zřekl víry. Po osmnácti letech vojenského života se Jan vrátil do Portugalska, kde se setkal se svým strýcem. Od něho se dozvěděl, že jeho matka zemřela a ovdovělý otec vstoupil do františkánského řádu To v Janovi probudilo zájem o náboženství. Posléze však odešel do Andalusie, kde živořil jako pastýř ovcí.\nPosléze se dal zaměstnat jako zedník na stavbě pevnosti Ceuta v Maroku, byl starý mládenec, neuvažoval o svatbě, ale chtěl si zajistit živobytí. Z našetřených peněz si koupil v Granadě domek a začal podnikat jako knihkupec.\n\nRoku 1537 Jan vyslechl kázání sv. Jana z Avily a prožil hlubokou vnitřní proměnu. Svůj dosavadní život náhle vnímal jako sérii zlých činů a psychicky se zhroutil. Běhal bezcílně ulicemi Granady, rval si vlasy a strhával ze sebe oděv, knihy ze svého krámku vyházel na ulici. Jako domnělý šílenec byl zatčen a odvezen do špitálu, kde ho drželi v řetězech, trápili hladem, bitím a pálením. Když tímto způsobem poznal drastické léčebné metody středověku, rozhodl se po zbytek života pomáhat nemocným.\n\nRoku 1539 vybudoval Jan na vlastní náklady v Granadě dům, kde se staral o nemocné a chudé, léčil pomocí bylin, ošetřoval zraněné a umírající, ke svým pacientům se choval velmi laskavě, povídal si s nimi a společně se s nimi modlil. Dal by se tak pokládat za jistého předchůdce psychoterapeutů. Žil pouze z milodarů a začalo se mu říkat „chudý chudých“. Biskup z Tuy, který si soucitného léčitele velmi vážil a snažil se ho finančně podporovat, ho nazval Janem z Boha. Roku 1548 Jan otevřel další nemocnici v Toledu. Pomáhal nemocným a potřebným ze všech sil. Zavedl nový způsob rozdělování nemocných a to podle jejich onemocnění. Roku 1550 se při záplavách vrhnul do vody, aby zachránil tonoucího, sám však onemocněl zápalem plic a zakrátko zemřel před oltářem v kapličce své nemocnice.\n\nPo Janově smrti jeho následovníci založili řád špitálníků (milosrdných bratří) a Jana prohlásili za zakladatele.\n\nJanův cíl tělesnou službou získat duše ošetřovaných Kristu, se objevuje v řádovém heslu: Per corpus animam - tělem k duši.\n\nJan z Boha byl svatořečen roku 1690 papežem Alexandrem VIII. a jeho památka se připomíná 8. března.\n\nSvatý Jan z Boha je patronem Granady, nemocných a nemocnic, ošetřovatelů, knihkupců a knihtiskařů.\nVe výtvarném umění bývá Jan z Boha vyobrazen v řádovém hábitu, někdy s granátovým jablkem, do něhož je zabodnutý kříž.\n\n"}
{"id": "283900", "url": "https://cs.wikipedia.org/wiki?curid=283900", "title": "Tchoř stepní", "text": "Tchoř stepní\n\nTchoř stepní (\"Mustela eversmanii\", \"Putorius eversmanni\"), také zvaný tchoř světlý nebo tchoř plavý, je šelma z čeledi lasicovití, velká 34-37 cm. Má světlé, převážně žlutavé zbarvení, které je patrné zejména na hřbetě a bocích. Oproti tomu jsou končetiny zahaleny do tmavého závoje kožichu. Asi dvanácticentimetrový ocas je napůl světlý a na konci přechází v tmavou barvu. Okraje boltců a oblast kolem čenichu jsou bělavé. Délka ocasu je 12-17 cm. Váží necelý jeden kilogram.\n\nVyskytuje se od oblasti Ruska, Mongolska a Číny, přes jihovýchodní Evropu až na území České republiky, kde je západní hranice jeho rozšíření. Výskyt tchoře stepního je v České republice evidován hlavně na jižní a střední Moravě, v Polabí, Českém středohoří a dokonce i poblíž hlavního města Prahy. Pro své teritorium, které si značkuje, si vybírá hlavně teplé nížinaté oblasti.\n\nV České republice byl tchoř stepní objeven jako nový druh teprve ke konci 20. století, sídlí zde však velice dlouho. Nemá rád souvisle zalesněné pásy, a proto se jim raději vyhýbá. Vyskytuje se spíše na otevřených polích. Leckdy se také schovává mezi kamením nebo v roklích.\n\nDává přednost čerstvě ulovené kořisti před mršinou. Často loví sysla obecného, proto také kopíruje jeho výskyt v Česku. Osvojuje si i nory syslů v jejich vlastních koloniích. V norách loví také hraboše, křečky, králíky (vyšlechtěná fretka tuto jeho vlastnost převzala a byla dříve používána k lovu divokých králíků). Požírá ale i brouky, někdy vyplení i ptačí hnízdo. V blízkosti vody loví ryby a žáby. Loví hlavně za soumraku a v noci. Přes den odpočívá ve své noře.\n\nJeho rozmnožování je takřka stejné jako u tchoře tmavého. Spáří se během března a dubna a samice vyvede mladé po 40-43 dnech. Většinou mívá 3-8 mláďat jednou do roka. Ta jsou nejprve úplně slepá. Období dospívání trvá pět měsíců. Typickým tchořím znakem je značkování si teritoria. K tomu slouží podocasní pachové žlázy, které produkují výrazný sekret. Ten má kromě ochrany teritoria chránit tchoře stepního i před nepřáteli. Ti se po vyloučení této odporně páchnoucí tekutiny většinou dají na ústup.\n\n"}
{"id": "283906", "url": "https://cs.wikipedia.org/wiki?curid=283906", "title": "Iveta Lažanská", "text": "Iveta Lažanská\n\nIveta Lažanská (* 13. dubna 1970 Brno) je česká spisovatelka literatury určené převážně pro dospívající děvčata. Ženám je určené humoristické dílko \"Touhy pubertální stařeny\".\nVystudovala gymnázium, pracuje jako knihovnice. Ve volném čase je též aktivní jezdec a chovatel koní.\n\n\n"}
{"id": "283908", "url": "https://cs.wikipedia.org/wiki?curid=283908", "title": "Korn shell", "text": "Korn shell\n\nKorn shell (ksh) je unixový shell, který byl vyvinut Davidem Kornem (AT&T Bell Laboratories) na počátku 80. let 20. století. Je zpětně kompatibilní s Bourne shellem (bsh) a zahrnuje v sobě také řadu kladných vlastností C shellu (csh), jakou je např. historie příkazů. Ksh má za cíl respektovat jazykový standard Shellu (POSIX 1003.2 “Shell and Utilities Language Committee”).\n\nPro interaktivní použití nabízí ksh možnost editování příkazové řádky způsobem WYSIWYG tak, že se buď aktivováním směru kursoru nahoru (šipka nahoru) nebo stiskem kombinace kláves pro předchozí řádku vyvolá předchozí příkaz a poté uživatel upravuje příkaz jako kdyby byl v módu editace řádky. Dostupné jsou tři módy, kompatibilní s vi, emacs a gmacs.\n\nAž do roku 2000 zůstával Korn Shell softwarem vlastněným společnosti AT&T a pak byl zdrojový kód zveřejněn a stal se open source.\nPůvodně stále pod licencí AT&T a roku 2005 pod licencí Common Public License. Korn Shell je dostupný jako součást kolekce open source softwaru od AT&T Software Technology (AST). Přestože byl původně dostupný výhradně pod komerční licencí, byla časem dovyrobena řada “free” a open source alternativ. Tyto obsahují veřejnou doménu pdksh, bash (Bourne-Again Shell od Free Software Foundation) a zsh.\n\nVylepšená verze ksh93 podporuje asociativní pole a práci s plovoucí řádovou čárkou. Přestože verze ksh93 přidala mnoho vylepšení, někteří prodejci stále distribuují svou vlastní verzi starší ksh88 jako /bin/ksh, někdy s nadstavbou. Existují dvě modifikované verze ksh93, které přidávají možnosti jak ovládat grafické uživatelské rozhraní: dtksh jako součást CDE a tksh, který umožňuje přístup k Tk widget toolkit.\n\nSKsh je verze pro AmigaOS, která nabízí několik specifických Amiga vlastností jako je používání jazyku ARexx.\n\nMKS Korn shell od MKS Inc. je další komerční “předělávka” ksh. Je součástí Services for Unix (SFU) od Microsoftu a také Subsystému pro Unix-based aplikace (SUA) ve Windows Vista Enterprise a Ultimate Edition.\n\n\n"}
{"id": "283912", "url": "https://cs.wikipedia.org/wiki?curid=283912", "title": "Alexi Murdoch", "text": "Alexi Murdoch\n\nAlexi Murdoch (* 27. prosince 1973, Londýn) je zpěvák a skladatel. Do USA přišel, aby studoval filosofii na Duke University.\n\nJednou z jeho nejpopulárnějších písní je Orange Sky, která byla mnohokrát použita ve filmech a seriálech, včetně \"The OC\", \"House\", \"Útěk z vězení\", \"Ugly Betty\" a \"Ladder 49\".\n\n"}
{"id": "283913", "url": "https://cs.wikipedia.org/wiki?curid=283913", "title": "Taj Mahal", "text": "Taj Mahal\n\nTaj Mahal může být:\n\n"}
{"id": "283915", "url": "https://cs.wikipedia.org/wiki?curid=283915", "title": "Kožich", "text": "Kožich\n\nKožich může být:\n\n"}
{"id": "283917", "url": "https://cs.wikipedia.org/wiki?curid=283917", "title": "Batman", "text": "Batman\n\nBatman je komiksová postava, stvořená Bobem Kanem a Billem Fingerem. Postava Batmana se poprvé objevila v \"Detective Comics\" #27 (květen 1939). Od té doby se tento superhrdina vyskytuje i v dalších komiksech \"DC Comics\". Původní Batman se nazýval pouze Bat-Man, než došlo k úpravě do dnešního názvu. Tomuto netopýřímu muži se přezdívá různě: The Caped Crusader, The Dark Knight, The Darknight Detective a The World's Greatest Detective.\n\nBatman se stal populární ihned po svém uvedení v komiksové sérii \"Detective Comics\", kde debutoval v čísle 27 v květnu 1939 (\"The Case of the Chemical Syndicate\"). Už v několika prvních číslech se objevila myšlenka, že Batman své protivníky nikdy nezabíjí (vůbec poprvé v historii komiksu). Série \"Detective Comics\" skončila v říjnu 2011 s číslem 881. Druhou hlavní sérií byla \"Batman\", která poprvé byla vydána na jaře 1940 a skončila také v říjnu 2011 s číslem 713. Batmanovy příběhy byly dále vydávány v komiksu \"World's Finest Comics\", jehož první číslo vyšlo na jaře 1940 a série byla zastavena v lednu 1986 číslem 323.\n\nV šedesátých letech začala být vydávána série \"The Brave and the Bold\", v jejím 67. čísle se znovu objevil Batman a i tuto sérii si pro sebe získal. Její vydávání skončilo v červenci 1983 s číslem 200. V letech 1975 a 1976 vyšla minisérie \"The Joker\" o devíti číslech. Ve stejné době bylo vydáno i dvacet čísel minisérie \"Batman Family\" a dvě \"Man-Bat\".\n\nV osmdesátých letech vznikly nové série \"Batman and the Outsiders\" (32 čísel), \"The Outsiders\" (28 čísel), \"The Adventures of the Outsiders\" (13 čísel) a \"Legends of the Dark Knight\" (36 čísel). V roce 1986 napsal Frank Miller jednu z přelomových komiksových knih \"The Dark Knight Returns\" (\"Návrat temného rytíře\") a roku 1989 poté \"Batman: Year One\" (\"Batman: Rok jedna\").\n\nDevadesátá léta byla ve znamení nových sérií \"Batman: Shadow of the Bat\" (94 čísel), \"Batman: Legends of the Dark Knight\" (177 čísel), v té se poprvé představil i scenárista Grant Morrison, \"The Batman Adventures\" (36 čísel), \"The Batman Chronicles\" (23 čísel), \"The Batman and Robin Adventures\" (25 čísel) a \"Batman: Gotham Adventures\" (60 čísel).\n\nV prvních letech 21. století stále pokračovaly původní série \"Detective Comics\" a \"Batman\", ale vznikaly i nové série. \"Batman: Gotham Knights\" (74 čísel), \"Gotham Central\" (40 čísel), \"Batman Adventures volume 2\" (17 čísel), \"Superman/Batman\" (87 čísel), \"The Batman Strikes\" (50 čísel), \"Batman Confidential\" (54 čísel), \"Batman: The Brave and the Bold\" (22 čísel), \"Batman: Streets of Gotham\" (21 čísel), \"Batman and Robin\" (26 čísel), \"Batman Incorporated\" (8 čísel).\n\nV roce 2011 DC vesmír prošel restartem a nové komiksy jsou vydávány pod značkou New 52. Od začátku tak vznikají série \"Detective Comics\" (jako vol. 2), \"Batman\" (jako vol. 2), \"Batman: The Dark Knight\" (jako vol. 3), \"Batman and Robin\" (jako vol. 2) i \"Legends of the Dark Knight \" (jako vol. 2), ale i nové: \"The All New Batman: The Brave and the Bold\", \"Batman: Arkham Unhinged\", \"Batman '66\" a \"Batman Eternal\". Současnými autory například jsou: Peter Tomasi, Tony Daniel, John Layman a Scott Snyder.\n\nV roce 2016 proběhl další relaunch známý jako DC Rebirth (Znovuzrození). Pro některé série to znamenalo návrat ke kontinuitě před New 52, některé pokračovaly vcelku nezávisle. Batman pokračoval v nové vlastní sérii \"Batman Vol. 3\", kterou psal Tom King a ze začátku kreslil David Finch. Další sérií je \"Detective Comics\", která se po relaunchi vrátila k číslování z Vol. 1. Prvním číslem v rámci DC Rebirth tak byl sešit \"Detective Comics Vol. 1 #934\" ze srpna 2016. Tuto sérii píše James Tynion IV a zprvu kreslil Eddy Barrows. V sérii je sestaven nový tým superhrdinů s názvem Gotham Knights. Od října 2016 také vychází série \"All-Star Batman\", kterou píše Scott Snyder a kreslí John Romita, Jr.\n\nBiografie Batmana byla často měněna, je taky jednou z mála komiksových postav, která není pevně zakotvena v určité době. Jeho minulost byla poprvé popsána v čísle \"Detective Comics #33\"\n\nBěhem Zlatého věku byl Batman poprvé představen v Detective Comics # 27 (květen 1939), kde se mu ještě nedostalo dostatečného prostoru a vlastního příběhu, na což navázal Detective Comics # 33, kde byl Bruce konečně vyobrazen v původních znacích a dostal vlastní příběh. Malý Bruce Wayne byl synem velmi známých gothamských filantropů, kteří už od nepaměti patřili do vyšší společenské vrstvy města. Bruce tak vyrůstal ve Wayne Manor, kde den co den prožíval vznešený život. To se změnilo chladnokrevnou vraždou jeho rodičů, po jejichž smrti tak přísahal na jejich hroby, že pomstí jejich smrt a navždy vymýtí kriminalitu v celém Gothamu. Od té doby se začal věnovat rozličným studiím a tréninkům, díky kterým získal mnoho dovedností a to zejména v oblasti bojových umění, kriminologie apod.\nPo dokončení tréninku si Wayne uvědomil, že jeho dovednosti samy o sobě nestačí, neboť v kriminálnících potřeboval vyvolat bázeň, která by se stala jeho pravou metlou zločinu. Někdy v té době se objevil netopýr, kterým se Bruce nechal inspirovat, a o něco málo později tak z něj vytvořil svůj symbol, prostřednictvím kterého bojoval proti kriminalitě Gothamu. Jedna z nejtragičtějších a nejzásadnějších událostí jeho života však na sebe nenechala dlouho čekat. Wayne se rozhodl navštívit představení \"The Flying Graysons\", kde účinkovala rodina velmi schopných akrobatů, kteří byli zabiti jen kvůli odmítnutí vyplacení výpalného, které vyžadoval jeden Gothamský pomatenec.\n\nPo jejich smrti se setkal s jejich potomkem Richardem Graysonem, ve kterém uzřel sama sebe kdysi před lety. Bruce se tedy chlapce rozhodl ujmout a cvičit jeho fyzické a dedukční schopnosti. Po zdárném dokončení tréninku, tak z Dicka učinil historicky prvního Robina, se kterým společně narazil na Tonyho Tucca, mafiánského bosse a muže, který byl odpovědný za smrt Graysonových rodičů. Roky plynuly a různé převraty i hrdinové na sebe nenechaly dlouho čekat. Bruce se v té době stává s určitými hrdiny jedním ze zakládajících členů Justice League, což ho však nijak neomezovalo v jeho individuálním souboji proti Gothamskému podsvětí. Ve stejné době se k Bruceovi a Dickovi připojil jistý Alfred Pennyworth, který čirou náhodou zjistil jejich „pravé“ totožnosti (objevil totiž tajemství starých pendlovek), a stal se tak jedním z nejdůležitějších členů rodiny, který jejich tajemství vždy držel v bezpečí. Aby nebyl Bruce Wayne považován za úplného „suchara“, byla mu roku 1940 vsazena do života žena jménem Vicky Vale, která se měla stát obdobou Lois Lane z Metropolis. Tato žena se s Brucem snažila trávit co nejvíc času a hlavně měla velký zájem na odhalení Batmanovy pravé identity. Nakonec k jejímu překvapení přece jen zjistila, že Křižákem Gothamu nebyl nikdo jiný, než sám velký Bruce Wayne, což se jí snažil pod svou kápí neustále vyvracet.\n\nPrávě tyto honby za identitami, jejich utajování a objevování se stávaly jedním z hlavních znaků Zlatého věku, kde byl pravý Batman původně vylíčen jako chladnokrevný a bdělý strážce, kterému nedělalo problém zabíjet jednoho kriminálníka po druhém. To se nelíbilo mnoha čtenářům, kteří chtěli pravého hrdinu, a proto charakter Batmana čekal na svůj mravní kodex, který mu byl dán mužem jménem Whitney Ellsworth. Právě tento muž se zasloužil o Bruceovy charakteristické rysy (nikdy svou oběť nezabít a nepoužívat žádné střelné zbraně).\n\nV tzv. stříbrné éře komiksu, která Batmana poznamenala až v šedesátých letech 20. století, byl vytvořen Batman v paralelním světě (Země-dvě). Zde se Bruce Wayne oženil se Selinou Kyle (Catwoman) a společně vychovali svou dceru Helenu Wayne, ze které se později stala Huntress. Ta, spolu s Dickem Graysonem (paralelní Robin), převzala ochranu Gothamu poté, co Bruce Wayne odložil identitu Batmana, aby se stal policejním komisařem. V tomto paralelním vesmíru je nakonec Bruce zabit.\n\nMezi lety 1954 až 1984 vycházela série \"World's Finest Comics\", ve které původní Batman spolupracuje se Supermanem. V šedesátých letech se také stal členem týmu Justice League of America, jejichž příběhy byly vydávány v komiksu \"Brave and the Bold\". V příbězích z roku 1969 Dick Grayson odjel na univerzitu a Bruce opustil své sídlo Wayne Manor a přestěhoval se do centra Gothamu, aby byl blíže zločinu.\n\nV sedmdesátých a osmdesátých letech se staly batmanovy příběhy více temnými. Také se zde poprvé objevil geniální maniak Ra's al Ghul. V osmdesátých letech se z původního Robina, Dicka Graysona stal superhrdina Nightwing.\n\nV roce 1987 Batmanovu historii převyprávěl Frank Miller ve svém díle \"Batman: Rok jedna\". Batmana pojal temněji a více realisticky. Batman z paralelní Země-dvě je v této éře vymazán z DC vesmíru. V Millerově pojetí je gothamská policie zkorumpovaná a nepřátelská k Batmanovi. Jeho jediným policejním spojencem je komisař James Gordon. Druhý Robin Jason Todd je osiřelým synem zlodějíčka. Batman současně není zakládajícím členem Justice League.\n\nV příbězích „Batman: Smrt v rodině\" je Jason Todd zavražděn Jokerem. Ze ztráty svého přítele byl Bruce tak zdrcen, že začal používat více brutální metody v boji se zločinem. Následně pracoval samostatně až do konce devadesátých let, kdy se novým Robinem stal Tim Drake. V roce 2005 byl Jason Todd oživen a stal se zabijákem se jménem Red Hood. V devadesátých letech se v příběhové linii \"Knightfall\" objevil nový nepřítel Bane. Ten dokázal výrazně zranit a ochromit Batmana. Po dobu jeho rekonvalescence převzal identitu Batmana Dick Grayson. Od té doby jsou Batmanovy příběhy vydávány nevázaně k historii několika různými autory. V jedné z dějových linií byl Bruce Wayne zabit a o jeho identitu Batmana svedli boj Dick Grayson a Tim Drake. Grayson se stal Batmanem a Drake vlastní postavou se jménem Red Robin. V roce 2011 byl DC vesmír znovu pozměněn (New 52 restart) a Grayson znovu přejal identitu Nightwinga, a do role Batmana se vrátil Bruce Wayne. V letech 2011 až 2016 byly vydávány tři hlavní série: \"Batman\", \"Detective Comics\" a \"Batman – Temný rytíř\".\n\nV roce 2016 došlo k relaunchi DC Rebirth (Znovuzrození). V příbězích série Batman (Vol. 3) se Batman potýkal s novými postavami Gothamem a Gotham Girl, Banem, Jokerem nebo Riddlerem. Tematizován byl také vztah Batmana s Catwoman.\n\nV České republice vydávají komiksové knihy Batman nakladatelství BB/art a Crew.\n\nDalší podkapitoly jsou rozděleny dle původního roku vydání originálu.\n\n\n\n\n\n\n\n\n\n\n\n\n\n\n\nV USA se stal v 60. letech populárním televizní seriál \"Batman\". Světovou proslulost pak získal díky filmu \"Batman\" režiséra Tima Burtona z roku 1989, který byl následován filmem \"Batman se vrací\" (1992). Série pokračovala filmy Joela Schumachera \"Batman navždy\" (1995) a \"Batman a Robin\" (1997). Posledně jmenovaný je často uváděn, spolu s filmem \"Catwoman\", jako jedna z nejhorších komiksových adaptací vůbec.\n\nMezi lety 2005 a 2012 vznikla trilogie Christophera Nolana filmů \"Batman začíná\" (2005), \"Temný rytíř\" (2008) a \"Temný rytíř povstal\" (2012).\n\n\n\n\n"}
{"id": "283919", "url": "https://cs.wikipedia.org/wiki?curid=283919", "title": "Tereziánský katastr", "text": "Tereziánský katastr\n\nTereziánský katastr je označení pro dvě aktualizace rustikálního katastru (tj. soupisu půdy, kterou měli poddaní v dědičném nájmu), ke kterým došlo za panování Marie Terezie v letech 1741–1748 (První tereziánský katastr rustikální, též Třetí berní rula) a 1748–1757 (Druhý tereziánský katastr rustikální, též Čtvrtá berní rula). Pod tímto názvem byl užíván v Čechách, katastr pro Moravu je znám pod názvem „Rektifikační akta“.\nK vytváření aktualizací původní berní ruly vedly především dvě okolnosti:\n\nPrvní tereziánský katastr z r. 1748 zachycoval pouze rustikální půdu a v otázce bonity odstranil pouze některé nejvýraznější nedostatky berní ruly. Teprve druhý tereziánský katastr z r. 1757 zahrnul jak rustikální, tak dominikální půdu a kvalitně zachytil bonitu půdy (rozdělil ji do osmi kategorií podle úrodnosti, což je dokonce více než dnešní katastry).\n\nPři tvorbě katastru docházelo ojediněle i ke tvorbě map, které ale nebyly zpracovány podle jednotného stylu.\n\nTereziánský katastr se spolu s ostatní pomocnou dokumentací nachází pro Čechy v Národním archivu v Praze a pro Moravu v Moravském zemské archivu v Brně. Sumáře byly vydány v tištěné podobě (viz níže).\n\n\n\n\n\n\n\n\n"}
{"id": "283920", "url": "https://cs.wikipedia.org/wiki?curid=283920", "title": "Chlup", "text": "Chlup\n\nChlup je biologický termín popisující určité tenké výčnělky z povrchu organismů, zejména rostlin a živočichů. \n\n"}
{"id": "283922", "url": "https://cs.wikipedia.org/wiki?curid=283922", "title": "Petr Arnošt II. Mansfeld", "text": "Petr Arnošt II. Mansfeld\n\nPetr Ernst II. hrabě Mansfeld, nebo také Petr Arnošt Mansfeld (1580 – 29. listopadu 1626), byl nelegitimní syn Petra Arnošta I. Mansfelda, byl také vojenský důstojník, který se vyznamenal během bojů třicetileté války na straně protihabsburského odboje především v období česko-rakouské války.\n\nPetr Arnošt pocházel z rodu, který vlastnil území Mansfeld v Horním Sasku. Narodil se jako levoboček budoucímu nizozemskému místodržiteli Petru Arnoštovi I. Mansfeldovi. Většinu svého mládeneckého života prožil v paláci svého otce v Lucemburku. První vojenské zkušenosti získal při tažení v roce 1594 do Uher s císařskou armádou, kde sloužil pod svým nevlastním bratrem Karlem.\n\nPo tomto tažení se mezi lety 1601 až 1604 účastnil dobývání nizozemského Ostende pod vedením španělského generála Ambrosia Spinoli. Poté se dostal do vojska pasovského biskupa arcivévody Leopolda. V jeho službách se zúčastnil roku 1609 bojů o dědictví julišsko-clevské. Následujícího roku změnil tábor a přidal se na stranu Protestantské unie.\n\nV roce 1618 byl Petr Arnošt vyslán savojským vévodou Karlem Emanuelem v čele asi 2000 mužů na podporu českých stavů v boji proti Habsburkům v Českém království. Během své kariéry byl označen za vůbec nejschopnějšího vojevůdce v českých službách, ale také se jeho vojsko stalo známé kvůli svým loupeživým výpadům a rabování. Podařilo se mu dobýt Plzeň, ale byl poražen hrabětem Buquoyem v bitvě u Záblatí. Další skvrnou na jeho kariéře bylo pochybné jednání při tažení císařsko-ligistických vojsk přes Čechy a kolem Plzně 8. října 1620.\n\nV této době Petr Arnošt si nadiktoval nesplnitelné podmínky, za kterých mínil kapitulovat: požadoval povýšení do stavu říšských hrabat, místodržitelství v Lucembursku a 400 000 zlatých. Problém byl, že povýšení by musel posvětit císař ve Vídni a místodržitelství by musel udělit nizozemský místodržící Albrecht a to nejspíše s povolením španělského krále. Nakonec poněkud slevil, a za úplatek 100 000 rýnských se stal neutrálním a do bitvy na Bílé hoře se nezapojil, místo toho zůstal se svým vojskem v Plzni. Přestože by se toto jednání mohlo zdát zrádné, obvykle takto nebývá označováno ani dobovými historiky, například Pavel Skála ze Zhoře píše:\n\nPetr Arnošt zůstal v Plzni dokud se Fridrich Falcký nestáhl pryč z Koruny české a pak se odtud také stáhl. Ve Falci se úspěšně bránil nájezdům císařského generála Jana Tillyho. Ve Falci se spojil s Fridrichem a podařilo se mu porazit Tillyho v bitvě u Wieslochu. Poté ho Friedrich propustil ze svých služeb a Petr Arnošt se spojil s Kristiánem Brunšvickým a vstoupil do služeb Nizozemské republiky.\n\nOkolo roku 1624 navštívil třikrát Londýn, kde ho lidé vítali jako hrdinu, nejméně jednou navštívil také Paříž. Jakub I. se nejprve zdráhal poskytnou pomoc na obnovu Falce, ale později, v roce 1625, Petr Arnošt odjel z Doveru do Nizozemí se svou armádou Jakubem podpořenou. Ještě téhož roku byla třicetiletá válka obnovena založením Haagské koalice. Do čela vojsk Haagské koalice byl zvolen dánský král Kristián IV. a Petr Arnošt byl pověřen jako velitel armády Haagské koalice pro střední Evropu. Jeho vojska byla ale vzápětí poražena Valdštejnem v bitvě u Dessau. Petr Arnošt nelenil a velmi brzo sestavil novou armádu, se kterou vtrhl do habsburských dědičných držav. Odsud byl ale Albrechtem z Valdštejna vytlačen do Uher přes Opavu, kam se navrátila část uprchlých českých stavů a organizovala zde odboj. Později, kdy už byl nucen ustoupit do Uher, doufal Mansfeld v pomoc sedmihradského vévody Gabriela Betlena. Betlen ale záhy změnil názor a na podzim roku 1626 zahájil mírová jednání s císařem Ferdinandem II., jež vedla k uzavření bratislavského míru. To donutilo Mansfelda k opuštění jeho mužů.\n\nMansfeld se bez svého vojska vydal do Benátek, kde chtěl vyjednat spojenectví, ale když dosáhl vsi Rakovica poblíž Sarajeva náhle onemocněl a 29. listopadu 1626 vydechl naposled.\n\n\n"}
{"id": "283930", "url": "https://cs.wikipedia.org/wiki?curid=283930", "title": "Gennadij Strekalov", "text": "Gennadij Strekalov\n\nGennadij Michajlovič Strekalov, (28. října 1940 Mytišči u Moskvy, SSSR – 25. prosince 2004 Moskva) byl sovětský a ruský kosmonaut ruské národnosti, který létal na Sojuzech a letěl i v americkém raketoplánu.\n\nStřední školu absolvoval v Kaliningradu, ukončil ji v roce 1957. Pak následovalo Vyšší technické učiliště N.E.Baumanna v Moskvě, zaměření strojní inženýr. Studium ukončil v roce 1965. Univerzitu marxismu-leninismu absolvoval v Kaliningradu v letech 1965-1968 a poté už během přípravy a letů se stal kandidátem technických věd (1986). Pracoval v konstrukční kanceláři Koroljova v NPO Energija a pak strávil přes 20 let ve Hvězdném městečku. Byl ženatý, měl dcery Natašu a Táňu, manželka se jmenuje Lída. Zemřel v Moskvě na rakovinu ve svých 64 letech.\n\nPoprvé letěl roku 1980 na Sojuzu T-3 společně s Kizimem a Makarovem k orbitální stanici Saljut 6. Měl zde funkci kosmonout - výzkumník. Byli 30. plavidlem u Saljutu s pověřením provést revizi stanice a řadu potřebných oprav. Startovali z kosmodromu Bajkonur, přistáli na padáku v Kazašské SSR..\n\nO tři roky později letěl v Sojuzu T-8, ovšem spojit se s Saljutem 7 se jim nepodařilo, tak se posádka ve složení Titov, Serebrov, Strekalov vrátila domů. Při prvním startu přežil havárii nosné rakety Sojuz díky záchrannému systému SAS.\n\nRok poté letěl potřetí v Sojuzu T-11 na týdenní let, tentokrát se na Saljut 7 dostal s kolegy Malyševem a Indem Šarmou v pořádku.\n\nV roce 1990 letěl do vesmíru počtvrté s Manakovem na novém typu Sojuzu TM-10, aby se stal součástí sedmé základní posádky na orbitální stanici Mir. Tehdy na ní strávil 130 dní.\n\nNa orbitální stanici Mir se vrátil při svém pátém letu v roce 1995 se Sojuzem TM-21, opět zde pobyl přes 3 měsíce. V Sojuzu TM-21 s ním letěli Děžurov a první Američan startující v ruské lodi Norman Thagard. Během letu bylo ve vesmíru na lodích a ve stanici současně 13 kosmonautů. Dolů se vrátil v raketoplánu Atlantis s přistáním na Floridě.\n\nCelkem vzlétl ze Země pětkrát a ve vesmíru strávil 268 dní. Je evidován jako 99 kosmonaut Země.\n\n\n"}
{"id": "283931", "url": "https://cs.wikipedia.org/wiki?curid=283931", "title": "Tartuffe", "text": "Tartuffe\n\nLe Tartuffe ou l’Imposteur (česky 'Tartuffe, neboli Pokrytec\"';\" svatoušek, či podvodník) je ostře satirická komedie napsaná francouzským dramatikem Molièrem, spjatá s politickou situací Francie v polovině 17. století. Hra kritizuje církev a byla dlouho zakázána.\n\n\nDěj Tartuffa se odehrává v Orgonově domě v Paříži v druhé polovině 17. století. Pan Orgon v kostele pozná a velmi si oblíbí napohled zbožného žebráka Tartuffa, kterého vezme k sobě bydlet. Tartuffe si omotá Orgona kolem prstu svými naoko vzletnými řečmi o Bohu. Marně se celá rodina snaží Orgonovi vysvětlit, jaký je Tartuffe pokrytec a lhář. Orgon je slepý a hluchý. Spolu se svojí matkou paní Pernellovou fanaticky věří všemu, co jim Tartuffe napovídá. Vše vyvrcholí Orgonovým rozhodnutím provdat svoji jedinou dceru Marianu za Tartuffa. Je mu úplně jedno, že ji již přislíbil Valérovi, který ji miluje... V té době vstupuje do hry Elmíra, žena Orgonova a snaží se Tartuffovi rozmluvit vdavky s Marianou. Tartuffe jí však padne k nohám a nestoudně jí vyzná lásku. Elmíra se nenechá vyvést z míry a Tartuffovi se vysměje. Celou tuto scénu sleduje z úkrytu Damis, kterému již míra trpělivosti přeteče a vtrhne na scénu. Křičí, že všechno poví otci a Tartuffa se konečně všichni zbaví. Elmíra se ho snaží trochu usměrnit, jenže Damis se nedá. V tuto chvíli přichází na scénu Orgon, který když\nuslyší svého syna obviňovat chudáčka a pana svatého Tartuffa ničemu nevěří a Damise vyhodí z domu. Aby si Tartuffa udobřil přepíše na něj celý svůj dům. Elmíra by nebyla Elmírou, kdyby nevěděla, jak z toho ven. Přemluví Orgona, aby se schoval pod stůl a poslouchal. Nechá si zavolat Tartuffa, a když se dostaví, začne ho svádět. Tartuffe si chvíli hraje na dotčeného z předchozího odmítnutí, ale čím dál více se rozpaluje. Za chvíli již chce, ten náš pan svatý po Elmíře důkaz lásky. To už je dost i na Orgona pod stolem. Vyletí, jako když ho píchne vosa, a Tartuffa vyhodí z domu. Jenomže zapomíná, že dům přepsal na Tartuffa, a že tedy by měl spíše Tartuffe vyhodit jeho. Navíc se ještě před časem Tartuffovi svěřil, že přechovává kazetu s listinami od svého, králem stíhaného, přítele. Tartuffe si pospíší ke králi žalovat. Ten však, protože je moudrý, pozná, co je Tartuffe zač, a nechá ho zatknout a Orgonovi vrací dům.\n\n"}
{"id": "283938", "url": "https://cs.wikipedia.org/wiki?curid=283938", "title": "Pivovar Krásné Březno", "text": "Pivovar Krásné Březno\n\nPivovar Krásné Březno (jinak také pivovar Zlatopramen) je pivovar v Krásném Březně ze skupiny Drinks Union, kde se do roku 2011 vařilo pivo značky Zlatopramen. Druhy vyráběných piv: Zlatopramen 11°, Zlatopramen 12°, Zlatopramen 11° tmavý a Zlatopramen světlé výčepní.\n\nV pivovaru pracovalo přibližně 250 lidí. Zajímavostí pivovaru je varna, instalovaná roku 1931, kde se vařilo až do uzavření provozu v roce 2011.\n\nPosledním ředitelem pivovaru Zlatopramen byl Libor Čech (1975), který již od března roku 2007 dohlížel nad kvalitou výroby jako vrchní sládek. Dle jeho slov pracoval v pivovarech skupiny Drinks Union již od svých 16 let a za tu dobu prošel všemi pivovarnickými provozy. Zkušenosti Čechovi předávali dnes již bývalí sládci pivovaru Velké Březno Jana Rostová a Jiří Rottenborn.\n\n\n"}
{"id": "283939", "url": "https://cs.wikipedia.org/wiki?curid=283939", "title": "Pokožka (rostliny)", "text": "Pokožka (rostliny)\n\nPokožka (epidermis) rostlin je jednovrstevné krycí pletivo, která zvnějšku chrání rostlinu, především listy, stonek a kořeny. Je také rozhraním mezi rostlinou a vnějším světem. U rostlin, které druhotně tloustnou, bývá pokožka nahrazována peridermem (činností felogénu). \n\nPokožka především chrání před nadměrnou ztrátou vody, reguluje výměnu plynů (kyslíku a oxidu uhličitého) a vylučuje některé metabolity na povrch rostliny. Na kořeni navíc pokožka absorbuje vodu a minerální látky. \n\nEpidermis je obvykle průsvitný, protože v pokožce nejsou většinou chloroplasty. Na vnější stranu vylučuje voskovitou kutikulu, která není prostupná pro vodu. Kutikula bývá nejtlustší u rostlin z suchých oblastí, kde je voda drahocenná. \n\nEpidermální tkáň obsahuje několik různých typů buněk: pokožkové buňky, svěrací buňky průduchů, podpůrné buňky průduchů, ale také buňky chlupů (trichomů). Nejčastější jsou samozřejmě klasické pokožkové buňky, které jsou současně nejméně specializované a největší. \n\nNa pokožce jsou velmi často trichomy neboli chlupy. Určitými specializovanými chlupy jsou i kořenové vlásky, které absorbují vodu a minerální látky. \n"}
{"id": "283944", "url": "https://cs.wikipedia.org/wiki?curid=283944", "title": "Henri Cartan", "text": "Henri Cartan\n\nHenri Cartan [\"ri kart\"] (8. června 1904, Nancy – 13. srpna 2008, Paříž) byl francouzský matematik, syn Élie Cartana.\n\nCartan studoval na Lycée Hoche ve Versailles, potom na École normale supérieure. Držel mnoho pozic na spoustě francouzských univerzitách a většinu svého profesního života trávil v Paříži.\n\nHenri Cartan je znám prací na algebraické topologii, především na kohomologických operacích, Killingových homotopních skupin a kohomologických skupin. Jeho seminář v Paříži po roce 1945 pokryl základ teorie svazků, spektrální sekvence a homologické algebry, jenž byl hluboce ovlivněn Jean-Pierre Serrenem, Armand Borelem, Alexandrem Grothendieckem a Frankem Adamsem. Počet jeho oficiálních studentů byl malý, ale zahrnoval Adriena Douadyho, Rogera Godementa, Maxe Karoubiho, Jeana-Pierra Serrena a René Thoma.\n\nCartan byl také zakládajícím členem Bourbakiho skupiny a jedním z nejaktivnějších účastníků. Jeho a Samuela Eilenbergeho kniha \"Homological Algebra\" (1956) byla důležitým textem, zacházejícím s předměty s nízkou úrovní abstrakce a teorií kategorií.\n\nHenri Cartan přijal čestné vyznamenání a odměny. Od roku 1974 byl členem Francouzské akademie věd. Dále byl zahraničním členem Dánské královské akademie věd a písemnictví, Královského londýnského spolku, Ruské akademie věd, Švédské královské akademie věd, Akademie věd Spojených států amerických, Polské akademie věd a dalších akademií a spolků.\n\n"}
{"id": "283945", "url": "https://cs.wikipedia.org/wiki?curid=283945", "title": "Sinjajevina", "text": "Sinjajevina\n\nSinjajevina je pohoří nacházející se v centrální části Černé Hory. Nejvyšší horou je vrchol Babin Zub (2253 m).\n\nNa svém východním konci sousedí s vyšším pohořím Durmitor a tvoří s ním a s planinou Drobnjak \"durmitorsko-sinjajevinskou oblast\". Na severu a východě je hranice masivu vymezena tokem řeky Tary. Jižní hranici potom tvoří údolí řek Morača a Bukovica. V jižní části pohoří pramení řeka Piva.\n\nSvou rozlohou zaujímá pohoří plochu zhruba 45 × 20 km a jeho průměrná výška je 1700 m. Svým charakterem připomíná spíše náhorní planinu, vyplňující prostor mezi pohořími Durmitor a Prokletije. Jako u ostatních pohoří Dinárské soustavy i zde tvoří základ druhohorní vápence, jež jsou nejčastěji pokryty loukami či pastvinami s minimálním lesním porostem. Nejnavštěvovanější jsou masivy vrcholů Babin Zub (2253 m), ležících nad dolinou řeky Plašnice. Na horní části toku řeky Morača, nad údolím Štitarice se vypíná Jablanov vrch (2203 m).\n"}
{"id": "283946", "url": "https://cs.wikipedia.org/wiki?curid=283946", "title": "Estonská města", "text": "Estonská města\n\nV Estonsku se v současnosti nachází 47 sídel, která mají status města. Z nich 33 je samostatných statutárních měst (úředním označením \"omavalitsusstaatusega linnad\", tedy \"města se samosprávným statusem\"), zatímco zbylých 14 je správně i samosprávně včleněno do obcí, zahrnujících kromě samotného města též další okolní sídla (úředním označením \"vallasisesed linnad\", tedy \"vnitroobecní města\").\n\nSídla městského typu začala vznikat v Estonsku až ve středověku v souvislosti s německou a dánskou kolonizací ve 12. století. Ze současných estonských měst tehdy vznikla města Haapsalu, Kuressaare, Narva, Paide, Pärnu, Rakvere, Tallinn, Tartu a Viljandi. Status samostatného města měla i Toompea, dnes patřící k Tallinnu, a Vana-Pärnu, dnes součást Pärnu. Z roku 1296 máme navíc zmínku o dvou městech založených Helmoldem de Lode: jedním bylo \"Lodenrodhe\", ležící poblíž dnešního Paldiski a opuštěné pravděpodobně ve 14. století, druhým \"Cogkele\", pravděpodobně dnešní Koila.\n\nVe středověku a v počátku novověku se estonská města od jiných sídel odlišovala jak svou městskou podobou, tak panovníkem přidělenými městskými právy. V průběhu dalších staletí se postupně právní status města stal nezávislým na podobě sídla, vypovídal však o jeho politickém významu. Městská práva tak postupně obdržela Valga (1584), Paldiski (1783) a Võru (1784). 1782 získaly status města též Pečory, které patřily k Estonsku v letech 1919-1941.\nVe srovnání se středoevropskými městy se estonská města od svých počátků vyznačovala vyšším podílem dřevěné architektury, což bylo dáno jednak snadnější dostupností dřeva a horší dostupností kamene, jednak dobrými izolačními vlastnostmi dřeva, vhodnými pro chladnější severské klima. Dřevěné stavby převažovaly i mezi novostavbami při velkém růstu měst na sklonku 19. a počátku 20. století, kdy v jiných severských městech byla dřevěná architektura na ústupu — v Tallinnu bylo v roce 1890 7313 budov, z toho 3617 obytných, a z nich jen 851 kamenných a 2500 dřevěných. V roce 1913 měl Tallinn 13 094 budov, z toho 7151 obytných, a z nich jen 1386 kamenných a 5467 dřevěných.\n\nPřevratné změny doznala sestava estonských měst za první estonské republiky. Počátkem roku 1920 bylo v Estonsku dvanáct sídel se statusem města (Haapsalu, Kuressaare, Narva, Paide, Paldiski, Pečory, Pärnu, Tallinn, Tartu, Valga, Viljandi a Võru) a osm městysů. Během pěti let pak bylo dalších čtrnáct sídel povýšeno na městys a některé někdejší městyse začaly požadovat povýšení na město. V roce 1926 pak městyse Nõmme, Põltsamaa, Tapa a Türi skutečně obdržely status města, roku 1927 se k nim připojila Tõrva a v roce 1936 Otepää.\n\n1. května 1938 vstoupil v Estonsku v platnost nový zákon o městech, který zrušil status městyse. Čtrnáct městysů bylo prohlášeno městy (Antsla, Elva, Jõgeva, Jõhvi, Kallaste, Keila, Kilingi-Nõmme, Kunda, Kärdla, Mustla, Mustvee, Mõisaküla, Sindi a Suure-Jaani), městys Narva-Jõesuu byl připojen k Narvě jako městská část a městys Võõpsu byl vřazen jako vesnice do obce Räpina. Všechna města byla nyní rozdělena do čtyř kategorií:\n\nK dalšímu rozvoji měst došlo po válce, kdy se začala ve východním Estonsku (v dnešním kraji Ida-Virumaa) sídla rozrůstat vlivem zvyšování těžby živičných břidlic. Pro nově vznikající sídla městského typu byl znovu zaveden status městyse, a největší z nich byla prohlášena městy — v roce 1946 Kiviõli a Kohtla-Järve, v roce 1953 Ahtme a 1957 Sillamäe. Města Ahtme a Jõhvi však byla roku 1960 připojena ke Kohtla-Järve. Roku 1979 byla statusu města zbavena Mustla, roku 1980 se městem stalo Maardu. Na konci sovětské doby v roce 1990 tak bylo v Estonsku 6 měst podléhajících přímo svazové republice, 27 měst podléhajících krajům a 3 města spravovaná městskými sověty jiných měst (Maardu, Kiviõli a Sindi).\n\nPo obnovení estonské suverenity usilovala řada sídel, během sovětské doby připojených k jiným, o znovuzískání samostatného statusu. V roce 1991 se jako města opět osamostatnily Jõhvi a Ahtme, ovšem Ahtme již v roce 1993 o status města opět přišlo. V témže roce se městy staly Abja-Paluoja, Karksi-Nuia, Kehra, Lihula, Loksa, Põlva, Püssi, Räpina, Saue, Tamsalu a Võhma; rovněž městys Narva-Jõesuu se opět osamostatnil od Narvy a byl prohlášen městem. Roku 1994 bylo Paldiski zbaveno městské samostatnosti a připojeno ke Keile, ovšem už v roce 1996 mu byl status samostatného města vrácen.\n\nV následujících letech se ovšem v několika případech ukázalo, že samostatná správa menších měst je neefektivní, a tato města byla včleněna do rozsáhlejších obcí jako sídla bez vlastního statutu, aniž ovšem ztratila status města. Roku 1998 se tak město Abja-Paluoja stalo součástí obce Abja; roku bylo 1999 město Antsla připojeno k obci Antsla, město Karksi-Nuia k obci Karksi, město Lihula k obci Lihula, a město Otepää vytvořilo spolu s obcí Pühajärve novou obec Otepää; roku 2002 bylo město Kehra včleněno do obce Anija, město Rapla do obce Rapla a město Räpina do obce Räpina; roku 2005 pak bylo obdobným způsobem spojeno město Tamsalu s obcí Tamsalu, město Jõhvi s obcí Jõhvi, město Tapa s obcemi Lehtse a Saksi v obec Tapa, město Suure-Jaani s obcí Suure-Jaani, město Kilingi-Nõmme s obcí Saarde a město Türi s obcí Türi.\n\n\n"}
{"id": "283951", "url": "https://cs.wikipedia.org/wiki?curid=283951", "title": "John Dee", "text": "John Dee\n\nJohn Dee (13. července 1527, Londýn – 1609, Mortlake, přesné datum úmrtí není známo) byl matematik, astronom, alchymista, astrolog a okultista velšského původu. Byl rádcem krále Eduarda VI. a později královny Alžběty I. Spolu s alchymistou Edwardem Kelleym pobýval v Polsku, později se stal dvorním alchymistou císaře Rudolfa II., kterému věnoval zázračné zrcadlo. Později ale upadl v nemilost, takže musel opustit zem. Pobýval pak v Sasku, poté se tajně vrátil do Čech a působil jako alchymista u Viléma z Rožmberka. V roce 1586 odjel zpět do Anglie, kde se stal rektorem koleje v Manchestru. Napsal několik alchymistických prací, a také několik spisů, zaměřených na matematiku a astronomii.\n\n\n\n"}
{"id": "283954", "url": "https://cs.wikipedia.org/wiki?curid=283954", "title": "Duhový most (pověst)", "text": "Duhový most (pověst)\n\nDuhový most (anglicky: Rainbow Bridge) je místo často zmiňované lidmi, jimž zemřelo jejich zvířátko. Je také tématem básní v próze z období let 1980–1992, která je mezi milovníky zvířat, kteří utrpěli ztrátu svého zvířecího partnera, velmi populární. Pověst uvádí, že duše zesnulých zvířátek se dostanou do ráje se zelenými loukami a kopci, a že jejich těla jsou prosta všech nemocí a zranění. Všichni si zde hrají a běhají, ale zároveň postrádají lásku svého lidského partnera. Jednoho dne se však jejich pán objeví, znovu se setkají a poté společně přejdou Duhový most a jdou do nebe spolu a již nikdy se nerozdělí.\n\nPříběh o Duhovém mostu je rozšířen především v severní Evropě a v anglosaských zemích, kde má dlouhou historii. Ačkoliv žádné náboženství konkrétně nezmiňuje místo, kam se dostanou duše zesnulých zvířat, je jistá podobnost s Bifröstským mostem v norské mytologii.\n\n\n"}
{"id": "283955", "url": "https://cs.wikipedia.org/wiki?curid=283955", "title": "Pallasit", "text": "Pallasit\n\nPallasit je hrubozrnný meteorit. Obvykle se vyskytuje v kovově šedé nebo žluté až zelené barvě. Hornina je tvořena krystaly olivínu, jež jsou uzavřeny v šedé matiční hmotě (slitina niklu a železa). Pallasit je velmi vzácný kamenoželezný meteorit, který tvoří pouze 1% hornin spadlých z vesmíru na zemský povrch.\n\nPallasit byl pojmenován po německém přírodovědci Peteru S. Pallasovi, který jako vůbec první v roce 1776 popsal meteorit (nalezený na Sibiři).\n\nObvykle je pallasit složen z jednoho dílu olivínu na dva další díly kovů. U exemplářů s vyšším obsahem kovu bývají tvořeny tzv. Widmanstättenovy obrazce. V pallasitu se objevují i stopové prvky jako např. germanium, nikl v železe či gallium.\n\nPallasity pravděpodobně tvořily jakousi mezizónu mezi kovovým jádrem asteroidu a křemičitanovým obalem. Ty byly zřejmě zničeny vzájemnými srážkami a roztrhány na kusy jednotlivých hornin či části. Pallasity mají ovšem různé složení, což dokazuje fakt, že byly původně částmi více těles.\n"}
{"id": "283965", "url": "https://cs.wikipedia.org/wiki?curid=283965", "title": "Evropské hlavní město kultury", "text": "Evropské hlavní město kultury\n\nTitul Evropské hlavní město kultury je vždy na jeden rok propůjčován Evropskou unií jednomu či více evropským městům, která tak mají po celý rok možnost představit Evropě svůj kulturní život a jeho rozvoj. Původně byla tato města volena na základě kulturní historie, naplánovaných akcích a schopnosti projekt podpořit finančními prostředky a infrastrukturou. Nová studie z roku 2004 nyní považuje udělení titulu spíše jako podnět ke kulturnímu vývoji a změnám v daném městě.\n\nS myšlenkou sblížit evropská města je projekt Evropské město kultury představen 13. července 1985 na Radě Evropské unie pod iniciativou řecké ministryně kultury Meliny Mercouriové. Od té doby se změnilo nahlížení na tuto iniciativu mezi obyvateli evropských měst a kulturní a sociálně ekonomický přínos tohoto titulu pro město stále roste díky velkému počtu návštěvníků, které přináší.\n\nV roce 1990 ministři kultury zahájili akci zvanou \"Evropský kulturní měsíc\". Tato událost byla podobná Evropskému městu kultury, ale trvala kratší dobu a navíc byla určena zemím mimo Evropskou unii.\n\nV roce 1991 vytvořili organizátoři různých Evropských měst kultury síť, která dovolovala výměnu a porovnávání informací pro budoucí organizátory. Tato síť vypracovala v roce 1994 studii o přínosu Evropských měst kultury od jejich vytvoření.\n\nV roce 1999 bylo Evropské město kultury přejmenováno na Evropské hlavní město kultury a bylo financováno programem Kultura 2000. 25. května stejného roku evropský parlament navrhl začlenit tuto událost v rámec Evropského společenství a představil nový postup výběru Evropských hlavních měst kultury v období 2005–2019. Tento návrh byl přijat, a proto každý členský stát má možnost hostit Evropské hlavní město kultury nejméně jednou.\n\nZástupci Evropských hlavních měst kultury, Evropských měsíců kultury, zástupci kandidátských měst a síť hlavních měst kultury mimo Evropskou unii vytvořili síť Evropských hlavních měst a Měsíců kultury (ECCM), což je nevládní organizace se sídlem na ministerstvu kultury v Lucemburku. Jejím hlavní cílem je zajišťovat výměnu poznatků a zkušeností mezi hlavními městy kultury, poskytnout nezbytnou dokumentaci a pomáhat budoucím Evropským hlavním městům kultury.\n\n\n"}
{"id": "283968", "url": "https://cs.wikipedia.org/wiki?curid=283968", "title": "2020", "text": "2020\n\nRok 2020 (MMXX) gregoriánského kalendáře začal ve středu 1. ledna, skončí ve čtvrtek 31. prosince a je přestupný. V Česku má 251 pracovních dnů a 13 státních a ostatních svátků, z toho 11 jich připadá na mimovíkendové dny; letní čas začne v neděli 29. března ve 2.00 hodin SEČ a skončí v neděli 25. října ve 3.00 hodin SELČ. Dle židovského kalendáře nastane přelom roků 5780 a 5781, dle islámského kalendáře 1441 a 1442.\n\n\n\n\n\n\n\n\n\"V tomto seznamu jsou uvedeni pouze představitelé významnějších států.\"\n"}
{"id": "283972", "url": "https://cs.wikipedia.org/wiki?curid=283972", "title": "Sonic Death", "text": "Sonic Death\n\nSonic Death je živé album skupiny Sonic Youth, vydané v roce 1984. Obsahuje živé skladby nahrané mezi lety 1981-1983. Album bylo vydáno nejdřív na kazetě pod vydavatelstvím Ecstatic Peace! Thurstona Moorea, až později album vyšlo i v CD formátu.\n\nVerze alba na kazetě neobsahuje seznam skladeb a pro špatnou kvalitu jsou často těžko rozpoznatelné, což do jisté míry platí i o CD verzi.\n"}
{"id": "283975", "url": "https://cs.wikipedia.org/wiki?curid=283975", "title": "Bad Moon Rising", "text": "Bad Moon Rising\n\nBad Moon Rising je druhé studiové album americké rockové kapely Sonic Youth. Album bylo vydáno pod nezávislým hudebním vydavatelstvím Homestead Records. Celé album je tematicky zaměřené na temnější stránku amerických dějin, v textech se objevuje případ Charlese Mansone apod. K albu vyšel jeden z nejznámějších singlů kapely „Death Valley '69“.\n"}
{"id": "283987", "url": "https://cs.wikipedia.org/wiki?curid=283987", "title": "EVOL (album, Sonic Youth)", "text": "EVOL (album, Sonic Youth)\n\nEVOL je v pořadí třetí studiové album americké rockové kapely Sonic Youth. Bylo to třetí album, které skupina vydala pod SST Records. Na albu spolupracovala i Lydia Lunch.\n"}
{"id": "283989", "url": "https://cs.wikipedia.org/wiki?curid=283989", "title": "Klasická hudba (rozcestník)", "text": "Klasická hudba (rozcestník)\n\nOznačení klasická hudba může mít širší nebo užší význam: \n"}
{"id": "283990", "url": "https://cs.wikipedia.org/wiki?curid=283990", "title": "Vladimir Šatalov", "text": "Vladimir Šatalov\n\nVladimír Alexandrovič Šatalov, , (* 8. prosince 1927 Petropavlovsk, Kazachstán) sovětský vojenský letec a kosmonaut z lodí Sojuz.\n\nDětská léta prožil v Leningradě, kde jeho otec pracoval na železnici. Po základní škole šel studovat na výběrovou školu vojenského letectva a hned po válce začal studovat na kačinském vojenském učilišti. Tady také poprvé sám letěl letounem. V učilišti později zůstal jako instruktor. V roce 1963 šel studovat na vojenskou leteckou akademii. Po jejím absolvování sloužil u různých útvarů a postupně získával vyšší funkce a hodnosti. A v roce 1963 byl také přijat mezi adepty kosmonauty, do vesmíru letěl v období let 1969–1971. V roce 1972 byl generálmajorem a velitelem výcviku kosmonautů. Je ženatý, má syna a dceru..\n\nPoprvé letěl na oběžnou dráhu Země v roce 1969 v Sojuzu 4. Na oběžné dráze se spojil s lodí Sojuz 5, do své lodě odtud přibral dva kosmonauty (Jelisejev, Chrunov) a společně přistáli.\n\nPodruhé letěl už za 9 měsíců, tentokrát na Sajuzu 8 měl při startu z Bajkonuru Alexeje Jelisejeva. Let byl zvláštní tím, že současně byly na oběžné dráze další dva Sojuzy a to Sojuz 6 a Sojuz 7, byl to tedy skupinový let.\n\nPotřetí vzlétl v roce 1971 na Sojuzu 10, opět z Bajkonuru, na palubě byl s Jelisejevem a Rukavišnikovem. Připojili se na orbitální stanici Saljut 1, jenže se jim nepodařilo otevřít průlez a po dvou dnech se vrátili na Zemi.\n\nVšechny tři lety začaly na kosmodromu Bajkonur a skončily přistáním v kabině lodi na padácích na území Kazachstánu. Ve vesmíru byl třikrát a strávil zde 9 dní.\n\n\n"}
{"id": "283991", "url": "https://cs.wikipedia.org/wiki?curid=283991", "title": "Lydia Lunch", "text": "Lydia Lunch\n\nLydia Lunch (* 2. června 1959 USA), rozená Lydia Koch, je americká zpěvačka, básnířka, spisovatelka a herečka. Účinkovala v několika desítkách filmů. Spolupracovala s mnoha muzikanty i hudebními skupinami, mezi které patří např. Sonic Youth a Birthday Party.\n\nRoku 2018 byla oceněna newyorským kulturním zařízením The Kitchen.\n\n\n\n"}
{"id": "283992", "url": "https://cs.wikipedia.org/wiki?curid=283992", "title": "Daydream Nation", "text": "Daydream Nation\n\nDaydream Nation je šesté album americké rockové kapely Sonic Youth. Album bylo nahráno v létě roku 1988 a ještě téhož roku v říjnu vyšlo. V USA bylo vydáno pod vydavatelstvím Enigma Records ve Spojeném království pod labelem Blast First. Album patří k vůbec nejznámějších počinům Sonic Youth.\n\nNa obalu alba je obraz německého malíře Gerharda Richtera z cyklu Svíce.\n"}
{"id": "283998", "url": "https://cs.wikipedia.org/wiki?curid=283998", "title": "Edward Heath", "text": "Edward Heath\n\nSir Edward Richard George Heath, KG, MBE (9. července 1916 Broadstairs – 17. července 2005 Salisbury) byl v letech 1970-1974 předsedou vlády Velké Británie za Konzervativní stranu.\n\nNarodil se jako syn tesaře a později drobného podnikatele. V roce 1935 získal stipendium a mohl odejít do Oxfordu, kde vystudoval filosofii, politologii a ekonomii. Už na studiích byl aktivní v konzervativní straně, kde se stavěl proti navracení bývalých německých kolonií a podporoval španělské republikány. Během druhé světové války sloužil u dělostřelectva.\n\nV roce 1950 byl poprvé zvolen do Dolní sněmovny. Po volbách roku 1959 vystřídal několik ministerstev ve vládách Harolda Macmillana a později Aleca Douglas-Home. Po porážce ve volbách roku 1964 a Douglas-Homově demisi byl zvolen předsedou Konzervativní strany a stanul v čele opozice. Po překvapivém vítězství ve volbách v roce 1970 se stal prvním britským konzervativním předsedou vlády, který nepocházel z \"vyšších vrstev\". V domácí politice prosadil správní reformu, která zohlednila význam velkých měst a dala vzniknout \"metropolitním hrabstvím\". Jeho ekonomické reformy vyvolaly silný odpor odborů, zejména hornických. Ten byl jednou z příčin jeho volební porážky v roce 1974. V zahraniční politice jeho vláda uvalila embargo na strany konfliktu v Jomkipurské válce. Velká Británie též roku 1972 oficiálně uznala Čínskou lidovou republiku, kterou Heath opakovaně navštívil. Dobré vztahy udržoval též s americkým prezidentem Richardem Nixonem.\n\nBěhem Heathovy vlády proběhla nejnásilnější fáze severoirského konfliktu. 30. ledna 1972 bylo při Krvavé neděli zabito britskými vojáky 14 neozbrojených účastníků pochodu v Londonderry. Následnou dohodu s Irskou republikánskou armádou pak striktně odmítli severoirští unionisté. Ztráta jejich podpory byla dalším z důvodů Heathovy volební porážky.\n\nHeath zůstal členem parlamentu až do roku 2001, kdy obdržel Podvazkový řád a byl povýšen do rytířského stavu. Zemřel 17. července 2005 ve věku 89 let.\n\nV roce 2015 policie zahájila vyšetřovaní obvinění týkajícího zneužívání dětí údajně spáchaného Edwardem Heathem. Vyšetřování týká 42 obvinění ze sexuálního zneužívání, přičemž policejní vyšetřovaní se soustředí na sedm případů. Obvinění zahrnují jeden případ znásilnění chlapce mladšího 16 let a několik případů osahávání nezletilých chlapců, přičemž část z nich se údajně odehrála během placených setkání. Vyšetřování zatím nedošlo k jednoznačným závěrům.\n\n"}
{"id": "284010", "url": "https://cs.wikipedia.org/wiki?curid=284010", "title": "Death Valley '69", "text": "Death Valley '69\n\n„Death Valley '69“ je píseň americké rockové skupiny Sonic Youth. Je v pořadí osmou skladbou na jejich albu \"Bad Moon Rising\" z roku 1985. Jejím autorem je newyorská zpěvačka a básnířka Lydia Lunch a zpěvák a kytarista Sonic Youth Thurston Moore.\n\nV roce 1984 píseň vyšla jako singl. Videoklip k písni byl vůbec první videoklip, jaký skupina nahrála. Jeho režie se ujal Richard Kern.\n"}
{"id": "284015", "url": "https://cs.wikipedia.org/wiki?curid=284015", "title": "Archeparchie prešovská", "text": "Archeparchie prešovská\n\nArchieparchie prešovská je řeckokatolická archieparchie, jejíž archieparcha je zároveň řeckokatolickým metropolitou slovenským a sídlí v Prešově. Prvním a současným archieparchou je Ján Babjak. Protosyncelem je od roku 2010 Mgr. Michal Onderko mladší.\n\nArchieparchie prešovská vznikla jako eparchie prešovská 22. září 1818 vydělením z eparchie mukačevské. 28. dubna 1950 ji komunistický režim zrušil a její věřící i majetek administrativně připojil k pravoslavné církvi. \n\nCírkev na území nefungující eparchie přežívala jednak uvnitř pravoslavné církve, jednak v podzemí. V roce 1969 byla eparchie obnovena, většina budov však zůstala v rukou pravoslavné církve, majetek byl řeckokatolíkům pravoslavnými částečně navrácen až po sametové revoluci. \n\nV roce 1996 byl od ní oddělen apoštolský exarchát v České republice, v roce 1997 apoštolský exarchát košický. 30. ledna 2008 byla eparchie přeměněna na metropolitní archieparchii. Spolu s eparchií bratislavskou, která z ní byla u té příležitosti vydělena, a eparchií košickou tvoří řeckokatolickou církev na Slovensku.\n\n\n"}
{"id": "284019", "url": "https://cs.wikipedia.org/wiki?curid=284019", "title": "Dir", "text": "Dir\n\ndir je v informatice název pro jeden ze základních příkazů systémů MS Windows, MS-DOS a CP/M. V příkazovém řádku slouží k vypsání obsahu adresáře. V unixových systémech je jeho obdobou příkaz ls.\n\nPokud je příkaz codice_1 volán bez argumentů, vypíše soubory a složky v aktuálním pracovním adresáři. Jako parametr může být specifikován i jiný adresář. Skryté a systémové soubory nejsou vypisovány, pokud to není explicitně požadováno pomocí parametru. Bez parametrů vypisuje příkaz soubory a adresáře v holém formátu, ve kterém je vypisován datum vytvoření, velikost souboru, popř. text <DIR> v případě, že jde o adresář, a název souboru, resp. adresáře. Kromě vlastního seznamu vypíše ještě záhlaví s označením disku a adresáře, jehož výpis je prováděn, a zápatí se shrnutím počtu souborů a adresářů a součtu velikosti všech souborů.\n\n\nPodobným příkazem, který slouží k výpisu obsahu adresáře, je příkaz codice_26, který zobrazí celou stromovou strukturu zvoleného adresáře včetně grafického znázornění stromové struktury.\n\n"}
{"id": "284029", "url": "https://cs.wikipedia.org/wiki?curid=284029", "title": "Seznam prešovských eparchů a archeparchů", "text": "Seznam prešovských eparchů a archeparchů\n\nArchieparcha prešovský je řeckokatolický sídelní biskup spravující prešovskou archieparchii. Před prešovskými archieparchy na tomto území působili (nebo je spravovali) eparchové prešovští a ještě před nimi eparchové mukačevští.\n\n\n\n\n"}
{"id": "284034", "url": "https://cs.wikipedia.org/wiki?curid=284034", "title": "Eparchie prešovská", "text": "Eparchie prešovská\n\nEparchie prešovská je eparchie pravoslavné církve v českých zemích a na Slovensku.\n\nJe jednou z eparchií kde její eparcha může být zvolen metropolitou Pravoslavné církve v českých zemích a na Slovensku.\n\nHistoricky bylo území eparchie součástí mukačevské eparchie. Roku 1646 po Užhorodské unii přešla pod řeckokatolickou církev.\n\nRoku 1929 byla eparchie obnovena jako eparchie mukačevsko-prešovská. Tato eparchie byla pod jurisdikcí srbské pravoslavné církve a zahrnovala území Podkarpatské Rusi a východního Slovenska.\n\nRoku 1945 přešla eparchie s celou církví v českých zemích a na Slovensku pod jurisdikci ruské pravoslavné církve. Ve stejný rok byla eparchie rozdělena na dvě samostatné eparchie.\n\nRoku 1951 přešla do jurisdikce nové autokefální pravoslavné církve v českých zemích a na Slovensku.\n\n\n"}
{"id": "284045", "url": "https://cs.wikipedia.org/wiki?curid=284045", "title": "Aegidius Sadeler", "text": "Aegidius Sadeler\n\nAegidius (II) Sadeler (asi 1568/70, Antverpy - 1625/29 Praha), psaný též jako Egidius či Gillis, česky Jiljí, pocházel z významné rodiny antverpských rytců a obchodníků s uměním. V roce 1597 přišel do Prahy a stal se zde nejvýznamnějším grafikem rudolfinského dvora. V září téhož roku ho Rudolf II. jmenoval císařským rytcem a toto místo zastával i za vlády císaře Matyáše a jeho následníka Ferdinanda II. \n\nJeho grafické listy se vyznačovaly mistrným přepisem malířského šerosvitu. Předlohou jeho rytin byla nejen díla italských, německých a rudolfinských malířů, ale pracoval i podle vlastních námětů. Významnou součástí jeho grafiky byly portréty dvořanů a velvyslanců působících na císařském dvoře. V Praze působil až do své smrti v roce 1625 nebo 1629.\n\nAegidius II. Sadeler byl synem Emmanuela de Sayeleer (Emanuela I. Sadelera), antverpského rytce zbraní. Po obsazení Antverp španělským vojskem rodina emigrovala do Německa, aby se krátce zastavila v Kolíně nad Rýnem (1579). Odtud pokračovala do Mnichova, kde žila u Johanna I. (Jana I.) Sadelera (1550 ?-1600 ?), otcova bratrance.\nPrvního uměleckého školení se Aegidiovi II. dostalo v dílně Jana I. Sadelera, na jehož konci byl přijat za člena antverpského malířského cechu sv. Lukáše (1589). Následujícího roku odešel se svými strýci, Johannem a Raphaelem, do Frankfurtu nad Mohanem a později do Mnichova, kde se setkal s Hansem von Aachen a Jorisem Hoefnagelem, se kterými začal úzce spolupracovat. Počátkem 90. let odjel se svými strýci do Itálie. Pracoval hlavně v Římě (1593), kde se učil krajinářskému umění přerýváním krajin Paula Brila a figurální kompozici čerpající z prací Raffaela, Parmigianina, Tiziana a Tintoretta. Nakrátko se vrátil do Mnichova, ale znovu odcestoval do Itálie (1594), kde společně se strýci navštívil Veronu a Benátky, aby sám pokračoval až do Neapole. \nV roce 1597 ho císař Rudolf II. povolal do Prahy a v září téhož roku ho jmenoval dvorním rytcem. V Praze nejdříve bydlel společně s Bartholomeem Sprangerem. Později se osamostatnil a měl řadu žáků, mezi kterými vynikali Isaak Major a Joachim von Sandrart, a pravděpodobně jimi byli i Václav Hollar (1607–1677) a Karel Škréta (1610?-1674). Aegidius II. Sadeler již v Praze zůstal až do své smrti (1625 nebo 1629). Byl pohřben na hřbitově u sv. Jana Křtitele v oboře.\n\nV době pražského pobytu Aegidius II. Sadeler vytvořil řadu rytin a leptů, z nichž mnohé reprodukovaly kompozice dvorních malířů rudolfínské Prahy. Řada rytin však vznikla na základě jeho vlastních návrhů jako \"inventora\" a současně i jako \"rytce\". O jeho kreslířském a malířském nadání svědčí soubor dochovaných kreseb a maleb, který mu připsali současní historici umění.,\n\nAegidius II. Sadeler vytvořil grafické dílo vynikající ryteckou technikou i tématy. Mnohé grafické listy byly zhotoveny podle kreseb nebo malířských děl renesančních a manýristických umělců. Vytvořil také řadu vynikajících portrétních rytin podle svých vlastních kreseb. Mezi těmito rytinami dominují portréty Rudolfa II., z nichž třetí je císařovým jezdeckým portrétem zhotoveným podle některé z předloh Adriana de Vries. Čtvrtá a poslední císařova podobizna zachycuje panovníka krátce před smrtí, jak se vznáší k nebesům.\n\nV prvních letech svého pobytu v Praze Aegidius II. Sadeler úzce spolupracoval především s Bartholomeem Sprangerem (1546–1611). Společně vytvořili pět grafických listů: portrét Bartholomea Sprangera a jeho zesnulé ženy Christiny Müllerové (1600), portrét Pietra Brueghela mladšího (1606), dále mytologický příběh \"Herkules a Omfalé\" (1600), novozákonní výjev \"Tři Marie vracející se od Kristova hrobu\" a také \"Triumf Moudrosti nad Nevědomostí\" (asi 1597).\nV roce 1601 vydal společně s kreslířem a antikvářem Ottaviem Stradou první ze dvou svazků dodnes ceněné heraldické a ikonografické příručky \"Symbola divina et humana Pontificum, Imperatorum, Regum; accessit brevis et facilis...\", v níž jsou uspořádány znaky a emblémy evropských panovníků a papežů od středověku do současnosti i s výkladem.\nOd roku 1604 až do konce své kariéry Aegidius II. Sadeler úzce spolupracoval s rudolfínskými krajináři, především s Roelandtem Saverym, Pietrem Stevensem a krátce i s Janem Brueghelem starším. Výsledkem této spolupráce byly cykly krajin, které zobrazovaly nejen pražské veduty, ale i venkovské krajiny v Čechách a v Tyrolsku. Stevensova kresba, která posloužila jako předloha pro Sadelerovu rytinu nazvanou \"Leden\" dokládá svou kompozicí, že podnět pro celý cyklus \"Dvanáct měsíců\" vyšel z obrazu Pietra Brueghela staršího \"Lovci na sněhu\" (původně sbírky Rudolfa II., dnes Uměleckohistorické muzeum, Vídeň)\n\nHold císařskému sídelnímu městu Sadeler složil vydáním mědirytu skládajícímu se z 9 listů a nazvanému \"Pohled na Prahu\" či \"Sadelerův prospekt\". Kresebný návrh tohoto mědirytu vytvořil Philippus van den Bossche, císařův dvorní vyšívač. Kresebná návrh do rytiny převedl Johann (Hans) Wechter. Hotový \"Prospekt\" Sadeler vydal v roce 1606.\n\nSbírky Rudolfa II. obsahovaly i řadu kreseb Albrechta Dürera, Rudolfova oblíbeného malíře, které Sadelerovi posloužily jako předlohy k ryteckým transformacím. Dokládá to Sadelerův mědiryt \"Panna Marie s Ježíškem a se zvířaty\" (1598) zhotovený podle Dürerovy kolorované perokresby (1503). Aegidiua II. Sadeler v této rytině použil i lept s cílem dosáhnout větší prostorovosti. Dokládá to, že Sadeler předlohy dotvářel, přičemž zachoval jejich ucelený charakter.\n\nKresby byly důležitou součástí Sadelerovy tvorby. Autor v nich projevil nejen krajinářské schopnosti, ale i schopnosti figuralisty a portrétisty. Dokládá to i kresba hlavy chlapce (snad Václava Hollara) od neznámého autora, která pravděpodobně vychází z původní práce Aegidia II. Sadelera.\n\nPo smrti Rudolfa II. (1612) Aegidius II. Sadeler pracoval i pro jeho nástupce Matyáše I. (1557–1619), a později i pro Ferdinanda II. (1578–1637). \n\nDokládá to jak poslední známý list nazvaný \"Jezdecký portrét císaře Ferdinanda\", tak i Sadelerův obraz \"Alegorie vlády císaře Matyáše\".\n\nUmělecká dráha Aegidia I. Sadelera je ideálním příkladem vlivu Rudolfova mecenášství na rozvoj ryteckého umění na císařském dvoře v Praze. Z obecného pohledu poskytují Sadeleovy reprodukční rytiny, portréty a další projekty přehled o uměleckém a politickém životě u dvora. V posledních dvou desetiletích života se Sadelerův figurální styl začal proměňovat a nabýval stále významnější \"flámskosti\". Jeho celoživotní reprodukční grafický přepis děl rudolfínských mistrů je nepostradatelným dokladem jejich tvorby, a to zvláště tehdy, kdy se originály nezachovaly. \n\n\n"}
{"id": "284049", "url": "https://cs.wikipedia.org/wiki?curid=284049", "title": "Karel Václav Štěpka", "text": "Karel Václav Štěpka\n\nKarel Václav Štěpka (31. května 1908 České Budějovice – 19. října 1989 Praha) byl český hudební skladatel, pedagog a sbormistr.\n\nZákladní hudební vzdělání získal na hudební škole v Českých Budějovicích. Ve studiu pokračoval na Pražské konzervatoři. Studium uzavřel státními zkouškami ze hry na klavír a sborového zpěvu. Skladbu studoval na na Akademii múzických umění v Praze u Jaroslava Řídkého. Absolvoval rovněž kurz mikrotonální hudby u Aloise Háby.\n\nV roce 1932 se stal v Soběslavi sbormistrem pěveckého spolku \"Petr Vok\", který řídil až do roku 1939. Přesídlil do Prahy a od roku 1939 vedl Dětský sbor na Vinohradech. V roce 1948 se stal sbormistrem pěveckého sboru Církve československé husitské \"Farský\" a učitelem církevního zpěvu na Husově československé bohoslovecké fakultě Univerzity Karlovy. Kromě toho se věnoval i soukromé výuce zpěvu. Mezi jeho žáky patří řada významných zpěváků klasické hudby, ale i pop music. Většinu života pak prožil na pražských Vinohradech po boku své ženy Berty, nevlastního syna Rudolfa a dvou vnuků Rudolfa a Jakuba.\n\nKomponoval převážně písně a sbory, často s husitskými náměty. Jeho skladatelská tvorba byla silně ovlivněna jižními Čechami, kde vyrůstal a kam se rád vracel. Mezi jeho nejznámější skladby patří například \"Láska za lesem\", \"Na zámeckém plese\", \"Krumlovské burlesky pro zobcovou flétnu a klavír\", \"Navštěv nás, Kriste žádúcí\" a další. Ve své tvorbě nezapomínal na děti, jeho koncerty určené pro dětské obecenstvo byly velmi oblíbené.\n\nVe své skladatelské činnosti střídal klasickou hudbu se čtvrttónovými skladbami. Mezi tyto skladby patří např. \"Meditace pro housle a violoncello\" (1947), \"Sonáta pro čtvrttónový klavír\" (1948) nebo smyčcový kvartet \"Ten Pán velíť se nebáti\".\n\n\n"}
{"id": "284054", "url": "https://cs.wikipedia.org/wiki?curid=284054", "title": "Lenka Masná", "text": "Lenka Masná\n\nLenka Masná (* 22. dubna 1985 Nový Jičín) je česká běžkyně, půlkařka, několikanásobná mistryně České republiky v bězích.\n\nK jejím prvním větším sportovním úspěchům patřilo splnění kvalifikačního limitu IAAF na halové MS pro rok 2008, když na mítinku v Linci doběhla na druhém místě v čase 2:03,93 minuty. Na Mistrovství světa v atletice 2009 v Berlíně skončila v semifinále na celkovém 20. místě. V roce 2010 na halovém MS v katarském Dauhá skončila v rozběhu na sedmém místě a jen těsně nepostoupila do šestičlenného finále.\n\n22. května 2010 splnila v Ostravě-Vítkovicích limit na evropský šampionát v Barceloně. Na ME si v rozběhu vytvořila časem 1:59,71 nový osobní rekord a postoupila do osmičlenného finále, kde byla o 20 setin pomalejší a obsadila celkové 6. místo. Po pozdější diskvalifikaci soupeřky se posunula na páté místo. Startovala rovněž na olympiádě v Londýně v roce 2012.\n\nV roce 2013 se nejdříve radovala z bronzové medaile na HME v Göteborgu ve štafetě, kde nahradila jinak úspěšnou členku Zuzanu Bergrovou. V běhu na 800 m časem 2:00,78 kvalifikovala na Mistrovství světa v atletice v Moskvě. Na samotném šampionátu v Moskvě si nejprve v rozběhu vylepšila nejlepší čas sezony a v semifinále pak i osobní rekord na 1:59,56. Ve finále už však na soupeřky nestačila a skončila osmá. Po pozdější diskvalifikaci soupeřky se posunula na sedmé místo.\n\nV roce 2014 se kvalifikovala na HME, kde si vylepšila halové maximum na 2:01,25 do cíle doběhla šestá, ale opět po pozdější diskvalifikaci soupeřky se posunula na páté místo. V létě splnila kvalifikační limit na evropský šampionát v Curychu. Na mistrovství Evropy postoupila do semifinále, kde se jí nepodařilo vybojovat přímou postupovou pozici a ani čas 2:01,80 nestačil na postup do finále. V konečné klasifikaci jí tak patřila dělená devátá příčka.\n"}
{"id": "284055", "url": "https://cs.wikipedia.org/wiki?curid=284055", "title": "Leopold IV. Babenberský", "text": "Leopold IV. Babenberský\n\nLeopold IV. Babenberský (1108 - 18. října 1141) byl rakouský markrabě v letech 1136-1141 a bavorský vévoda v letech 1139-1141.\n\nNarodil se jako syn rakouského markraběte Leopolda III. a z Anežky z Waiblingenu, dcery německého císaře Jindřicha IV. Jeho otec byl později svatořečen a v 17. století prohlášen za rakouského národního patrona. Matka byla vdovou po Fridrichu Štaufském. Leopold tak byl spřízněn s předními říšskými rody. Byl nevlastním bratrem německého krále Konráda III. a strýcem pozdějšího císaře Fridricha Barbarossy.\n\nPoté co byl Konrád III. v roce 1138 zvolen německým králem, udělil vévodství bavorské Leopoldovi, zatímco jeho bratr Jindřich se již dříve stal držitelem statků své matky v Porýní a později v roce 1140 i falckrabím rýnským.\n\nPo smrti svého otce se v roce 1139 oženil s Marií, dcerou českého knížete Soběslava I. Leopold nevládl příliš dlouho. Zemřel 18. října 1141 v klášteře Niederaltaich na cestě z Bavorska do Rakouska. Jako první z Babenberků byl pohřben v klášteře Heiligenkreuz, který založil jeho otec Leopold III. Po jeho nečekané smrti získal Bavorsko i Rakousko jeho bratr Jindřich Jasomirgott.\n\n\n"}
{"id": "284056", "url": "https://cs.wikipedia.org/wiki?curid=284056", "title": "Roubík", "text": "Roubík\n\nRoubík je jednoduché zařízení, které se používá pro ucpání úst buď za účelem znemožnění verbální komunikace, či v některých dalších případech k celkovému uzavření úst. Nejčastěji se používá v situacích, kdy je potřeba, aby člověk nemohl mluvit a křičet, tedy pro tiché akce, jako jsou přepadení nebo únosy, ale také v určitých případech pro milostné aktivity.\n\nRoubík je možné vyrobit z celé škály materiálů; od jednoduchých řešení jako v podobě pruhu látky či pouhé přiložení lidské ruky až polepicí pásku či kus kůže. Pruh látky se buď umístí přes ústa a vzadu za hlavou se pevně zaváže, nebo se kus jiné látky umístí do ústní dutiny a dalším pruhem převáže, aby ho oběť nebyla schopna vyplivnout. Poněkud pokročilejší zařízení bývá již připraveno jak pro uchycení na hlavě, tak i pro ucpání ústní dutiny.\n\nRoubík může vést k tomu, že se oběť může udusit, pokud má problémy s dýcháním pomocí horních cest dýchacích.\n"}
{"id": "284060", "url": "https://cs.wikipedia.org/wiki?curid=284060", "title": "Deštník", "text": "Deštník\n\nDeštník neboli paraple je předmět, který umožňuje krátce schovat či déle ochraňovat osoby a předměty pod ním ukryté před dopadajícím deštěm, jako slunečník také před slunečním zářením, někdy (po jistý čas) i padajícím sněhem. \nJde o přenosnou a skládací plochu pokrytou nepromokavým materiálem tvořeným impregnovanou látkou, či plastovou fólií, která je umístěna na soustavě několika kovových( plastových či dřevěných) tyčí. Tyto tyče ji konstrukci podpírají, aby se nepromáčkla a kdykoliv umožňovala rychlé roztažení. Pro lepší uchopení (držení) je deštník vybaven dlouhou žerdí s držadlem, která je může mít zahnutou rukojeť.\n\nV současné době se vyrábí celá škála deštníků různých tvarů, velikostí, barev a materiálů. Některé jsou velmi rozměrné (kolem 1-3 metrův průměru), a proto stabilní, umístěné do stojanů. Jiné se vyrábějí jako skládací, deštník lze postupně do sebe zasunout, čímž se značně zmenší. Klasické verze velkých černých deštníků pro pány se vyrábí pouze v celku a slouží jako forma vycházkové hole. Menší deštníky jsou původně deštníky dámské, a proto se často musí skládat tak, aby se vešly do malé dámské kabelky, bývají také výrazně barevné. \n\nV případě, že deštník slouží k ochraně proti slunci, hovoříme o slunečníku. Často je plocha deštníku či slunečníku využívána jako reklamní plocha.\n\nSpeciálním typem deštníku je fotografický deštník, který se používá pro rozptýlení světla studiového osvětlení v ateliérové fotografii.\n\nDeštníky byly v některých dobách také jistým symbolem francouzského dandyho či anglického džentlmena a byznysmena, takové se staly i velmi oblíbenou rekvizitou v mnoha němých filmových groteskách.\nSymbolu deštníku jsou věnovány dva znaky ve znakové sadě Unicode: U+2602 (☂) je samotný deštník, U+2614 (☔) je deštník s kapkami deště.\n\n"}
{"id": "284062", "url": "https://cs.wikipedia.org/wiki?curid=284062", "title": "Manhattan (Kansas)", "text": "Manhattan (Kansas)\n\nManhattan je město ve státu Kansas v USA. Město se rozkládá v okrese Riley, menší část města se nachází i v okrese Pottawatomie. Město je také nazýváno The Little Apple (Malé jablko), odvozeně od přezdívky New Yorku The Big Apple (Velké jablko), jehož nejvýznamnější městskou částí je mnohem známější Manhattan.\n\nNedaleko (13 km západně) od Manhattanu se nachází Fort Riley jedna z nejvýznamnějších vojenských základen Armády Spojených států.\n\nPartnerskými městy Manhattanu jsou (v závorce je uvedeno datum podepsání partnerské dohody):\n\n\n"}
{"id": "284063", "url": "https://cs.wikipedia.org/wiki?curid=284063", "title": "Jindřich II. Babenberský", "text": "Jindřich II. Babenberský\n\nJindřich II. Babenberský zvaný též Jindřich Jasomirgott (německy \"Heinrich II. Jasomirgott\"; 1107/1114 — 13. ledna 1177) z rodu Babenberků byl jako \"Jindřich IV.\" falckrabě rýnský (1140–1141), rakouský markrabě v letech 1141–1156, bavorský vévoda v letech 1143–1156 a od roku 1156 vévoda rakouský.\n\nNarodil se jako druhý syn rakouského markraběte Leopolda III. a Anežky z Waiblingenu, dcery německého císaře Jindřicha IV. a sestry císaře Jindřicha V. Jeho otec byl později svatořečen a v 17. století prohlášen za rakouského národního patrona. Matka byla vdovou po Fridrichu Štaufském. Jindřich tak byl spřízněn s předními říšskými rody. Byl nevlastním bratrem německého krále Konráda III. a strýcem pozdějšího císaře Fridricha Barbarossy.\n\nPoté co byl Konrád III. v roce 1138 zvolen německým králem, udělil vévodství bavorské Leopoldu IV. Jindřich se již dříve stal držitelem statků své matky v Porýní a jeho postavení bylo posíleno, když se v roce 1140 stal falckrabím rýnským.\n\nKdyž bavorský vévoda Leopold 18. října 1141 nečekaně zemřel, získal Bavorsko jeho starší bratr Jindřich Jasomirgott. Aby otupil hroty nepřátelství s Welfy, uzavřel v květnu 1142 \"„politický sňatek“\" s Gertrudou, vdovou po zemřelém bavorském vévodovi Jindřichu Pyšném a dcerou zemřelého císaře Lothara III. Naděje, že Jindřich Lev akceptuje svou matku jako bavorskou vévodkyni a že také Welf VI. nebude proti své (bývalé) švagrové nic podnikat, se zdály oprávněné. Avšak smrt Gertrudy po porodu dcery 18. dubna 1143 vedla k tomu, že už po necelém roce došlo ke ztroskotání tohoto plánu. A tak i když Jindřich Lev už po navrácení Saska nároky na Bavorsko dále nevznášel, pokračoval v zápase jeho strýc Welf VI. Spory o vévodství bavorské mezi Welfy na jedné a Babenberky a Štaufy na druhé straně dále pokračovaly. Při bojích Jindřich neušetřil ani statky svého bratra, biskupa ve Freisingu.\n\nV následujících letech mohl Welf VI. počítat s podporou uvnitř i vně Bavorska. Na jeho straně stáli štýrský vévoda Otakar III., jehož matka pocházela z rodu Welfů, uherský král Gejza II. a možná i Fridrich Barbarossa, který byl synovcem jak Welfa, tak i císaře Konráda III. Jindřich měl dosud podporu salcburského arcibiskupa Konráda a také mohl počítat s ostatními bavorskými biskupy. Avšak spor s řezenským biskupem Jindřichem přinesl vážné oslabení jeho pozice. Zatím co Jindřich, podpořený svým švagrem, českým knížetem Vladislavem, soustředil své vojenské akce na Řezno, vpadlo štýrské vojsko do Rakouska a způsobilo tam těžké škody. Mnoho hněvu vyvolalo české vojsko, které při svém vpádu na území řezenského biskupství neušetřilo ani kostely. Hladomor, který propukl, ještě znásobil všeobecnou nouzi. Poměry byly tak zlé, že dokonce sám salcburský arcibiskup Konrád spolu se svým sufragánem řezenským biskupem Jindřichem vyhlásil nad českým knížetem, bavorským vévodou, stejně jako i nad jejich hlavními straníky Otou z Wittelsbachu a Fridrichem z Bogenu církevní klatbu. Tuto klatbu potvrdil sám papež Evžen III. V této situaci zasáhl král Konrád, který svolal v červenci do Řezna dvorský sněm, na kterém se mu podařilo prosadit ukončení ničivých bojů.\n\nBrzy poté se Jindřich zapletl do sporů s Uherskem. Důvodem sporů byl Boris, údajný syn uherského krále Kolomana a jeho druhé manželky Eufemie, který v roce 1146 opětovně vystoupil se svými nároky na uherský trůn. Z jeho návodu přepadli rakouští šlechtici důležitou uherskou pohraniční pevnost Prešpurk. Uherský král je odtud vypudil, protože Jindřich, zaneprázdněný v Bavorsku, jim nemohl nijak pomoci. Gejza podněcovaný Welfem VI. se s tímto úspěchem nespokojil. Přichystal velký protiúder a v září 1146 připravil Jindřichovi na řece Fischa těžkou porážku. Po této porážce se situace Babenberků stávala kritickou. Teprve vyhlášení druhé křížové výpravy, ke které se připojil jak císař Konrád III., markrabě Jindřich II. Babenberský i představitelé welfské strany v čele s Welfem VI., situaci v Bavorsku uklidnilo.\n\nSpolu s králem Konrádem přijali výzvu ke křížové výpravě přední představitelé Říše. Zúčastnili se mimo jiné bavorský vévoda a rakouský markrabě Jindřich, český kníže Vladislav II., štýrský markrabě Otakar III., hrabě Bernard z Trixenu a mnozí další, jakož i Welf VI. a Fridrich Barbarossa.\n\nZ Konstantinopole vyrazilo německé vojsko napříč Malou Asií, která byla z větší části pod tureckou vládou. O to složitější zde bylo získávání zásob a vody. Dne 25. října 1147 se u Dorylea střetla unavená křižácká armáda s tureckým vojskem a byla rozprášena. Sotva desetině výpravy se podařilo probít zpátky k Nikai. Zde Konrád vyčkal příchodu francouzské výpravy, ke které se zbytek německé výpravy připojil. Po dosažení Svaté země se spojená německá a francouzská výprava spolu s vojskem jeruzalémského království rozhodla k útoku na Damašek. Přes křižáckou převahu útok nedosáhl svého cíle a po zprávě, že se blíží turecké vojsko vedené aleppským vládcem Núr ad-Dínem, křižáci raději ustoupili.\n\nPo neúspěchu útoku na Damašek přijal císař Konrád III. pozvání k byzantskému dvoru. V Konstantinopoli uzavřel alianci s byzantským císařem Manuelem. Výsledkem této aliance pro Babenberky byl sňatek Jindřicha s neteří byzantského císaře Theodorou.\n\nPřes uzavřené dohody se příliš nezměnil názor byzantského dvora na „kulturní méněcennost“ západních barbarů a dvorní dámy považovaly sňatek Theodory za neštěstí a byly zhrozeny, že tak jemné stvoření má být „obětováno“ nestvůře ze Západu.\n\nPříměří uzavřené mezi Štaufy a Welfy vypršelo po Konrádově návratu z křížové výpravy na jaře 1149 a brzy poté se rozhořely nové boje. V nich se králi podařilo vynutit si převahu nad Welfem VI. a ten nakonec roku 1150 kapituloval. Mezitím ale dospěl jeho synovec Jindřich Lev, který se podrobit odmítl. K dalšímu měření sil už ale nedošlo, protože 15. února 1152 Konrád zemřel. Nově zvolený král Fridrich Barbarossa byl po otci Štauf a po matce Welf a se svými welfskými příbuznými měl mnohem lepší vztahy než jeho předchůdce (a strýc) Konrád. Zlepšení vztahů k Welfům však zároveň věštilo blížící se konec babenberské vlády v Bavorsku. Když se Jindřich Jasomirgott bez ohledu na předvolání nedostavil na dvorský sjezd v Goslaru v červnu roku 1154, Barbarossa na základě rozhodnutí knížat přiznal nárok na vévodství Bavorské Jindřichu Lvovi. Faktickým vládcem Bavorska ale stále zůstával Jindřich II. Jasomirgott. Nedůvěra ke králi Fridrichovi také způsobila, že se Jindřich nezúčastnil jeho římské jízdy. Po návratu z Itálie se císař Fridrich Barbarossa několikrát znovu sešel s Jindřichem ve snaze konečně vyřešit bavorskou otázku.\n\nAby zmírnil napětí mezi Štaufy a Welfy přislíbil Fridrich Barbarossa Jindřichu Lvovi vrácení bavorského vévodství a aby odškodnil Jindřicha Jasomirgotta, kterému Bavorsko propůjčil Konrád III., oddělil rakouskou marku definitivně od Bavorska, potvrdil mu její držbu a povýšil jí na vévodství.\n\nDne 17. září 1156 obdržel Jindřich od císaře Fridricha Barbarossy důležité Privilegium minus, které mimo jiné zaručovalo Babenberkům dědičné právo k Rakousům v mužské i ženské linii. Privilegium na sněmu v Řezně slavnostně vyhlásil český kníže Vladislav.\n\nPřes velkorysé svobody mělo uvedené privilegium jen velmi omezený dosah, protože horní regál, mincování, ochranu Židů, lovecké a rybářské právo stále „vlastnil“ císař. Situaci Babenberků v Rakousku ztěžovalo i to, že zde nevlastnili stabilní majetkové zázemí. Sice vlastnili majetek v Bavorsku, ale v Rakousku se jim významnější majetky podařilo získat až v následujících letech a teprve poté se stali skutečnými pány rakouského vévodství.\n\nV polovině 12. století Jindřich zahájil proměnu do té doby provinční Vídně v reprezentativní sídlo a nechal zde vystavět palác s kaplí. V roce 1155 přivedl také do Vídně iroskotské benediktiny, kteří zde založili Skotský klášter.\n\nRakouský vévoda Jindřich se v roce 1158 zúčastnil tažení císaře Fridricha Barbarossy proti severoitalským městům a především proti Milánu.\n\nVelkou ztrátu pro vévodu Jindřicha znamenala úmrtí jeho dvou mladších bratří, kteří zastávali významné církevní funkce. Ota, biskup ve Freisingu, zemřel 22. září 1158 a salcburský arcibiskup Konrád 28. září 1168.\n\nKdyž byl v červnu 1174 na sněmu v Řezně zbaven svého úřadu salcburský arcibiskup Vojtěch, byl jeho strýc Jindřich jediným, kdo proti tomu protestoval a kdo se Vojtěcha zastal.\n\nV sedmdesátých letech došlo k pohraničnímu sporu mezi Čechy a Rakušany. Postupující kolonizace z Rakouska posouvala jižní hranici Čech (Vitorazsko) hlouběji do českého vnitrozemí. Český kníže Soběslav II. vyzval Jindřicha, aby mu vydal neprávem osídlená území. Následující spor, kdy obě strany tvrdily, že území patří jim, se Soběslav rozhodl řešit vojensky. Spojil se s uherským králem, štýrským markrabětem Otakarem a moravským údělným knížetem Konrádem a společně několikrát vyplenili Rakousy až k Dunaji a vypálili klášter Zwettl. Jindřichovi synové Leopold a Jindřich ml. sice v odvetu vpadli krátce na Moravu, ale jejich akce nedosáhla výraznějšího úspěchu. Zvláště pak, když zanedlouho poté, 29. listopadu 1176 si vévoda Jindřich II. při pádu s koně zlomil nohu a 13. ledna 1177 tomuto zranění podlehl. Byl pohřben ve Skotském klášteře ve Vídni, který sám v roce 1155 založil.\n\n\n"}
{"id": "284075", "url": "https://cs.wikipedia.org/wiki?curid=284075", "title": "Hradba", "text": "Hradba\n\nHradba, obranná zeď, představuje základní prvek pasivní obrany, užívaný ve fortifikační architektuře především ve starověku a středověku. Sloužila k ochraně měst, pevností, tvrzí a hradů.\n\nHistorickými předchůdci hradby jsou val a palisáda, přestože i ty lze považovat za formu hradby. V raném středověku se hradby často stavěly pomocí dřevěné konstrukce, která byla kameny pouze vyplněna.\n\nHradba je zpravidla opatřena ochozem, který umožňuje aktivní obranu ostřelováním předpolí. Existují ovšem i případy hradeb bez ochozu, kde váha aktivní obrany spočívala pouze na hustě umístěných hradebních věžích. Hradba byla zpravidla vybavena tzv. cimbuřím, které obráncům umožňovalo efektivněji se krýt za jednotlivými \"stínkami\" (zuby) hradby. S rozvojem střelných zbraní v pozdním středověku bývaly hradby opatřovány krytým podsebitím, které jednak umožňovalo efektivnější obranu její paty, jednak například chránilo střelné zbraně před zvlhnutím prachu. V pozdním středověku se také měnila podoba a proporce hradby. Docházelo k jejímu mohutnění, objevovaly se v ní kasematy a nakonec se vyvinula do podoby nízkých obezděných zemních bastionů.\n\nSvérázným typem hradeb středověkých měst a hradů je hradba parkánová; někdy má specifickou podobu, například v případě hradby štítové či plášťové.\n\nHradba bývala kombinována s dalšími fortifikačními prvky, kupříkladu baštami, věžemi nebo příkopem. Zděna bývala zpravidla z lomového kamene, v některých částech Evropy však také z tesaných kvádrů. V místech s nedostatkem kamene se hojně používaly též cihly. Především u skalních hradů sloužily jako hradby také přitesané skály.\n\nHradby evropských měst začaly být jako nepotřebné hromadně demolovány v průběhu 19. století, což umožnilo nový rozvoj a růst měst. V místech zbořených hradeb často vznikly sady či okružní ulice, například \"Ringstrasse\" ve Vídni.\n\n\n"}
{"id": "284080", "url": "https://cs.wikipedia.org/wiki?curid=284080", "title": "Eparchie košická", "text": "Eparchie košická\n\nEparchie košická je řeckokatolická eparchie, která vznikla z rozhodnutí papeže Benedikta XVI. 30. ledna 2008 povýšením apoštolského exarchátu košického na eparchii. Samotný exarchát vznikl z rozhodnutí papeže Jana Pavla II. 21. února 1997 vydělením z eparchie prešovské.\n\nEparchie je spolu s metropolitní archeparchií prešovskou a eparchií bratislavskou součástí nové řeckokatolické církevní provincie zřízené na Slovensku. Prvním a současným eparchou košickým je Milan Chautur. Dne 20. ledna 2020 papež František jmenoval apoštolským administrátorem \"sede plena\" košické eparchie archieparchu Cyrila Vasiľa.\n\n\n\"Seznam protopresbyterátů\"\n\n"}
{"id": "284081", "url": "https://cs.wikipedia.org/wiki?curid=284081", "title": "Košičtí eparchové", "text": "Košičtí eparchové\n\nKošický eparcha je řeckokatolický sídelní biskup, který spravuje košickou eparchii. Před košickými eparchy v této oblasti působili (či ji spravovali) košičtí exarchové, ještě před nimi eparchové prešovští (1818–1997) a ještě před nimi eparchové mukačevští.\n\n\n"}
{"id": "284083", "url": "https://cs.wikipedia.org/wiki?curid=284083", "title": "Eparchie bratislavská", "text": "Eparchie bratislavská\n\nEparchie bratislavská (lat. \"Eparchia Bratislaviensis\") je řeckokatolická eparchie, která vznikla 30. ledna 2008 vydělením z eparchie prešovské. Spolu s metropolitní archeparchií prešovskou a eparchií košickou je součástí nové řeckokatolické církve na Slovensku. Prvním a současným eparchou košickým je Peter Rusnák.\n\n\nEparchie bratislavská vznikla z rozhodnutí papeže Benedikta XVI. 30. ledna 2008 vydělením z eparchie prešovské.\n\nJejím prvním eparchou byl jmenován dosavadní bratislavský farář a děkan Peter Rusnák. Na biskupa byl vysvěcen 16. února 2008.\n\n"}
{"id": "284084", "url": "https://cs.wikipedia.org/wiki?curid=284084", "title": "Bratislavští eparchové", "text": "Bratislavští eparchové\n\nBratislavský eparcha je řeckokatolický sídelní biskup, který spravuje bratislavskou eparchii. Před bratislavskými eparchy v této oblasti působili (či ji spravovali) prešovští eparchové (1818–2008) a ještě před nimi mukačevští eparchové.\n\n"}
{"id": "284087", "url": "https://cs.wikipedia.org/wiki?curid=284087", "title": "Georgij Šonin", "text": "Georgij Šonin\n\nGeorgij Stěpanovič Šonin ( , ; 3. srpna 1935 Roveňki, Luhanská oblast Ukrajinské SSR – 7. dubna 1997 Hvězdné městečko) byl sovětský vojenský letec a kosmonaut ruské národnosti pocházející z Ukrajiny.\n\nOtec mu zahynul ve válce, vychovávala jej jen matka. Dětství prožil v Baltě. Po základní škole absolvoval v letech 1950–1952 vojenskou speciální školu v Oděse, pak Vojenské námořní letecké učiliště v Krasnodaru 1952-1953, následovaly další letecké kurzy a školy v Lebažje, Jejsku, v roce 1968 ukončil studium na Vojenské letecké inženýrské akademii Žukovského v Moskvě. Stal se z něj voják z povolání. Sloužil u řady útvarů, mj.za polárním kruhem jako námořní letec. Začlenil do první skupiny budoucích kosmonautů. Lékařský nález způsobil, že do vesmíru startoval trochu později, až v roce 1969. Dříve byl připravován jako dvojník Šatalova pro Sojuz 5.\n\nStartovali z Bajkonuru na Sojuzu 6, Šonin byl velitel lodě, spolu s ním letěl Valerij Kubasov. Jednalo se o skupinový let Sojuzů 6, 7 a 8. Na své lodi Šonin s Kubasovem uskutečnili experiment se svářením kovů. Přistáli s kabinou na padácích na území Kazachstánu..\n\nPo skončení letu zůstal pracovat ve středisku výcviku budoucích kosmonautů. V roce 1978 se stal kandidátem technických věd a o 10 let později absolvoval Vojenskou akademii generálního štábu SSSR. Roku 1979 z Hvězdného odešel na velitelství vzdušné obrany do Oděsy, o 4 roky později do Moskvy a roku 1990 byl penzionován. Hodně se angažoval ve Společnosti sovětsko-československého přátelství, kde vykonával řadu let funkci místopředsedy a proto byl často na návštěvě v Československu.\nByl dvakrát ženatý, měl čtyři děti, jedno vyženěné. Napsal mj. knihu, která byla u nás vydána v nakladatelství Mladá fronta 1978: Šonin, Georgij: \"Oddíl prvních kosmonautů\" (Samyje pervyje; LF). Zemřel po infarktu.\n\n"}
{"id": "284088", "url": "https://cs.wikipedia.org/wiki?curid=284088", "title": "The Alan Parsons Project", "text": "The Alan Parsons Project\n\nThe Alan Parsons Project je britská progressive rocková skupina aktivní v letech 1975 až 2007, založená Skotem Ericem Woolfsonem a Angličanem Alanem Parsonsem. Skupina byla nesmírně populární v Severní Americe a v kontinentální Evropě, ve srovnání s tím byl úspěch doma malý.\n\nAlan Parsons potkal Erica Woolfsona v kantýně Abbey Road Studios v létě 1974. Parsons právě řídil nahrávání alba skupiny Pink Floyd \"The Dark Side of the Moon\" a byl producentem několika akcí pro EMI Records. Woolfson, textař a skladatel, pracoval jako příležitostný pianista a byl autorem materiálu pro koncepční album založené na díle Edgara Allana Poea.\n\nParsons požádal Woolfsona, aby se stal jeho managerem. Woolfson už byl úspěšným manažerem několika skupin a umělců, mezi nimiž byli Pilot, Steve Harley, Cockney Rebel, John Miles, Al Stewart, Ambrosia a The Hollies.\n\nWoolfson hned viděl možnosti, jak zkombinovat svůj a Parsonsův talent a tak se zrodila skupina Alan Parsons Project. Jejich první album \"Tales of Mystery and Imagination\", mělo úspěch. V písni „The Raven“ recituje herec Leonard Whiting verše Alana Parsonse s použitím vocoderu a podle poznámek na remasterovaném vydání z roku 2007, to byla první rocková písnička, kde byl digitální vocoder použit. Vydavatelství Arista Records se skupinou The Alan Parsons Project okamžitě podepsalo smlouvu na další alba.\n\nKoncem 70. a začátkem 80. let pokračoval růst popularity skupiny, se singly jako „Games People Play“, „Time“ (Woolfson poprvé zpíval sólově) a „Eye in the Sky“, které dosáhly úspěchů v žebříčcích.\n\n\nHudebníci zde uvedení nebyli oficiálními členy The Alan Parsons Project, ale významně se podíleli na práci ve studiu.\n\n\n\nVšech deset alb skupiny Alan Parsons Project bylo v průběhu roku 2007 remasterováno a vydáno v rozšířených edicích s bonusy.\n\n\n"}
{"id": "284090", "url": "https://cs.wikipedia.org/wiki?curid=284090", "title": "Kobra 11: Nasazení týmu 2", "text": "Kobra 11: Nasazení týmu 2\n\nKobra 11: Nasazení týmu 2 (v německém originále Alarm für Cobra 11 – Einsatz für Team 2) je německý akční seriál, spin-off seriálu \"Kobra 11\". Premiérově byl uveden v letech 2003–2005, dočkal se 11 epizod ve dvou řadách (natočeny v letech 2001 a 2003). Dvojici hlavních postav, které řeší kriminální případy v okolí dálnice, ztvárnili němečtí herci Hendrik Duryn a Julia Stinshoff. V seriálu se jako vedlejší postavy nebo hosté objevují i protagonisté z původní \"Kobry 11\".\n\nČeský dabing celého seriálu vznikl v letech 2003 a 2005 ve společnosti Česká produkční 2000, která jej vyrobila pro CET 21. Překladatelem byl Ivan Hanuš, režisérem Libor Hruška, přičemž oba se ve svých profesích podílí i na dabingu původní \"Kobry 11\". Hlasové obsazení postav, které se objevují v obou seriálech, bylo zachováno.\n\n"}
{"id": "284091", "url": "https://cs.wikipedia.org/wiki?curid=284091", "title": "Jean Delsarte", "text": "Jean Delsarte\n\nJean Frédéric Auguste Delsarte (19. října 1903 - 28. listopadu 1968) byl francouzský matematik.\n\nNarodil se v Fourmies ve Francii a zemřel v Nancy též ve Francii. Byl členem matematické skupiny Nicolas Bourbaki.\n"}
{"id": "284095", "url": "https://cs.wikipedia.org/wiki?curid=284095", "title": "Washing Machine", "text": "Washing Machine\n\nWashing Machine je studiové album americké rockové kapely Sonic Youth. Album bylo nahráno na začátku roku 1995 a bylo vydáno v září téhož roku.\n\nNa skladbě „Little Trouble Girl“ zpívala i Kim Deal z kapely Pixies. K této písni vyšlo i video, které režíroval Mark Romanek.\n"}
{"id": "284097", "url": "https://cs.wikipedia.org/wiki?curid=284097", "title": "Laurent Schwartz", "text": "Laurent Schwartz\n\nLaurent-Moïse Schwartz (5. března 1915 v Paříži – 4. července 2002 v Paříži) byl francouzský matematik. Za svoji významnou matematickou práci zahrnující teorii distribuce získal v roce 1950 Fieldsovu medaili.\n\nMimo jiných učitelských míst učil od roku 1959 do roku 1980 na École polytechnique.\n\nVedle své vědecké práce byl známým otevřeným intelektuálem. Přikláněl se ke komunismu, odmítal však Stalinovu totalitu. Vedl kampaň proti francouzské koloniální válce v Alžírsku. Protože byl Žid, během druhé světové války působil skrytě pod pseudonymem \"Laurent Sélimartin\".\n\nZískal četná ocenění Francouzské akademie věd a čestné doktoráty univerzit v Berlíně, Bruselu, Tel Avivu, Montréalu a Athénách. V roce 1972 byl zvolen členem Francouzské akademie věd. V roce 1962 byl prezidentem Société Mathématique de France.\n\n"}
{"id": "284100", "url": "https://cs.wikipedia.org/wiki?curid=284100", "title": "Gen", "text": "Gen\n\nGen je základní jednotka dědičnosti. Geny jsou tvořeny DNA. Některé geny jsou instrukcí uvnitř buňky, jak tvořit molekuly bílkoviny. Ne všechny geny kódují bílkoviny. Nekódující DNA představuje 99% celkové DNA. \n\nGen je tvořen stovkami až miliony nukleotidů. Například lidský genom má přes 3 miliardy nukleotidů, ale jen 20 000 – 25 000 genů.\n\nKaždý člověk má dvě kopie stejného genu. Jedna se dědí po matce a druhá po otci. Alely jsou formy stejného genu s mírně odlišnou sekvencí nukleotidů.\n\nMnoho genů je pro všechny lidi stejných. Jen asi 1% (200 genů) je různě odlišných. Rozdíly u těchto genů způsobují, že každý jedinec je unikátní osobností.\n\nNaši předkové mluvili o dědičnosti znaků a faktorech, které na dědičnost působí. Prvním člověkem, který převedl dědičnost znaků do matematické podoby, byl Mendel.\n\nWilliam Bateson byl velkým zastáncem Mendela, poprvé použil slovo genetika v dopise. Snažil se vymyslet nové slovo pro faktory dědičnosti znaků, o kterých psal Mendel.\n\nV roce 1909 bylo vytvořeno slovo „gen (gene)“ a to dánským botanikem Willhelmem Johansenem. Nazýval tak Mendelovy jednotky dědičnosti, přičemž rozlišoval genotyp (faktor mající vliv na dědičnost znaků) a fenotyp (jak znak samotný vypadá u jedince).\n\nDnes slovem genotyp nazýváme celou kolekci genů jedince.\n\nSlovo fenotyp dnes znamená fyzikálně pozorovatelné znaky organismu.\n\nA: Monogenní dědičnost (monogenic inheritance) – znak je způsoben jediným genem. Gen se nazývá majorgen (major gene). \n\nZnaky děděné jediným genem nejsou ovlivněny vnějším prostředím ani žádným jiným vlivem. \n\nJedná se o kvalitativní znaky jako je například barva květu popsaná Mendelem. \n\nB: Polygenní dědičnost (polygenic inheritance, multiple gene inheritance) – na fenotypický projev znaku má vliv mnoho genů.\n\nPolygen je jedním z mnoha genů podílejících se na znaku. \n\nJedná se o kvantitativní znaky jako například výška, odstín pleti atd.\n\nPolygeny \"jsou pleiotropní\", což znamená, že jeden gen kóduje více znaků (např. kóduje více barev současně).Polygeny \"nejsou epistatické\", což znamená, že jejich projev (znak) není podmíněný existencí jiných genů. (Epistatický gen je skrytý, neprojeví se fenotypicky, pokud není přítomný jiný gen.) Polygeny se projeví vždy, pokud jich je dostatečné množství a správné kombinace. \n\nC: Multifaktoriální dědičnost (multifactorial inheritance) na znaku se podílí polygeny plus prostředí. Prostředí (např. výživa, hormony, životní styl) má vliv na projev polygenů (například výšku postavy, obezitu).\n\nD: Oligogenní dědičnost (Oligogenic inheritance) –  na znak (fenotypický projev) může mít vliv více genů, ale nemusí. Současně se může na projevu podílet i prostředí.\n\nMinorgen (minor gene) je jakýkoli gen, který se při oligogenní dědičnosti neprojeví zcela nebo se projeví jen u menší části populace. Minor geny jsou typické pro oligogenní dědičnost, tvoří její podstatnou část.\n\nPenentrance genu vyjadřuje jak moc se konkrétní gen projeví. Pokud je u konkrétního jedince penentrance genu rovna číslu 1, znamená to, že se gen chová jako major gen. Že se jedná o oligogenní dědičnost se pozná ze statistických údajů, kdy se projeví jen u části populace nebo má kvantitativní rozměr.\n\nExpresivita genu vyjadřuje míru, kterou se projeví na znaku. Jedná se intenzitu projevu.\n\nGenetický kód je soubor pravidel, která platící uvnitř živé buňky při tvorbě bílkovin. \n\nObrázek genu ukazuje, jak se pomocí mnoha tisíc exonů a intronů přepisuje informace genetického kódu z DNA na RNA. To je první z mnoha kroků, která informaci z genu přetvoří ve znak. \n\nKompletní genom lidstva známe. Fenotyp umíme popsat, ale jen u malé části genů jsme odhalili fenotypickou odezvu. Výzkum v této oblasti patří k těm nejrychleji se rozvíjejícím oborům genetiky. \n\nGenotyp (G) je dán sekvencí DNA. Epigenetika (EP) je součást dědičnosti, přestože nemá základ v sekvenci DNA. Prostředí (E) mění fenotyp (F)\n\nPlatí vzorec: F=G+E+EP\n\nŠlechtitelsví a plemenařina sledují výnosy a užitkovost. Hledají geny, které zvýší prosperitu. Příroda nic takového nezná. Mnoho znaků, které spolu často vůbec nesouvisí, se nazvou jediným pojmem (například dojivost) a pak se hledají geny, které je ovlivňují. Výsledky mohou být ekonomicky ohromující, ale z vědeckého hlediska jsou často zavádějící. \n\n\n"}
{"id": "284102", "url": "https://cs.wikipedia.org/wiki?curid=284102", "title": "Cha-cha", "text": "Cha-cha\n\nCha-cha-cha (výslovnost: [ča-ča-ča]), zkráceně Cha-cha, česky čača nebo ča-ča, je velmi svižný latinskoamerický tanec pocházející z Kuby. Rytmus se vyvinul z kubánského tance Danzon synkopováním čtvrté doby.\n\nCha-cha-cha je jedním z pěti latinskoamerických soutěžních tanců, mezi něž se zařadil jako poslední v pořadí, a ve zjednodušené formě se vyučuje také v tanečních kurzech.\n\nZákladní pohyb i většina jednoduchých figur je stejná pro oba partnery (zrcadlově). Typická je pro tento tanec cha-cha-cha přeměna na synkopovanou dobu 4 (tedy v rytmizaci 4a1), při které zní výrazný zvuk kubánského hudebního nástroje \"giro\". Cha-Cha se tancuje jak na původní latinskou hudbu nebo na latin rock či latin pop.\n\nZákladní pohyb v jednom taktu se skládá z tří pomalých kroků a dvou rychlých.\n\nSlovo cha-cha vzniklo na Haiti podle zvuku zvonku, na který se hrávalo při tradičních tancích.\nMelodie cha-chi se vyvinula především z mamba. Na konci 40. let bylo mambo v USA velmi populární, ale náročné kvůli svojí rychlosti. Proto se začalo hrát pomaleji a vznikla cha-cha.\n\nV roce 1951 hudebník Enrique Jorrín, jehož orchestr hrál v havanské kavárně Prado di Neptune, představil tento zpomalený rytmus pod dnešním názvem na Kubě. V roce 1953 se jeho melodie \"La Engañadora\" a \"Silver Star\" staly hity.\n\nFigury podle ČSTS:\n\n\n\n"}
{"id": "284105", "url": "https://cs.wikipedia.org/wiki?curid=284105", "title": "Zdětín (okres Mladá Boleslav)", "text": "Zdětín (okres Mladá Boleslav)\n\nObec Zdětín (německy \"Zdietin\") se nachází v okrese Mladá Boleslav, kraj Středočeský. Žije zde obyvatel.\n\nNadmořská výška 252 m, katastrální obec v okrese Mladá Boleslav. Na mírném návrší, se rozprostírá v počátku středočeské roviny, která se na pravém břehu řeky Jizery směrem od Mladé Boleslavi, za vesnicemi Hrušov a Chotětov začíná šířit k Polabské nížině. Jizera je vzdálena směrem východním zhruba 2 km. Zdětín je vzdálen směrem severozápadním 2 km od města Benátky nad Jizerou a směrem jihozápadním 16 km od okresního města Mladé Boleslavi. Mírné návrší, na kterém je ves rozložena, se svažuje směrem jižním a jihozápadním do údolí, takže z této strany se zdá, že Zdětín je položen na kopci. Směrem severním je úplná rovina a na východě se mírně svažuje.\n\nJméno vsi pochází snad od staročeského slova \"bzděti\", \"bzdíti\", tj. slabě kouřiti nebo dýmati a znamenalo by ves, kde strážní měli dýmem ohně dávat znamení. Zdá se však, že i tato ves má jméno po zakladateli, neboť jsou známa staročeská osobní jména Zdata, Zdech, Zdeš, Zděn apod. Jména vsí s koncovkou \"-ín\" jsou odvozena z osobních jmen, původně adjektiv: Teta – Tetin hrad, později Tetín. Zdech nebo Zdět – Zdětín, tj. Zdětův dvůr.\n\nZ archeologických nálezů vyplývá, že území, kde se nachází nynější obec Zdětín, bylo osídleno již na rozhraní 3. a 2. tisíciletí př. n. l., tedy v mladší době kamenné.\n\nPrvní písemná zmínka o Zdětíně je z roku 1189, kdy byla ves Zdětín darována Hroznatou Kadeřavým z Peruce křížovníkům svatomařským. V 9. století byl tu farní chrám téhož řádu, který se již roku 1260 připomíná jako farní v dějinách panství benáteckého. Stalo se tak roku 1335 a vykoupil je biskup Jan, který pocházel z rodu pánů z Dražic. Ve válkách husitských ho získal od johanitů Václav Myška z hrádku nad Zámostím (Myškův zámek ve Starém Stránově) jako ves zápisnou kláštera u Matky boží z Malé Strany – Václav Myška z Hrádku byl věrným stoupencem mistra Jana Husa a provázel ho do Kostnice. Roku 1436 měl ves Zdětín i s podáním kostelním v držení řád Maltézských rytířů.\n\nV roce 1437 Václav Myška z Hrádku dobrou vůlí postupuje Zdětín Janovi z Kunvaldu na základě nařízení císaře Zikmunda. Jan z Kunvaldu byl podkomoří českého království, který penězi vypomohl císaři z tísně a získal tím jeho přízeň. Zdětín mu byl dán jako zástava. V erbu měli jeho potomci zlatého korunovaného draka v modrém poli a vládli dlouho Dražicemi. Tak patřil Zdětín k Dražicím, později k panství benátskému a jen malá část vsi patřila v letech 1505–1533 k Brodcům.\n\nRoku 1512 koupil Dražice Bedřich purkrabí z Donína. (Pánům z Donína patřily na Nymbursku Velelibské dvory, z nichž největší má jméno Zdonín.) Donínští páni vystavěli roku 1526 v Nových Benátkách zámek a trvale se v něm usídlili. Roku 1548 se synové Bedřichovi o panství rozdělili a zboží benátské dostal Jindřich z Donína. Roku 1560 Ferdinand I. osvobodil Jindřicha z Donína od zástavy na vsi Zdětíně.\n\nV roce 2015 byla provedena velká revitalizace návsi, byla vytvořena parkovací místa, odpočinkové zóny a vysázena zeleň.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nV obci Zdětín \"(přísl. Chrástecký Dvůr, 856 obyvatel)\" byly v roce 1932 evidovány tyto živnosti a obchody: autodoprava, výroba cementového zboží, cihelna, 2 holiči, 3 hostince, 2 koláři, konsum Svépomoc, 2 kováři, 2 krejčí, Dodávkové družstvo mistrů krejčovských, obuvník, 2 paliva, pekař, pokrývač, porodní asistentka, povozník, 10 rolníků, 2 řezníci, 3 obchody se smíšeným zbožím, 2 švadleny, 2 tesařští mistři, 2 trafiky, 2 truhláři, 2 velkostatky\n\n\n\nObcí prochází silnice II/272 Lysá nad Labem - Benátky nad Jizerou - Zdětín - Bezno - Bělá pod Bezdězem.\n\nSeverně od zastavěného území obce prochází železniční trať 070 Praha - Mladá Boleslav - Turnov. Jedná se o jednokolejnou celostátní trať, doprava byla na trati zahájena roku 1865. Po trati 070 vede linka S3 a R3 (Praha-Vršovice - Mladá Boleslav) v rámci pražského systému Esko. Po trati 070 jezdí osobní vlaky i rychlíky, v pracovních dnech roku 2011 je to mezi Všetaty a Mladou Boleslaví obousměrně 5 rychlíků, 1 spěšný a 12 osobních vlaků.\n\nNa území obce leží železniční zastávka (dřívější železniční stanice) \"Zdětín u Chotětova\" (původním názvem \"Chrastecký Dvůr\"), rychlíky i spěšné vlaky jí projíždějí. Do stanice byla v minulosti zapojena vlečka cukrovaru Benátky nad Jizerou a tamní továrny Karborundum (výrobny brusiv - karborunda), vedená údolím západně od zastavěné části obce; po zrušení vlečky je po jejím tělese od 15.4.2009 vedena stezka pro cyklisty 3 m široká a 4,2 km dlouhá.\n\nV obci zastavovaly v pracovních dnech června 2011 autobusové linky Bělá pod Bezdězem-Bezno-Praha \"(5 spojů tam i zpět)\", Mladá Boleslav-Benátky nad Jizerou-Kropáčova Vrutice,Kojovice \"(7 spojů tam, 6 spojů zpět)\", Mladá Boleslav-Mečeříž-Benátky nad Jizerou \"(2 spoje tam)\" \n\n"}
{"id": "284107", "url": "https://cs.wikipedia.org/wiki?curid=284107", "title": "Quaestor", "text": "Quaestor\n\nQuaestor (případně kvestor) byl římský úředník (\"magistratus\") ustavovaný v nejstarších dobách konzulem k vyšetřování a stíhání hrdelních zločinů. \n\nExistence quaestorů je ovšem prokázána již v římském království. S postupem času se míra kompetencí quaestorů rozšiřovala o další funkce, pročež vedle činnosti vyšetřujícího soudce byli pověřeni správou státní kasy (\"aerarium\"), vymáháním daní a pachtu a opatrováním státního archivu. Někdy ve čtyřicátých letech 5. století př. n. l. se quaestura stala každoročně voleným úřadem, jenž představoval jeden z prvních stupňů kariéry politika v římské republice (\"cursus honorum\"). Jelikož však quaestor náležel k nižším magistraturám, nedisponoval imperiem, nýbrž pouze nižším typem moci nazývaným \"potestas\". Quaestor nebyl chráněn žádným liktorem, směl však nosit tógu s purpurovým pruhem.\n\nPůvodně byli pouze dva quaestoři, nicméně po roce 421 př. n. l. se jejich počet zdvojnásobil na čtyři. Dva noví quaestoři (\"quaestores consuli\") doprovázeli konzuly během tažení, přičemž dohlíželi na vojenskou pokladnu, zásobování a rozdílení výnosů z kořisti. Okolo roku 267 př. n. l. byl počet quaestorů opět zdvojnásoben v důsledku výstavby flotily. Čtyři \"quaestores classici\" („námořní“) měli nejprve na starosti záležitosti související s údržbou loďstva, avšak v pozdějších desetiletích se jejich polem působnosti staly provincie, v nichž fungovali jako zástupci místodržitelů. Během Sullových reforem byl v roce 81 př. n. l. stanoven minimální věk pro ucházení se o quaesturu na 30 let pro patricije a 32 let pro plebeje. Současně byl zvýšen počet quaestorů na 20, jenž se za Julia Caesara ještě zdvojnásobil na 40. Toto veliké číslo později Augustus snížil zpět na 20 a stejně tak potřebný věk poklesl na 25. Quaestoři byli voleni tributním shromážděním (\"comitia tributa\"), přičemž od dob Sully znamenalo zastávání tohoto úřadu automatické přijetí do senátu. Do Říma přidělení \"quaestores urbani\" (zvaní také \"quaestores aerarii Saturni\") zajišťovali řádný výběr daní a dohlíželi na placení pokut. Do jejich pravomoci spadalo rovněž provádění konfiskací a veřejných dražeb, dále obstarávali vyplácení legionářů a ze státní kasy financovali výstavbu veřejných budov. Úřední listiny a dokumenty cenzorů a všech ostatních magistrátů jim byly spolu s přijatými zákony předávány do úschovy. Také směli jmenovat \"triumviri\", jejichž úkolem byla ražba mincí. Mimo Itálii vyslaní quaestoři pečovali o řádné hospodaření provinční správy. Kromě toho spravovali válečnou kasu a platby, které obdrželi od svých kolegů z Říma, vedli podrobné soupisy o všech příjmech a výdajích a řešili obchodní spory. Příležitostně museli přebírat úkoly svěřené propraetorům a vystupovali tedy jako \"quaestores pro praetore\".\n\nZa císařství se vymezení kompetencí quaestorů zásadně změnilo, neboť vedení státní kasy bylo převzato praetory a prefekty. Po nastolení principátu byly proto quaestorům přidělovány tyto úkoly: dva \"quaestores principi\" (\"quaestores Augusti\") působili jako osobní tajemníci císaře, dva \"quaestores urbani\" spravovali archiv a čtyři \"quaestores consuli\" byli nápomocní konzulům. Zbylých dvanáct \"quaestores pro praetore\" doprovázelo místodržitele do provincií. V době pozdní antiky zavedl zřejmě Konstantin Veliký úřad \"quaestor sacri palatii\". Jednalo se o jakéhosi císařského ministra pro oblast práva, který však kromě jména neměl s republikánskými quaestory nic společného.\n\nV současnosti se kvesturou označují finanční oddělení univerzit a jejich představený se nazývá kvestor. Jedná se o ekonomického a finančního zástupce rektora příslušné univerzity. Kvestoři jsou voleni rovněž v Evropském parlamentu, kde jako příslušníci předsednictva vykonávají poradní funkci a provádějí správní a finanční úkoly v souladu s předsednictvem vydanými směrnicemi. V Itálii je pojmem questura označován úřad policejního prezidia.\n\n\n\n"}
{"id": "284109", "url": "https://cs.wikipedia.org/wiki?curid=284109", "title": "Praetor", "text": "Praetor\n\nPraetor nebo také prétor (z latinského \"prae-itor\", „jdoucí vpřed“) je původní označení dvou nejvyšších římských úředníků, původně pouze pomocníků konzulů. Od roku 367 př. n. l. se jejich pravomoc vztahovala na soudní spory a vůbec otázky pořádku a práva v hlavním městě. Jako u každého římského magistráta bylo jejich funkční období jednoroční. Od roku 337 př. n. l. se praetory mohli stát i plebejové.\n\nPo svém zvolení vždy před nastoupením do úřadu vyhlašoval, jakými zásadami se bude v nalézaní práva řídit, šlo o tzv. \"praetorský edikt\". Tím vytvářel ius honorarium, které měnilo staré ius civile, čímž došlo k významnému rozvoji římského soukromého práva.\n\n\"Praetor urbanus\" projednával případy mezi plnohodnotnými římskými občany a \"praetor peregrinus\" (zřízen roku 242 př. n. l.) projednával ty, které se týkaly cizinců. Praetor mohl být také pověřen vojenským úkolem, po uplynutí úředního roku spravovali jako \"propraetoři\" některou provincii. Počet praetorů byl několikráte zvyšován a v 2. století n. l. jich bylo osm. Byly také vytvořeny další praetury, např. \"praetor fideicommissarius\" pro odkazy nebo \"praetor tutelarius\" pro poručenství.\n"}
{"id": "284111", "url": "https://cs.wikipedia.org/wiki?curid=284111", "title": "Andy Warhol", "text": "Andy Warhol\n\nAndrew Warhola (6. srpna 1928 Pittsburgh, Pensylvánie, USA – 22. února 1987 New York City, New York, USA), známější jako Andy Warhol, byl americký malíř, grafik, filmový tvůrce a vůdčí osobnost amerického hnutí pop-artu. Svou kariéru zahájil jako ilustrátor reklamních předmětů. Později se stal známý po celém světě jako malíř, režisér avantgardních filmů a manažer rockové skupiny The Velvet Underground. Byl ztvárněn v několika životopisných filmech a byly o něm natočeny dokumentární filmy. V roce 1991 bylo poblíž rodné vesnice jeho rodičů, ve městě Medzilaborce, otevřeno muzeum věnované jeho tvorbě. Další muzeum bylo otevřeno o tři roky později v rodném Pittsburghu.\n\nAndrew Warhola se narodil v americkém Pittsburghu rusínským (ukrajinsko-lemkívským) přistěhovalcům, kteří původem pocházeli z uherské vesničky Miková (dnes součást severovýchodního Slovenska; okres Stropkov). Přesné datum jeho narození není zcela jasné. V pramenech lze najít několik údajů, které odkazují na léta 1928–1931. Warhol koneckonců sám tvrdil, že jeho rodný list z roku 1930 je pouhý padělek. Nejčastěji se jako datum jeho narození uvádí právě 6. srpen 1928. Warholův otec, Andrej Varhola, pracoval v uhelných dolech a na stavbách v Pensylvánii. Andy měl ještě dva starší bratry, Johna (Jána) a Paula (Pavla). Všichni společně žili na pittsburské 55. ulici Beelen. Rodina byla řeckokatolického vyznání, Warhol sám se do konce života pravidelně účastnil bohoslužeb a považoval se za věřícího člověka, často se také účastnil charitativních aktivit církve. Své náboženství ale veřejně nekomentoval. Mnoho obrazů věnoval náboženským námětům a byl silně ovlivněn východním křesťanským uměním. Jako dítě se Andy třikrát nervově zhroutil; poprvé, když mu bylo osm, a poté ještě dvakrát během následujících dvou let.\n\nWarholovy umělecké sklony se projevily již brzy. Andy studoval obor komerční designová tvorba na Carnegieho technologickém institutu (Carnegie Institute of Technology) v Pittsburghu, kde se setkal s takovými osobnostmi, jako byl například Philip Pearlstein, známý americký malíř expresivních aktů. Ukončením studia získal titul bakalář výtvarného umění (Bachelor of Fine Arts). Po absolutoriu se v roce 1949 přestěhoval do New Yorku a začal zde úspěšnou kariéru ilustrátora časopisů a designera reklamních materiálů.\n\nBěhem 60. let se Warhol vypracoval – z tvůrce inzerátů se stal jeden z nejproslulejších amerických umělců své doby. Se svými spolupracovníky Warhol definoval základní pojmy této dekády.\n\nZačal malovat známé americké produkty, jako např. plechovky Campbellovy polévky od společnosti Campbell Soup Company. Také se věnoval tvorbě portrétů takových známých osobností, jakými byli například Marilyn Monroe, Elvis Presley, Muhammad Ali, Troy Donahue nebo Elizabeth Taylor.\n\nV této době Warhol založil umělecké studio „The Factory“ („Továrna“), v němž se obklopil širokou škálou umělců, spisovatelů, hudebníků a undergroundových celebrit. V srpnu 1962 začal Warhol s masovou produkcí sítotisků. Snažil se tak vytvářet umění nejen z masových výrobků, ale i v masovém měřítku. Metoda pryžového razítka mu najednou začala připadat „příliš domácká“. Prohlásil: „Jsem neobyčejně pasivní. Beru věci tak, jak jsou. Pouze se dívám, pozoruji svět.“ Tím, že v průběhu tvůrčího procesu minimalizoval pohled na věc, rozpoutal uměleckou revoluci − jeho práce se staly velmi rychle nejenom kontroverzní, ale i populární.\n\nDíla, která vznikla v této době, byla spojena především s americkou pop-kulturou. Warhol zobrazoval různým způsobem dolarové bankovky, celebrity, značkové produkty a obrázky z novinových útržků. Tyto předměty jsou na plátně na první pohled rozpoznatelné a často působí na masy. Tento fakt Warhola fascinoval ze všeho nejvíce, a proto je sjednocujícím prvkem veškeré jeho tvorby 60. let.\n\nAndy Warhol namaloval 10 obrazů − sérii nazvanou Ohrožené druhy (Endangered Species). Warholův obraz \"Green Car Crash\" (Green Burning Car I) byl 16. května 2007 prodán v newyorské aukční síni Christie's za 71,1 milionu dolarů. V roce 2011 byl jeho obraz \"Flowers\" prodán za 1,3 milionu dolarů. V roce 2012 byl obraz \"Dvojitý Elvis\" v aukční síni Sotheby's prodán za 37 milionů dolarů. Obraz Elizabeth Taylorové byl vydražen za 6,8 miliónu liber. Jeho autoportrét z roku 1986 za 29 miliónů dolarů.\n\nAndy Warhol byl úzce spjat s americkou rockovou skupinou The Velvet Underground. Té dělal od roku 1965 manažera a zároveň se stal i producentem jejich prvního alba \"The Velvet Underground & Nico\" (1967). Byl to právě on, kdo členům kapely navrhl, aby na jeho natáčení přizvali německou zpěvačku Nico. Album samotné se stalo známé i díky Warholově osobitém návrhu jeho obálky − na přední straně desky byl zobrazen výrazný žlutý banán s nápisem „Peel Slowly and See“ („Pomalu oloupejte a uvidíte“). Po stržení obrázku žlutého banánu se na jeho místě objevil oloupaný růžový banán. 16. prosince 2006 prodal sběratel Warrel Hill demo verzi tohoto debutového LP, kterou kdysi koupil na bleším trhu za pouhých 0,756 dolaru, za neuvěřitelných 25 200 dolarů. Po vydání první desky ale Warhol spolupráci s kapelou ukončil, a to na popud frontmana kapely Lou Reeda.\n\nV roce 1990 natočili Lou Reed s Johnem Calem, rovněž bývalým členem Velvet Underground, album \"Songs for Drella\", přičemž jednou z Warholových přezdívek byla právě Drella, vzniklá ze slov drákula (anglicky \"dracula\") a popelka (anglicky \"cinderella\"). Na tomto albu se Reed Warholovi omlouvá a snaží se jednou pro vždy vyřešit jejich dřívější konflikty.\n\nV 70. letech navrhl Warhol obal pro dvě desky kapely The Rolling Stones − \"Sticky Fingers\" (1971) a \"Love You Live\" (1977). V roce 1975 byl navíc požádán, aby vytvořil několik portrétů jednoho ze členů této kapely, Micka Jaggera. Je rovněž autorem obalů dvou alb Johna Calea, \"The Academy in Peril\" (1972) a \"Honi Soit\" (1981).\n\nAndy Warhol se osobně znal s mnoha dalšími hudebníky − mezi jinými i s Bobem Dylanem a Johnem Lennonem. V roce 1986 navrhl obal Lennonovy posmrtně vydané desky \"Menlove Avenue\". Také se objevil jako barman ve videoklipu „Hello Again“ hudební skupiny The Cars a ve videoklipu prvního singlu skupiny Curiosity Killed the Cat − „Misfit“. Oba tyto klipy byly spolu s mnoha dalšími vyrobeny Warhlovým oddělením Warhol's video production company.\n\nWarhol dále silně ovlivnil punk-rockovou formaci Devo a Davida Bowieho, který po tomto excentrickém umělci pojmenoval na albu \"Hunky Dory\" skladbu „Andy Warhol“. Česká skupina XIII. století po něm pojmenovala skladbu „Andy Warhol“ na albu \"Vendetta\" z roku 2004.\n\nO Warholovi se tradovalo, že byl homosexuál a také velmi pravděpodobně panic. Jeho rodina ale tvrdí, že se tyto zvěsti nezakládají na pravdě a že Warhol jen držel celibát. Do jaké míry Warholova sexualita ovlivnila jeho práci, a tak utvářela jeho vztah se světem umění, však zůstává otázkou. Zajímavostí je, že tímto fenoménem se dnes zabývá většina výzkumu týkajícího se Warholovy osoby. On sám se tomuto tématu často věnoval při různých interview, debatách s přáteli a zmiňuje ho i ve svých publikacích (např. ve svých memoárech ). V průběhu své kariéry Warhol vytvořil erotické fotografie i kresby, na nichž byla nahá mužská těla. Také mnoho z jeho slavných děl (portréty Lizy Minneliové, Judy Garlandové a Elizabeth Taylorové společně s filmy jako \"Blow Job\" (Kuřba), \"My Hustler\" (Můj Prostitut) a \"Lonesome Cowboys\" (Osamělí kovbojové) čerpá z undergroundové kultury homosexuálů nebo otevřeně prozkoumává zákoutí lidské sexuality a sexuální touhy. Nejeden jeho film měl svou premiéru v kinech zaměřených výlučně na pornofilmy s homosexuální tematikou.\n\nPrvní práce, jež Warhol předložil galerii umění, byly odmítnuty s tím, že tematiku homosexuality zobrazují až příliš otevřeně. Ve svých memoárech navíc tento umělec vzpomíná na rozhovor s filmařem Emilem de Antoniem, kde zmiňuje, jak těžké pro něj bylo přesvědčit umělce Jaspera Johnsona a Roberta Rauschenberga (další slavné homosexuální umělce, kteří se ale ke své sexuální orientaci nehlásili), aby ho přijali mezi sebe. Antonio vysvětloval, že na jejich vkus „vystavoval Warhol svou homosexualitu až příliš na odiv a to jim nebylo vhod“. Na toto tvrzení Warhol reagoval slovy: „Na to jsem nemohl nic říct. Byla to totiž pravda. A tak jsem se rozhodl, že si z toho prostě nebudu nic dělat, protože jsem na svém chování stejně nechtěl nic měnit a krom toho jsem si říkal, že tohle patří k věcem, které bych ani neměl chtít měnit… Jiní lidé by možná byli schopni své názory změnit, ale já k nim nepatřím.“ A právě k tomuto období − konci 50. a začátku 60. let − se mnozí, kteří Warholův život zkoumali, staví jako ke klíčovému momentu vývoje jeho osobnosti. Někteří z nich naznačují, že jeho neochota odpovídat na dotazy ohledně jeho práce a jeho osoby samotné (reakce typu: „hmmm, ne“ a „hmmm, ano“) – a dokonce i vývoj jeho pop-artového stylu – mohou být následkem zážitků z doby, kdy ho newyorské umělecké kruhy vyloučily ze svých řad.\n\nV roce 2005 po něm byl pojmenován most na řece Allegheny v Pittsburghu.\n\nWarhol byl jinými herci ztvárněn v několika filmech:\n\n\n\n"}
{"id": "284116", "url": "https://cs.wikipedia.org/wiki?curid=284116", "title": "MFF", "text": "MFF\n\nMFF může být zkratka pro:\n\n"}
{"id": "284122", "url": "https://cs.wikipedia.org/wiki?curid=284122", "title": "Dvojzoborožec žlutozobý", "text": "Dvojzoborožec žlutozobý\n\nDvojzoborožec žlutozobý (\"Buceros bicornis\"), známý také pod názvem dvojzoborožec indický, je největší zástupce čeledi zoborožcovitých. Obývá tropické pralesy v Indii, Sumatře, Indonésii a na Malajském poloostrově.\n\nDvojzoborožec žlutozobý je velký, 1,2-1,5 m vysoký pták s hmotností kolem 3 kg. Samice je podstatně menší než samec, především má menší zobák s nástavcem a bílou oční duhovku, která se liší od samcovy červené. Nejnápadnějším znakem je masivní žlutočerná helmice a obrovský zobák, který dělá dojem že je velmi masivní a těžký. Přitom je spolu s helmicí stavěn z lehké porézní kostní tkáně, kryté rohovitou krustou. Účel helmice je stále nejasný. Předpokládá se však, že slouží při námluvách. Zobák, helmice, bílá část hlavy a krk bývají často zbarvené jasně žlutě olejnatým sekretem z kostrční žlázy, jímž se pták natírá při čištění peří.\n\nTento druh dvojzoborožce obývá patro stromových korun, kde se pohybuje skákáním a poletováváním. Živí se převážně plody, zvláště fíky, ale nepohrdne ani malými savci, ptáky, ještěrkami, hady a hmyzem. Zdržuje se v monogramických párech v rozvolněných dvou až čtyřiceti členných skupinách. Při páření se seskupují až do 20 členných skupin.\n\nSamice si staví hnízdo vystlané trávou v dutinách velkých a masivních stromů, kde se doslova zazdí svými výkaly a blátem. Nechá přitom v blatnaté přepážce jen malý otvor, kudy jí samec podává čerstvě sehnanou potravu. Během tohoto období je na samce plně závislá. Do hnízda rodí 1-3 vejce, která se inkubují po dobu 30 až 40 dnů. V dutině stromu proběhne i její kompletní každoroční línání.\n\nPro místní domorodé kmeny představuje dvojzoborožec žlutozobý posvátné zvíře, které loví a používají k různým rituálům různé části jeho těla. Krev ptačích mláďat se např. využívá jako konejšivý prostředek pro zesnulé duše. Jejich pera se využívají na nejrůznější čelenky a jejich lebky a kosti jsou využívány na výrobu různých ozdob. Záchranné programy se již několikrát pokoušeli pro záchranu tohoto druhu opatřit domorodým kmenům pera z dvojzoborožců chovaných v zajetí a keramické náhražky pravých helmic.\n\nJe také státním ptákem Kéraly v Indii a dvojzoborožec jménem William, který zemřel v roce 1920, je symbolem Přírodovědné společnosti Bombay.\n\nChov dvojzoborožce žlutozobého v zajetí je díky jeho náročnosti poměrně složitý a na celém světě se v zajetí chová jen několik málo desítek jedinců. V umělých odchovech se krmí převážně ovocem a jinými produkty bohatými na bílkoviny, občas i masem.\n\nV evropských zoo bylo v létě 2019 chováno pouze 36 jedinců, a to v 15 zařízeních.\n\nV Česku chovají dvojzoborožce žlutozobého Zoo Praha a Zoo Zlín. V Zoo Zlín se v roce 2018 podařil český prvoodchov.\n\nDvojzoborožec žlutozobý, v českých zoo označovaný jako dvojzoborožec indický, je v Zoo Praha chován dlouhodobě, již od roku 1955. Tehdejší pár byl dovezen z indické Kalkaty. současný pár se jmenuje Seeta (samice, příchod do zoo v roce 1989) a Radja (samec, příchod do zoo 1993). Ačkoliv hnízdili, nikdy neodchovali potomky. Ke konci roku 2017 byli chováni dva samci a jedna samice. To samé platilo o rok později. V závěru února 2019 byl na doporučení evropského koordinátoru chovu tohoto druhu přivezen pár ze Zoo Dublin. Cílem je spojit novou samici s jedním ze dvou \"pražských\" samců ve snaze o úspěšné zahnízdění.\n\nTento druh je k vidění v dolní části zoo v soustavě voliér mezi expozicí tučňáků a výběhem tapírů jihoamerických, naproti vstupu do expozičního celku Vodní svět a opičí ostrovy.\n\nDíky masivní ztrátě přirozeného biomu a stále neutuchajícímu lovu v některých oblastech je podle Červeného seznamu ohrožených druhů (IUCN) zařazen do kategorie téměř ohrožených druhů. V CITES nalezneme dvojzoborožce žlutozobého v příloze I.\n\n"}
{"id": "284126", "url": "https://cs.wikipedia.org/wiki?curid=284126", "title": "George Tichenor", "text": "George Tichenor\n\ntučně vyznačené závody znamenají zisk pole position\n\n"}
{"id": "284130", "url": "https://cs.wikipedia.org/wiki?curid=284130", "title": "Italové", "text": "Italové\n\nItalové ( , staročesky \"Vlachové\") jsou převážně románský a italický národ, žijící hlavně v Itálii. Spisovným jazykem jim je italština - románský jazyk, který se vyvinul z lidové latiny; v různých částech Itálie však se hovoří mnoha nářečími (lombardština, neapolština, sicilština a další). Vyznání je převážně římskokatolické.\n\nK italské národnosti se hlásí přes 60 000 000 osob, pokud však započítáme i americké emigranty italského původu, dostaneme číslo okolo 150 milionů.\n\nNejvíce Italů – 56 miliónů – žije v Itálii, kde tvoří přes 95 % obyvatelstva. Početná italská populace je dále ve Francii (přes 1,5 miliónu osob italského původu, 370 000 Italů), Švýcarsku (750 000), Německu, Belgii, San Marínu, Slovinsku, Chorvatsku, Monaku a Vatikáně. Mnoho jich žije v diaspoře v Severní i Jižní Americe: 25 000 000 obyvatel Brazílie je italského původu, v Argentině je to 18 000 000, v USA 16 600 000, v Kanadě 1 300 000. Výrazné u zastoupení osob italského původu má i Austrálie (téměř 1 milión). Během dob začlenění českých zemí do Rakouské monarchie se zde nemálo Italů usídlilo jako umělci (architekti, malíři apod.) a nezřídka se smísili s českým a německým obyvatelstvem.\n\nItalové jsou výsledkem míšení různých etnik, která se v průběhu dějin vystřídala na Apeninském poloostrově od příchodu Italiků, Ilyrů, Etrusků, Řeků, kteří byli pozůstatkem řecké kolonizace širšího středomořského prostoru, Keltů ještě před Kristem; v čele procesu etnogeneze italského národa stál italický kmen Římanů, který pohltil dříve usazené obyvatelstvo; za dob starého Říma sem přišlo mnoho lidí z Římem ovládaných území, během rozpadu západořímské říše se pak na poloostrově usadily i germánské kmeny jako např. Ostrogóti, kteří na území dnešní severní Itálie vytvořili vlastní Ostrogótskou říši, či Langobardi, germánský kmen usazený rovněž na severu Itálie, který dal název italskému regionu Lombardie; míšení etnik pokračovalo i během španělské či francouzské nadvlády ve středověku a novověku.\n\nMezi Italy na severu a jihu Itálie je patrno více rozdílů jak fyziologických (výška, barva vlasů atd.), tak kulturních a jazykových.\nFormování italského národa komplikovala nejednotnost a rozdrobenost území po celý středověk - ve středu Itálie se zformoval papežský stát, jih zase ovládalo Normanské království. Docházelo ke snahám císařů o sjednocení hlavně středu a severu dnešního území Itálie. Ke sjednocení Itálie na základě monoetnického principu došlo až v 19. století v souvislosti s italským národním obrozením. \n\nSeverní Italové, tedy obyvatelé žijící přibližně severně od Říma mezi sebou vykazují homogenitu a jsou převážně potomci starověkého italského obyvatelstva s příměsemi pozdějších infiltrací. Našli se i malé stopy po germánském vlivu, nikoli však velké, což dokazuje historickou hypotézu, že nově příchozích barbarských narodů nebylo mnoho v době rozpadu římského impéria. Obyvatelé jižního Itálie (hlavně Kalábrie, Apulie a Sicílie) vykazují homogenitu s obyvateli Řecka a Turecka, což je způsobeno starořeckým původem zmíněných narodů. Menší spojení se našlo s arabským obyvatelstvem, ale také je zde jistá příbuznost a spojení s obyvateli severní Itálie, což je způsobeno přítomností Italiků na obou územích Itálie, míšením italského obyvatelstva během římské doby a také stěhování obyvatel ve středověku, kdy po zničení arabské moci nad jižní Itálií byly na některá místa, i na Sicílii přesídleny románské rodiny ze severní Itálie, hlavně z oblasti Lombardie.\n\nItalové jsou kulturně silný národ, který výrazně přispěl do pokladnice evropské, ba světové civilizace.\n\nV oblasti vědy lze jmenovat všestranného renesančního génia Leonarda da Vinciho, vynálezce barometru Evangelistu Torricelliho, astronomy Galilea Galileiho a Giordana Bruna, fyziky Guglielma Marconiho a Alessandra Voltu, z nedávných let pak kupříkladu fyzika Enrica Fermiho či Ritu Levi-Montalciniovou. Nobelovu cenu za fyziku má krom uvedených též Emilio Gino Segrè, Carlo Rubbia a Riccardo Giacconi. Nobelovu cenu za fyziologii Mario Capecchi, Renato Dulbecco, Salvador Luria, Daniel Bovet a Camillo Golgi. Za chemii pak Giulio Natta.\n\nVoltovým oponentem při výzkumu elektřiny byl Luigi Galvani. Leonardo Fibonacci byl patrně nejvýznamnějším středověkým matematikem, který mj. do Evropy zavedl arabské číslice. Turínský matematik Joseph-Louis Lagrange založil variační počet. Zakladatelem teorie množin byl Giuseppe Peano. Teorii pravděpodobnosti ustavoval Gerolamo Cardano. Matematik Niccolò Fontana Tartaglia studoval dráhy dělových koulí. První ženou, která napsala učebnici matematiky a stala se profesorkou této vědy, byla Maria Gaetana Agnesiová. Matematickou biologii provozoval Vito Volterra.\n\nAmedeo Avogadro započal moderní výzkum plynů. Zakladatelem histologie byl Marcello Malpighi, experimentální biologie Francesco Redi, účetnictví Luca Pacioli. Bonaventura Cavalieri byl významný geometr a průkopník optiky. Saturnovy měsíce objevil Janovan Giovanni Domenico Cassini. Giuseppe Piazzi objevil první trpasličí planetku, povrch Marsu mapoval Giovanni Schiaparelli. Lazzaro Spallanzani proslul výzkumem netopýrů, a tím pádem echolokace. Přístroj vynálezce Antonia Meucciho je někdy považován za první telefon. Rozvoj knihtisku ovlivnil tiskař Aldus Manutius.\n\nV oblasti humanitních a sociálních věd vynikli zakladatel moderní politické filozofie Niccolò Machiavelli či nejvýznamnější scholastický myslitel Tomáš Akvinský. Italské osvícenství reprezentoval především Giambattista Vico. Klasikem humanistické filozofie je Pico della Mirandola. Platónským filozofem, ale také významným hermetikem byl Marsilio Ficino. Raným filozofickým odpůrcem trestu smrti byl Cesare Beccaria. Velice vlivnou reinterpretaci marxismu nabídl filozof Antonio Gramsci. V posledních letech je hojně citován filozof Gianni Vattimo, tzv. filozofii informace rozvíjí oxfordský profesor Luciano Floridi. Maria Montessori vytvořila unikátní pedagogický systém. Významným sociologem a ekonomem byl Vilfredo Pareto. Franco Modigliani získal roku 1985 Nobelovu cenu za ekonomii. V medicejské éře sepsal důležité \"Dějiny Itálie\" historik Francesco Guicciardini. Významným historikem a také prezidentem mezinárodního PEN klubu byl Benedetto Croce. Nepravost \"Konstantinovy donace\" prokázal filolog Lorenzo Valla. Klasikem hudební teorie je benediktinský mnich Guido z Arezza. Objevitelem v Údolí králů se stal archeolog Giovanni Battista Belzoni. Ač ji vedl do slepých uliček, moderní kriminologii zakládal Cesare Lombroso.\n\nZa největší politické osobnosti italských dějin bývají považováni zakladatelé národa a revolucionáři Giuseppe Garibaldi a Giuseppe Mazzini. Evropské dějiny ovšem silně ovlivnily i Lorenzo I. Medicejský či Benito Mussolini. Z poválečných politiků si sympatie celého světa získal premiér Aldo Moro, když se stal obětí levicových teroristů. Pacifista Ernesto Teodoro Moneta získal Nobelovu cenu za mír. Prezidentem Evropské centrální banky se stal Mario Draghi. Drtivá většina papežů byla Italy, nicméně nejznámějším italským duchovním je František z Assisi, zakladatel františkánského řádu. Slavné řády zakládali i další Italové - Benedikt z Nursie benediktínský, Jan Bosco salesiánský. Náboženským revolucionářem byl Girolamo Savonarola. Nejslavnější italskou mystičkou Kateřina Sienská.\n\nSvými cestovatelskými objevy hýbali dějinami Kryštof Kolumbus a Marco Polo, ale i Giovanni da Verrazzano, Amerigo Vespucci, John Cabot, Matteo Ricci, Giovanni Carpini či Antonio Pigafetta. Proslulým aviatikem byl Umberto Nobile.\nČtyři z nejslavnějších světových malířů, Michelangelo Buonarroti, Sandro Botticelli, Raffael Santi a Tizian, byli Italy. I výše zmíněný Leonardo da Vinci byl krom jiného významným malířem. Moderní malířství pak nepopiratelně a zásadně ovlivnil Amedeo Modigliani. Ze starších autorů je stále více doceňován též Caravaggio. Také extravagantní pokusy (známé portréty z ovoce) Giuseppeho Arcimbolda docenili až některé moderní umělecké směry, například surrealismus.\n\nO životě většiny jmenovaných bychom věděli jen málo, nebýt zakladatele kunsthistorie Giorgia Vasariho. Jeho snahy byly usnadněny tím, že Itálie byla několik století epicentrem výtvarného umění a dějiny italského malířství jsou z velké části dějinami malířství evropského. Již v gotice se objevili někteří vrcholní tvůrci (Cimabue, Duccio di Buoninsegna, Simone Martini). Průkopníkem perspektivy v malířství byl Paolo Uccello. Ovšem vrcholným obdobím italského výtvarného umění byla bezpochyby renesance. Krom již uvedených jsou v dějinách umění vyzdvihováni Giotto di Bondone, Tintoretto, Masaccio, Paolo Veronese, Fra Angelico, Andrea Mantegna, Giorgione, Andrea del Verrocchio, Piero della Francesca, Pietro Perugino, Domenico Ghirlandaio, Giovanni Bellini, Antonio Allegri da Correggio, Andrea del Sarto, Antonello da Messina, Filippo Lippi, Pinturicchio, Pisanello či Vittore Carpaccio. S manýrismem jsou spjati Bronzino, Parmigianino a Pontormo. Rokokovým klasikem je Giovanni Battista Tiepolo. Nejvýznamnějšími barokními malíři jsou Guido Reni a Artemisia Gentileschiová. Významným krajinářem 18. století byl Giovanni Antonio Canal. Do epochy romantismu spadá dílo Francesca Hayeze. Představitelem surrealismu byl Giorgio de Chirico.\n\nSochař Donatello se stal přímo symbolem své disciplíny. Renesanční sochařství rozvíjel Jacopo Sansovino, umění reliéfů v této epoše pak Lorenzo Ghiberti. Neoklasicistické sochy tvořil Antonio Canova, manýristické Benvenuto Cellini.\nVe Florencii prosadil renesanční architekturu Filippo Brunelleschi, hlavním architektem slavné benátské renesanční éry byl Andrea Palladio, do Milána a Říma tento styl vnesl Donato Bramante. Gian Lorenzo Bernini je zřejmě nejvýznamnějším barokním architektem. Významnými modernistickými architekty jsou Renzo Piano, Richard Rogers (rodák z Florencie) či Aldo Rossi.\n\nNejslavnějšími italskými skladateli vážné hudby jsou Giuseppe Verdi, Giacomo Puccini, Gioacchino Rossini, Antonio Vivaldi či Ruggero Leoncavallo. K zakladatelům žánru opery patří například též Claudio Monteverdi či Vincenzo Bellini. Neapolskou operní školu založil Alessandro Scarlatti. Jako skladatel madrigalů proslul Carlo Gesualdo. Ennio Morricone je možná nejslavnějším autorem filmové hudby všech dob. I Nino Rota se proslavil filmovou hudbou, především k filmu \"Kmotr\".\n\nZ interpretů dosáhli velké proslulosti tenoři Enrico Caruso, Luciano Pavarotti a Andrea Bocelli. Houslový virtuóz Niccolò Paganini se stal přímo ikonickou postavou svého oboru, stejně jako Antonio Stradivari v houslařství. Bartolomeo Cristofori je považován za vynálezce klavíru.\n\nV oblasti populární hudby, kde tradičně dominují Britové a Američané, se dokázal celosvětově prosadit Eros Ramazzotti a někteří představitelé tzv. italopopu 70. let jako Toto Cutugno nebo skupina Ricchi e Poveri. První velký mezinárodní italský pop hit \"Volare\" z roku 1958 napsal Domenico Modugno.\n\nVelikou tradici má v Itálii filmové umění, režiséři Federico Fellini, Luchino Visconti, Michelangelo Antonioni, Roberto Rossellini či Vittorio de Sica, zhusta představitelé tzv. neorealismu, patří ke klasikům světového filmu. Řadu ocenění z filmových festivalů nastřádal režisér Bernardo Bertolucci. Oscara získal Giuseppe Tornatore a Roberto Benigni, šestkrát na něj byl nominován Mario Monicelli. Významnými tvůrci byli i Franco Zeffirelli či Francesco Rosi. Mnoho z těchto režisérů se prosadilo díky schopnostem filmových producentů, jakými byli Carlo Ponti a Dino De Laurentiis. Pier Paolo Pasolini dráždí dodnes diváky i filmové teoretiky svými avantgardními pokusy. Sergio Leone se pak prosadil v Hollywoodu.\n\nV neorealistických snímcích se proslavil herec Marcello Mastroianni. Celosvětová sláva neminula ani herečky Sofii Lorenovou, Claudii Cardinalovou, Ginu Lollobrigidu a Isabellu Rosselliniovou. Oscara získala Anna Magnani. Zejména v 70. a 80. letech byla italská kinematografie, podobně jako francouzská, schopná konkurovat Hollywoodu i v oblasti populárního filmu, zejména v žánru komedie. Za hranice své země pronikli Paolo Villaggio (známý ze série ztřeštěných komedií o účetním Fantozzim) či dvojice Bud Spencer a Terence Hill (vlastními jmény Carlo Pedersoli a Mario Girotti). V modelingu (a nakonec i ve filmu) se prosadila modelka Monica Bellucci.\n\nCarlo Goldoni a Luigi Pirandello patří k nejslavnějším světovým dramatikům. Také v oblasti prózy a poezie je několik Italů, kteří patří do kánonu světové kultury, zejména Dante Alighieri, Francesco Petrarca a Giovanni Boccacio. Pro vývoj italské literatury byl velmi významný též Torquato Tasso či Giacomo Leopardi. Utopií \"Sluneční stát\" se proslavil Tommaso Campanella. Spisovatel Ludovico Ariosto je autorem pojmu humanismus. Klíčovým představitelem tzv. Risorgimenta byl Alessandro Manzoni. Vpravdě renesančním, tedy všestranným umělcem byl Leon Battista Alberti. K důležitým autorům patřili též Giuseppe Tomasi di Lampedusa, Ugo Foscolo, Antonio Tabucchi či představitel verismu Giovanni Verga. V žádné učebnici světové literatury nemůže chybět zakladatel futurismu Filippo Tommaso Marinetti. Důležitým teoretikem futurismu byl i Umberto Boccioni. Dario Fo, Eugenio Montale, Grazia Deleddaová, Salvatore Quasimodo a Giosuè Carducci získali Nobelovu cenu za literaturu. Alberto Moravia ukázal světu ve 2. polovině 20. století literární podobu neorealismu. Z dalších poválečných autorů zaujal zejména Umberto Eco, představitel postmodernismu. V jeho stopách silně esejistické prózy jde Claudio Magris. Za hranice pronikli též Primo Levi, Dino Buzzati, Cesare Pavese, Italo Calvino, Natalia Ginzburgová či Elsa Morante, Moraviova manželka. Nejvýznamnějšími představiteli dětské literatury jsou Gianni Rodari a Edmondo De Amicis, dobrodružné pak Emilio Salgari, tvůrce slavného Sandokana. Nejslavnějším italským komiksovým autorem je Hugo Pratt. Operními libretisty Pietro Metastasio, Arrigo Boito či Lorenzo da Ponte. Novinářkou pak Oriana Fallaciová.\n\nItalové milují sport, zejména fotbal. K legendárním italským fotbalistům patří Giuseppe Meazza, Silvio Piola, Luis Monti, Paolo Rossi, Paolo Maldini, Roberto Baggio, Fabio Cannavaro či Andrea Pirlo. Alberto Tomba je nejslavnějším italským sjezdovým lyžařem, se třemi zlatými olympijskými medailemi. Čtyři zlaté z olympiád má plavkyně Federica Pellegriniová. Nejslavnějším horolezcem světa je Reinhold Messner, rodák z italského Brixenu.\n\nVelmi populární je v Itálii též motorový sport: Valentino Rossi je zřejmě nejslavnějším motocyklovým jezdcem všech dob, automobilový závodník Enzo Ferrari po konci své kariéry založil proslulou automobilku, jíž dal jméno. Také zakladatel známé francouzské automobilky Ettore Bugatti byl Ital, stejně jako zakladatelka pařížské módní a kosmetické firmy Nina Ricci. Itálie je po Francii vůbec druhým evropským centrem módy, což dosvědčují jména módních návrhářů jako Gianni Versace, Giorgio Armani, či dvojice Domenico Dolce a Stefano Gabbana (majitelů firmy Dolce & Gabbana).\n\nGiacomo Casanova je znám jako jeden z největších milovníků dějin.\n\nZ určitého pohledu lze do italských dějin zařadit i dějiny starověkého Říma i s jeho největšími osobnostmi: Caesar, Nero, Cicero, Lucretius, Marcus Aurelius a mnozí další.\n\n"}
{"id": "284131", "url": "https://cs.wikipedia.org/wiki?curid=284131", "title": "Ferenc Kovács", "text": "Ferenc Kovács\n\nFerenc Kovács též František Kováč (1740 – kol. r. 1800) byl reformovaným kazatelem.\n\nNarodil se Bánovcích nad Ondavou. K duchovenské službě byl ordinován roku 1769. Působil mj. v Ladmovcích a Nižné Kamenici.\n\nPo vydání tolerančního patentu přišel na podzim 1782 do Čech sloužit nově se ustavující reformované církvi. Působil jako pastor sboru v Krouně do roku 1785, posléze byl pastorem ve sboru ve Velimi (1785–1789), odkud odešel do uherského Sajóecsegu (1789–1793). Následně sloužil na Moravě.\n\nDne 1. dubna 1784 byl jmenován prvním českým reformovaným superintendentem. Na funkci rezignoval roku 1788.\n\n"}
{"id": "284133", "url": "https://cs.wikipedia.org/wiki?curid=284133", "title": "Michal Blažek", "text": "Michal Blažek\n\nMichal Blažek (12. března 1753 Senica – 10. listopadu 1827 Jimramov) byl reformovaný kazatel slovenského původu, působící na Moravě.\n\nNarodil se v Senici a pocházel z rodiny českých pobělohorských emigrantů usazených ve Skalici. Po studiích v Prešpurku a Debrecíně byl několik let vychovatelem v rodinách uherských šlechticů. V bohaté knihovně barona Gedeóna Rádaye měl možnost se seznámit s díly nejpokrokovějších filozofů. Touha po dalších vzdělání ho vedla v letech 1780-1782 do Basileje, Lausanne, Göttingen, Marburku a Halle. V holandském Utrechtu jej zastihla zpráva o tolerančním patentu.\n\nRoku 1782 se stal kazatelem v Nosislavi. Od roku 1784 byl kazatelem v Jimramově. Byl prvním superintendentem moravské reformované církve v letech 1796-1809. Jindy se uvádí, že byl superintendentem v letech 1784-1827 a jmenován císařem Josefem II. již dne 13.10.1784.\n\nPřeložil a vydal řadu duchovních spisů.\n\n"}
{"id": "284134", "url": "https://cs.wikipedia.org/wiki?curid=284134", "title": "Amemait", "text": "Amemait\n\nAmemait, (též Ammut, Amemet, Amamet a podobně, v překladu \"„Požíračka“\" nebo \"„Polykačka“\") je ve starověkém Egyptě mytologická bytost s hlavou krokodýla, hřívou a tělem lva a zadní částí těla hrocha spojená s představou podsvětního soudu před bohem Usirem v Duatu. Poprvé je doložena kolem roku 1400 př. n. l. v období Nové říše v Knihách mrtvých, kde se vyskytuje zpočátku jen ojediněle, po Achnatonově náboženské reformě ji však obsahují v podstatě všechny dochované exempláře. V pohřebních textech a výzdobě hrobek se objevuje až do samého závěru řecko-římské doby.\n\nNelze vyloučit, že původně Amemait mohla personifikovat princip \"„jezera plamenů“\" doloženého v Textech rakví, které obklopovalo podsvětí, a v němž na jednu stranu zahynuli všichni, jimž byl vstup pro špatné pozemské skutky zapovězen, na druhou stranu ale poskytovalo obživu všem spravedlivým zemřelým.\n\nPodle pozdějších představ Egypťanů, jak vyplývají z interpretace 125. kapitoly Knihy mrtvých, prokazuje zemřelý před podsvětním soudem mravní čistotu svého pozemského života v souladu s \"maat\" formou tzv. negativní zpovědi: v odpovědi na 42 otázky před tribunálem bohů vypočítává zapovězené skutky a prohlašuje, že se jich nedopustil. Korektivem jeho výpovědi jsou váhy, na jejichž miskách leží srdce zemřelého reprezentující svědomí vyvažované symbolem bohyně Maat představujícím princip spravedlnosti. Při prohlášeních souzeného jeho srdce „promluvilo“ a ukázalo-li se, že není v rovnováze s \"maat\", čekající Amemait je pozřela (proto bývá označována jako \"„požíračka srdcí“\"). Zemřelému tím znemožnila dosažení posmrtného života, což znamenalo definitivní zánik jeho existence.\n\nPodle souhlasného mínění badatelů je Amemaitina podoba, složená ze tří nebezpečných zvířat, výrazem „její nelítostné povahy a obrovské žravosti“, čímž umocňuje strašlivou a nekompromisní povahu této bytosti. Není bez zajímavosti, že existuje podobnost mezi hrozivou Amemait a veskrze pozitivní bohyní Tueretou, jejíž vyobrazení kombinuje prvky stejných nebezpečných zvířat: má podobu hrošice s krokodýlím ocasem stojící na lvích tlapách. Tueret byla ochránkyní těhotných a rodících žen a malých dětí a jako taková měla vlídnou povahu. Způsob jejího zobrazení badatelé spojují s ochranitelskou funkcí – zdánlivě nebezpečná podoba měla, podobně jako např. u Bese, zastrašit zlé síly, které by rodičku nebo dítě ohrožovaly. Přes svou pravděpodobnost ovšem toto vysvětlení není původními prameny přímo doloženo.\n\nO interpretaci Amemaity se pokoušejí některé novodobé esoterické proudy. Například Jaromír Kozák, který s odkazem na Hérodota, podle nějž \"„Egypťané jako první vyslovili myšlenku..., že když tělo umírá, přechází duše do jiného živého tvora, který se právě narodil“\", přikládá egyptským pohřebním textům tajný a jen staroegyptským „zasvěcencům“ zřejmý reinkarnační význam, v návaznosti na analogii mezi ní a Tueretou, ochránkyní porodů, navrhuje egyptské slovo \"mutej\" – \"„zemřelý“\" chápat v primárním významu jako \"„mající matku“\" a Amemaitino jméno kromě základního významu překládat jako \"„Matka opatřující“\". Pak by pozření srdce při podsvětním soudu neznamenalo konečný zánik toho, kdo nebyl shledán spravedlivým, ale jeho opětovný „nucený sestup do světa hmoty“, tedy nové zrození na tomto světě, které mu ve smyslu reinkarnace umožní očištění. Tyto představy nejsou ovšem egyptologií akceptovány s poukazem, že „v původních egyptských pramenech se náznaky převtělování objevují jen zcela ojediněle až v pozdních lidových vyprávěních pohádkového charakteru“ a že samotné „náboženské texty se o něm nezmiňují a svou celkovou koncepcí ho spíše vylučují“.\n"}
{"id": "284135", "url": "https://cs.wikipedia.org/wiki?curid=284135", "title": "Nikki Reedová", "text": "Nikki Reedová\n\nNicole Houston „Nikki“ Reedová (* 17. května 1988 Los Angeles, Kalifornie) je americká herečka. K jejím nejvýznamnějším rolím patří postava Rosalie Haleové ve filmové sérii \"Stmívání\".\n\nJejí matka Cheryl je čerokíjského a italského původu, otec Seth židovského původu. Sama se označuje za Židovku.\n\nV říjnu 2011 si vzala zpěváka Paula McDonalda, se kterým se v lednu 2015 rozvedla (pár již nějakou dobu žil odděleně). V únoru 2015 se zasnoubila s hercem Ianem Somerhalderem, kterého si 26. dubna téhož roku vzala. Dne 2. května 2017 pár oznámil, že čekají dítě, a 25. července se jim narodila dcera Bodhi Soleli.\n\nCatherine Hardwicke, přítelkyně její matky, nabídla mladé Nikki Reedové práci na scénáři. Společně napsaly během šesti dní v roce 2002 částečně autobiografický nezávislý film \"Třináctka\" (2003), ve kterém Reedová také ztvárnila jednu z rolí.\n\nV dalších letech se objevila například ve snímcích \"Legendy z Dogtownu\" (2005), \"Úkladná vražda\" (2006), \"Catch .44\" (2011), \"Empire State\" (2013) či \"In Your Eyes\" (2014). Ve filmové sérii \"Stmívání\" (2008–2012) hrála postavu Rosalie Haleové.\n\nRoku 2006 hostovala v šesti epizodách seriálu \"O.C.\" a v jednom díle seriálu \"Spravedlnost\".\n\n\n\n"}
{"id": "284137", "url": "https://cs.wikipedia.org/wiki?curid=284137", "title": "Dlaň (jednotka)", "text": "Dlaň (jednotka)\n\nDlaň je stará česká délková jednotka o přibližné velikosti 8 centimetrů, vyjadřuje přibližnou šířku lidské dlaně (bez palce). V písemných pramenech je zmiňována již od doby krále Přemysla Otakara II. Hájkova kronika uvádí její velikost jako čtyři prsty bez palce (tedy anatomicky vlastně zcela správně).\n\n\n"}
{"id": "284141", "url": "https://cs.wikipedia.org/wiki?curid=284141", "title": "Jaroslav Koloděj", "text": "Jaroslav Koloděj\n\nJaroslav Koloděj (25. května 1939, České Meziříčí u Rychnova nad Kněžnou – 21. nebo 22. dubna 2008) byl český řezbář loutek a amatérský dramatik.\n\nCelý život zasvětil řezbě loutek. Vyvrcholením jeho tvorby bylo pozvání pořadatelů výstavy Tisíc let české kultury, která se konala v roce 1997 v USA v Severní Karolíně. V roce 2000 se jeho loutky zúčastnily Světové výstavy v Hannoveru. Své loutky vystavoval také v Bruselu a ve Varšavě. V České republice pak v Praze, Chrudimi, Poděbradech, Jihlavě, Třebíči, Kladně, Nové Pace, Zábřehu na Moravě, Žamberku, Rožďalovicích, Třinci, Lázních Bělohradě, Ostrově nad Ohří, Mariánských Lázních, Prostějově a Liberci.\n\nSvůj zájem o ochotnické divadlo, které bylo jeho druhým koníčkem, potvrdil autorstvím několika divadelních her. Jeho nejznámější komedie \"Dědeček, aneb musíme tam všichni\" se hrála již na více než dvaceti ochotnických scénách, jeho pohádku \"Jak čert vyletěl z kůže\" hrají na profesionální scéně Slováckého divadla v Uherském Hradišti. Poslední hra \"Postel pro anděla\" měla premiéru o Vánocích 26. prosince 2007 ve Slané u Semil v nastudování místních divadelníků.\n\n"}
{"id": "284143", "url": "https://cs.wikipedia.org/wiki?curid=284143", "title": "René de Possel", "text": "René de Possel\n\nLucien Alexandre Charles René Possel (7. února 1905 – 1974) byl francouzský matematik, jeden ze zakladatelů skupiny Bourbaki, a později průkopník počítačů, pracující zvláště na optickém rozpoznávání znaků.\n\nMěl tradiční místo ve skupině Bourbaki na École normale supérieure, pak studoval v Německu. Skupinu Bourbaki brzy opustil, kvůli osobnímu sporu mezi jím a André Weilem. V roce 1936 vydal knihu o teorii her (\"Sur la théorie mathématique des jeux de hasard et de réflexion\").\n\nJeho pozdější výzkumné práce ve vědě počítačů v Institutu Blaise Pascala byly relativně osamocené. Snažil se odejít od předepsané role poskytovatele služeb v oblasti numerické analýzy. V roce 1960 se stal ředitelem po Louisi Pierru Couffignalovi (1902 – 1966), až do administrativní reorganizace pod Centre national de la recherche scientifique v roce 1969. Byl vůdčí postavou v Institut de Programmation.\n"}
{"id": "284147", "url": "https://cs.wikipedia.org/wiki?curid=284147", "title": "Ílchanát", "text": "Ílchanát\n\nÍlchanát (persky , čínsky ) byl jedním ze čtyř chanátů v rámci Mongolské říše. Centrum ílchanátu bylo v Persii, ale pod jeho kontrolu spadala i území dnešního Iráku, Afghánistánu, Turkmenistánu, Arménie, Ázerbájdžánu, Gruzie, Turecka a západního Pákistánu. Ílchanát byl vybudován na troskách Chórezmské říše, která podlehla v boji s invazí Čingischána v letech 1219–1224. Mongolové si následně podrobovali celé území říše, které osídlili a vybudovali zde svůj stát.\n\nPoté, co v roce 1243 v bitvě u Köse Dağ Mongolové porazili seldžucké Turky a jejich gruzínské a trapezuntské spojence, se Rúmský sultanát stal vazalem mongolských chánů a později se stal přímým územím mongolského ílchanátu.\n\nZakladatel ílchanátu byl chán Hülegü, jeden z vnuků samotného Čingischána a bratr chána Möngkeho. V roce 1255 nebo 1256 převzal Hülegü oblasti Persie od místního mongolského velitele Bajdžua, který byl pověřen úkolem podrobit si země „až na hranice Egypta“. Obsazení východní Anatolie Mongoly donutila proto Turkmeny, aby migrovali před pronikajícími mongolskými kmeny dále na západ.\n\nHülegü se z Malé Asie vrátil do srdce Persie, kde založil svou říši a svou vládnoucí dynastii. Jeho následné tažení bylo namířeno proti mamlúckému sultanátu v Egyptě. Nicméně postup jeho vojsk, kterým velel vojevůdce Ketbugha, byl roku 1260 v Palestině, v bitvě u Ajn Džalúd, mamlúky zastaven.\n\nTermín „ílchanát“ znamená \"podřízený chánovi\", což by znamenalo, že ílchán byl zpočátku podřízen Möngkemu, coby Velkému chánovi a nejvyššímu vladaří Mongolské říše. Panovníci z Hülegüho rodu vládli ílchanátu dalších osmdesát let, počínaje jako aministé, buddhisté a nakonec konvertovali k islámu. Velkého vlivu však mezi Mongoly měli křesťanští nestoriáni, avšak christianizovat se Mongolové jako národ nikdy nenechali (navzdory snahám řeckých, arménských i evropských misionářů). Avšak i po přestupu na islám zůstali Mongolové nepřáteli egyptských mamlúků, kteří úspěšně odráželi jak mongolské, tak i křižácké invaze přicházející z Jeruzalémského království v Palestině. Perští ílchánové nicméně nebyli schopni na mamlúcích dobýt významných územních zisků a nakonec byli donuceni vzdát se svých plánů na dobytí oblasti Sýrie. Kvůli válečnému stavu s Modrou hordou (což bylo východní část chanátu Zlatá horda, západní část se nazývala Bílá horda) chána Batúa, perští Mongolové preventivně začali ohrožovat Kavkaz a Transoxiánsko a dále území směrem na západ. Dokonce ještě za Hülegüho vlády byl Perský ílchanát zaměstnán v otevřené válce na Kavkaze s Mongoly z ruských stepí.\n\nVe 13. a 14. století bylo mezi západoevropskými královskými dvory a mongolskou říší (především však pak Perským ílchanátem) učiněno mnoho pokusů o vyjednání spojenectví Mongolů a křižáků v Palestině. Jednání s Mongoly začala přibližně v době sedmé křížové výpravy, kdy Mongolové začali pronikat na muslimská území z východu. Spojenectví ílchanátu a palestinských Franků proti muslimům (v té době pak především mamlúkům) bylo jen povrchní a krátce úspěšné v efektivní spolupráci proti společnému nepříteli.\n\nPerští ílchánové, kteří přišli k moci po Hülegü, stále více za své náboženství přijímali tibetský buddhismus. Vliv křesťanů v zemi byl ztělesněn především nestoriánskými křesťany. Nestoriánství však nebylo hluboko zakořeněné v mongolské kultuře\n\nV ílchanátu došlo k podobné situaci, která nastala v křižáckých státech, a to, že Mongolové byli sice vládnoucí, leč minoritní vrstvou společnosti, oproti muslimské majoritě. Nicméně ílchán Gazan krátce předtím než svrhl ílchána Bajdua, konvertoval k islámu a otevřeně islám podporoval, čímž se snažil svou vládu více přiblížit nemongolské většině obyvatelstva, která vyznávala islám. Křesťané a židé ztratili své rovnoprávně postavení vůči muslimům a byla vůči nim znovu zavedena tzv. „daň z hlavy“. Buddhisté byli postaveni před volbu: buď přestup na islám, nebo odchod z Persie. Vůči cizím náboženstvím však nařízení o konverzi nemělo žádný efekt. Sám ílchán Gazan poté stejně bojoval proti mamlúkům v Sýrii. Tento proislámský kurs z větší části pokračoval i za Gazanova bratra a nástupce Öldžejtüho navzdory návrhům preferovat spíše šíitský islám před sunnitským.\n\nPoté, co roku 1335 zemřel ílchán Abú Saíd se Perský ílchanát dostal do značného úpadku a rozpadl se na několik, vzájemně znepřátelených nástupnických států, z nichž nejvýznamnější byl sultanát dynastie Jalayiridů. Poslední neznámý uchazeč o trůn ílchána byl roku 1335 zavražděn. Turkický dobyvatel Tamerlán později vyvrátil stát Jalayiridů a zdánlivě obnovil starý chanát.\n\n\n\n\n"}
{"id": "284149", "url": "https://cs.wikipedia.org/wiki?curid=284149", "title": "Kniha Moudrosti", "text": "Kniha Moudrosti\n\nKniha Moudrosti ( , někdy také Moudrost Šalomounova, ) je jedna z deuterokanonických knih Starého zákona, která byla sepsána v 1. století př. n. l. pod vlivem antického mudrosloví. Zásadní je především koncept Moudrosti, jakožto zprostředkující bytosti mezi Bohem a světem.\n\nŘecký název i verše 9,7nn knihu přímo připisují králi Šalomounovi, je však jisté, že ve skutečnosti byla sepsána až v 1. století př. n. l. v době helénismu, a to zřejmě v Egyptě. V Egyptě totiž žila významná židovská komunita, která přeložila Starý zákon z hebrejštiny do řečtiny. K překladům byly navíc připojeny i spisy psané v řečtině, čímž vznikla \"Septuaginta\".\n\nJednou ze zmíněných řeckých knih byla i \"Moudrost Šalomounova\", která měla odpovědět výzvě antického mudrosloví a představit vlastní Knihu Moudrosti, ve které se snaží židovský autor pohanům dokázat, že Hospodinova moudrost předčí moudrost všech národů, a zároveň posílit sebevědomí Židů žijících mezi pohanskými národy.\n\nPozději byla kniha přeložena do latiny a do své \"Vulgáty\" ji přijal i Hieronymus.\n\nObsah knihy lze rozdělit do tří částí:\n\nPro vývoj židovské filosofie je významná především myšlenka Moudrosti, jež vznikla na základě dobových spekulací o hypostasích, tj. zprostředkujících bytostech mezi Bohem a světem. Moudrost tak představuje \"Boží pomocnici\", \"učitelku lidstva\", \"dech Boží moci\". Spis nese jasné stopy dualismu: Bůh je světu natolik vzdálený, že je potřeba zprostředkující bytosti (zde Moudrosti). Zároveň však kniha zůstává pevně zakotvena v židovském monoteismu a staví se proti modloslužbě a mravní uvolněnosti.\n\n"}
{"id": "284151", "url": "https://cs.wikipedia.org/wiki?curid=284151", "title": "Bramborový salát", "text": "Bramborový salát\n\nBramborový salát je druh jídla, které se podává často jako příloha. Bramborový salát je v různých varietách připravován a konzumován v mnoha zemích světa, například v Německu, Spojených státech amerických, Polsku, Rusku, Británii a také v České republice. \n\n\nBramborový salát může být podáván studený nebo i za tepla. Bramborové saláty připravované v jižních částech Německa nebo v Rakousku jsou často teplé nebo dokonce horké, přičemž některé jsou podávány při pokojové teplotě. V USA a severním Německu se běžně podává chlazený, obdobně jako v České republice. Je také populární u kuchařů při přípravě potravy pro velké množství lidí, protože se snadno připravuje ve velkém množství, vyžaduje jen levné přísady a může být připraven v předstihu a uchován ve chladu, dokud ho není zapotřebí.\n\nse skládá převážně z uvařených brambor, k nimž se přidávají nejčastěji kyselé okurky, vajíčka uvařená natvrdo, mrkev, petržel, celer, cibule, majonéza. Majonézu si můžeme zhotovit sami, mnoho lidí však používá kupovanou. Někdy se přidává i zelený hrášek, jogurt či jemný salám a další ingredience. Jednotlivé komponenty se nakrájí na drobno nebo přes speciální sítko promačkají na kostičky, které se pak společně promíchají. Je vhodné salát také osolit, opepřit nebo přidat i jiné koření.\n\nBramborový salát je v Česku tradiční štědrovečerní pokrm, který se podává za studena spolu s kaprem, řízkem, či vinnou klobásou.\n\nNa Vánoce může být i vhodnou dekorací Vánoční hvězda či smrková větvička se jmelím zapíchnutá doprostřed salátu + plátek citronu a pomeranče.\n\n"}
{"id": "284153", "url": "https://cs.wikipedia.org/wiki?curid=284153", "title": "Prst (jednotka)", "text": "Prst (jednotka)\n\nPrst je stará česká jednotka délky, je uváděna v Hájkově kronice. Podle údajů v tomto pramenu je jeden prst stanoven jako délka čtyř zrnek ječmene položených za sebou, což údajně činilo 19,71 mm.\n\n\n"}
{"id": "284155", "url": "https://cs.wikipedia.org/wiki?curid=284155", "title": "Značkování", "text": "Značkování\n\nZnačkování je značení svého životního teritoria, které je typické pro některé živočichy. Značkování může být chemické (močí, výměšky zvláštních žláz), akustické (zpěvem, ptáci) nebo optické (odírání kůry, hromady trusu). Nejčastěji však živočichové značkují své teritorium tím, že na určitých význačných místech ukládají silně páchnoucí chemikálie, jako je moč.\n\nDíky značkování spolu komunikují nejen zástupci jednoho druhu, ale i ve vztahu dravec-kořist. Kořist se těmto místům samozřejmě vyhýbá. Kočkovité šelmy, jako levhart nebo jaguár, používají nejen moč, ale také se otírají o vegetaci a drásají kůru stromů. Poloopice jako lemur červenobřichý značí teritorium také pachovými stopami.\n"}
{"id": "284157", "url": "https://cs.wikipedia.org/wiki?curid=284157", "title": "Leopard", "text": "Leopard\n\nLeopard může být:\n\n\n\n\n"}
{"id": "284158", "url": "https://cs.wikipedia.org/wiki?curid=284158", "title": "Tony Shelly", "text": "Tony Shelly\n\nTony Shelly (2. února 1937 Wellington – 4. října 1998 Taupo) byl novozélandský automobilový závodník, účastník Formule 1 v roce .\n\nTony Shelly zahajil svou kariéru vítězstvím v Teretonga s vozem Cooper, posléze Tony pokouší štěstí v Evropě, kam odešel v roce 1962, aby závodil v týmu Johna Daltona a to především v závodech mimo šampionát. V tom samém roce dostal příležitost ke startu v Grand Prix Velké Británie, kde řídil Lotus 18/21, ale v závodě ho zradil motor. Další snaha o start v Grand Prix a to jak v Německu tak i v Itálii přišla vniveč již v kvalifikaci, ze které se nedokázal na start závodu probojovat. V závodech, které do šampionátu nebyli započítávany si vedl daleko lépe a sezónu zakončil pátým místem v Trophée Lombank a třetím místem v Lavant Cup.\n\nKoncem roku se vrací na Nový Zéland, aby v roce 1964 startoval v Tasmánckém poháru, kde po čtvrtém, dvou pátých a dvou šestých místech získal celkem 9 bodů a dosáhl tak na celkově 9. místo v celé sérii.\n\nTímto končí Tonyho kariéra automobilového závodníka, ale na vozy nezanevřel stal se z něho úspěšný obchodník s vozy. Tony následoval svého otce na Havaj, kde spolu založili obchodní společnost. V roce 1975 získal americké občanství a svou obchodní aktivitu zozdělil do dvou sídel, jedné v Honolulu a druhé v Taupo. V roce 1980 rozšířil společnost na obchodování s vozy Mazda, později spolu se svým společníkem Nevillem Crichtonem, který také pocházel z Nového Zélandu, začali zastupovat další značky jako byla v roce 1988 BMW. V letech 1981 až 1982 se stal Shelly prezidentem společnosti HADA.\n\nTony Shelly, až do své smrti v roce 1998, kdy podlehl zákeřné rakovině, žil v Taupo se svou ženou Lesley a pěti potomky: Damonem, Stuartem, Markem, Andrewem a Johnem.\n\ntučně vyznačené závody znamenají zisk pole position\n\n"}
{"id": "284163", "url": "https://cs.wikipedia.org/wiki?curid=284163", "title": "Experimental Jet Set, Trash and No Star", "text": "Experimental Jet Set, Trash and No Star\n\nExperimental Jet Set, Trash and No Star je studiové album americké rockové kapely Sonic Youth. Bylo vydáno v březnu roku 1994. Obsahuje jednu z nejznámějších písní Sonic Youth „Bull in the Heather“. K videoklipu k této písni se mimo jiné objevila Kathleen Hanna ze skupiny Bikini Kill.\n"}
{"id": "284166", "url": "https://cs.wikipedia.org/wiki?curid=284166", "title": "Prstec", "text": "Prstec\n\nPrstec neboli prst u nohy (latinsky \"\") je označení pro pět koncových částí lidské nohy, obecněji i pro obdobné části těla jiných primátů či nejobecněji jiných čtvernožců.\nZ hlediska kostry tvoří prstce jedné nohy 14 kůstek, po třech na každý prstec s výjimkou palce u nohy, který má jen dvě kůstky. Kosti prstců přiléhají k patřičným kostem nártu.\n"}
{"id": "284168", "url": "https://cs.wikipedia.org/wiki?curid=284168", "title": "A Thousand Leaves", "text": "A Thousand Leaves\n\nA Thousand Leaves je v pořadí dvanácté album americké rockové kapely Sonic Youth. Bylo vydáno v březnu roku 1998. Nahrávání proběhlo v malém studiu na Manhattanu.\n"}
{"id": "284169", "url": "https://cs.wikipedia.org/wiki?curid=284169", "title": "Kalibův zločin", "text": "Kalibův zločin\n\nKalibův zločin je román Karla Václava Raise byl poprvé vydán časopisecky roku 1892 ve Světozoru a knižně vyšel v roce 1895. Patří mezi autorova klasická díla. Svůj námět čerpá z života podhorské vesnice, jak je u Raise zvykem, a zobrazuje všední problematiku soužití slabších se silnějšími a různých generací v jedné chalupě, jak je u autora také dosti obvyklé. Problémy a konflikty zobrazené v díle autor nijak neřeší, nekritizuje, pouze je podrobně popisuje.\n\nTragický příběh začíná dělením pozůstalosti po právě zemřelé, velice hodné matce Kalibové. Starý otec Kaliba nechal svým třem dětem rozdělit si šatstvo a další věci po nebožce a sám si ponechal jen část nádobí. Dělení se účastní hlavně jeho chamtivý zeť Smrž, který si vzal Kalibovu dceru Manku, a Kalibova dcera provdaná za Nedomlela. Oba se snaží urvat pro sebe co nejvíce. Pětatřicetiletý zatím svobodný syn Vojtěch si ponechá pouze maminčin sváteční šátek, který nosila do kostela.\n\nStarý Kaliba cítí, že po smrti manželky již nemá mnoho síly a chce přestat hospodařit v chalupě a odejít na výměnek. Syn Vojtěch má převzít hospodářství po něm, ale přes svůj již starší věk stále není ženatý. Ve vsi Ostružíně, kde bydlí, pro něj nemohou najít nevěstu. Bázlivý Vojta se do ženění nehrne, ale dá na doporučení Smrže, který jej odvede k sestřenici své matky, staré Boučkové, do nedaleké vesnice Vidovice. Ta má dvaadvacetiletou dceru Karlu, s níž se Kaliba seznámí a kterou si oblíbí. Vojta se pak změní a jako mladík každou chvíli za Karlou běhá a ona se k němu chová také vstřícně. Vojta si ji chce vzít, jen jeho málomluvný tatík jej upozorňuje, zda si vše dobře rozmyslel, protože se mu nezdá velký věkový rozdíl mezi nimi. Před vlastní svatbou stará Boučková dohodne, aby se dcera po svatbě stala poloviční vlastnicí chalupy i polí Kalibů. Všichni souhlasí a dohodnou ještě výměnek pro starého Kalibu. Vojta s Karlou se vezmou a přestěhují se do Kalibovy chalupy, s Karlou přichází i stará Boučková a naopak starý Kaliba se stěhuje na výměnek. Radost ze svatby i stěhování má i Konopáč, zeť staré Boučkové, u kterého obě dosud bydlely a který všechno běhání Vojtovo za Karlou pozoroval s úsměškem.\n\nStará Boučková po přistěhování prohlédne celé hospodářství. Vojta v něm s radostí hospodaří, jen jej začíná mrzet, že Karla k němu není již tak vstřícná jako před svatbou. K prvnímu většímu konfliktu dojde u muziky, kdy mladá Karla celý večer protančí a Vojta jen sedí, opije se a celá vesnice se mu směje. Potom začne stará Boučková intrikařit a nevhodně se plést do života mladých. Pomlouvá Vojtu po vesnici, překrucuje pravdu, takže dosáhne toho, že za starým Kalibou přestane chodit jeho dlouholetý přítel Kukelka, a různými řečmi po vsi roznáší, jaký těžký život má její dcera s Vojtou. Tyto pomluvy a nepravdy se postupně stupňují a nedávají klidného života Vojtovi ani starému Kalibovi. Vojtu navíc mrzí, že se k němu jeho žena chová více a více odmítavě a přivádí jej to ke stále větším návalům zlosti a rozčilení. Tyto záchvaty pak hlavně stará Boučková používá proti němu.\n\nV létě se Karle narodí syn. Vojta z toho má upřímnou radost a na dítě se velmi těší. Hodně jej mrzí, že stará Boučková i Karla jej k synovi nechtějí pustit a odhánění jej ze světnice, že se o dítě bojí. Z hovorů mezi matkou a dcerou pak vyjde najevo, že dítě nejspíš není Vojty, ale předchozího Karlina milence, vojáka Rachoty. Obě ženy s dítětem teď obývají světnici v chalupě a na Vojtu zbývá bydlení v komůrce. Vojta se začíná za svůj život, za ženu i tchyni stydět, uzavírá se do sebe a nikomu se nesvěřuje. Jen jeho otec pozná, že to se synem vypadá špatně, ale nechce se mu plést do rodinného života.\n\nStará Boučková se opakovaně soudí s Konopáčem, že jí neodvádí správně výměnek. Ten to však správně dělá, ale za předchozí ponižování podobné tomu Vojtovu jí přitom dělá naschvály, kde může. Jenže Boučková na rady Smrže se stále soudí a stále prohrává. Peníze za soudy však musí platit Vojta a půjčuje si na to u Smrže. Je to jeho další trápení.\n\nPo více než ročním společném životě již Vojta nevydrží neustálé ponižování a odstrkování a vyžene starou Boučkovou z chalupy. Odejde s ní i Karla a obě se s dítětem usadí u Smrže. Nechtějí odtud odejít, i když je Vojta prosí. V záchvatu zlosti Vojta napadne i Karlu a stará Boučková to náležitě rozmázne po celé vsi a dá Vojtu k soudu. Pak dohodne se Smržem, že mu prodá Karlinu polovičku Kalibovic chalupy a polí, což byl od počátku Smržův záměr - dostat se nějak k tomuto majetku. Od soudu jde Vojta rovnou na měsíc do vězení a stará Boučková i Karla se synem se stěhují zpět do chalupy. Během Vojtova pobytu ve vězení mu umírá žalem a smutkem otec.\n\nKdyž se Vojta vrací zpět domů, najde v chalupě nejenom obě ženy radující se jako nikdy předtím, ale přes okno vidí i bývalého Karlina milence, vojáka Rachotu, jak se k dítěti chová jako ke svému. Vojta všechno pochopí. V návalu zlosti vtrhne do světnice a v hádce zabije motykou Karlu. Za několik dní pak sám umírá, když se mu do mozku vlije krev a on se již ze záchvatu zlosti nevzpamatuje.\n\nPro dokreslení atmosféry, v níž se celý příběh odehrává, používá autor realistické podrobné popisy přírody, polních i hospodářských prací tak, jak se na vesnici té doby pravidelně střídají s ohledem na aktuální roční období. Charaktery postav nejsou autorem příliš rozebírány jejich popisem, ale jsou poutavě zachyceny v přímých řečech, které postavy vyslovují. Niterní myšlenky jsou podrobně zachyceny téměř jen u Vojty a v průběhu celého příběhu je zaznamenán jejich postupný vývoj, který jej přivede k tragickému konci. Právě nahlédnutí do myšlenek dává celému příběhu stupňující se dramatický ráz a velmi pěkně ukazuje, jak se z hodného, slušného a skromného člověka může stát vlivem jeho okolí neovládající se šílenec.\n\n"}
{"id": "284170", "url": "https://cs.wikipedia.org/wiki?curid=284170", "title": "Milan Kocích", "text": "Milan Kocích\n\nJUDr. Milan Kocích (13. dubna 1951 v Opavě – 17. prosince 1980 v Praze) byl český právní historik.\n\nPůsobil na Právnické fakultě Univerzity Karlovy. Věnoval se zejména právní dějinám práva slovanských zemí, problematice jazykového práva a právnímu postavení národnostních menšin.\n\n-ag-: Uzavřel se mladý život. Těšínsko, 1981, č. 3, s. 26-27.\n"}
{"id": "284171", "url": "https://cs.wikipedia.org/wiki?curid=284171", "title": "Jaderná válka", "text": "Jaderná válka\n\nJaderná válka je ozbrojený konflikt, ve kterém by došlo k hromadnému nasazení jaderných či termonukleárních zbraní. Takové zbraně by zcela změnily pojetí konfliktu; ke střetu by došlo rychle (díky mezikontinentálním střelám, které k zasáhnutí cíle potřebují pouze desítky minut) a nepřátelské konvenční síly, stejně jako průmyslové kapacity, by byly okamžitě eliminovány.\n\nPředpokládá se, že vypuknutí jaderné války by tak vedlo k obrovským ztrátám jak na lidských životech (neboť hlavními cíli útoku by se staly hustě osídlené oblasti), tak i na infrastruktuře. Zatímco první jaderné zbraně na konci druhé světové války byly schopné decimovat celá města, vývoj přinesl možnost masivního nasazení těchto zbraní na velké vzdálenosti s ještě ničivějším účinkem. Proto by takový konflikt potenciálně mohl mít za následek zničení celé lidské civilizace či planety - nebo takovou proměnu podmínek, která by znamenala drastické zhroucení lidské civilizace. Následný stav, ke kterému dochází po jaderné válce, je znám jako nukleární zima.\n\nV současné době několik nejmocnějších zemí disponuje jadernými hlavicemi, jejichž počet přesahuje několik desítek tisíc. Nejvíce jaderných hlavic vlastní Spojené státy a Rusko.\n\nPo americkém jaderném útoku na Hirošimu a Nagasaki na konci druhé světové války sice k dalšímu použití těchto zbraní nedošlo, často se ovšem prováděly jaderné testy (např. v Tichomoří, či Severním ledovém oceánu). Lidstvo se od dob prvního použití atomové bomby již několikrát ocitlo na pokraji jaderné války, a to jak mezi USA a Sovětským svazem (obě země disponují největšími kapacitami jaderných zbraní), tak i mezi některými menšími zeměmi (např. Indií a Pákistánem; na počátku 21. století se stalo tématem zneužití těchto zbraní pro účely celosvětového terorismu).\n\nJednou z nejznámějších krizí, které hrozily vypuknutím jaderné války, byla tzv. kubánská, kdy se Sověti pokusili rozmístit nosiče s jadernými hlavicemi na Kubě, pouze několik desítek či set kilometrů od amerického území, v reakci na rozmístění více než 100 amerických balistických raket Jupiter s jadernými hlavicemi v Itálii a Turecku. V následujících dekádách došlo k méně známým, nicméně také nebezpečným krizovým situacím - např. roku 1983 sovětský počítač na jihu Moskvy oznámil chybně jaderný útok na SSSR.\n\nSpojené státy, Sovětský svaz a celá řada dalších zemí se v dobách rizika celosvětové jaderné války věnovaly možnostem, jak se ubránit proti případnému úderu, či případně vyvinout technologie, sloužící k ještě rychlejšímu možnému úderu, aby bylo možné předehnat protivníka. Objevily se tak jaderné ponorky, byly budovány protijaderné kryty. Spojené státy začaly vyvíjet protiraketové systémy s cílem zneškodnit sovětské střely ještě během letu.\n\nJaderná válka je častým námětem sci-fi autorů o konci, či drastických proměnách civilizace. Populárním tématem byla hlavně v časech války studené, kdy bylo riziko celosvětového konfliktu díky americko-sovětskému antagonismu neustále přítomné.\n\n"}
{"id": "284172", "url": "https://cs.wikipedia.org/wiki?curid=284172", "title": "NYC Ghosts &amp; Flowers", "text": "NYC Ghosts &amp; Flowers\n\nNYC Ghosts & Flowers je studiové album americké rockové kapely Sonic Youth, které bylo vydáno roku 2000. Jeho nahrávání probíhalo již od srpna roku 1999. Texty na albu jsou do velké míry ovlivněny poezií beatnické generace.\n"}
{"id": "284174", "url": "https://cs.wikipedia.org/wiki?curid=284174", "title": "Sonic Nurse", "text": "Sonic Nurse\n\nSonic Nurse je studivé album americké rockové kapely Sonic Youth, které bylo vydáno v červnu roku 2004. Album se umístilo v mnoha mezinárodních žebříčcích, přední dvacítky však nikdy nedosáhlo.\n"}
{"id": "284175", "url": "https://cs.wikipedia.org/wiki?curid=284175", "title": "Alexandr Havránek", "text": "Alexandr Havránek\n\nAlexandr Havránek (7. prosince 1923 Praha – 24. dubna 1987 Praha) byl český kazatel Církve bratrské, člen ústředního výboru Kostnické jednoty.\n\nJe autorem teologických prací jako např. \"Křesťanská ethika\" (1971) či \"Úvahy o pastýřské péči\" (1986); přispěl rovněž do sborníku \"Sedm statí o Komenském\" (1971).\n\n"}
{"id": "284176", "url": "https://cs.wikipedia.org/wiki?curid=284176", "title": "Murray Street", "text": "Murray Street\n\nMurray Street je studivé album americké rockové kapely Sonic Youth, které bylo vydáno v červnu roku 2002. Bylo to vůbec první album, na kterém je uveden Jim O'Rourke jakožto oficiální člen kapely.\n\n"}
{"id": "284181", "url": "https://cs.wikipedia.org/wiki?curid=284181", "title": "Abel Paz", "text": "Abel Paz\n\nAbel Paz, rodným jménem Diego Camacho (12. srpna 1921, Almería, Španělsko – 13. dubna 2009, Barcelona, Španělsko) byl španělský anarchista, spisovatel, bývalý bojovník a historik. \n\nNarodil se ve městě Almería v roce 1921, v roku 1929 se s rodinou přestěhoval do Barcelony. Roku 1935 začal pracovat v textilním průmyslu. Stal se členem anarchosyndikalistické Národní konfederace práce (španělsky: ).\n\nV červenci 1936 začala Španělská občanská válka a revoluce, Abel Paz vstoupil do anarchistické Durrutiho kolony. Bojoval na aragonské frontě a roku 1937 v Barceloně.\n\nPo pádu Katalánska v lednu 1939, odešel do exilu do Francie. V 40. letech bojoval proti Hitlerovi.\n\nJedná se o autora mnoha prací o anarchismu, jedna z nejdůležitějších byla biografie Buenaventury Durrutiho vydaná ve vícero edicích a jazycích.\n\nMimo jiné je také autorem knihy \"Entre la niebla\" (\"V mlze\"), kde popisuje španělskou občanskou válku a boje v Barceloně, následný odchod do francouzského exilu a boje proti fašistickému režimu. Dílo nebylo přeloženo do češtiny.\nZemřel v noci 13. dubna 2009 v barcelonské nemocnici.\n\n"}
{"id": "284182", "url": "https://cs.wikipedia.org/wiki?curid=284182", "title": "Rather Ripped", "text": "Rather Ripped\n\nRather Ripped je studiové album americké rockové kapely Sonic Youth, které bylo vydáno v červnu roku 2006. Je to poslední album, na kterém se podílelo vydavatelství Geffen Records.\n\n"}
{"id": "284184", "url": "https://cs.wikipedia.org/wiki?curid=284184", "title": "Buena Vista Social Club", "text": "Buena Vista Social Club\n\nBuena Vista Social Club byl havanský členský společenský klub známý především svými tanečními a hudebními aktivitami.\nZejména ve 40. letech 20. století byl místem setkávání kubánských hudebníků a v roce 1996, po více než 50 letech od jeho zrušení v důsledku kubánské revoluce, inspiroval amerického kytaristu a producenta Ry Coodera, britského producenta Nicka Golda a havanského hudebníka Juana de Marcos González k uskutečnění projektu nahrávek pozapomenutých kubánských hudebníků, z nichž někteří ještě v tomto klubu účinkovali v dobách jeho největší slávy.\nHudební album pojmenované Buena Vista Social Club mělo nejen obrovský obchodní úspěch, podpořený také filmovým dokumentem německého režiséra Wima Wenderse, ale získalo i cenu Grammy v kategorii „Best Tropical Latin Performance“. Název Buena Vista Social Club se pak stal zastřešujícím pro volnou formaci kubánských hudebníků a také pro řadu sólových projektů jednotlivých členů, jako byli či jsou Compay Segundo, Rubén González, Ibrahim Ferrer, Omara Portuondo a další.\n\nČlenský společenský klub Buena Vista se nacházel ve známé čtvrti Marianao v kubánském hlavním městě Havaně. Podle Juana Cruze se nacházel ve 41. ulici mezi čísly 46 a 48. Když se Ry Cooder a Compay Segundo snažili v průběhu natáčení dokumentárního filmu Buena Vista Social Club bývalý klub nalézt, místní obyvatelé se nedokázali shodnout na tom, kde se nacházel.\n\nNa Kubě existovalo množství různých společenství, zvaných \"Cabildo\", jejichž vznik se datuje až do dob španělské kolonializace. \"Cabildos\" se v průběhu doby profilovaly jako \"Sociedades de Color\", společenské kluby, v nichž bylo členství podmíněnou etnicky; to v době institucionalizace rasizmu vůči Afrokubáncům. „Sociedades de Negros” existovaly po celé Kubě a v Havaně bylo množství úzce propojených organizací, jako Marianao Social Club, Union Fraternal, Club Atenas (jehož členy byli lékaři a inženýři) a také samotný Buena Vista Social Club.\n\nV klubu Buena Vista působili ve 30. a 40. letech 20. století prominentní hudebníci, jako např. hráč na basu Cachao López a kapelník Arsenio Rodríguez. Pianista orchestru Arsenia Rodrígueze Rubén González, který účinkoval i na nahrávkách obnoveného Buena Vista Social Clubu, charakterizoval tuto dobu jako „období skutečného hudebního života na Kubě, kdy se nedalo vydělat mnoho peněz, ale každý hrál, protože skutečně chtěl. V té době se také objevilo jazzem ovlivněné mambo, charanga a taneční formy jako pachanga a cha-cha-cha. Docházelo také k rozvoji afrokubánských hudebních stylů, jako jsou rumba a son, ze kterého se přispěním Arsenia Rodrígueze (užitím dalších nástrojů) vyvinul son montuno.\n\nKrátce po kubánské revoluci v roce 1959 začal nový kubánský prezident Manuel Urrutia Lleó, bigotní křesťan, zavírat a znárodňovat všechny herny, noční kluby a ostatní podniky typické pro bohémský havanský životní styl. To mělo bezprostřední dopad na místní umělce. Kubánská vláda rychle směřovala ke komunizmu a snahou vytvořit beztřídní společnost bez rasových rozdílů potlačovala kulturu černé komunity. Afrokubánská kulturní a společenská centra byla uzavřena. Vláda sice i nadále podporovala kubánskou lidovou hudbu, nikoli však hudební styly ovlivněné hudbou Spojených států, nýbrž „vyhovující“ hudbu nového stylu nueva trova a zpěváky a skladatele, jako je Silvio Rodríguez. Salsa a hudba stylu son upadla na Kubě v nemilost. Hudebníci zůstali bez práce a na dlouhá léta upadli v zapomnění, stejně jako jejich hudební styl, až do jejich znovuobjevení v druhé polovině 90. let.\n\nV roce 1996 přicestoval do Havany americký kytarista Ry Cooder na popud britského producenta a vydavatele world music Nicka Golda, aby pro Goldovo vydavatelství World Circuit nahrál hudbu dvou afrických hudebníků z Mali. Když Cooder dorazil (cestou přes Mexiko, aby obešel americké embargo vůči Kubě) na ostrov, ukázalo se, že malijským hudebníkům nebyla udělena víza a nemohou přijet. Proto se Cooder a Gold rozhodli změnit plán a nahrát album ve stylu son s místními hudebníky.\n\nNa společném projektu s africkými hudebníky pracovali basista Orlando „Cachaíto“ López, kytarista Eliades Ochoa a kapelník Juan de Marcos González, jenž sám tou dobou pracoval na podobném projektu s názvem Afro-Cuban All Stars. Pátrání po dalších hudebnících přivedlo zpěváka Manuela „Puntillitu“ Liceu, pianistu Rubéna Gonzáleze a zpěváky Compaye Segunda a Ibrahima Ferrera, kteří všichni souhlasili s účastí na projektu.\n\nBěhem třech dnů se podařilo Cooderovi, Goldovi a de Marcosovi shromáždit množství hudebníků a zajistit nahrávací frekvence v havanském studiu EGREM. Prostředí a atmosféra studia, jehož původním majitelem byla RCA, se od 50. let nezměnily. Komunikaci mezi španělsky a anglicky mluvícími hudebníky zajistil tlumočník. Album Buena Vista Social Club bylo nahráno v průběhu pouhých šesti dnů, během kterých byl zaznamenán i dostatek materiálu pro první sólové album pianisty Rubéna Gonzáleze \"Introducing... Rubén González\".\n\nAlbum Buena Vista Social Club získalo cenu Grammy a úspěšné bylo i obchodně. Mnoho umělců, kteří se zúčastnili nahrávání tohoto alba, pokračovali dále úspěšně ve svých obnovených kariérách.\n\n\"Buena Vista Social Club\" je volné seskupení slavných kubánských hudebníků, kteří se proslavili buď jako samostatní interpreti, nebo jako lídři různých kubánských skupin. Mimokubánská scéna je však prakticky objevila až natočením filmu, díky albu a následným koncertům. Kolem původního seskupení se později vytvořil širší tým hudebníků, kteří se rovněž označují jako členové \"Buena Vista Social Clubu\".\n\n\n\n"}
{"id": "284186", "url": "https://cs.wikipedia.org/wiki?curid=284186", "title": "Hold That Tiger", "text": "Hold That Tiger\n\nHold That Tiger je živé album americké rockové kapely Sonic Youth, které bylo vydáno roku 1991 na vinylové desce a jeho remasterovaná verze na CD roku 1996. Je to záznam z koncertu v Chicagu ze 14. října 1987. Většina skladeb je z alba \"Sister\".\n\nRamones coverveze:\n"}
{"id": "284190", "url": "https://cs.wikipedia.org/wiki?curid=284190", "title": "The Whitey Album", "text": "The Whitey Album\n\nThe Whitey Album je hudební album skupiny Ciccone Youth, což je hudební projekt americké rockové kapely Sonic Youth. Toto album mělo původně zahrnovat jen coververze písní z alba Beatles \"The White Album\", což se však nakonec nestalo.\n\n"}
{"id": "284192", "url": "https://cs.wikipedia.org/wiki?curid=284192", "title": "Screaming Fields of Sonic Love", "text": "Screaming Fields of Sonic Love\n\nScreaming Fields of Sonic Love je hudební album americké rockové skupiny Sonic Youth a zároveň název videozáznamu se stejným výběrem písní jako na albu. Album je výběrem nahrávek Sonic Youth z 80. let 20. století a vyšlo v roce 1995 stejně jako zmíněný videozáznam.\n"}
{"id": "284194", "url": "https://cs.wikipedia.org/wiki?curid=284194", "title": "Sister", "text": "Sister\n\nSister je hudební album americké rockové skupiny Sonic Youth, které bylo vydáno v roce 1987 pod vydavatelstvím SST Records. Na konci roku 1994 bylo znovu vydáno pod vydavatelstvím DGC Records.\n\n"}
{"id": "284196", "url": "https://cs.wikipedia.org/wiki?curid=284196", "title": "Made in USA", "text": "Made in USA\n\nMade in USA je hudební album americké rockové skupiny Sonic Youth. Původně vyšlo jako soundtrack ke stejnojmennému filmu. Celé album bylo nahráno krátce po albu \"EVOL\", tedy již v roce 1986, avšak nebylo vydáno až do roku 1995.\n"}
{"id": "284197", "url": "https://cs.wikipedia.org/wiki?curid=284197", "title": "Alóeovci", "text": "Alóeovci\n\nAlóeovci (latinsky \"Aloeidae\") jsou v řecké mytologii jsou dva bratři obrovitého vzrůstu. \n\nJejich původ je uváděn nejméně ve dvou verzích: jsou syny Giganta Alóea a jeho manželky \nÍfimedeie. Nebo jejich otcem byl bůh moří Poseidón. Prý se Ífimedeia do Poseidóna zamilovala, \ntoužebně ho vyhlížela z mořských břehů. Nabírala vodu mořských vln, lila si ji do klína a po nějakém čase otěhotněla. Teprve poté se provdala za Alóea. \n\nPorodila dva syny jménem Ótos a Efialtés. Ti od malička kvapem rostli, každý rok o loket do šířky a sáh do výšky, takže v devíti letech byli devět loktů širocí a devět sáhů vysocí. Navíc věštbou jim bylo dáno, že žádný z lidí ani bohů je nemůže zabít. \n\nTito bratři - věkem děti, vzrůstem obři a odhodláním posíleným příznivou věštbou, ve své zuřivosti vyhlásili válku Olympu. Jejich cílem bylo Olymp zničit a zmocnit se bohyně Héry pro Efialta a bohyně Artemis pro Óta. Nejprve však se rozhodli zajmout boha války Área a tento krok se jim podařil. \n\nZajali ho v Thrákii, odzbrojili, svázali a uvěznili ho v mosazné nádobě, kterou ukryli v domě své nevlastní matky.\n\nPoté začalo vlastní obléhání Olympu. Oba bratři se zuřivou silou vystavěli val pro útok, poté přemísťovali jednu horu na druhou, vyhrožovali, že všechny jednotlivé hory naházejí do moře, až vyschne. \n\nTomuto řádění udělal přítrž bůh Apollón, který prý je zastřelil šípem ze svého luku. Dokonce prý mu v boji pomáhal hrdina Héraklés. \n\nJiná verze však uvádí, že Apollón poradil bohyni Artemis, aby přemluvila Óta k ukončení obléhání. Že v tom případě za ním přijde a bude mu po vůli. To rozzlobilo Efialta, jemuž Héra neslíbila nic a oba bratři se rozhádali. To už ale se objevila Artemis v podobě bílé laně. Bratři zaujali postavení proti sobě, každý v ruce oštěp. Když laň mezi nimi rychle proběhla, bratři oba zároveň vymrštili oštěpy, laň však už byla pryč a bratři probodli jeden druhého skrz naskrz. Tak se vyplnila i věštba - ani smrtelník ani bůh je nemohl zabít, jen oni sebe navzájem. \n\nKdyž tím skončilo obléhání Olympu, posel bohů Hermés se vydal hledat zajatého boha války Área a donutil jeho strážkyni, aby Área po třinácti měsících vysvobodila polomrtvého z měděného sudu. \n\nOba mrtví bratři byli pohřbeni v Bojótii. Jsou prý ještě stále uctíváni na Naxu jako největší hrdinové. Jejich duše však putovaly do Tartaru. Tam byli přivázáni zády k sobě ke sloupu, provazy prý byly ze živých zmijí. Prý je tam mučí sova. \n\nNejznámější vyobrazení Alóeovců je na Diově oltáři v Pergamském muzeu v Berlíně (z let 180 - 160 př. n. l.). Zvláště dobře je zobrazen \"Ótos v boji s Artemidou\". \n\n"}
{"id": "284199", "url": "https://cs.wikipedia.org/wiki?curid=284199", "title": "František Josef ze Šternberka a Manderscheidu", "text": "František Josef ze Šternberka a Manderscheidu\n\nFrantišek Josef, hrabě ze Šternberka a Manderscheidu (4. září 1763, Praha – 8. dubna 1830, tamtéž) byl český šlechtic, mecenáš umění a osvícenec.\n\nNarodil se jako starší syn a dědic Františka Kristiána, hraběte ze Šternberka (1732–1811), a Augusty, hraběnky z Manderscheidu (1744–1811), dědičky řady panství v Porýní a poslední zástupkyni svého rodu. Proto František po matce zdědil také titul hraběte z Manderscheidu.\n\nVelkou část svého dětství strávil na statcích své matky, zejména v Eifelu a v Kolíně nad Rýnem, kde nabyl vzdělání. Nejprve jej tam vychovával kanovník F. F. Wallraff, proslulý sběratel přírodnin a spoluzakladatel kolínského muzea. Tam se František kromě češtiny a francouzštiny naučil němčinu. Pokračoval studiem na univerzitě. Roku 1787 se oženil s Františkou, hraběnkou ze Schönbornu, s níž měl 5 dcer. On ani jeho bratři neměli syny, takže jimi tzv. Damiánova rodová větev vymřela po meči.\n\nPo svatbě se vrátili do Prahy a žili v majorátním šternberském domě, Šternberském paláci na Malostranském náměstí, stejně jako Františkovi rodiče, kteří s revolucí přišli o své francouzské panství. Po jejich smrti roku 1811 František zdědil rodinný fideikomis, zejména panství Častolovice a Zásmuky.\n\nFrantišek podporoval rozvoj umění a vědy v Čechách. Spřátelil se s Josefem Dobrovským, jehož prostřednictvím se dostal do okruhu České společnosti nauk, do kroužku vědců a filozofů kolem Ignáce Borna a Bernarda Bolzana.\n\nVěnoval se také politice, zastával úřad nejvyššího zemského komoří Českého království. Byl představitelem českého zemského vlastenectví a člověkem liberálního smýšlení. Koncem 18. století dal zásadní podnět ke vzniku Společnosti vlasteneckých přátel umění, která od roku 1796 dbala na obnovení výtvarného vkusu, umělecké tvorby obrazů a sběratelství starého umění. Z její činnosti o tři roky později v Praze vznikla Obrazárna Společnosti a po ní v roce 1800 také Kreslířská akademie, později rozšířená na Akademii výtvarných umění, původně veřejná škola kresby a malby.\n\nBratranci Šternberkové si roku 1823 objednali u Františka Palackého svůj rodokmen. Palacký sepsal dějiny jejich rodu, se stal jejich blízkým přítelem; vzdělával Františka Šternberka v historii. Ten byl nadále hlavním Palackého ochráncem a podporovatelem jeho další badatelské činnosti.\n\nFrantišek Josef Šternberk patřil také mezi zakladatele Vlasteneckého muzea v Čechách v roce 1818. Do kroužku aristokratů v paláci na Malostranském náměstí přivedl svého bratrance z Bavorska, pozdější vůdčí osobnost muzea – hraběte Kašpara ze Šternberka. Roku 1818 byl zvolen jedním ze čtyř členů správního výboru muzea.\n\nFrantišek podpořil Palackého návrhy na německý a český muzejní časopis, který František Palacký později vydával již jen v české verzi. Hlavně díky Františku Šternberkovi byl František Palacký v roce 1831 jmenován zemským historiografem (oficiální titul měl až od roku 1838).\n\nKromě přírodnin sbíral obrazy, grafiku, sochy a drobnou plastiku v kovu, kterou pro něj odlévali různí sochaři. Rád se dával portrétovat. Umělecké sbírky pochopitelně zůstaly většinou v majetku rodiny. Jako numismatik František věnoval Vlasteneckému muzeu několik svých sbírek mincí, které se staly základem sbírky dnešního numismatického oddělení. Archivu muzea odkázal obsáhlý konvolut písemností ze své pozůstalosti.\n\n\nJméno Františka Josefa Šternberka bylo umístěno pod okny Národního muzea v Praze spolu s mnoha dalšími, viz Dvaasedmdesát jmen české historie.\n\n"}
{"id": "284200", "url": "https://cs.wikipedia.org/wiki?curid=284200", "title": "Dirty", "text": "Dirty\n\nDirty je hudební album americké rockové skupiny Sonic Youth. Bylo nahráno v roce 1992 a vyšlo v červenci téhož roku. 25. března 2003 bylo album vydáno znovu, tentokrát však na dvou CD a obsahovalo navíc B-strany, dema apod.\n"}
