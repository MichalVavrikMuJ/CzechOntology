{"id": "254824", "url": "https://cs.wikipedia.org/wiki?curid=254824", "title": "Cher", "text": "Cher\n\nCher (* jako Cherilyn Sarkisian 20. května 1946, El Centro, Kalifornie, USA) je americká zpěvačka, skladatelka, tanečnice, herečka, producentka a módní symbol arménského původu. Někdy také označována jako bohyně popu, byla popsána jako ztělesnění ženské nezávislosti v oboru, ovládaném muži. Je známa svým výrazným kontrastním hlasem a činností v mnoha oblastech zábavního průmyslu, různorodostí stylů i vystoupení během své více než padesátileté kariéry.\n\nCher získala popularitu v roce 1965 ve folk-rockovém manželském duu Sonny & Cher poté, co se jejich píseň „I Got You Babe“ dostala na první místo v žebříčcích populární hudby na obou stranách Atlantiku. Do konce roku 1967 se prodalo 40 miliónů alb na celém světě. Zároveň Cher zahájila sólovou dráhu a v roce 1966 vydala píseň „Bang Bang (My Baby Shot Me Down)“, která jako první z jejích písniček dosáhla milionu prodaných desek. V sedmdesátých letech se z ní stala televizní star se show \"Sonny & Cher Comedy Hour\", kterou sledovalo více než 30 milionů diváků týdně v průběhu tří let, a \"Cher\". V té době se stala také módní ikonou díky nápaditému oblečení, v němž vystupovala v televizních pořadech. Během práce v televizi se stala sólovou umělkyní se singly „Gypsys, Tramps & Thieves“, „Half-Breed“ a „Dark Lady“. V roce 1975 se se Sonnym Bonem rozvedla. O čtyři roky později se vrátila s disko albem \"Take Me Home\" a v letech 1980–1982 vydělávala 300 000 dolarů týdně s vlastní sérii koncertů v Las Vegas.\n\nV roce 1982 debutovala na Broadwayi ve hře \"Come Back to the Five a Dime, Jimmy Dean, Jimmy Dean\" a hrála ve filmové adaptaci stejného titulu. Později získala zásadní uznání za své výkony ve filmech jako \"Silkwood\" (1983), \"Mask\" (1985) a \"Moonstruck\" (1987), v posledně jmenovaném filmu získala Oscara za nejlepší ženský herecký výkon. Následně oživila svou hudební kariéru vydáním rockových alb \"Cher\" (1987), \"Heart Of Stone\" (1989) a \"Love Hurts\" (1991), ze kterých vzešla řada úspěšných hitů. V roce 1998 dosáhla absolutního vrcholu s albem \"Believe\", jehož titulní skladba se stala ve Velké Británii nejprodávanějším singlem všech dob od umělce ženského pohlaví. Zde také průkopnicky použila Auto-Tune, známý také jako „Cher efekt“. Její turné, probíhající v letech 2002−2005, \"Living Proof: The Farewell Tour\" se stalo jedním z nejvýnosnějších koncertních turné všech dob s 250 miliony dolarů. V roce 2008 podepsala smlouvu na tři roky za 180 miliónů dolarů za pozici hlavní hvězdy v Colosseu paláce Caesars v Las Vegas. Po osmileté přestávce od posledního filmu \"Burlesgue\" se v roce 2018 znovu vrátila na plátna kin v romantickém muzikálu \"Mamma mia! Here we go again\". Album \"Dancing Queen\", inspirované filmem, zahájilo třetí pozicí v žebříčku Billboard 200 a navázalo na úspěch jejího alba \"Closer to the Truth\" z roku 2013 s nejlepším umístěním na amerických žebříčcích populární hudby.\n\nCher získala ceny Grammy, Emmy, Oscara, třikrát Zlatý glóbus, cenu na filmovém festivalu v Cannes, zvláštní ocenění CFDA Fashion Award a další ocenění. Během své kariéry prodala 100 miliónů alb a stala se jedním z nejprodávanějších umělců hudebního průmyslu v historii. Je jediným umělcem, jehož píseň obsadila první příčku v žebříčku Billboard v každém desetiletí od 60. let do roku 2010. Kromě své hudby a herectví je známa svými politickými názory, filantropickými snahami a společenským aktivismem, včetně práv LGBT a prevence HIV/AIDS.\n\nCher se narodila jako Cherilyn Sarkisian 20. května 1946 v El Centro v Kalifornii. Její otec, John Sarkisian, byl řidič kamionu arménsko-amerického původu, který měl s problémy s drogami a hazardními hrami. Její matka Georgia Holt (pravým jménem Jackie Jean Crouch), byla příležitostnou modelkou a herečkou a prohlašovala, že je irského, anglického, německého a čerokíjského původu. Otec Cher býval zřídkakdy doma, a její rodiče se rozvedli, když bylo Cher pouhých deset měsíců. Její matka se později provdala za herce Johna Southalla, s nímž měla dceru.\n\nMatka Cher začala hrát, když žila a pracovala jako servírka v Los Angeles. Změnila si jméno na Georgie Holt a hrála drobné role ve filmech a v televizi. Získala také herecké role pro své dcery v komparzu v televizních pořadech jako \"The Adventures of Ozzie\" a \"Harriet\". Vztah její matky se Southallem skončil, když bylo Cher devět let, ale považuje ho za svého otce a vzpomíná si na něj jako na „dobrotivého muže, který se změnil, když příliš pil“. Georgia Holt se znovu několikrát vdala a rozvedla a stěhovala svou rodinu po celé zemi (včetně New Yorku, Texasu a Kalifornie). Často měli málo peněz a Cher si pamatuje, že používali místo tkaniček do bot gumičky. Jednou matka umístila Cher na několik týdnů do sirotčince. Ačkoliv se setkávaly každý den, pro obě byla tato zkušenost traumatizující.\n\nKdyž byla Cher v páté třídě, zorganizovala provedení muzikálu \"Oklahoma!\" pro svou třídu a učitele. Dala dohromady skupinu dívek a ujala se režie a taneční choreografie. Protože se jí nepodařilo přesvědčit chlapce, aby se zúčastnili, hrála a zpívala mužské role. V devíti letech měla nezvykle hluboký hlas. Fascinovaly ji filmové hvězdy, vzorem jí byla herečka Audrey Hepburnová, zejména kvůli roli ve filmu \"Snídaně u\" Tiffanyho z roku 1961. Začala přejímat její nekonvenční oblékání a chování. Byla zklamána absencí tmavovlasých hollywoodských hereček, které by mohla napodobit. Chtěla být slavná již od dětství, ale cítila se neatraktivní a netalentovaná., jak později uváděla: „Nemohla jsem přijít na nic, co bych mohla dělat ... Nemyslela jsem si, že bych mohla být zpěvačkou nebo tanečnicí. Pouze jsem si říkala, že budu slavná, to byl můj cíl.“\n\nV roce 1961 se její matka vdala za bankovního manažera Gilberta LaPiera, který přijal Cher (pod jménem Cheryl LaPiere) i její nevlastní sestru a zapsal je na Montclair College Preparatory School, soukromou školu v Encino, kde studenti byli většinou z bohatých rodin. Škola vyšší společenské třídy znamenala pro Cher výzvu; autorka životopisu Connie Bermanová napsala: „Lišila se od ostatních nápadným vzhledem a otevřeností.“ Bývalý spolužák poznamenal: „Nikdy nezapomenu, jak jsem viděl Cher poprvé. Byla tak zvláštní ... Byla jako filmová hvězda ... Říkala, že bude filmová hvězda a my jsme věděli, že bude.“ I když nebyla vynikající studentkou, podle Bermanové byla inteligentní a kreativní. Měla dobré známky, byla vynikající ve francouzštině a angličtině. Jako dospělá zjistila, že má dyslexii. Cher byla nápadná nekonvenčním chováním: v polední přestávce zpívala studentům a překvapila své vrstevníky, když horní díl jejího oblečení odkrýval břicho. Později vzpomínala: „Nikdy jsem nebyla myšlenkami ve škole, vždycky jsem přemýšlela o tom, jak vyrostu a budu známá.“\n\nV šestnácti letech Cher opustila školu i matčin dům a přestěhovala se s přítelem do Los Angeles. Chodila do hereckých kurzů a snažila se zaujmout, tancovala v malých klubech na hollywoodském Sunset Strip a představovala se umělcům, manažerům a agentům. Podle Connie Bermanové „[Cher] neváhala oslovit kohokoliv, o kom si myslela, že by jí mohl pomoci prorazit, získat nový kontakt nebo se dostat na konkurz“. Se Sonnym Bonem, umělcem pracujícím pro producenta Phila Spectora, se setkala v listopadu 1962. Kamarád Cher se odstěhoval a ona přijala Sonnyho návrh, aby se stala jeho hospodyní. Představil ji Philu Spectorovi, který ji použil ve vokálech na mnoha nahrávkách, včetně „Be My Baby“ dívčí skupiny Ronettes a „You've Lost That Lovin' Feelin“ skupiny Righteous Brothers. Spector produkoval její první komerčně neúspěšný singl „Ringo, I Love You“, který Cher natočila pod jménem Bonnie Jo Mason.\n\nCher a Sonny se stali blízkými přáteli, později milenci a 27. října 1964 se vzali při neoficiálním svatebním obřadu v hotelu v Tijuaně v Mexiku. Ačkoli Sonny zamýšlel pro Cher sólovou kariéru, přesvědčila ho, aby s ní vystupoval, protože trpěla velkou trémou. Její nervozita se vždy snížila, když se podívala na Sonnyho; později poznamenala, že zpívala lidem skrze něj. V roce 1964 vystupovali jako duo Caesar & Cleo, a vydali singly „Do You Wanna Dance?“, „Love Is Strange“ a „Let The Good Times Roll“, které neměly dobrou odezvu.\n\nCher koncem roku 1964 podepsala smlouvu se společností Liberty Records a Sonny se stal jejím producentem. Singl „Dream Baby“, který vyšel pod názvem „Cherilyn“, byl vysílán v Los Angeles. Povzbuzena společností Imperial pracovala Cher se Sonnym na svém druhém sólovém singlu, na písni Boba Dylana „All I Really Want To Do“, která v roce 1965 obsadila 15. místo v žebříčku ve Spojených státech. Ve stejné době skupina Byrds vydala vlastní verzi stejné skladby. Když začala soutěž na singlových hitparádách mezi Cher a Byrds, nahrávací společnost skupiny začala prosazovat B-stranu singlu Byrds. Roger McGuinn z Byrds to komentoval: „Milovali jsme verzi Cher ... Nechtěli jsme se hádat. Tak jsme jen otočili desku na druhou stranu.“ Debutové album Cher \"All I Really Want To Do\" (1965) dosáhlo ve Spojených státech 16. místa. Tim Sendra později album na Allmusic popsal jako „jednu z nejsilnějších folk-popových nahrávek té éry“.\n\nZačátkem roku 1965 se Caesar a Cleo přejmenovali na Sonny & Cher. Po nahrávce písně „I Got You Babe“ odjeli na radu skupiny Rolling Stones v červenci 1965 do Anglie; Cher vzpomíná, „řekli nám ... že Američané nás prostě nevzali a že pokud chceme uspět, budeme muset do Anglie“. Podle spisovatele Cintra Wilsona „angličtí fotografové z tisku se objevili, když byli Sonny & Cher v noci vyhozeni z londýnského hotelu Hilton kvůli svému oblečení a tak se stali – doslova přes noc, hvězdami. Londýn se zbláznil do nevídaného zjevu Sonny & Cher, který nebyl ani módní ani rokerský“.\n\n„I Got You Babe“ se dostalo na první místo v hitparádě Billboard Hot 100 a podle Bruce Edera z AllMusic se píseň stala „jedním z nejprodávanějších a nejoblíbenějších pop/rockových hitů poloviny 60. let“. Časopis \"Rolling Stone\" uvedl v roce 2003 píseň mezi 500 největších písní všech dob. Jakmile píseň vyřadila skupinu The Beatles z vrcholu britské hitparády, angličtí teenageři začali napodobovat módní styl Sonnyho & Cher jako jsou zvony, pruhované kalhoty, košile s rukávy, průmyslové zipy a kožené vesty. Po návratu do Spojených států duo uskutečnilo několik vystoupení v pořadech pro teenagery \"Hullabaloo\" a \"Shindig!\" a uspořádalo turné po některých z největších arén v USA. Jejich show přitahovalo také mnoho dívek, které začaly Cher napodobovat – „dívky si žehlily a barvily vlasy na černo a nosily vesty a kalhoty do zvonu“. Cher rozšířila svůj kreativní rozsah tím, že navrhla oděvní značku.\n\nDebutové album Sonny & Cher \"Look At Us\", vydané v roce 1965 pro společnost Atco Redords pod divizí Atlantic Records, bylo osm týdnů na druhém místě na Billboard 200 za albem The Beatles \"Help!\" Jejich písně byly populární a duo v té době úspěšně soupeřilo s dominantním britským hudebním vlivem zvaným British Invasion a zvukem společnosti Motown. Sonny & Cher se v letech 1965 až 1972 dostali desetkrát mezi 40 top amerických singlů, z toho pětkrát do první desítky: „I Got You Babe“, „Baby Don´t Go“, „The Beat Goes On“, „All I Ever Need Is You“ a „A Cowboy's Work Is Never Done“. V jednom okamžiku měli současně pět skladeb v Top 50, což se podařilo pouze The Beatles a Elvisu Presleyovi. Do konce roku 1967 prodali 40 milionů alb po celém světě.\n\nNásledující sólové počiny Cher byly plně srovnatelné s jejími výsledky spolupráce se Sonnym. \"The Sonny Side of Chér\" (1966) obsahuje singl „Bang Bang (My Baby Shot Me Down)“, který dosáhl druhé pozice v Americe a stal se jejím prvním singlem, kterého se prodalo milión kusů. Album \"Chér\", které bylo také vydáno v roce 1966, obsahuje kompozici Burta Bacharacha a Hala Davida „Alfie“, která se stala se první countryovou populární skladbou. \"With Love, Chér\" (1967) obsahuje skladby popsané životopiscem Markem Begem jako „příběhy o malé mýdlové opeře v rockovém kabátku“, jako třeba americký hit z Top 10 „You Better Sit Down Kids“.\n\nKoncem šedesátých let se hudba Sonnyho & Cher začala vytrácet z hudebních žebříčků. Podle Connie Bermanové „proti silnému a hlasitému zvuku skupin jako je Jefferson Airplane a Cream zní folk-rocková muzika Sonnyho & Cher mdle“. Cher později poznamenala: „Milovala jsem nový zvuk Led Zeppelin, Erica Claptona, kapel založených na elektrické kytaře, kdyby bylo po mém, změnila bych styl hudby v té době, protože se mi opravdu líbila, ale nelíbila se Sonnymu – a tak bylo rozhodnuto.“ Jejich monogamní životní styl během období sexuální revoluce a protidrogová stanoviska v době vrcholu drogové kultury způsobil, že ztratili spoustu mladých fanoušků. Podle Bega, „navzdory jejich revolučnímu unisex oblečení byli Sonny a Cher celkem ′féroví′, když se jednalo o sex a drogy“. Ve snaze znovu získat mladé publikum duo produkovalo a vystupovalo ve filmu \"Good Times\" (1967), který byl komerčně neúspěšný.\n\nNásledující album Cher \"Backstage\" z roku 1968, kde se vydala různými hudebními směry včetně brazilského jazzu a válečných protestsongů, nebylo komerčním úspěchem. V roce 1969 byla odešla z Imperial Records a Sonny & Cher museli odejít z Atco Records; nicméně tato společnost chtěla podepsat smlouvu s Cher na další sólové album. Album z roku 1969 \"3614 Jackson Highway\" vzniklo bez vlivu Sonnyho a zahrnuje experimenty se soulovou hudbou; Mark Deming z Allmusic prohlásil, že je to „nejlepší album její kariéry“. Sonny byl ale s albem \"3614 Jackson Highway\" nespokojený a zabránil Cher, aby vydávala další nahrávky pro Atco.\n\nMezitím se Sonny začal scházet s jinými ženami a koncem šedesátých let jejich vztah začal chřadnout. Podle časopisu \"People\" se „[Sonny] marně snažil získat ji zpět, když jí řekl, že se s ní chce oženit a založit rodinu“. Oficiálně se vzali poté, kdy Cher 4. března 1969 porodila Chastity Bono (která si v dospělosti změnila pohlaví a stala se Chazem Bono). V tomtéž roce utratili 500 000 dolarů a zatížili svůj dům hypotékou, aby natočili film \"Chastity\". Napsal a režíroval ho Sonny, který se ve filmu neobjevil. Film vypráví příběh mladé ženy, kterou hraje Cher a která hledá smysl života. Umělecký film komerčně propadl a dostal pár do dluhů ve výši 190 000 dolarů. Někteří kritici však poznamenali, že Cher vykazuje známky potenciálu v herectví a časopis \"Cue\" napsal: „Cher má úžasnou kvalitu, která často způsobuje, že zapomenete na souvislosti, které slyšíte.“ \n\nNa samém dně své kariéry sestavili Sonny & Cher rutinní program pro noční kluby, který se spoléhal na dospělejší přístup, co se zvuku a stylu týče. Podle spisovatelky Cintry Wilsonové: „Jejich vystoupení bylo tak depresivní, že lidé na ně začali pokřikovat a Cher na ně poté začala křičet také. Sonny ji napomenul a ona pak začala křičet i na něj.“ Tohle pokřikování se však stalo zlatým hřebem jejich vystoupení a začalo přitahovat diváky. Televizní manažeři vzali duo na vědomí a tak začali vystupovat jako hosté v hlavním vysílacím čase, kdy předváděli „nový, sofistikovaný a zralý projev“. Cher začala nosit svůdné, dlouhé šaty s hlubokým výstřihem, které se staly jejím charakteristickým oblečením.\n\nProgramový ředitel CBS Fred Silverman nabídl duu jejich vlastní televizní program poté, kdy je v roce 1971 viděl hostovat v programu \"Merv Griffin Show\". Jejich pořad \"The Sonny and Cher Comedy Hour\" měl premiéru 1. srpna 1971 a měl šest dílů. Protože dosáhli vysoké sledovanosti, v prosinci se vrátili a program pokračoval další tři roky. \n\nTýdně je sledovalo více než 30 miliónů diváků po celou dobu vysílání programu. Pořad \"The Sonny & Cher Comedy Hour\" byl chválen za komediální načasování, Cher si s kamennou tváří dělala legraci ze Sonnyho vzhledu a malé postavy. Podle Connie Bermanové „vyzařovali auru tepla, hravosti a péče, která jen zvýšila jejich přitažlivost. Diváci byli dále okouzleni, když se na pódiu objevila i malá Chastity, společně vypadali jako dokonalá rodina.“ Cher vybrousila své herecké umění v komediálních rolích jako je drzá hospodyně Laverne, cynická servírka Rosa a historické upírky, včetně Kleopatry a slečny Sadie Thompsonové. Oblečení, které navrhoval pro Cher Bob Mackie, bylo součástí přitažlivosti show a její styl ovlivňoval módní trendy sedmdesátých let.\n\nV roce 1971 podepsali Sonny & Cher smlouvu s divizí Kapp Records, společností MCA Records, a Cher vydala singl „Classified 1A“, ve kterém zpívá píseň z pohledu vojáka, který vykrvácí ve Vietnamu. Píseň napsal Sonny, který měl pocit, že její první sólový singl u společnosti musí být dojemný a aktuální. Singl však byl odmítnut rozhlasovými stanicemi jako nekomerční.\n\nJelikož Sonnyho první pokusy o oživení nahrávací kariéry jako dua také nebyly úspěšné, divize Kapp Records najala Snuffa Garretta, aby s nimi spolupracoval. Produkoval první americký singl, který se umístil na prvním místě v žebříčcích „Gypsys, Tramps & Thieves“ a který prokázal, že „... Garrett věděl více o hlasu Cher a její osobnosti zpěvačky než Sonny“, jak napsal Bego. Píseň byla uvedena na albu z roku 1971 \"Chér\" (později znovu vydáno pod názvem \"Gypsys, Tramps & Thieves\"), které bylo oceněno zlatou deskou Recording Industry Association of America (RIAA). Druhý singl „The Way Of Love“ dosáhl sedmého místa v žebříčku Billboard Hot 100 a etabloval přesvědčivější image Cher jako zpěvačky.\n\nV roce 1972 vydala Cher romantické album \"Foxy Lady\", které podle Bega demonstruje vývoj jejích vokálních schopností. Po vydání alba opustil Snuff Garrett pozici producenta, neboť nesouhlasil se Sonnyho představou o písních, jaké by Cher měla nahrávat. Na Sonnyho naléhání vydala Cher v roce 1973 album standardních písní s názvem \"Bittersweet White Light\", které bylo komerčně neúspěšné. V tomtéž roce textařka Mary Dean přinesla Garrettovi píseň „Half-Breed“ o dceři čerokízské matky a bílého otce, kterou napsala speciálně pro Cher. Ačkoli Cher nebyla v té době Garrettovou klientkou, byl přesvědčen, že „je to hit pro Cher a pro nikoho jiného“, takže si ponechal skladbu, dokud nezískal Cher zpátky. Píseň „Half-Breed“ byla uvedena na stejnojmenném albu a stala se jejím druhým americkým hitem číslo jedna. Album a singl získaly zlaté ocenění od asociace RIAA. Jejím třetím americkým hitem číslo jedna byla píseň „Dark Lady“, vydaná v roce 1974 také na stejnojmenném albu. Později v tomtéž roce vydala album \"Greatest Hits\", které podle časopisu Billboard prokázalo, že je „jedním z nejvíce konzistentních hitmakerů posledních pěti let“ a také „osvědčená superstar s nejvyššími prodeji“. \n\nOd roku 1971 do roku 1973 vydali Sonny & Cher čtyři alba, která byla vydána pod Kapp Records a MCA Records: \"Sonny & Cher Live\" (1971), \"All I Ever Need is You\" (1972), \"Mama Was A Rock And Roll Singer, Papa Used To Write All Her Songs\" (1973) a \"Live In Las Vegas Vol. 2\" (1973). Cher později komentovala toto období takto: „Mohla jsem udělat celé album ... za tři dny ... dařilo se nám ... a dělali jsme Sonny & Cher Show.“ \n\nSonny & Cher měli manželské problémy od konce roku 1972, ale zdánlivě se jim to povedlo skrývat až do roku 1974. „Veřejnost si stále myslí, že jsme manželé,“ napsal v té době Sonny do svého deníku, „a tak to má být“. V únoru 1974 podal Sonny žádost o rozvod, přičemž uvedl „neslučitelné rozdíly“. O týden později se Cher dostavila k soudu a nařkla Sonnyho z „nedobrovolného otroctví“ a tvrdila, že jí nevydával peníze a připravil ji o oprávněný podíl na výdělku. Pár bojoval u soudu ohledně financí a péče o dceru Chastity, kterou nakonec dostala do péče Cher. Jejich rozvod byl definitivně dokončen 26. června 1975.\n\nV roce 1974 získala Cher za vystupování v pořadu \"The Sonny & Cher Comedy Hour\" Zlatý glóbus pro nejlepší herečku v oblasti televizní a hudební zábavy. V témže roce představil Sonny sólovou show na ABC, \"The Sonny Comedy Revue\", za kterou stál stejný tým jako za show Sonny & Cher. Show skončila za 13 týdnů.\n\nBěhem rozvodového řízení měla Cher dvouletý romantický vztah s výkonným ředitelem Davidem Geffenem, který ji osvobodil od stávajícího obchodního uspořádání, podle kterého byla povinna pracovat výhradně pro firmu Cher Enterprises, kterou Sonny vedl. David Geffen zajistil pro Cher dohodu ve výši 2,5 milionu dolarů s Warner Bros. Records a v roce 1975 začala pracovat na svém prvním albu pod touto značkou. Podle Bega „bylo jejich záměrem, aby [toto album] zajistilo, aby ji milióny fanoušků po celém světě začaly brát vážně jako rockovou hvězdu a ne jen jako popovou zpěvačku“. Navzdory snahám Cher rozvíjet svůj hudební rozsah posloucháním umělců jako jsou Stevie Wonder, Elton John, James Taylor, Carly Simon, Joni Mitchell a Bob Dylan, výsledné album \"Stars\" neuspělo komerčně, ani u kritiky. Janet Maslin z \"The Village Voice\" napsala: „Cher prostě není žádná rockerka ... Image, ne hudba, je hlavní ingrediencí Cher v hudbě i televizi.“ Album se od té doby stalo kultovní klasikou a je obecně považováno za jedno z jejích nejlepších alb.\n\n16. února 1975 se Cher vrátila do televize se sólovou show na stanici CBS. Nazvaná prostě \"Cher\" začala show jako vysoce hodnocený speciál s hosty jako Flip Wilson, Elton John nebo Bette Midler. Show byla produkována Davidem Geffenem a soustředěna na skladby Cher, její monology, komediální vystoupení a variace oblečení, což bylo pro týdenní televizní show významné. Zpočátku byly kritiky příznivé; \"Los Angeles Times\" uvedly, že „Sonny je bez Cher katastrofou. Cher bez Sonnyho by na druhou stranu mohla být nejlepší věc, která se v této sezóně přihodila týdenní televizní show.“ Show trvala méně než rok, nahradilo ji nové představení, ve kterém se profesně opět setkala s bývalým manželem Sonnym. Tehdy řekla: „Dělat show sama bylo víc, než jsem dokázala zvládnout.“ \n\n30. června 1975, čtyři dny po rozvodu se Sonnym, se Cher vdala za rockového hudebníka Gregga Allmana, spoluzakladatele The Allman Brothers Band. O devět dní později podala návrh na rozvod kvůli jeho problémům s heroinem a alkoholem, za měsíc se však usmířili. Mají spolu syna Elijaha Blue, narozeného 10. července 1976. Televizní návrat Sonnyho & Cher v pořadu \"The Sonny and Cher Show\" nastal na stanici CBS v únoru 1976 – byla to první show, kdy hráli rozvedený pár. Ačkoli byla show zpočátku úspěšná, jejich urážlivé škádlení na obrazovce o rozvodu, její údajně extravagantní životní styl a problematický vztah s Greggem Allmanem vyvolávaly negativní reakci diváků a nakonec byla show v srpnu 1977 zrušena. \n\nNásledující alba Cher, \"I'd Rather Believe in You\" (1976) a \"Cherished\" (1977), která se na naléhání Warner Bros. vrátila zpět k popovým melodiím, byla komerčně neúspěšná. V roce 1977 pod názvem „Allman and Woman“ natočila spolu s Greggem Allmanem debutové album \"Two The Hard Way\". Jejich vztah skončil po vydání alba a rozvod byl dokončen v roce 1979. V roce 1978 začal její dvouletý vztah s členem skupiny Kiss, Genem Simmonsem. V témž roce legálně změnila své jméno z Cherilyn Sarkisian La Piere Bono Allman na Cher, aby se zbavila užívání čtyř příjmení. Vrátila se do televize se speciálem \"Cher ... Special\" (1978) a \"Cher ... And Other Fantasies\" (1979).\n\nCher, svobodná matka se dvěma dětmi, si uvědomila, že musí zvolit nový směr své pěvecké kariéry. Když se rozhodla dočasně opustit svou touhu stát se rockovou zpěvačkou, podepsala smlouvu s Casablanca Records a zahájila návrat se singlem „Take Me Home“ a stejnojmenným albem, které využily v té době velmi oblíbené disco. Album a singl byly okamžitě úspěšné a zůstaly nejprodávanějšími tituly po více než polovinu roku 1979 a od asociace RIAA získaly Zlatou desku. Prodej alba byl posílený spoře oblečenou Cher ve vikingském oblečení na obalu desky. Přes svůj počáteční nedostatek nadšení pro disco hudbu změnila Cher po úspěchu názor a uvedla: „Nikdy by mě nenapadlo, že budu někdy chtít dělat disco ... [ale] je to úžasné! Je to skvělá hudba k tanci. Myslím, že taneční hudba je to, co chce každý.“\n\nPovzbuzeni popularitou alba \"Take Me Home\" plánovali producent alba Bob Esty a společnost Casablanca další disco album, Cher se však chtěla vrátit k rockové hudbě. Výsledkem bylo album \"Prisoner\" z roku 1979. Zahrnovalo jak rockové, tak disko písně, což způsobilo, že tento disko-rockový mišmaš nefungoval a vedlo to k jejímu komerčnímu selhání. Na obalu alba je Cher v poutech jako „vězeň tisku“, což způsobilo polemiku mezi feministickými skupinami kvůli vnímání jejího portrétu jako sexuálního otroka. Album doprovázel singl „Hell on Wheels“, který byl uveden v soundtracku k filmu \"Roller Boogie\". Píseň využil pozdní hit sedmdesátých let v podobě kolečkových bruslí a přispěl k jejich popularitě.\n\nV roce 1980 Cher spolu s italským nahrávacím producentem Giorgiem Moroderem napsala pro film \"Foxes\" její poslední disco nahrávku pod Casablancou „Bad Love“. Se svým tehdejším milencem a kytaristou Lesem Dudkem založila rockovou kapelu Black Rose. Ačkoli Cher byla vedoucí zpěvačkou, nebylo její jméno uvedeno na obalu desky a díky tomu ani nedostala nedostala špičkovou odměnu. Chtěla vytvořit dojem, že všichni členové kapely jsou si rovni, byla však při hraní s kapelou snadno rozpoznávána, ačkoli její vzhled byl pozměněm do punkové podoby zkrácením jejích dlouhých vlasů. Navzdory vystoupení v televizi se skupině nepodařilo zrealizovat turné. Jejich album \"Black Rose\" získalo nepříznivé recenze; Cher řekla časopisu \"Rolling Stone\": „Kritici nás napadali a oni vlastně neútočili na nahrávku, napadali mě. Bylo to jako: Jak se opovažuje Cher zpívat rock & roll?“ Během aktivního období kapely zpívala Cher současně v rezidenční show v Las Vegas, kde vydělávala 300 000 dolarů týdně (její televizní speciál odsud \"Cher ... Celebration in Caesars\" byl vysílán v dubnu 1983). Skupina Black Rose se rozpadla v roce 1981. V tom samém roce vydala duet s hudebníkem Meatem Loafem nazvaným „Dead Ringer For Love“, který dosáhl 5. místa v Anglii a později ho Donald A. Guarisco popsal jako „jeden z nejispirativnějších rockových duetů osmdesátých let“. V roce 1982 vydala společnost Columbia Records album \"I Paralyze\", které později Bego označil za „nejsilnější a nejdůslednější sólové album za poslední léta“\", také Cher byla na novou hudbu patřičně pyšná. Album i singly z něj však propadly. \n\nS poklesem prodeje alb a nedostatkem komerčně úspěšných singlů se Cher rozhodla dále rozvíjet svou hereckou kariéru. Ačkoliv se už dávno předtím toužila stát herečkou, měla na svém filmovém kontě jen kriticky a komerčně neúspěšné filmy \"Good Times\" (1967) a \"Chastity\" (1969), Hollywood ji jako herečku nebral vážně. V roce 1982 se přestěhovala do New Yorku, aby začala brát lekce herectví s Leem Strasbergem, zakladatelem Actors' Studio, u kterého se však nakonec nezapojila, protože její plány se změnily. Přišla na konkurz režiséra Roberta Altmana a následně byla přijata do jeho broadwayského představení \"Come Back to the Five a Dime, Jimmy Dean, Jimmy Dean\", kde hrála členku klubu fanoušků Jamese Deana, který slavil 20. výročí založení. Tentýž rok se Altman rozhodl natočit filmovou adaptaci tohoto díla. Cher vděčí Altmanovi za svou hereckou kariéru: „Bez Boba [Roberta Altmana] bych nikdy neměla filmovou kariéru. Všichni mu říkali, aby mě nevzal... Jsem přesvědčena, že Bob byl jediný, kdo měl odvahu to udělat.“\n\nRežisér Mike Nichols, který viděl Cher na scéně v Jimmy Deanovi, jí nabídl roli Dolly Pelliker, spolupracovnice a lesbické spolubydlící Meryl Streepové ve filmu \"Silkwood\". Když měl film v roce 1983 premiéru, publikum zpochybňovala schopnost Cher jako herečky. Vzpomíná si, že při premiéře filmu se diváci smáli, když viděli její jméno v závěrečných titulcích. Za svůj výkon však Cher získala cenu Zlatý glóbus za nejlepší ženský herecký výkon a také nominaci na Oscara.\n\nV roce 1985 založila Cher filmovou produkční společnost Isis. Její příští film \"Maska\" (1985) dosáhl druhé pozice nejnavštěvovanějších filmů a byl přijat kritikou i komerčním úspěchem Cher coby herečky. Za svou roli motorkářky s dospívajícím synem, který má vážnou fyzickou obličejovou deformaci, získala cenu za nejlepší ženský herecký výkon v Cannes. Během natáčení filmu se však střetla s režisérem Petrem Bogdanovičem. Účastnila se pak udílení 58. ročníku cen akademie v kostýmu podobném tarantuli, aby tak ukázala „své opovržení pro tento systém“, jak řekli James Parish a Michael Pitts. Tato kontroverze jí ale přinesla velkou publicitu.\n\nV roce 1987 se Cher dostala do pozornosti díky svému kontroverznímu životnímu stylu, včetně tetování, plastických operací, exhibicionistického oblékání a pletkám s mladšími muži. Měla romantické vztahy s herci Valem Kilmerem, Ericem Stoltzem a Tomem Cruisem, hokejistou Ronem Duguayem, filmovým producentem Joshem Donenem, kytaristou z Bon Jovi Richiem Samborou a Robem Camillettem, 18letým mladším pekařem, jejichž vztah trval mezi lety 1986–1989.\n\nV roce 1987 hrála Cher ve třech filmech. V \"Suspect\" hrála veřejného obhájce, kde ačkoliv okolnosti svědčí proti jejímu klientovi, postupně zjišťuje, že se stal nevinnou obětí. Spolu se Susan Sarandon a Michelle Pfeiffer hrála jednu ze tří rozvedených žen, které se podíleli na tajemné a bohaté návštěvě z pekla, která přijde do malého města Eastwick v komediálním hororu \"The Witches Of Eastwick\". V romantické komedii Normana Jewisona \"Moonstruck\" hrála italskou vdovu zamilovanou do mladšího bratra svého snoubence. Oba tyto filmy se řadí mezi deset nejlepších filmů v roce 1987. Za svůj výkon v \"Moonstruck\" získala Cher opět Oscara i Zlatý glóbus za nejlepší ženský herecký výkon. Do roku 1988 se tak Cher stala jednou z nejuznávanějších a nejlépe placených hereček desetiletí, vydělávající si milión dolarů za film. V tomto roce vydala svůj první parfém nazvaný Uninhibited, který v prvním roce prodeje vydělal zhruba 15 milionů dolarů. \n\nV roce 1987 Cher podepsala smlouvu s Geffen Records a oživila svou hudební kariéru tím, že pod touto společností vydala v následujících čtyřech letech tři velmi úspěšná studiová alba. Všechny se nesou hudebně v rockovém stylu, poprvé za svojí kariéru byla přijata jako rocková zpěvačka. Michael Bolton, Jon Bon Jovi, Desmond Child a Richie Sambora produkovali její první album pro Geffen, nazvané prostě \"Cher\", které bylo asociací RIAA oceněno platinovou deskou za milión prodaných nosičů. Pilotním singlem se stala píseň „I Found Somebody“, její první singl v americké Top 10 za posledních osm let.\n\nCher 19. studiové album \"Heart Of Stone\" (1989) bylo oceněno trojnásobnou platinou RIAA. Hudební video pro druhý singl „If I Could Turn Back Time“ vyvolalo kontroverzi kvůli Cher na námořní válečné lodi a odhalující kostým, který ukazoval její potetované hýždě. Skladba se držela v Austrálii na 1. místě po dobu sedmi týdnů, dosáhla čísla tři v americkém Billboard Hot 100 a stala se jednou z nejúspěšnějších singlů Cher vůbec. Další skladby z \"Heart Of Stone\", které se dostaly do první desítky v USA, byly „After All“, duet s Petrem Ceterou, a „Just Like Jesse James“. Na cenách People's Choice Awards získala Cher ocenění „Nejoblíbenější ženská hvězda“. V roce 1990 se vydala na \"Heart Of Stone Tour\". Většina kritiků si oblíbila nostalgickou povahu turné a obdivovala velkolepou show. Televizní speciál \"Cher: Live At Mirage\" (1991) bylo natočeno během koncertu v Las Vegas. \n\nVe svém prvním filmu po třech letech, \"Mermaids\" (1990), Cher vzdala hold vlastní matce v příběhu o ženě, která vždy po skončení milostné záležitosti přesune své dvě dcery do jiného města. Byla ale v rozporu s prvními dvěma režiséry filmu Lasse Hallströmem a Frankem Oz, kteří byli nahrazeni Richardem Benjaminem. Všichni věřili, že Cher bude hvězdnou atrakcí filmu, a tak jí producenti umožnili kreativní ovládání filmu. Mermaids měl ovšem jen mírný úspěch a získal smíšené recenze. Jedna ze dvou písní Cher zaznamenaných pro soundtrack filmu, „The Shoop Shoop Song (It's In His Kiss)“, setrval na špici britské hitparády po dobu pěti týdnů.\n\nFinální studiové album Cher pro Geffen Records, \"Love Hurts\" (1991) zůstalo po dobu šesti týdnů na vrcholu v Anglii a vyprodukovalo britský Top 10 singl „Love And Understanding“. Album získalo zlato od asociace RIAA. V pozdějších letech Cher uvedla, že toto období (také často nazývané jako „hit years“) a kontrakt s Geffen pro ni byl zvlášť významný „protože jsem mohla dělat skladby, které jsem opravdu milovala ... písně, které mě opravdu reprezentovaly a byly oblíbené!“ V roce 1991 vydala knihu o cvičení \"Forever Fit\", následovalo video z roku 1992 \"CherFitness: New Attitude\" a \"CherFitness: Body Confidence\". V roce 1992 se vydala na turné \"Love Hurts\". Tentýž rok vyšla pouze v Evropě kompilace \"Greatest Hits: 1965–1992\" a v Anglii se dostal na první místo po dobu sedmi týdnů. Obsahuje tři nové skladby: „Oh No No My Baby“, „Whenever You're Near“ a živou verzi písně „Many Rivers To Cross“.\n\nČástečně také kvůli natáčení filmu \"Mermaids\" (1990) Cher odmítla hlavní roli v takových filmech jako \"Válka Roseových\" nebo \"Thelma & Louise\". Podle Bermana „po úspěchu Moonstruck se tak strachovala o další hereckou roli, že byla až příliš opatrná“. Na počátku devadesátých let zápasila s virem Epstein-Barrové a vyvinul se u ní syndrom chronické únavy, který ji zanechal příliš vyčerpanou, aby udržela svou hudební a filmovou kariéru. Vzhledem k tomu, že potřebovala vydělat peníze a nebyla dostatečně zdravá na to, aby mohla pracovat na jiných projektech, natáčela teleshoppingy nabízející zdraví, krásu a diety, které jí vydělaly téměř 10 milionů dolarů. Teleshoppingy byly parodovány v populárním pořadu \"Saturday Night Live\" a byly často také strhávány kritikou. Mnozí naznačovali, že její herecká kariéry skončila. Cher se vyjádřila časopisu \"Ladies' Home Journal\": „Najednou jsem se stala královnou teleshoppingů a nikdo už nevěnoval pozornost mojí hudbě a filmům.“ \n\nCher se objevila v filmech Roberta Altmana \"The Player\" (1992) a \"Prêt-à-Porter\" (1994). Během roku 1994 začala podnikat se svým katalogovým portálem Sanctuary, zaměřující se na produkty s gotickou tematikou. Přispěla rockovou verzí „I Got You Babe“ pro animovanou sérii \"Beavis a Butt-head\" z hudební televize MTV. Vedle Chrissie Hynde, Neneh Cherry a Erica Claptona dobyla 1. místo britské hitparády s charitativním singlem „Love Can Build A Bridge“. Později podepsala smlouvu se značkou WEA a společností Warner Music UK a vydala album \"It's A Man's World\" (1995), které vyšlo z její myšlenky natočit mužské písně z pohledu ženy. Obecně kritici album chválili za jeho vliv na R&B a někteří tvrdili, že se její hlas zlepšil. Stephen Holden z \"The New York Times\" napsal, že „z uměleckého hlediska tato oduševnělá sbírka dospělých popových písní ... je vrcholem její nahrávací kariéry“. Album dosáhlo 10. místa ve Velké Británii a doprovázel jej britský Top 10 singl „One By One“. Skladby byly zremixovány pro americké vydání alba (které vyšlo na začátku následujícího roku), opouštějící původní rockový zvuk ve prospěch stylu přístupného americkému rozhlasu, kde deska dosáhla čísla 64 v Billboard 200. \n\nV roce 1996 si Cher zahrála manželku podnikatele, který najme vraha, aby ji zavraždil v černém komediálním filmu \"Faithful\". Ačkoli film získal od kritiků negativní recenze, Cher byla za svou roli chválena. Odmítla však film propagovat s tím, že dopadl „strašně“. Poprvé jako režisérka debutovala v části antologie s tématem potratů, \"If These Walls Could Talk\" (1996), ve kterém si také zahrála roli doktorky. Televizní film získal nejvyšší hodnocení původního filmu v historii HBO.\n\nPo smrti Sonnyho Bona v lyžařské nehodě v roce 1998 se Cher zúčastnila pohřbu, na kterém měla velmi emotivní řeč a nazvala ho „nejvíce nezapomenutelnou postavičkou“, se kterou se kdy setkala. Vzdala mu hold ve speciálním pořadu stanice CBS \"Sonny & Me: Cher Remembers\", která byla odvysílána 20. května 1998. Tentýž měsíc získali Sonny & Cher hvězdu na hollywoodském chodníku slávy pro televizi. Později v roce publikovala knihu \"The First Time\", sbírku autobiografických esejů o „prvotřídních“ událostech v jejím životě, kterou kritici chválili za to, že autorka odhalila, že je nohama na zemi a upřímná. Ačkoliv byl rukopis téměř hotový, po Sonnyho tragické nehodě se nemohla rozhodnout, zda do své knihy zahrnout i jeho smrt. Obávala se totiž, že bude kritizována za to, že zneužívá tuto událost ve prospěch své knihy. Později řekla časopisu \"Rolling Stones\": „Nemohla jsem to ignorovat, mohla bych? Mohla bych, kdybych se více starala o to, co lidé myslí, než o to, o čemž vím, že je pro mě správné.“ \n\nCher 22. studiové album \"Believe\" (1998) pro ni znamenalo hudební odklon, protože zahrnuje taneční popové písně, z nichž mnohé zachycují „esenci disko-éry“. Cher řekla: „Není to tak, že bych si myslela, že se jedná o album ze 70. let, ale je to nit, konzistence procházející přes to, co mám ráda.“ Album Believe bylo asociací RIAA oceněnou čtyřnásobnou platinovou deskou za čtyři milióny vyexpendovaných kopií a v dalších 39 zemích získalo zlato nebo platinu. Celkově se alba prodalo 12 miliónů kusů, což je nejvíce z celé její dosavadní diskografie. Titulní skladba alba dosáhla čísla jedna ve více než 23 zemích a prodalo jí se přes 10 miliónů kopií po celém světě. Stalo se nejprodávanějším singlem v letech 1998 a 1999 ve Spojeném království a v USA, a nejúspěšnějším singlem Cher. Singl „Believe“ setrvalo na 1. místě ve Spojeném království po dobu sedmi týdnů a stal se nejprodávanějším singlem všech dob od ženského umělce ve Velké Británii, kterého se v listopadu 2013 prodalo přes 1,7 milionu kopií. V Americe v Billboard Hot 100 se na 1. místě octlo po dobu čtyř týdnů a v prosinci 1999 se ho prodalo více než 1,8 milionu kusů. Dodnes drží singl rekord za nejstarší ženskou umělkyni na vrcholu žebříčku, Cher bylo tehdy přes 52 let. Píseň získala ocenění Grammy za nejlepší taneční nahrávku.\n\nV lednu 1999 Cher zazpívala píseň „The Star-Spangled Banner“ v poločase Super Bowl XXXIII. O dva měsíce později zpívala v televizním speciálu stanice VH1 \"Divas Live 2\", který přilákal 19,4 milionu diváků. Podle VH1 to byl nejpopulárnější a nejsledovanější pořad v historii televizní sítě, neboť Cher přítomnost byla „obrovskou součástí toho, jak se to přesně dělá“. Turné \"Do You Believe?\" probíhalo v letech 1999 a 2000 a bylo vyprodáno v každém americkém městě, ve kterém probíhalo. Koncert vidělo přes 1,5 milionů fanoušků po celém světě. Doprovodný televizní záznam \"Cher: Live in Concert\" z MGM Grand v Las Vegas (1999), byl nejlépe hodnoceným původním HBO programem v letech 1998-99 a zaznamenal hodnocení 9,0 u dospělých (18–49) a 13,0 v HBO universe v přibližně 33 milionech domácnostech. V listopadu 1999 Cher vydala kompilační album \"The Greatest Hits\", kterého se v lednu 2000 prodalo tři miliony výlisků mimo USA. \n\nCher byla časopisem \"Billboard\" jmenována tanečním umělcem roku 1999 číslo jedna. Na World Music Awards 1999 získala ocenění Legend Award za svůj „celoživotní přínos hudebnímu průmyslu“. Její příští film režírovaný Franco Zeffirellinim \"Tea With Mussolini\" (1999) mělo sice smíšené recenze, ale za svůj výkon získala kritický ohlas. Hrála roli bohaté a okázalé americké socialistky, jejíž návštěva není mezi anglickými ženami v Itálii vítána. Jeden recenzent z filmového komentáře napsal: „Hned poté, co se ve filmu objevila, si uvědomujete, jak dlouho Cher na filmovém plátně chyběla! Protože Cher je hvězda, která umí hvězdný trik, že hraje zároveň svojí postavu a přitom vám nedovolí zapomenout, že: tohle je Cher.“\n\nNa albu \"Not.com.mercial\" (2000) napsala většinu skladeb sama Cher poté, co se zúčastnila konference skladatelů v roce 1994. Jednalo se o první pokus psaní si písní pro své album. Ačkoliv bylo v roce 1994 odmítnuto její nahrávací společností s tím, že je nekomerční, rozhodla se o šest let později album prodávat pouze na svých internetových stránkách. V písni „Sisters Of Mercy“ kritizovala jeptišky jako „kruté, bezcitné a bezbožné“, které zabraňovaly matce, aby ji vzala z katolického sirotčince. Katolická církev píseň odsoudila.\n\nCher velmi očekávaný taneční následovník veleúspěšného alba \"Believe\" vyšel v listopadu 2001. Jeho název je \"Living Proof\" a dostalo se až na 9. místo amerického Billboard 200, později bylo asociací RIAA oceněno zlatem za 500 tisíc prodaných výtisků. Album obsahuje britský singl „The Music's No Good Without You“ a píseň „Song For The Lonely“ je věnována „odvážným lidem New Yorku“ po útoku z 11. září. V květnu 2002 účinkovala během benefičního koncertu VH1 \"Divas Las Vegas\". Na Billboard Awards v roce 2002 získala ocenění Dance/Club Play Artist Of The Year a společně s cenou Artist Achievement Award byla oceněna Stevene Tylerem za to, že „pomohla znovu definovat populární hudbu s obrovským úspěchem na žebříčcích Billboardu“. V tomto roce bylo její jmění odhadováno na 600 milionů dolarů. \n\nV červnu 2002 Cher zahájila turné \"Living Proof: The Farewell Tour\", které mělo být jejím posledním koncertním turné vůbec, i když slibovala, že bude dál pokračovat v nahrávání hudby a filmování. Turné vyzdvihovalo její úspěchy jak v hudbě, taki v televizi a filmu, představující videoklipy od šedesátých let a propracovaná pozadí a scénky. Původně bylo naplánováno 49 koncertů, nakonec však bylo celosvětové turné několikrát prodlouženo. V října 2003 se stalo nejúspěšnějším turné pořádané ženou, s výdělkem 145 milionů dolarů a 200 zastávkami pro 2,2 milionu fanoušků. Album živých skladeb z turné vyšlo v roce 2003 pod titulem \"Live! Farewell Tour\". Stanice NBC vysílala speciál \"Cher – The Farewell Tour\" (2003), který přilákal 17 milionů diváků. Jednalo se o nejlépe hodnocený koncertní speciál z roku 2003 a získala ocenění Emmy v kategorii Outstanding Variety, Music, or Comedy Special.\n\nPo opuštění společnosti Warner UK v roce 2002 Cher podepsala v září 2003 celosvětovou dohodu s americkou divizí společnosti Warner Bros. Records. \"The Very Best Of Cher\" (2003) je sbírka s největšími hity, která zachycuje celou její kariéru, vyvrcholila na čísle čtyři v americkém Billboard 200 a byla oceněna dvojnásobnou platinou. Zahrála si také sama sebe v komedii \"Stuck On You\" (2003), kde se posmívá svému veřejnému obrazu, když se v posteli objeví s mnohem mladším přítelem. Její 326-štacové turné \"The Farewell Tour\" skončilo v roce 2005 jako jedno z nejvýnosnějších koncertních turné všech dob, které vidělo přes 3,5 milionů fanoušků a vydělalo 250 milionů dolarů. V roce 2008 započala tříleté angažmá v rezidenci v Colosseu v paláci Caesars v Las Vegas, za kterou získala 60 milionů dolarů ročně. Angažmá sčítalo 200 koncertů. Název byl prostě \"Cher\" a produkce představovala nejmodernější videa a speciální efekty, propracované designérské návrhy, 20 tanečníků a více než 20 kostýmových změn.\n\nCher se vrátila na filmová plátna v roce 2010 v hudebním filmu \"Burlesque\", kde hraje majitelku upadajícího nočního klubu, do kterého se hodlá zapůsobit mladá hollywoodská naděje. Jedna ze dvou písní, které natočila pro soundtrack filmu, mocná balada „You Haven't Seen The Last Of Me“, dosáhla číslo jedna v Billboard Dance Club Songs v lednu 2011. Cher se tak stala jedinou umělkyní, mající v žebříčku Billboard singl číslo jedna v každém desetiletí od šedesátých let až do roku 2010. V listopadu 2010 měla tu čest umístit své stopy do cementu na nádvoří před Graumanovým čínským divadlem v Hollywoodu. Následující rok propůjčila svůj hlas Janetině lvové v komedii \"Zookeeper\". Dokumentární film \"Dear Mom, Love Cher\" byl o její matce Georgia Holt, vysíla se na stanici Lifetime v květnu 2013.\n\n\"Closer To The Truth\" je 25. studiové album Cher a první od roku 2001, kdy vydala taneční desku \"Living Proof\". V říjnu 2013 se v americkém žebříčku Billboard Hot 200 hned v prvním týdnu umístil na 3. místě, což je její nejvyšší tamní pozice vůbec. Michael Andor Brodeur z \"The Boston Globe\" poznamenal, že „Cher – bohyně popu zní v 67 letech více přesvědčivě než Jennifer Lopez nebo Madonna“. Pilotní singl „Woman's World“ měl živou premiéru ve finále čtvrté řady talentové show \"The Voice\", což bylo její první živé televizní vystoupení za více než deset let. Později vstoupila do páté sezóny pořadu jako týmový poradce Blakea Sheltona.\n\n30. června 2013 se Cher zúčastnila každoroční benefice \"Dance On The Pier\", probíhající během Gay Pride. Tento ročník se stal jejich prvním vyprodaným ročníkem za posledních pět let. V listopadu 2013 se objevila jako hostující umělec a porotce v sedmnácté sezóně \"Dancing With The Stars\" programu televize ABC, a to během osmého týdne, který jí byl věnován. V březnu 2014 se vydala na turné \"Dressed To Kill Tour\", a to téměř deset let poté, co oznámila své rozlučkové turné \"The Farewell Tour\". Během představení o tom vtipkovala a prohlásila, že tohle je už její skutečně poslední turné. První část turné zahrnovalo 49 vyprodaných koncertů v Severní Americe a vydělalo 54,9 milionu dolarů. V listopadu 2014 zrušila všechny zbývající data kvůli infekčnímu onemocnění ledvin. \n\n7. května 2014 Cher potvrdila spolupráci s americkou hiphopovou skupinou Wu-Tang Clan na jejich albu \"Once Upon A Time In Shaolin\". Používá zde pseudonym „Bonnie Jo Mason“, který vznikl v roce 1964 pro její úplně první singl. Byla vyrobena pouze jedna kopie alba a v listopadu 2015 bylo prodána online aukcí. Poté, co se objevila jako host po boku Marca Jacobse na módní akci \"Met Gala\" v roce 2015, stala se tváří pro kampaň kolekce pro podzim/zimu. Módní designér uvedl: „Toto byl můj sen velmi, velmi dlouho“.\n\nCher poprvé zmínila plány na broadwayský muzikál založený na jejím životě a hudbě v červnu 2012. V té době odhalila, že v představení budou tři herečky hrát jí samou v různých fázích jejího života. V roce 2015 se stále pracovalo na projektu a spisovatel Rick Eliseh byl vyzván k vytvoření scénáře. Koncem roku 2016 bylo oznámeno, že se Jason Moore upsal režii, zatímco Flody Suarez a Jeffrey Seller budou na projektu pracovat jako producenti.\n\nRok 2017 byl ve znamení \"Classic Cher\". Jednalo se o sérii koncertů ve spoupráci s AEG Live v nově postaveném Park Theatre v Monte Carlo Resort and Casino a v divadle resortu MGM National Harbor. První koncert se uskutečnil 8. února. Dne 21. května 2017 Cher získala cenu Billboard Icon Award za „jednu z nejvíce dominantních osobností v oblasti hudby a zábavy po více než šest desetiletí“. Na udílení cen Cher vystoupila se singly „Believe“ (1998) a „If I Could Turn Back Time“ (1989).\n\nV roce 2017 Cher taktéž nahrála čtyři nové skladby: „Prayer For This World“ (pro soundtrack dokumentu \"Cries From Syria\"), „Ooga Boo“, „You Do You Boov“ (z animované pohádky \"Home: Adventures with Tip & Oh\") a silnou baladu „Walls“ (pro charitativní akci za svobodu zvířat \"Free The Wild foundation\"). Pro reklamní šot oděvní značky Gap rovněž nazpívala cover verzi písně „Everyday People“.\n\n\n\n\n\n\n\n\n"}
{"id": "254827", "url": "https://cs.wikipedia.org/wiki?curid=254827", "title": "Zdvořilost v různých jazycích", "text": "Zdvořilost v různých jazycích\n\nPro vyjádření zdvořilosti, společenského odstupu, formálnosti apod. mívají jazyky různé gramatické systémy, jako je vykání (oslovování jednotlivého člověka v 2. osobě množného čísla, \"vy\"), onikání (oslovování ve 3. osobě množného čísla, \"oni\", např. v němčině), onkání (oslovování ve 3. osobě jednotného čísla, \"on\", např. v italštině a polštině) aj. Tykání (oslovování \"ty\") je mnohde považováno za důvěrné a v mnoha situacích a společenských vztazích nepřijatelné.\n\nSoučasná angličtina gramaticky nerozlišuje \"ty\" a \"vy\" – obojí se vyjadřuje zájmenem \"you\". Původně však toto zájmeno znamenalo \"vy\", v jednotném čísle se používalo \"thou\" (ty), během 17. století však získalo nádech opovržení a používalo se při oslovování příslušníků nižších sociálních tříd. Z běžného použití vymizelo v 18. století, vykání zcela převládlo. \"Thou\" se jako archaismus občas vyskytuje např. v náboženských textech (např. pro oslovení Boha). Jeho použití v současné angličtině již nevyjadřuje rozdíl mezi formálním a neformálním. Např. Ernest Hemingway v Komu zvoní hrana používáním \"thou\" odlišuje přímou řeč vedenou ve španělštině.\n\nFormálnost a neformálnost vztahů se rozlišuje důvěrným oslovením křestním jménem a formálním \"Mr.\" nebo \"Mrs.\" (pane, paní).\n\nModerní spisovná arabština nerozlišuje tykání a vykání, avšak v mnoha mluvených varietách jisté rozlišení existuje. V egyptské arabštině se používá حضرتك (\"ḥaḍretak\"/\"ḥaḍretik\", znamenající „vaše milosti“) jako osobní zájmeno ve formálních situacích, zatímco v neformálně se používá أنت (\"anta\", muž) nebo أنتِ (\"anti\", žena) – ve spisovné arabštině používané i formálně. Všeobecně je oslovení \"ḥaḍretak\" vyhrazeno pro starší příbuzné, autority, nadřízené a výše postavené obchodní partnery.\n\nTradičně je tykání vyhrazeno pro oslovování příbuzných, blízkých přátel a dětí (přibližně do 15 let věku). Během 2. poloviny 20. století se více rozšířilo i mezi spolupracovníky, mladými lidmi a v různých společenských organizacích. Formální vykání v oficiálních dokumentech, při jednání s cizími lidmi, váženými kolegy a k vyjádření úcty. Zájmena 2. osoby (\"Ty, Tvůj, Vy, Váš\" – nikoliv však zvratné „si, se, svůj“) V minulosti se užívalo onkání (v 18. století) a podle německého vzoru onikání (\"Oni/oni\", \"Jejich/jejich\"), během 19. století však postupně vymizelo a bylo nahrazeno vykáním.\n\nV mluvnici se používají tvary množného čísla u osobních a přivlastňovacích zájmen a u sloves, nikoliv však v příčestích a u přídavných jmen. Ta zůstávají v jednotném čísle. Tím se vykání v češtině liší od některých jiných slovanských jazyků (např. slovenština, ruština). Při oslovování více osob se tykání a vykání gramaticky neliší, v psaném projevu však může být vykání zvýrazněno velkým počátečním písmenem.\n\nV psané formě se jako zdvořilostní používají velká písmena ve slovech Váš, Vám, Vás, Vaše, Tvým, Tvůj, Tvé, Ti. Např. \"Všechno nejlepší k Tvým narozeninám\". podrobněji...\n\nV dánštině existuje onikání (\"De\"), ovšem jeho používání se posledních dvaceti letech výrazně omezilo. \"De\" (oni) se používá např. v oficiálních dopisech apod., ale v běžném styku převládá tykání (\"du\" = ty). Např. v dopise z úřadu se používá \"De\", ale při osobním styku s úředníkem \"du\". Onikání je očekáváno pouze u členů královské rodiny. Příležitostně též onikají číšníci, je to však pociťováno jako značně formální.\nPři psaní dopisů se doporučuje používat \"du\", pokud známe jméno člověka, kterému píšeme. Pokud ne, používá se \"De\".\n\nRozdíl mezi tykáním a onikáním se v dánštině omezuje jen na osobní a přivlastňovací zájmena. Tvary sloves se při časování neliší.\n\nUmělý jazyk esperanto záměrně nerozlišuje mezi tykáním a vykáním ani v časování, ani v osobních zájmenech. Zájmeno \"vi\" se používá pro 2. osobu jednotného i množného čísla (obdobně jako v současné angličtině). Neformální \"ci\" (ty) sice existuje, ale téměř se nepoužívá. Je určeno hlavně pro překlady z jazyků, kde rozdíl existuje.\n\nFinština používá podobný systém jako čeština. Formálně se oslovuje pomocí druhé osoby množného čísla ('). Při neformálním oslovení se používá druhé osoby jednotného čísla ('). V běžné komunikaci jsou téměř všechna oslovení neformální. Zdvořilostně se oslovuje jen výjimečně, běžně se tak oslovují jen lidé v jasně nadřazeném postavení, například hlava státu. Není chybou neformálně oslovovat neznámé lidi.\n\nPodobně jako v češtině i ve finštině subjekt zůstává v jednotném čísle (\" Vy jste lékař?). Finové běžně chybují při používání formálního oslovení v perfektu a plusquamperfektu, kdy místo správného ' (Slyšel jste?) říkají ' (Slyšeli jste?).\n\nOnkání, převzaté v minulosti ze švédštiny (viz dále), se ve finštině vyskytuje jen výjimečně (' Co by dáma ráda dostala?). Majestátní plurál je taktéž vzácný a vyjadřuje se pomocí trpného rodu (' Jakpak se dneska máme?). Trpný rod se v hovorové finštině používá namísto první osoby množného čísla.\n\nFinština má slovesa ' (tykat) a ' (vykat).\n\nFrancouzština rozlišuje mezi důvěrným \"tu\" (ty) a formálním \"vous\" (vy). Ve většině frankofonních oblastí platí podobná pravidla tykání a vykání jako v češtině. Výjimkou je Kanada, kde v běžném hovoru převládá tykání. Vykání je běžné na oficiální úrovni a v určitých sociálních situacích (např. při ucházení se o zaměstnání).\n\nV hebrejštině se zdvořilost gramaticky odlišuje jen ve velmi formální řeči a jen vůči osobám s nejvyšší autoritou (například když advokát oslovuje soudce nebo běžný žid rabína). Druhá osoba singuláru zní v maskulinu \"ata\" a ve femininu \"at\", tato forma je v oslovování užívána nejčastěji. Při formálním oslovení se onká, tedy oslovuje třetí osobou jednotného čísla. Užívá se titul osoby bez použití osobního zájmena. Rabín tak může být požádán: \"\"Kvod harav jirce lechol?\"\" (dosl. \"ráčil by ctihodný rabbi jíst?\") nebo soudce: \"\"Kvod hašofet dan babaqaša šeli?\"\" (\"projedná jeho ctihodnost soudce moji žádost?\").\n\nPodobně jako v češtině se i v chorvatštině \"ti\" používá mezi přáteli, příbuznými a dětmi. Rovněž se může používat mezi spolupracovníky. Ve formálním styku se však používá \"vi\". V osobní korespondenci se píše Vi s velkým písmenem. Rodilí mluvčí často píší velké písmeno i v jiných případech, což se však považuje za chybné.\n\nJaponština rozlišuje zdvořilost promluvy na gramatické úrovni. Rozeznáváme minimálně čtyři úrovně zdvořilosti:\n\n\n\n\n\nHonorifická mluva se dělí do dvou podúrovní: povýšená, kterou se obrací „vyšší“ k „nižšímu“, a ponížená, kdy je tomu opačně.\n\nHonorifické tvary také pronikly do ostatních úrovní jako součást zdvořilostních frází nebo výrazů pro věci, ke kterým mají Japonci úctu: gohan (御飯) – vařená rýže, okane (お金) – peníze, arigató gozaimasu ありがとうご座います – děkuji mnohokrát, ohajó gozaimasu お早うご座います – dobré jitro (tučně jsou vyznačeny honorifické prefixy)\n\nZvládnutí jazykové zdvořilosti je pro Japonce velmi důležité. Japonec jiného člověka posuzuje při prvním kontaktu právě z hlediska jazykové zdvořilosti.\n\nV němčině se používá zdvořilé onikání, tedy oslovování ve 3. osobě množného čísla (\"Sie\" = oni), a to jak pro jednotlivého člověka, tak i při oslovení více osob. 2. osoba množného čísla (\"ihr\" = vy) se používá, pokud si se všemi oslovenými tykáme (\"du\" = ty). Pravidla pro použití tykání jsou obdobná jako v češtině.\n\nPokud onikáme, píše se osobní zájmeno \"Sie\", stejně jako přivlastňovací \"Ihr\" (jejich, odp. českému \"Vaše\") vždy s velkým písmenem. Při tykání se velké písmeno u \"Du\" (Ty) a \"Dein\" (Tvůj) píše jen v osobních sděleních.\n\nObdobou zdvořilého vykání je v polštině oslovení ve 3. osobě (onkání) ve spojení se slovem \"pan/pani\", v množném čísle \"państwo\": \"Czy może mi pan/pani pomóc?\" (Můžete mi pomoct? – doslova Může mi pán/paní pomoct?), \"Proszę pana/pani, gdzie jest…?\" (Prosím vás, kde je …?).\n\nNěkteré osoby se oslovují konkrétní funkcí, a ne obecným \"pan/pani\" – oslovení kněze \"proszę księdza\", prezidenta \"Szanowny Panie Prezydencie, zwracam się do Pana Prezydenta\" (Vážený pane prezidente, obracím se na Vás), starší generace se takto obracely i na rodiče a prarodiče \"proszę mamo\" (oslovení mámy), \"czy babcia mogłaby\" (babi, mohla byste).\n\nNaopak oslovení někoho příjmením \"Panie Nowaku\" je považováno na rozdíl od češtiny za neslušné. Při trochu důvěrnějším seznámení, například v práci, se mohou spolupracovníci oslovovat pomocí \"pan/pani\" a křestního jména – \"panie Janie, pani Marto, pani Aniu\" (pane Jane, paní/slečno Marto, Aničko – Ania je zdrobnělina jména Anna). Zdrobnělina tu není neobvyklá ani u mužských jmen – \"panie Mareczku\" (zdrobnělina jména Marek).\n\nZa komunistického režimu se v komunistické straně PSDS a v úředním styku užívalo vykání ve spojení s vokativem jednotného čísla funkčního či obecného oslovení a případně i příjmením (to naopak v pádě prvém) – \"powiedzcie, towarzyszu Nowak..; stójcie, obywatelu!; wejdzcie, panie Skorupka\" (řekni, soudruhu Nowaku..; stůjte, občane!; vstupte, pane Skorupko). Takové oslovení je chápáno jako neosobní a zdůrazňující odstup od osloveného. Oslovení \"towarzyszu\", na rozdíl od českého \"soudruhu\", se omezovalo výhradně na stranické prostředí.\n\nZvláštní variantou je tykání-onkání. Je to částečně nezdvořilé a částečně znamení jisté důvěrnosti. Mohou se tak oslovovat známí sousedé, jakož i řidiči, kteří si chtějí něco \"vyříkat\", kdo měl dát komu přednost, kde by se česky přešlo na tykání. Např.: \"Copak pán nevidíš, že jedu z pravé strany?! Musíš mi pán dát přednost!\" Někdy je tato forma použita také při výrazném věkovém rozdílu mezi dospělými mluvčími směrem od staršího k mladšímu.\n\nTykání (\"ты\", ty) a vykání (\"вы\", vy) v ruštině je podobné jako v češtině. Rozdíl je v tom, že se při vykání používá důsledně množné číslo i v příčestích: \"Где вы были? Gdě vy byli?\" (Kde jste byl/byla?).\n\nPravidla tykání (\"ty\") a vykání (\"vy\") jsou ve slovenštině podobná jako v češtině. Při vykání se však používá důsledně množné číslo: \"Podali by ste mi…?\" V hovorovém stylu se však můžeme setkat, možná pod vlivem češtiny, s formou \"Podala by ste mi…?\" Takovéto vykání je často kritizováno jako nedbalé, případně vnímáno jako nepřípustný bohemismus. Zdvořilostního množného čísla se někdy (okrajově) užívá i o nepřítomných: \"Starý otec hovorili...\n\nV 60. letech 20. století nastala ve švédštině významná změna v podobě tzv. „du-reformy“. Do té doby správný způsob oslovování lidí stejné nebo vyšší sociální skupiny byl pomocí titulu a příjmení. Použití oslovení \"herr\" (pane), \"fru\" (paní) nebo \"fröken\" (slečno) bylo vhodné jen pro zahájení rozhovoru s cizími lidmi, u nichž člověk neznal povolání, akademický titul ani vojenskou hodnost. Skutečnost, že oslovovaný měl být oslovován ve třetí osobě (\"Kan doktorn hjäjpa mig?\" Může mi pan doktor pomoct?) vedlo k pozdějšímu komplikování komunikace mezi členy společnosti. Počátkem 20. století byl učiněn neúspěšný pokus nahradit striktní trvání na titulech (dosud se používá při oslovování členů královské rodiny) vykáním – tedy používáním zájmena \"ni\" (vy), které se nakonec částečně ujalo jako méně arogantní místo \"du\" (ty), kterým se oslovovali příslušníci nižších společenských vrstev. S liberalizací a radikalizací švédské společnosti v 50. a 60. letech ztrácely rozdíly mezi společenskými třídami postupně na významu a oslovení \"du\" (tykání) se postupně stalo standardem, a to dokonce i ve formálním a oficiálním kontextu. Vykání (oslovení \"ni\") není v současnosti mezi Švédy běžné, používá se jen při zvláštních příležitostech, např. obchodníci někdy vykají svým zákazníkům.\n\nGramatické rozlišení tykání a vykání ve švédštině spočívá jen v použití osobních (\"du – ni\", ty – vy) a přivlastňovacích (\"din – er\", tvůj – váš) zájmen. Velká písmena se píší jen v osobních sděleních k vyjádření úcty. Ve švédštině existují slovesa \"dua\" (tykat) a \"nia\" (vykat).\n\nNěkteré jazyky mají slovesa a podstatná jména označující důvěrné (T) a zdvořilostní (V) formy.\n\n\n"}
{"id": "254829", "url": "https://cs.wikipedia.org/wiki?curid=254829", "title": "Fruktóza", "text": "Fruktóza\n\nFruktóza (\"ovocný cukr\", \"levulóza\") je monosacharid, který se řadí k šestiuhlíkatým monosacharidům (hexózám), patří mezi ketózy. Nachází se v mnoha potravinách, např. v medu (38 %), dále zejména v ovoci bohatém na vlákniny – jahodách, ostružinách, borůvkách a i v některé zelenině jako např. melounech, sladkých bramborách, cibulích, kukuřici a dalších. K její izolaci se užívá nejčastěji polysacharidu inulinu.\n\nPrůmyslově se fruktóza získává z cukrové třtiny, cukrové řepy nebo kukuřice. Používají se tři hlavní formy produktů. 1) Krystalická prášková fruktóza vysoké čistoty. 2) Fruktózový sirup (high-fructose corn syrup (HFCS) neboli izoglukóza) je směsí monosacharidů glukózy a fruktózy. 3) Sacharóza ­– disacharid skládající se z fruktózy a glukózy (spojených kovalentní vazbou).\n\nFruktóza byla objevena jako štěpný produkt sacharózy a protože stáčí rovinu polarizovaného světla doleva, byla dříve nazývána \"levulóza\". Volná fruktóza tvoří přednostně pyranoidní šestičlenný kruh. Furanoidní se vyskytuje pouze v oligosacharidech (sacharóze), v polysacharidech (inulinu) a v některých fosforečných esterech cukrů.\n\n\nRostliny jsou schopné vytvářet jednoduché cukry včetně fruktózy v procesu fotosyntézy. V tzv. temné fázi fotosyntézy probíhá Calvinův cyklus, jehož produkt glyceraldehyd-3-fosfát může být metabolizován např. na fruktóza-6-fosfát. Fruktóza je pro rostliny důležitým cukrem; koneckonců rostlinný disacharid sacharóza, kterou konzumujeme jako kuchyňský cukr, je složen z glukózy a právě fruktózy.\n\nI člověk je schopen vytvářet fruktózu či její deriváty. Některé deriváty fruktózy vznikají např. v procesu glukoneogeneze (fruktóza-6-fosfát). Tzv. sorbitolová (polyolová) dráha je dokonce schopna přetvářet glukózu na fruktózu. Uplatňuje se v čočkách diabetiků, kteří mají vysokou hladinu glukózy a ta je tak přeměňována v oku na fruktózu. U zdravých jedinců je aktivní např. v semenných váčcích varlat, kde následně fruktóza slouží jako důležitý zdroj energie pro spermie.\n\nŽivočichové často fruktózu přijímají v potravě a následně ji využívají jako zdroj energie. Fruktóza je v lidském těle metabolizována v játrech a ve svalech – ale v každém  těchto orgánů jinak. Ve svalech fruktózu fosforyluje hexokináza (tedy stejný enzym, který fosforyluje glukózu, ovšem na fruktóza-1-fosfát. Ten poté snadno vstupuje do glykolytické dráhy. Játra místo hexokinázy obsahují jen glukokinázu (která není schopná fruktózu přeměňovat) a metabolismus fruktózy se tam tedy musí ubírat jinými cestami.\n\nJaterní metabolismus fruktózy je poměrně složitý a zahrnuje sedm enzymů: fruktokinázu, fruktóza-1-fosfát aldolázu (za vzniku glyceraldehydu) a následně buď glyceraldehydkinázu (vzniká glyceraldehyd-3-fosfát), nebo dochází k přeměně glyceraldehydu enzymy alkoholdehydrogenázou, glycerolkinázou, glycerolfosfátdehydrogenázou a triózafosfátizmerázou.\n\nFruktóza je asi o 1/5 sladší než glukóza. Právě s glukózou se mísí v tzv. glukózo-fruktózový sirup, který se dále využívá. Med, sirupy z různého ovoce (agávový, datlový) obsahují hodně fruktózy. Malý obsah fruktózy mají obilné sirupy (rýžový, z ječného sladu). Glukózo-fruktózový sirup se vyrábí například z kukuřice či pšenice.\n\nV posledních desetiletích se používá v potravinářském průmyslu jako doplněk nebo substituent cukru (sacharózy), popřípadě jako alternativa k umělým sladidlům, jako je např. aspartam nebo acesulfam. Ve velké míře se v posledních cca 30 letech používá v nealkoholických nápojích (limonádách, sodách, ochucených minerálních vodách, mléčných nápojích, sportovních nápojích, aj.), dále v různých omáčkách, dressincích, příchutích k jiným potravinám, atd.\n\nFruktóza dokáže sice dodat tělu glykogen rychleji než řada jiných sacharidů nebo škrobů (prostřednictvím jednoho z fosfátů xylulózy) a je např. oproti glukóze zhruba o polovinu levnější, ale má zřejmě i některé negativní dopady na zdraví.\n\nProf. Robert Lustig se svými kolegy na Kalifornské Univerzitě v San Franciscu (UCSF) v roce 2007 v jedné ze svých přednášek shrnul negativní účinky nadměrné konzumace fruktózy, glukózo-fruktózového sirupu nebo potravin s jejím vysokým obsahem. Podle výsledků jejich práce je nadměrná konzumace těchto potravin (které v USA v současnosti převládají mezi zpracovanými/kupovanými potravinami a jídly tzv. rychlého občerstvení) v dlouhodobém důsledku zodpovědná za několik závažných zdravotních komplikací, mezi něž patří:\n\nZpůsobuje také srdeční choroby.\n\n\n"}
{"id": "254830", "url": "https://cs.wikipedia.org/wiki?curid=254830", "title": "Astronauti", "text": "Astronauti\n\nAstronauti je dobrodružný sci-fi román spisovatele Stanisława Lema z roku 1951. Pojednává o kosmické výpravě na planetu Venuši, jejíž civilizace plánovala napadnout Zemi. Je to první Lemův vědeckofantastický román. Je poplatný době svého vzniku – odehrává se v optimistické komunistické budoucnosti lidstva, situované do počátku 21. století. Naopak Venuše je mementem civilizace, která podlehla jaderné válce (v době psaní románu již probíhala studená válka).\n\nPrvní český překlad vyšel v roce 1956 s ilustracemi Teodora Rotrekla, následovaly překlady do mnoha dalších jazyků.\n\nBěhem zúrodňování Sibiře na počátku 21. století je nalezen záznam, dokazující, že Tunguzský meteorit byl ve skutečnosti kosmickou lodí z Venuše. Z nalezeného záznamu je patrné, že Venušané nenalezli známky civilizace, což připadá lidem podivné. K Venuši je vypravena jaderná kosmická loď s mezinárodní posádkou. Ta objeví trosky vyspělé civilizace, zničené jadernou válkou. Postupně během průzkumu zpestřeného řadou dobrodružství dává dohromady obraz technologické civilizace Venušanů. Ze zbytků vyspělé technologie a nalezených záznamů odhalí plány na invazi na Zemi, přerušené jadernou válkou.\nV roce 1960 byl román zfilmován v koprodukci NDR/Polska pod názvem \"Mlčící hvězda\" (německy \"Der schweigende Stern\"). Režie Hieronim Przybyl, Kurt Maetzig, Hugo Grimaldi, hrají Yoko Tani, Eduard von Winterstein, Ruth – Maria Kubitschek, Oldřich Lukeš, Günther Simon, Lucyna Winnicka.\n\nDramatizace Tomáš Vondrovic. Překlad Jaroslav Simonides. Hudba Luboš Fišer. Na klavír hraje Luboš Fišer. Zvuková režie a elektrofonické efekty Ing. Adolf Řípa. Zvukové efekty Artur Šviha. Střih a mixáž Jiří Bartoš. Asistentka režie Alena Sekerová. Realizace alba Jiří Šrámek. Režie Ladislav Rybišar.\n\nOsoby a obsazení: profesor Arseňjev (Martin Růžek), prof. Čandrasékhar (Vladimír Ráž), doktor Reiner (Otakar Brousek), doktor Tarland (Vladimír Brabec), inženýr Osvatič (Josef Langmiler), inženýr Soltyk (Čestmír Řanda), pilot Smith (Milan Mach), hlas ze Země (Bohumil Švarc), hlas prvního kovového broučka (Zdeněk Ornest), hlas druhého kovového broučka (Oldřich Unger).\n\nNahráno 10.-29. října 1973 v pražském studiu Lucerna. Vydal Supraphon ve spolupráci s Hifi-klubem Svazarmu v roce 1974 společně s nahrávkou Osada Havranů (1 LP, 1 18 1662, 45 min.).\n\n"}
{"id": "254834", "url": "https://cs.wikipedia.org/wiki?curid=254834", "title": "Wilder Freiger", "text": "Wilder Freiger\n\nWilder Freiger (italsky \"Cima Libera\") je hora nacházející se v hlavním hřebeni Stubaiských Alp na hranicích Rakouska a Itálie. Jedná se turisticky o jeden z nejvyhledávanějších vrcholů pohoří. Sousedí na západě s vyšším Wilder Pfaff (3 456 m) a nejvyšším vrcholem pohoří Zuckerhütl (3 507 m).\n\nNa horu vede několik vysokohorských cest. Téměř všechny vedou částečně po ledovci, a tudíž vyžadují ledovcové vybavení.\n\nNejčastější výstup vede od chaty Nürnberger Hütte (2 280 m). Od chaty přes potok a následné stoupání podél vrcholu See Scharte (2 762 m). Cesta dále stoupá, spolu s chodníkem vedoucím od chaty Sulzenauhütte, pod skalní věž Gamspitze (3 050 m) pozvolna stoupajícím ramenem až na okraj ledovce. Po jeho okraji na vrcholový hřeben a na vrchol s křížem.\n\"Délka:\" Ranalt – Nürnberger Hütte (2,5 hod.) – Wilder Freiger (4 hod.) – sestup 5 hod. Celkem 11,5 hod.\n\nTěžší variantou je z chaty Nürnberger Hütte pokračovat přes sedlo Niederl (2 649 m) a zde pomocí zajištění řetězy klesnout do údolí Grunau mezi ledovcová jezera Grunausee. Tady začíná zajištěná cesta mířící na buben ledovce. Přímo středem rozpukaného ledovce Grunauferner dosahujeme sedlo v západním hřebeni, odkud již jen snadno na vrchol. Hodnocení obtížnosti této varianty je F+.\n\nVýstupem od jihu (z Itálie) je možno se dostat na vrchol bez kontaktu s ledovcem. Je nutno překročit pouze několik ledových splazů ve východní části. Výchozím bodem je chata Becherhaus (italsky \"Rifugio Gino Biasi\", 3 191 m), od které se jde po ostré jižní hraně na severozápadní rameno vrcholu a odtud po hřebeni na vrchol. Výstup od chaty Becherhaus je nejlehčí a zároveň nejkratší variantou výstupu na Wilder Freiger. Dá se z chaty zvládnout za 1 hod.\n"}
{"id": "254835", "url": "https://cs.wikipedia.org/wiki?curid=254835", "title": "Anatoli Kohout", "text": "Anatoli Kohout\n\nAnatoli „Tolja“ Kohout (9. září 1946 České Budějovice – 9. října 2007 Praha) byl český rockový bubeník. Působil v řadě skupin (spojený je zejména s Katapultem), pracoval též jako studiový hudebník. V 80. letech 20. století emigroval do Anglie, kde si založil obchod s hudebními nástroji. V následující dekádě se vrátil zpět do Česka.\n\n"}
{"id": "254837", "url": "https://cs.wikipedia.org/wiki?curid=254837", "title": "Williams (příjmení)", "text": "Williams (příjmení)\n\nAnglosaské příjmení Williams může znamenat:\n\n\n"}
{"id": "254842", "url": "https://cs.wikipedia.org/wiki?curid=254842", "title": "Seznam osobností vyznamenaných 28. října 2007", "text": "Seznam osobností vyznamenaných 28. října 2007\n\nSeznam osobností, které prezident České republiky Václav Klaus vyznamenal nejvyššími státními vyznamenáními dne 28. října 2007.\n\n\n\n\n\n\n\n\n\n"}
{"id": "254844", "url": "https://cs.wikipedia.org/wiki?curid=254844", "title": "Maska červené smrti", "text": "Maska červené smrti\n\nMaska Červené smrti nebo též Maska rudé smrti a Maska Rudé smrti (anglicky The Masque of the Red Death, původním názvem The Mask of the Red Death: A Fantasy) je povídka Edgara Allana Poea poprvé publikovaná roku 1842 v \"Graham's Magazine\".\n\nPandemie moru již dlouho plení zemi, dosud žádná morová rána nebyla tak obludná, padla mu za oběť již polovina říše. Princ Prospero si prozíravě přichystal azyl, kde se hodlá ukrýt. Vypraví se do odlehlého kláštera i s početným doprovodem zdravých přátel, rytířů a dvorních dam. Klášter byl vybaven zásobami, takže byl schopen čelit venkovnímu šílenství za jeho zdmi, aniž by se osazenstvo uvnitř znepokojovalo. Princ pamatoval i na všelijaké radovánky, najal komedianty, baletky, hudebníky, víno teklo proudem. Jen blázen by se staral o to, co se děje venku. Brány byly uzavřeny a závory zataveny, dovnitř ani ven se nikdo nedostane.\n\nKoncem pátého či šestého měsíce uspořádal princ pro svých tisíc přátel velkolepý maškarní ples, zatímco venku zuřil mor v plné intenzitě. Klášter má několik komnat, každá z nich je vyvedena v různých barvách. Je to dílo princova vkusu. V západní černé komnatě má světlo pronikající dovnitř rudým sklem gotických oken děsivý účinek, vyvolává strach, jenž je podpořen hlubokým zvukem mohutných ebenových hodin. Kdykoliv začnou odbíjet, zábava je na chvíli přerušena a lidé v sále zneklidní. Nejistota je všudypřítomná.\n\nMaškarní bál pokračuje, koná se přehlídka originálních a vtipných masek, když se opět ozvou hodiny odbíjející půlnoc. Shromážděné dvořanstvo zaznamená přítomnost nového hosta, jenž si zvolil odpudivou masku – vzal na sebe podobu Červené smrti. Princ Prospero zrudne hněvem a káže chopit se přítomného ve zrůdné masce a strhnout mu ji. Vychrtlý muž v masce však vzbuzuje svým ledovým klidem a pomalou chůzí posvátnou bázeň a nikdo se neodváží vztáhnout na něj ruku. Princ tasí dýku a spěchá k postavě, jež je otočena zády k němu. V momentě se nezvaný host otočí a princ klesá mrtev k zemi. Každému v sále je jasné, že Červená smrt si přišla pro své poddané. Nikdo neunikne.\nČesky či slovensky vyšla povídka v následujících sbírkách nebo antologiích:\n\nPod názvem Maska červené smrti:\n\nPod názvem Maska rudé smrti:\n\nPod názvem Maska Rudé smrti:\n\nPod názvem Maska Červenej smrti:\n\nFilm\n\nHudba\n\n"}
{"id": "254848", "url": "https://cs.wikipedia.org/wiki?curid=254848", "title": "Starý Falkenburk", "text": "Starý Falkenburk\n\nStarý Falkenburk (též \"Falkenberk\") je zřícenina hradu na vrchu Sokol v Lužických horách, v katastrálním území Heřmanice v Podještědí města Jablonné v Podještědí v okrese Liberec. Hrad byl pravděpodobně založen na počátku patnáctého století a ještě před jeho polovinou zanikl. Dochovaly se z něj drobné relikty zdí. Jeho zbytky jsou chráněny jako kulturní památka České republiky.\n\nZakladatel hradu je nejasný. Podle Augusta Sedláčka jej na počátku patnáctého století založili Berkové z Dubé, kterým patřily blízké Heřmanice, Kněžice a Petrovice. Možnými zakladateli mohli být přibližně ve stejné době také Vartenberkové. První písemná zmínka o hradu pochází až z roku 1415, kdy se objevil v přídomku Alberta z Donína, který se tehdy označoval jako pán na Falkenburku. Po jeho smrti v roce 1419 hrad zdědil jeho syn Jindřich z Donína, kterému patřilo také grabštejnské panství.\n\nBěhem husitských válek stál Jindřich z Donína na katolické straně. Husitský hejtman Boček z Poděbrad proto roku 1424 plenil grabštejnské panství, ale Falkenburku se vyhnul. Hrad v té době sice patřil Jindřichu z Donína, ale sídlili na něm jacísi Kusíkové, kteří nejspíše plánovali hrad přenechat husitům. Dne 24. července 1424 se proto konal sněm hornolužických stavů, kteří si poté hrad od Kusíků pronajali a umístili na něj posádku padesáti střelců pod vedením hejtmana Baltazara Wuntsche.\n\nPo smrti Jindřich z Donína hrad získal po vleklých dědických sporech jeho příbuzný Bernart z Donína. Mezitím se však pánem hradu stal neznámým způsobem husitský hejtman Jan Kolúch z Vesce, který z hradu podnikal výpravy do okolí Žitavy. Žitavští se proto na počátku roku 1431 dohodli se Zhořelcem na dobytí hradu, ale ještě než stihli zorganizovat vojenskou výpravu, hrad z neznámých důvodů vyhořel. Podle Tomáše Durdíka a Rudolfa Anděla jej vypálily lužické oddíly.\n\nJan Kolúch nechal hrad do konce roku 1431 opravit. Na konci husitských válek odmítl poslušnost králi Zikmundovi, a král proto Lužičanům nařídil, aby Falkenburk dobyli. Nežli Lužičané uspořádali novou výpravu, hrad znovu vyhořel. Tomáš Durdík uvádí, že poškozený hrad byl navíc pobořen. Podle Augusta Seldáčka hrad po Janu Kolúchovi převzal Mikuláš Sokol z Lamberka, který hrad odkázal svým dcerám. Jedna z nich se provdala za Děpolta z Rýzmburka, který později o hrad vedl spor s Venčem z Donína. Král Ladislav Pohrobek Venčovi roku 1454 potvrdil práva k pobořenému Falkenburku. Hrad byl znovu jako pustý zmíněn ještě roku 1514.\n\nV šestnáctém století byl na okraji Jablonného v Podještědí postaven zámek Nový Falkenburk. Od té doby se začal původní hrad Falkenburk označovat Starý Falkenburk.\n\nZ jednodílného hradu s oválným půdorysem se dochovaly pozůstatky zemního opevnění a drobné zbytky zdiva poškozené novověkými úpravami. Staveniště chránil okružní příkop, před kterým se nachází val. Vlastní hrad byl opevněn obvodovou hradbou, ze které zůstaly jen fragmenty. Ve východní části hradu stávala rozměrná čtverhranná budova, zatímco na západní straně se nachází prohlubeň, která může být pozůstatkem cisterny.\n\nPříkop byl částečně vylámaný ve skále a dochované široké dno vzniklo jeho částečným zasypáním. Novodobá přístupová cesta je proražena valem na dno příkopu, po kterém stoupá a obchází celý hrad směrem k severovýchodu, kde ústí na plochu hradního jádra.\n\n\n"}
{"id": "254851", "url": "https://cs.wikipedia.org/wiki?curid=254851", "title": "Vrstva (geologie)", "text": "Vrstva (geologie)\n\nVrstva je odborný termín z geologie, kterým se označuje deskovité těleso tvořené horninou či ledem, jenž je přibližně v horizontální poloze vůči nadložní a spodní vrstvě. Při pohledu na několik vrstev je možno mezi nimi lépe či hůře rozlišit přechod, kde dochází ke změně v jejich složení. Sled vrstev se nazývá souvrství.\n\nVrstvy mohou být tvořeny jak sedimentárními horninami, tak i metamorfními a magmatickými.\n\nU sedimentárních vrstev je možné na jejich základě určovat stáří hornin, jelikož jejich vznik je spojen s pravidlem superpozice, kdy starší vrstvy jsou hlouběji a mladší jsou nad nimi. V některých případech se stává, že díky erozi během ukládání jsou některé vrstvy odneseny a později překryty novými, což vytváří časovou mezeru ve vrstvách. V takovém případě se hovoří o hyátu.\n\nKaždá vrstva je obecně jedna z mnoha paralelních vrstev, které leží jedna na druhé, uloženy přírodními silami. Mohou se šířit přes stovky čtverečních kilometrů povrchu Země. Vrstvy je možno obvykle sledovat jako pásy různě zbarveného nebo strukturovaného materiálu odkrytého na útesech, silničních stavbách, lomech a na březích řek. Jednotlivé pásy se mohou lišit ve tloušťce od několika milimetrů po několik kilometrů nebo víc. Každý pás reprezentuje specifický způsob usazování: říční naplavenina, plážový písek, uhelná bažina, písečná duna, lávové koryto, atd.\n\nVěda zabývající se vrstvami a zvrstvením se nazývá stratigrafie. Vrstvy jsou základní stavební jednotkou.\n\nVrstvy hornin představují geologické záznamy o podmínkách, které panovaly v době jejich vzniku. Vrstvy a souvrství bývají pojmenovány podle geografických objektů (město, region, pohoří, např. lunzské vrstvy), kde byly poprvé popsány, nebo podle charakteristické litologie – hornin, které je tvoří (např. menilitové vrstvy).\n\nMocností vrstvy je kolmá vzdálenost mezi spodní a vrchní částí vrstvy. Pro různě mocné vrstvy se používají zvláštní názvy:\n"}
{"id": "254861", "url": "https://cs.wikipedia.org/wiki?curid=254861", "title": "Korál", "text": "Korál\n\nKorál je označení pro některé mořské žahavce z třídy korálnatci (Anthozoa). Je pro ně typické potlačení metageneze, což znamená, že zůstávají ve stádiu polypa. Všech asi 6 000 druhů žije přisedle v mořích, obvykle v koloniích. Mezi korály patří známí původci korálových útesů v tropických mořích, kteří vylučují uhličitan vápenatý pro tvorbu svých tvrdých vnějších schránek. Během milionů let se tyto schránky vrství a někdy vytvoří i ostrov. Na budování korálů se podílejí zejména šestičetní koráli ze skupiny Hexacoralia, kromě nich ale také dírkonošci, měkkýši, řasy (zejména vápencem inkrustované ruduchy).\n\nJedna „větev“ korálu není oproti všeobecnému pohledu jen jeden jedinec, ale miliony geneticky identických polypů. Rozlišují se živočišní koráli (stromově se větvící), jakožto organismy skryté uvnitř korálové trubičky a např. pomocí vějířků filtrujících vodu na jedné straně, a rostlinné stromatolity, které nejsou nijak skryté, ale žijí na povrchu svých vlastních minerálních výměšků, tvořící tak naopak kulovité kolonie. Koráli se dělí na Tvrdé a Měkké, u Tvrdých korálů se dělí ještě na SPS (Small Polyped Stony) a LPS (Large Polyped Stony).\n\nI když se mohou koráli živit planktonem, většinu jejich potravy jim obstarávají symbiotické řasy, zooxantely. Proto koráli většinou rostou v slunných mořích (do 60 m), aby zajistili dostatek světla pro řasy. Někdy je však možné najít zvláštní korály bez endosymbiontů i v hloubce 3 000 m a dokonce i na arktických Aleutách. Korály s endosymbionty označujeme jako hermatypické, bez nich jako ahermatypické. Ahermatypičtí koráli se musí uživit samostatně, mohou ale pronikat do jiných míst než hermatipičtí.\n\nSymbionty korálů jsou obrněnky, které mohou tvořit až tři čtvrtiny biomasy korálu. Od svého endosymbionta získávají koráli až 90 % organických látek, díky čemuž se mohou bohatá korálová společenstva tvořit i v živinami chudých tropických vodách.\n\nOdumírání obrněnek je příčinou jevu známého jako bělení korálů, které se projevuje zbělením korálu. Korál bez endosymbiontů je výrazně oslaben, neroste a hrozí nebezpečí jeho úhynu, což má za následek destrukci celého útesu. Obrněnky odumírají nejčastěji z důvodu zvýšení teploty vody, znečištění či infekce patogenem.\nTvrdé vnější schránky některých druhů korálů různých odstínů typické červené barvy se již od pravěku využívaly jako oblíbený šperkařský materiál, a to jak k výrobě jednotlivých částí náhrdelníků (z toho český výraz \"korál\", \"korálek\"), tak k výzdobě předmětů z jiných materiálů (především kovových) vykládáním.\n\nSchránka korálů je z velké části tvořena organickými sloučeninami vápníku a dalšími stopovými minerály. Odumřelé korály se proto po rozemletí a silném čištění používají v kvalitních doplňcích stravy, ve formě prášku, prášku v kapslích nebo v tabletách. V USA je používají například velké firmy Nutrina či Swanson Health Products, v Evropě je to například Vitaking.\n\n\n"}
{"id": "254862", "url": "https://cs.wikipedia.org/wiki?curid=254862", "title": "Jamato (provincie)", "text": "Jamato (provincie)\n\nProvincie Jamato (: 大和国; \"Jamato no kuni\") byla stará japonská provincie ležící v regionu Kansai na ostrově Honšú. Sousedila s provinciemi Kii, Ise, Iga, Jamaširo a Kawači. Na jejím území se dnes rozkládá prefektura Nara.\n\nProtože se císařský dvůr dostal k moci právě v této oblasti, je někdy celé Japonsko označováno jako \"Velké Jamato\".\n\nBěhem druhé světové války byla největší bitevní loď světa podle této provincie pojmenována Jamato.\n"}
{"id": "254869", "url": "https://cs.wikipedia.org/wiki?curid=254869", "title": "Pablo Goberville", "text": "Pablo Goberville\n\nPablo Alejandro Goberville (* 5. března 1971, Argentina) je argentinský fotbalista, obránce, který hrál v české Gambrinus lize.\n\nDo svého týmu si ho jako zajímavou posilu přivedlo vedení týmu FC Slovan Liberec. Na testech uspěl a tak se od něj hodně očekávalo. Odehrál však jeden jediný zápas a po sezoně odešel. V Česku už pak nikdy nehrál.\n\n\n"}
{"id": "254873", "url": "https://cs.wikipedia.org/wiki?curid=254873", "title": "Juan Manuel Sara", "text": "Juan Manuel Sara\n\nJuan Manuel Sara (*13. října 1976, Buenos Aires, Argentina) je argentinský fotbalista, který nastupoval v české Gambrinus lize v sezóně 1998-1999.\n\nSara potvrzoval to, že koncem devadesátých let byl o argentinské fotbalisty velký zájem, dohromady jich přišlo pět. Až na Liuniho se však žádný z nich příliš nechytil a Sara nebyl výjimkou. Do týmu si ho přivedl FC Hradec Králové, Sara ale odehrál pouze sedm utkání a ze Hradce po sezoně odešel. V Česku už poté nehrál.\n"}
{"id": "254874", "url": "https://cs.wikipedia.org/wiki?curid=254874", "title": "Jaromír Talíř", "text": "Jaromír Talíř\n\nJaromír Talíř (* 9. srpna 1950 Český Krumlov) je český politik, v letech 1996 až 1998 ministr kultury ČR ve druhé vládě Václava Klause, v letech 1996 až 2006 byl poslancem Parlamentu ČR, v letech 2006 až 2010 působil jako první náměstek a řadový náměstek ministra kultury. Od roku 1990 je členem KDU-ČSL.\n\nV roce 1969 vystudoval Střední průmyslovou školu elektrotechnickou v Českých Budějovicích, následně ČVUT v Praze. V letech 1982–1984 následovalo postgraduální studium v Brně. V letech 1974–1990 pracoval jako projektant, vedoucí výpočetního střediska a v roce 1990 i náměstek podniku Stavoprojekt České Budějovice.\n\nJe ženatý, v roce 1974 si vzal ženu Zdeňku. Má čtyři děti, syna Martina (* 1975), Jaromíra (* 1976), dceru Zdeňku (* 1978) a syna Ondřeje (* 1996). Jako své záliby uvádí literaturu a hudbu (zejména spirituály). Jeho oblíbení autoři jsou např. Antoine de Saint-Exupéry či Graham Greene.\n\nV letech 1990–1994 byl prvním primátorem Českých Budějovic. V komunálních volbách na podzim 1994 byl opětovně zvolen do zastupitelstva Českých Budějovic za KDU-ČSL. V roce 1995 se pak stal i členem městské rady, ale již v listopadu 1995 na post radního rezignoval kvůli výkonu funkce náměstka ministra kultury, přičemž již předtím jej někteří radní chtěli odvolat pro nízkou docházku. Mandát českobudějovického zastupitele obhájil v komunálních volbách 1998, komunálních volbách 2002 a komunálních volbách 2006. V komunálních volbách 2010 znovu kandidoval, ale zvolen nebyl.\n\nOd poloviny 90. let zastával politické funkce na centrální vládní a parlamentní úrovni. V roce 1995 se stal náměstkem ministra kultury a od 4. července 1996 do 2. ledna 1998 pak zastával post Ministr kultury ČR v druhé vládě Václava Klause.\n\nVe volbách v roce 1996 byl zvolen do poslanecké sněmovny za KDU-ČSL (volební obvod Jihočeský kraj). Mandát obhájil ve volbách v roce 1998 a volbách v roce 2002 a ve sněmovně setrval do voleb v roce 2006. V roce 1998 byl členem sněmovního výboru pro veřejnou správu, regionální rozvoj a životní prostředí. V letech 1998–2002 působil jako místopředseda a v letech 2002–2006 řadový člen výboru pro vědu, vzdělání, kulturu, mládež a tělovýchovu. Dále byl v letech 2002–2006 členem sněmovního volebního výboru a organizačního výboru. V období let 1998–2002 zastával funkci místopředsedy poslaneckého klubu KDU-ČSL, od roku 2002 do roku 2006 byl předsedou poslaneckého klubu KDU-ČSL.\n\nNa sjezdu KDU-ČSL v listopadu 2003 byl jedním z kandidátů na post předsedy strany. Post ale nakonec získal Miroslav Kalousek a Talíř se nestal ani místopředsedou. V KDU-ČSL se angažoval i po jejím neúspěchu v sněmovních volbách roku 2010, kdy ztratila zastoupení v dolní komoře parlamentu. Uvádí se tehdy jako krajský šéf strany v jižních Čechách.\n\nV senátních volbách roku 2012 kandidoval za senátní obvod č. 14 - České Budějovice do horní komory parlamentu. Získal 7 % hlasů a nepostoupil do 2. kola. Naopak uspěl v paralelně konaných krajských volbách roku 2012 a stal se zastupitelem KDU-ČSL v Jihočeském kraji. Ve volbách v roce 2016 tento post obhájil (na kandidátce byl na 9. místě, ale vlivem preferenčních hlasů skončil třetí).\n\nV komunálních volbách v roce 2014 byl po čtyřleté pauze opět zvolen za KDU-ČSL zastupitelem Českých Budějovic. Původně byl na kandidátce na 10. místě, ale vlivem preferenčních hlasů skončil druhý (strana přitom ve městě získala tři mandáty). V listopadu 2014 se navíc stal náměstkem primátora pro kulturu, památkovou péči, cestovní ruch a Jihočeské divadlo.\n\n"}
{"id": "254875", "url": "https://cs.wikipedia.org/wiki?curid=254875", "title": "Andrej Ljubčenko", "text": "Andrej Ljubčenko\n\nAndrej Vladimirovič Ljubčenko (* 13. července 1963) je bývalý sovětský a běloruský fotbalový brankář, který působil v běloruské a české lize.\n\nCelou jednu dekádu byl stálicí v brance klubu KIM Vitebsk, nejvyšší soutěž si prve zahrál v Mohylevě v ročníku 1992.\n\nJako novou zajímavou posilu si ho vyhlédlo vedení uherskohradišťského fotbalového týmu. Postupně s úspěšným týmem vyhrál Moravskoslezskou fotbalovou ligu 1993/94 a druhou ligu 1994/95. V sezóně 1995/96 odchytal 13 prvoligových utkání. Po sezoně, kdy Uherské Hradiště sestoupilo, se vrátil zpět do Běloruska.\n\nV běloruské lize absolvoval 95 zápasů.\n\n"}
{"id": "254878", "url": "https://cs.wikipedia.org/wiki?curid=254878", "title": "Uladzimir Putraš", "text": "Uladzimir Putraš\n\nUladzimir Scjapanavič Putraš (bělorusky Уладзімір Сцяпанавіч Путраш, rusky Владимир Степанович Путраш (Vladimir Stěpanovič Putraš); * 4. dubna 1970 Dobruš) je bývalý sovětský a běloruský fotbalový útočník. Připsal si 2 reprezentační starty za Bělorusko. Po skončení hráčské kariéry se stal trenérem.\n\nS fotbalem začínal v Minsku (DJuSŠ Trudovye rezervy Minsk), hrál také ve Stolbcy. V ročníku 1990 byl krátce v Dinamu Minsk, hrál však pouze za B-mužstvo. Nejvyšší soutěž si zahrál v Bělorusku, v České republice a v Kazachstánu. Působil také v Rusku.\nZa Belšynu Babrujsk nastoupil k oběma utkáním 1. kola předposledního ročníku Poháru vítězů pohárů proti pozdějšímu semifinalistovi soutěže Lokomotivu Moskva. V prvním utkání v Bělorusku odehrál 63 minuty (prohra 1:2), v moskevské odvetě odehrál první poločas (prohra 0:3).\nZa běloruskou reprezentaci nastoupil ve dvou přátelských zápasech. Debutoval 31. července 1996 v Minsku proti Litvě (nerozhodně 2:2), derniéru měl 20. srpna téhož roku v německém Fürthu proti Spojeným arabským emirátům (prohra 0:1).\n\n\n"}
{"id": "254883", "url": "https://cs.wikipedia.org/wiki?curid=254883", "title": "Nedim Hiroš", "text": "Nedim Hiroš\n\nNedim Hiroš (* 29. září 1984, Sarajevo) je bosenský fotbalista, který nastupoval v české Gambrinus lize.\n\nNedima si jako posilu do zálohy přivedla Příbram. Hiroš se v týmu udržel celkem dvě sezony, nastoupil však pouze k sedmi zápasům a v létě 2006 z Příbrami odešel. Poté už v české lize nenastoupil.\n\n"}
{"id": "254884", "url": "https://cs.wikipedia.org/wiki?curid=254884", "title": "Catalão", "text": "Catalão\n\nCatalão je město v Brazílii, ve státu Goiás. Město má 74 400 obyvatel (údaj z roku 2007) a rozkládá se na 3 777 km².\n"}
{"id": "254891", "url": "https://cs.wikipedia.org/wiki?curid=254891", "title": "Polokoule", "text": "Polokoule\n\nPolokoule nebo také hemisféra je prostorový geometrický útvar vytvořený rozdělením koule řezem rovinou vedenou jejím středem na dvě stejné poloviny.\nJedná se tak o kulovou úseč, jejíž výška je rovna jejímu poloměru.\n\nPojem polokoule se velmi často používá v geografii, kde se rozděluje Země na severní a jižní dle rovníku a případně na západní a východní dle nultého poledníku. V podobném smyslu se používá dělení i u jiných planet či dalších útvarů.\n\n\n"}
{"id": "254894", "url": "https://cs.wikipedia.org/wiki?curid=254894", "title": "2010: Druhá vesmírná odysea (film)", "text": "2010: Druhá vesmírná odysea (film)\n\n2010: Druhá vesmírná odysea (v originále 2010: The Year We Make Contact, alternativní název: 2010: Rok prvního kontaktu) je americký sci-fi film, natočený v roce 1984 podle knihy Arthura C. Clarka \"\". Děj filmu se od knihy v některých bodech odlišuje.\n\nS natáčením filmu začal režisér Peter Hyams ihned po vydání knihy. Oproti 14 let starému využil novou nahrávací a počítačovou techniku, záběrů z vyslané sondy Voyager a s Clarkovým domem na Sri Lance si zřídil přímou počítačovou linku. Náklady na film dosáhly 20 milionů dolarů. Film byl označován jako technicky dokonalejší, než první film z této série, ale neponechával tolik na představivosti diváka. Ve filmu si zahrál jednu z rolí sovětského kosmonauta český herec Jan Tříska. V nenápadné roli muže, krmícího holuby, se objevil i Clarke. \n\nV úvodu filmu jsou stručně shrnuta fakta z předchozího dílu. Poté se setkává doktor Heywood Floyd se sovětským vědcem Moisevitchem. Oba vědí, že jejich vlády připravují misi na záchranu lodi Discovery. Sověti mají před Američany velký náskok, ale nevyznají se v systémech lodi a měli by problém s opětovným uvedením počítače HAL-9000 do chodu. Proto navrhuje Moisevitch společnou misi. Jenže obě země jsou vzhledem ke krizi ve Střední Americe v napjaté situaci a taková mise samozřejmě nevyhovuje žádné z vlád.\n\nObě strany se nakonec dohodnou, a tak je k Jupiteru vyslána sovětská loď Leonov s třemi americkými astronauty. Cestou je doktor Floyd probuzen předčasně z hibernace, když se posádce Leonova podaří na Jupiterově měsíci Europě zaznamenat známky chlorofylu. K měsíci je vyslána sonda, ale zničí ji neznámý energetický výboj.\n\nKdyž se loď úspěšně dostane k Jupiteru, nalezne Discovery nepoškozenou a americká posádka započne s jejím opětovným uvedením do chodu. Velitelka sovětské lodi Tanya Kirbuk se rozhodne prozkoumat monolit, ale když se k němu přiblíží průzkumná loď s lidskou posádkou, je zničena. Mezitím se konflikt mezi Amerikou a Sovětským svazem přiostří; poté, co sovětská družice sestřelí jinou americkou je vyhlášen válečný stav. Protože je nařízeno, aby občané SSSR opustili území USA a Američané opustili sovětská teritoria, dochází i k rozdělení posádky Leonova. Američtí astronauti musí odejít do Discovery a až na výjimky je zakázán jejich návrat.\n\nKdyž doktor Floyd kontroluje loď, zjeví se mu Dave Bowman a varuje ho, že musejí do dvou dnů odletět. Na to však nemají dostatek paliva. Floydovi se podaří Kirbukovou přesvědčit, aby spojili obě lodě a použili Discovery jako pomocnou raketu. Mezitím zmizí monolit a na povrchu Jupitera se vytvoří zvláštní skvrna.\n\nPlán vyjde a Leonovi se podaří odletět včas, během odletu pozorují skvrnu, která je složená z monolitů a nasává hmotu z Jupitera. Planeta se stane nestabilní a zhroutí se a stane se z ní nové slunce. Země přijme z Discovery zprávu \"„Všechny tyto světy jsou vaše, až na Europu. Nepokoušejte se tam přistát. Sdílejte je spolu. Sdílejte je v míru.“\" Celá posádka se bezpečně vrátí na Zem a konflikt mezi USA a Sovětským Svazem je urovnán.\n"}
{"id": "254898", "url": "https://cs.wikipedia.org/wiki?curid=254898", "title": "Holín (Bojanov)", "text": "Holín (Bojanov)\n\nHolín je malá vesnička na Chrudimsku, rozkládající se na okraji Železných hor. Základní strukturu tvoří 17 domů. Z hlediska veřejné správy spadá pod městys Bojanov.\n\nHolín leží v katastrálním území Kovářov u Seče.\n\nVe vesničce k únoru 2019 žije 23 stálých občanů žijících v 6 domech, z toho 5 důchodců, 5 dětí předškolního věku, 1 školák, 2 vysokoškoláci a 10 ekonomicky aktivních obyvatel středního věku.\n\nJednotlivé domy mají čísla popisná od 1 do 25, většina však již neexistuje.\n\nV Holíně se nepravidelně vyskytuje i kolem 40 lidí, a to především o víkendech nebo svátcích, kdy zde svůj volný čas tráví obyvatelé z Prahy a blízkého okolí či z krajského města Pardubice. Nejsou zde tedy hlášeni trvale, avšak mají tu své rekreační zařízení – chalupy (koupené či získané dědictvím) a jsou nedílnou součástí tohoto místa.\n\nV jedné ze dvou ulic směrem do Nových Lhotic se po levé straně na soukromém pozemku u domu č.p. 17 nachází Socha Nejsvětější Trojice.\n\nNa sádkách, Jalovčina, Dolánka, V Březinách. \n\nRybník \"Višňák\", potok Zlatník.\n\nHolínské lesy nejsou nikterak hluboké, pomáhají utvářet typické a příjemné prostředí jedinečné okolní krajiny Železných hor. Dle geografických podmínek by skladba zdejších lesů měla vykazovat především smíšený typ, tj. listnaté s jehličnatými lesy. Platí to ale jen do jisté míry, převažují totiž jehličnaté monokultury, především smrkové. A ty jsou v posledních letech ničeny lýkožroutem smrkovým (kůrovcem).\n\nPotravu a úkryt zde nalézá mnohá divoká zvěř - srnčí, prase, králík, liška, z ptáků je možné se setkat se strakapoudem, poštolkou, kánětem a dalšími.\n\nBohatství lesních plodů bylo negativně ovlivněno ve 2. pol. 20. století znečištěním z nedaleké prachovické cementárny. Po výrazně zlepšené technologii zachycování nečistost ze spalování se lesní plody a byliny úspešně zotavují.\n\nVeřejný prostor je vymezen především ploty a místními komunikacemi, avšak není nijak zvlášť omezen. Hlavním místem pro setkávání místních je zdejší náves, kde se v letních měsících koná \"Buřtoopékání\", které si organizují sami obyvatelé. Na přelomu nového a starého roku je zde pořádán slavnostní novoroční ohňostroj s přípitkem, kdy jsou na místo svezeny autobusem i obyvatelé ostatních částí městyse Bojanov. \n\nPokud jsou příznivé meteorologické podmínky sportem číslo jedna je běžecké lyžování, které je možno provozovat na velkých polních lánech zasypaných sněhem či na lesních cestách. Dále se zde vyskytují dobré předpoklady (na všechny světové strany) spustit se na sáňkách, bobech či lopatách z kopce dolů. Snem každého malého kluka je postavit si ve sněhu bunkr, a v Holíně je to opravdu možné, pravidělně se totiž nafouká vysoká sněhová závěj na svahu z pole podél cesty směrem na Nové Lhotice. Ukázat své řidičské schopnosti, neboli trochu si zadriftovat na sněhu se svým čtyřkolovým miláčkem, je možné na místní návsi, kde lítá sníh od zabírajích kol až do oken okolních obydlí. \n\nZimních radovánek je zde možno si vyzkoušet opravdu mnoho, avšak v poslední době se zde rozvíjí další \"zimní sport\", který je spojený především s technologickým pokrokem doby, a to frézování sněhu ze svého vjezdu na sousedovu zahradu a ještě dál, nejlépe až do sousedního dvora. To však vyžaduje kvalitní technické parametry své lopaty, nutnou dávku dobré nálady a připravenost, neboť začít sněžit může opravdu kdykoliv. \n\nVesnička sdílí přímé sousedství s Kovářovem, odkud se také do ní můžeme dostat autem ze silnice II. třídy číslo 340 směrem od Chrudimi v pravotočivé zatáčce odbočkou vlevo anebo v opačném směru od Seče v levotočivé zatáčce vpravo. Odbočka je označena dopravními značkami „Holín 0,5“.\n"}
{"id": "254901", "url": "https://cs.wikipedia.org/wiki?curid=254901", "title": "Experiment (album)", "text": "Experiment (album)\n\nExperiment je třetí album slovenské skupiny PEHA z roku 2003.\n\nNa albu se nachází celkem 11 písní. Autory hudby jsou Katarína Knechtová, Karol Sivák a Juraj Ondko, texty napsali Vlado Krausz, Rasťo Kopina a Tomi Hricišák. Skupina se tímto albem značně přiblížila k popu, skladby \"Naoko spím\" a \"Slnečná balada\" mají díky producentovi Randymu výrazně elektronický zvuk. Jeho zásluhou vznikl k singlu \"Naoko spím\" i taneční remix. Právě tato píseň se stala podle žebříčku Grand Prix slovenskou skladbou roku 2003 a byl k ní na silnicích v podhůří Vysokých Tater natočen videoklip.\n\n"}
{"id": "254904", "url": "https://cs.wikipedia.org/wiki?curid=254904", "title": "Gregg Valentino", "text": "Gregg Valentino\n\nGregg Valentino (* 5. srpna 1960, Bronx, New York) je kontroverzní italsko-americký kulturista, který je znám tím, že má největší paže na světě vyhnané dopingem. Nyní žije v Yorktownu, New York.\n\nJiž v mládí byl velmi aktivní kulturista, nikdy však nebyl spokojen se svojí velikostí. Po 23 letech naturálního tréninku (tj. bez dopingu) se uchýlil k anabolikám jako jsou propionáty testosteronu, Boldenon a jiné, aby podnítil své svalstvo k růstu. Někteří odborníci tvrdí, že Valentino trpí svalovou dysmorfií.\n\nValentino byl v roce 2005 v dokumentu „The Man Whose Arms Exploded“ (Muž, jehož paže explodovaly), pojednávající o účinku anabolických steroidů. V tomto dokumentu vzpomíná na zneužívání steroidů a také jak nebral ohledy na možnost infekce. Následně dostal velmi vážnou infekci do levého bicepsu. Po neúspěšném vlastním pokusu o vymáčknutí krevní sraženiny (hematom), používá tu samou injekci a vyndavá „dvě sklenice krve a hnisu“ a vyhledává lékařskou pohotovost. Jeho paži se podaří zachránit za cenu významné redukce velikosti a tvaru bicepsu.\n\nValentino se také přiznává k tomu, že byl drogový dealer, kdy postupně dealoval tvrdší drogy. Nakonec jej zatkli a na rok uvěznili.\nMnoho pozorovatelů kulturistiky soudí, že Valentino hodně zneužíval Synthol (který také prodával na svém webu),\n\nValentino také popírá, že by přijal peníze za natočenou reportáž.\n\n"}
{"id": "254907", "url": "https://cs.wikipedia.org/wiki?curid=254907", "title": "Faksimile", "text": "Faksimile\n\nFaksimile (z latinského \"fac simile\" = čiň podobně) je velice přesné napodobení originálu, většinou starých tisků nebo rukopisů. Kopie bývá často od původního dokumentu těžko rozlišitelná. Ze slova \"faksimile\" pochází také název technického zařízení pro přenos obrazových dokumentů přes telefonní linky – fax.\n\nV oblasti nakladatelství se používá termín „facsimile edition“ pro nové vydání, většinou klasických knih, ve stejném provedení, jako měl původní výtisk, a to včetně typu písma a rozvržení stran.\n\nV současné době se faksimile používají převážně k výstavním účelům. Návštěvník expozice si pak může prohlédnout ručně psaný a případně i iluminovaný kodex nebo listinu, zatímco originál je bezpečně uložen v trezoru. Na rozdíl od fotografické reprodukce se faksimile může v nepatrných detailech od originálu lišit, ovšem jeho autenticita je nesrovnatelně vyšší. Tvůrci faksimilií používají pergamen nebo ruční papír, historické barvy a inkousty, a to takovým způsobem, aby se co nejvíce přiblížili originálu.\n\nTištěná faksimile slouží také k výukovým nebo sběratelským účelům.\n\nObor dějiny kartografie chápe pojem faksimile jako novodobé výtisky starých map (vytvořených v minulosti) pomocí moderních technologií. Využívají se k účelům studijním i komerčním. Rozlišují se:\n\n\n"}
{"id": "254909", "url": "https://cs.wikipedia.org/wiki?curid=254909", "title": "Válka světů", "text": "Válka světů\n\nVálka světů je vědeckofantastický román Herberta George Wellse z roku 1898, jenž popisuje invazi mimozemšťanů z Marsu do Anglie. Je to jedna z prvních knih popisujících mimozemšťanskou invazi na Zemi. Několikrát byl podle ní natočen film.\n\nČesky román vydalo mj. nakladatelství Levné Knihy KMa, v jejich vydání vyšel společně s dalším Wellsovým dílem \"Neviditelný\".\n\nPříběh je zasazen do období konce 19. století. Začíná pozváním bezejmenného vypravěče do observatoře v Ottershaw známým astronomem Ogilvym. Tam je svědkem exploze na povrchu Marsu, jedné z mnoha, jež vzbudily pozornost vědců. Po nějaké nespecifikované době je spatřen dopad „meteoritu“ poblíž Horsellu u Londýna. Vypravěčův dům je v blízkosti, a tak se dostane k místu dopadu jako jeden z prvních. Zjistí, že objekt, jenž dopadl, je válcovitá kosmická loď z Marsu. Objekt se otevře a pozorovatelé uvidí velkého Marťana s chapadly, jak vztyčuje zvláštní stroj v impaktním kráteru. Lidská delegace k němu zkusí přijít s bílou vlajkou příměří, ale je spálena „žhavým paprskem“, který se podobá laseru.\n\nPo útoku bere vypravěč svou ženu do Leatherheadu k příbuzným, dokud nebudou Marťané zneškodněni. Pak se vrací domů a uvidí, co Marťané v kráteru stavěli: vysoké třínohé bojové stroje vyzbrojené paprskometem a chemickou zbraní, černým kouřem. Tyto stroje rozdrtily jakýkoliv odpor lidských armád, jež se rozmístily kolem kráteru, a zaútočily na okolní sídla. Vypravěč potká ustupujícího dělostřelce, který mu řekne, že další válec přistál mezi Wokingem a Leatherheadem, čímž oddělil vypravěče od jeho ženy. Oba muži se spolu pokoušejí utéct, ale jsou rozděleni během útoku na Shepperton.\n\nDalší válce zatím dál přistávaly v Anglii, což vedlo k zoufalé evakuaci Londýna. Mezi prchajícím davem je i vypravěčův bratr, který se během útěku potkal s manželkou a mladší sestrou muže jménem Elphinstone a stal se jejich ochráncem. Nakonec se všichni tři zachrání, když odplují na lodi přes kanál La Manche. Marťanské stroje i přes své vítězství nebyly neporazitelné, jeden byl zničen dělostřelectvem během bitvy o Shepperton a válečná loď \"Thunderchild\" dokáže rozdrtit dva další v zátoce Tillingham, než je sama potopena. Přesto je veškerý organizovaný odpor potlačen a Marťané mají v držení velkou část jižní Anglie.\n\nVypravěč je uvězněn v napůl zbořeném domě a pozoruje jeden z válců, jenž dopadl později. Tajně zblízka sleduje Marťany a uvidí, jak využívají chycené lidi pro přímou krevní transfuzi. Je s ním i vikář, jehož rozum i pohnutky byly zničeny traumatem z útoku a jehož nerozumné chování způsobí, že ho chytí Marťané. Vypravěč se jen stěží vyhýbá stejnému osudu, ale Marťané nakonec odejdou, aniž by ho našli. Vypravěč pak jde do prázdných ulic Londýna, kde zjistí, že Marťané náhle podlehli chorobným pozemským bakteriím. Nakonec se neočekávaně setkává se svojí ženou.\n\n\n\n\n"}
{"id": "254918", "url": "https://cs.wikipedia.org/wiki?curid=254918", "title": "Kladistika", "text": "Kladistika\n\nKladistika je způsob klasifikace organismů, která je řadí v pořadí podle jejich větvení v evolučním stromu a nikoliv podle jejich morfologické podobnosti. Slovo kladistika je odvozeno od starého řeckého slova \"κλάδος, klados\" („větev“). Kladistická klasifikace (fylogenetická klasifikace) je tedy založena na principech odrážejících příbuznost organismů a jejich skupin.\n\nVýsledkem kladistické analýzy jsou stromy nazývané kladogramy a jednotlivé klady (clades) v nich.\n"}
{"id": "254921", "url": "https://cs.wikipedia.org/wiki?curid=254921", "title": "Kawači (provincie)", "text": "Kawači (provincie)\n\nProvincie Kawači (: 河内国; \"Kawači no kuni\") byla stará japonská provincie ležící v regionu Kansai na ostrově Honšú. Sousedila s provinciemi Kii, Jamato, Jamaširo, Seccu a Izumi. Na jejím území se dnes rozkládá jihovýchodní část prefektury Ósaka.\n\nJejí staré hlavní město zřejmě leželo v blízkosti dnešního města Fudžiidera. Kawači byla relativně malá provincie. Během období Edo jí vládl hatamoto nebo byla řízena přímo z Ósackého hradu.\n"}
{"id": "254925", "url": "https://cs.wikipedia.org/wiki?curid=254925", "title": "Klika (rukojeť k otevírání)", "text": "Klika (rukojeť k otevírání)\n\nKlika je rukojeť k otevírání a zavírání dveří, oken a dalších jim podobných záklopných mechanismů. Pracuje na jednoduchém principu, podobném kolu na hřídeli, kde moment síly vyvinutý (obvykle lidskou rukou) na kliku otáčí mechanismem dveřního či okenního zámku apod.\n\nU starších konstrukcí nasazených zámků, jaké se dodnes někde vyskytují na půdách, ve sklepích a v hospodářských zařízeních, je závora zámku pevně spojena s klikou, takže se při stisknutí kliky zvedne ze zubu na zárubni dveří. Novější a průmyslové kliky pro dveře se zadlabaným zámkem jsou spojeny čtyřhranem, který prochází otočným ořechem s pákou, jež posouvá západku („střelku“) zámku. Aby klika vlastní vahou nepadala dolů, je otočný ořech v zámku podpírán spirálovou pružinou.\nMísto běžné pákové kliky se někdy používaly i otočné kliky, například oválné nebo se dvěma krátkými raménky. U vstupních dveří domu i bytu se vnější klika často nahrazuje pevným knoflíkem, takže se dveře dají otevřít pouze klíčem. Místo kliky se v USA, Velké Británii a dalších zemích běžně užívají kruhové otočné knoflíky, někdy se zabezpečovacím tlačítkem uprostřed, které je třeba stisknout.\n\nKliky jsou prakticky téměř vždy opticky velmi výraznou součástí dveří nebo okna, neboť viditelně vyčnívají z jejich povrchu. Z tohoto důvodu musí být také vhodně esteticky navrženy. Design dveřní či okenní kliky musí splňovat jak základní ergonomické požadavky (snadnost obsluhy rukou i od osoby slabší tělesné stavby) tak i požadavky estetické a architektonické povahy. Okna i dveře a jejich kliky jsou velmi často důležitou součástí interiéru i exteriéru budovy a jejich návrh by měl odpovídat celkovému účelu a povaze příslušné stavby, budovy, místnosti apod. To je také důvod, proč například na historickém zámku (dveřním zařízení i stavbě) najdeme nejčastěji kovové kliky, zdobně vytepané či vykované do nějakého zajímavého uměleckého tvaru spíše než „obyčejné“ kliky bakelitové či hliníkové běžně známé z obyčejných oken či dveří.\n\n"}
{"id": "254929", "url": "https://cs.wikipedia.org/wiki?curid=254929", "title": "Koleje Strahov", "text": "Koleje Strahov\n\nKoleje Strahov je studentské ubytovací zařízení v Praze poblíž velkého strahovského stadionu. Na kolejích působí studentský klub Silicon Hill.\n\nKoleje Strahov byly vybudovány v letech 1964 až 1965 na místě zbouraných sokolských šaten a nástupiště (mimo bloku 1, kde studenti nebydlí a který byl postaven v roce 1960). Architektem je Stanislav Franc, Luděk Hanf, Viktor Formáček, Jaroslav Kándl, Jan Nováček a J. Ezechiáš. Občas posloužily jako spartakiádní šatny či dočasné útočiště obětí povodní, ale hlavně v jejich útrobách každý rok, v některém z bloků 2 až 12 skončí několik tisíc (přesně prý 4722) studentů fakult ČVUT. Nejvíce pokojů je dvoulůžkových, ale jsou zde i pokoje s větší kapacitou, až pro deset lidí, které jsou zaplněny každoročně počátkem semestru a lidé z nich jsou pak postupně přemísťováni podle toho jak se uvolňuje kapacita menších pokojů. Studentské aktivity, počítačovou síť a samosprávu zajišťuje od roku 1998 klub Silicon Hill.\n\nV rámci operačního programu životní prostředí byl zrealizován projekt spočívající v zateplení obvodových stěn, výměně okenních a dveřních výplní a zateplení střechy bloků 1, 2, 3, 4, 5, 6, 7, 9 a 10 kolejí na Strahově. Dané bylo samozřejmě spojeno s výraznou vizuální obnovou dotčených bloků. Tento projekt byl spolufinancován Evropskou unií – Fondem soudržnosti. Realizace proběhla v termínu od 14.2.2015 do 30.9.2015.\n\nV areálu kolejí se nachází dvoulůžkové pokoje se společným sociálním zařízením na každém podlaží nebo buňkový systém s dvoulůžkovými pokoji, který je zaveden pouze v rekonstruovaném bloku č. 8. Celková kapacita kolejí je 4722 lůžek. V areálu kolejí se nachází studentská menza, kluby, bary, restaurace, obchody, kolejní hřiště, kopírovací středisko, parkoviště.\n\nV červenci 2012 tam byli ubytováni mimopražští účastníci XV. všesokolského sletu.\n\nNárok studentů ČVUT na ubytování na koleji se řídí bodovým systémem, který vytváří a sestavuje správa účelových zařízení ČVUT. Studenti body získávají podle kritérií, které se odvíjí jednak od vzdálenosti (respektive časové dostupnosti) bydliště studenta od Prahy a jednak od jeho studijních výsledků.\n\nPro Strahovský pokoj jsou typické dvoukřídlé dveře. Místnost je obdélníkového tvaru, pouze v levém rohu místnosti narušuje tvar obdélníku vestavěná skříň. Pokoj je vybaven dvěma stoly, postelemi, židlemi, botníkem, zavěšenou skříňkou a vestavěnou skříní a jeho plocha je přibližně 11 m². Pokud je kapacita, lze získat i jednolůžkový pokoj.\n\nNa koleje Strahov se dá dopravit autobusy č. 191, 176, 149 a 143 jedoucími až před objekt ze stanice metra A Dejvická, také ze stanice metra B Karlovo náměstí nebo Anděl.\n\n"}
{"id": "254932", "url": "https://cs.wikipedia.org/wiki?curid=254932", "title": "Prvotní hřích", "text": "Prvotní hřích\n\nPrvotní hřích, , \"ha-chet ha-kadmon\", , je termín pro první hřích v historii lidstva, kterého se podle biblického příběhu dopustili Adam a Eva v Zahradě Eden (ráji), když se nechali svést hadem a pojedli ze stromu poznání. Důsledkem bylo vyhnání z ráje, uložení těžké práce a porodních bolestí lidstvu a ustanovení nepřátelství mezi ženou a hadem. Od té doby také Adam a všichni lidé začali stárnout a umírat.\n\nPrvotní či dědičný hřích v křesťanské teologii znamená stav hříšnosti („nesvatost“). Tento hřích je tedy stav nedokonalosti, který následoval poté, co Adam a Eva projevili první neposlušnost v Edenu. Podle křesťanů se tato vlastnost, nedokonalost, předává člověku v okamžiku početí a přechází z generace na generaci bez možnosti ovlivnění.\n\nKřesťané věří, že výkupní obětí Ježíše Krista mohou být za určitých okolností jim i dalším lidem následky prvotního hříchu odpuštěny a že je tak možný návrat a obnovení do rajského stavu před prvotním hříchem, kdy lidé neumírali, žili v plnosti a v harmonii s Bohem, což je ze strany Všemohoucího vůči lidem nezasloužená laskavost a projev velké lásky.\n\nAč někteří talmudští rabíni znali učení o tom, že celé stvoření bylo postiženo pádem Adama a Evy, a tato tematika se objevovala v řadě dalších spisů, samotný pojem dědičného hříchu, stejně jako pojem vykoupení z něho, je židovství, minimálně jak ho dnes známe, cizí.\nZ tohoto důvodu jsou nedílnou součástí ranní židovské modlitby tato slova: \"„Bože můj, duše, kterou jsi mi dal, je čistá.“\" Tato slova podtrhují víru v to, že každý člověk nejen začíná svůj život s čistým štítem, ale že od samého počátku žije s vědomím, že přáním toho, kdo vdechl do jeho chřípí onu duši neboli \"„dech života“\", je, aby konal dobro. Pokud ale člověk z nějakého důvodu přece jen spáchá zlo a dopustí se tedy hříchu, má povinnost a možnost činit pokání, což je v rámci judaismu jediný instrument, skrze který je možné dojít odpuštění hříchu.\n\nV ostatních náboženstvích, jako je hinduismus a buddhismus se vyskytuje nauka o karmě, která však má s \"prvotním hříchem\" velmi málo společného. V pojetí karmických náboženství se jedná o neustálý koloběh konání dobra a zla, ze kterého se konáním dobra může člověk sám od sebe vymanit, což je s učením Bible o vrozené nedokonalosti, v naprostém nesouladu.\n\nV rozhovoru s názvem \"Mimozemšťané jsou mí bratři\", poskytnutém vatikánským novinám \"L'Osservatore Romano\", otec José Gabriel Funes, ředitel Vatikánské observatoře, uvedl: \"Podle mého názoru možnost (života na jiných planetách) existuje\"; \"inteligentní bytosti, stvořené Bohem, mohou existovat ve vesmíru\" a \"někteří mimozemšťané mohou být dokonce bez prvotního hříchu\"; \"mohly by být (jiné bytosti), které zůstaly v plném přátelství se Stvořitelem.\", dodal.\n\nOficiální mluvčí Vatikánu, otec Federico Lombardi, jezuita, zveřejnil dne 21. února 2009 prohlášení, že takové dohady nesmí být zaměňovány za oficiální názor Svatého stolce.\n\nFeministická kritika v rámci feministické teologie rekonstruuje tradiční koncepci prvotního hříchu a hříchu obecně na teoretické i praktické rovině. Zabývá se důsledky tradiční interpretace prvotního hříchu z historicko-teologického hlediska a ukazuje, jakým způsobem se ještě dnes odráží ve vztazích mezi muži a ženami. Poukazuje na souvislost s dualistickým myšlením, které oběma pohlavím předurčilo určité vlastnosti. Ženy, které byly na tomto základě spojeny s přírodou, iracionalitou a sexualitou se nakonec staly ztělesněním hříchu jako takového. Feministické teoložky se snaží upozornit na chyby v této logice a na jeho důsledky.\n"}
{"id": "254934", "url": "https://cs.wikipedia.org/wiki?curid=254934", "title": "Canton", "text": "Canton\n\nCanton může být:\n\n"}
{"id": "254936", "url": "https://cs.wikipedia.org/wiki?curid=254936", "title": "Kostel svatého Jakuba Většího (Kunratice)", "text": "Kostel svatého Jakuba Většího (Kunratice)\n\nKostel sv. Jakuba Většího v Praze-Kunraticích je významná jednolodní chrámová stavba římskokatolické církve ve stylu vrcholného českého baroka s bohatou vnitřní výzdobou.\n\nNa tomto místě stála původně raně gotická stavba ze 13. století, od 1. poloviny 14. století farní chrám s podacím právem pražského rodu Bohuslaviců; byla situována při tvrzi, kterou držel kolem roku 1332 Frenclin Jakubův a po něm jeho bratr Prokop. Dochovaly se z ní části přímých obvodových zdí v dnešní sakristii. Kostel byl od počátku zasvěcen svatému Jakubovi Většímu, protože byl součástí evropské sítě Svatojakubské cesty do Santiaga. Do současné vrcholně barokní podoby centrální stavby jej pravděpodobně podle návrhu Františka Maxmiliána Kaňky přestavěl Tomáš Haffenecker v letech 1730–1736 na náklady pražského soudce Jana Arnošta Václava Golče (Goltze). Výzdoba postranních oltářů sv. Kříže a Čtrnácti svatých pomocníků je oproti stavu popisovanému Antonínem Podlahou roku 1908 v Soupisu památek historických a uměleckých ochuzena. \n\nDispozice: barokní kostel má půdorys kruhu a k němu na východní straně připojené pravoúhlé presbyterium se sakristií, na západní straně předsíň s hranolovou věží a kruchtou, přístupnou po dvouramenném schodišti. Válcová loď je zaklenutá kupolí s lucernou. Podle historických zápisů 51 loktů dlouhá, 15 loktů vysoká a 20 loktů široká, přičemž 1 loket měřil cca 52 cm.\n\nBohatá, monumentálně řešená výzdoba je převážně barokní a sestává z nástěnných a nástropních maleb, pěti oltářů, kazatelny a varhanního prospektu na kruchtě. \n\nFresky\n\nHlavní oltář – Barokní sloupová architektura s dřevořezbami: nahoře ve svatozáři s holubicí Ducha svatého sedí žehnající sv. Jakub Větší v oděvu poutníka s mušlemi na pláštěnce a s poutnickou holí; nad ním Bůh Otec a Kristus korunují Pannu Marii; \n\nOltář Svaté rodiny: uprostřed socha Panny Marie Immaculaty s Ježíškem (v jeho ruce chybí kříž), po stranách sochy příbuzenstva Kristova: sv. Jáchym a Anna, sv. Josef a sv. Jan Křtitel\n\nOltář českých patronů: uprostřed socha sv. Jana Nepomuckého, po stranách sochy sv. Prokopa, Ludmily, Václava a Vojtěcha\n\nOltář Zvěstování Panny Marie (původně Sv. Kříže), druhotně umístěná socha klečící Panny Marie (ze sousoší Zvěstování); devět soch andělů symbolizuje devatero kůrů andělských \n\nOltář Sv. Kříže (původně Čtrnácti svatých pomocníků): uprostřed druhotně umístěná socha Krista na kříži; neúplně dochované sochy 8 ze 14 svatých pomocníků, další stojí na konzolách mimo oltář \n\nKazatelna: na poprsni reliéf: sv. Jan Křtitel káže u řeky Jordán, na stříšce socha Dobrého pastýře\n\n\nOhradní zeď kolem kostela obklopovala bývalý hřbitov. Na místě barokní kostnice byla roku 1867 postavena hrobka rodu Korbů z Weidenheimu v neogotickém slohu. \n\n\n"}
{"id": "254937", "url": "https://cs.wikipedia.org/wiki?curid=254937", "title": "Klika (sociologie)", "text": "Klika (sociologie)\n\nKlika (z franc. \"clique\") znamená v sociologii spíše uzavřenou neformální skupinu uvnitř formální organizace, jež prosazuje vlastní zájmy, často v rozporu se zájmy celé organizace. Je obvykle založena na neformálních vztazích mezi určitými osobami, má dlouhodobý charakter a soupeří s jinými klikami. Často má povahu nátlakové skupiny a bývá brzdou změn a reforem, protože se její členové obávají o své postavení.\n\nMísto pevných pravidel (která však mohou alespoň formálně existovat) bývá řízena vnitřními vztahy mezi jednotlivými členy. V historii existovaly kliky ve velkých politických, společenských, odborných i náboženských organizacích, například v církvích, známé byly i jisté zájmové skupiny v komunistických stranách. Označení klika má obvykle pejorativní charakter a mluví se o ní většinou v souvislosti s kritikou určité skupiny či sdružení. Proto se v politice mnohdy používají mírnější výrazy, jako například \"skupina\". Naproti tomu \"křídlo\" nebo \"platforma\" bývá skupina názorová či programová a není tedy klikou.\n\n"}
{"id": "254945", "url": "https://cs.wikipedia.org/wiki?curid=254945", "title": "Jan z Viktringu", "text": "Jan z Viktringu\n\nJan z Viktringu (* cca 1270 - 1347) byl opatem cisterciáckého kláštera ve Viktringu v Korutanech a také kaplanem, písařem a sekretářem Jindřicha Korutanského a poté i jeho dcery Markéty. Na základě příkazu od rakouského vévody Albrechta sepsal Jan z Viktringu kroniku.\n"}
{"id": "254959", "url": "https://cs.wikipedia.org/wiki?curid=254959", "title": "Soul (hudba)", "text": "Soul (hudba)\n\nSoul je hudební styl, který kombinuje jazz, blues a gospel.\n\nSoulová hudba vznikla z afroamerického gospelu. Jejím základem byl spirituálový hymnus s bohatou harmonií a rytmem. Většina umělců získala hudební praxi v kostelích. Ray Charles, průkopník soulu, v 50. letech omračoval obecenstvo svým drsným hlasem a jemnou hrou na klavír. Mezi další průkopníky patří Sam Cooke, jehož balady velmi ovlivnily budoucí umělce, a zpěvák Otis Redding, který byl znám svým vášnivým přednesem.\n\nMezi největší osobnosti soulu patřil zpěvák James Brown, kterému bylo přezdíváno právě „The Godfather of Soul“ neboli kmotr soulu. James Brown svými hity dal základ funku. Jeho divoké a teatrální vystupování z něj učinilo hvězdu a píseň Say It Loud, I'm black and I'm Proud (1968) se stala hymnou afroamerického hnutí za občanská práva.\n\nUmělci ze 40. a 50. let.\n\n\n"}
{"id": "254966", "url": "https://cs.wikipedia.org/wiki?curid=254966", "title": "Cecil Green", "text": "Cecil Green\n\nJako mladíka si ho všiml člen síně slávy, Bill Hill, sledoval Cecila Greena na Olympijském stadiónu, když se snažil byt nejlepším v midget cars.\nV letech 1948 až 1950 Green zvítězil ve 34 závodech vypsaných pro vozy midget v Missouri, Oklahomě a Texasu. V roce 1949 získal také titul šampióna AAA, Cecil Green soutěžil v několika týmech Elza Bynum Offy, Walker Brothers #18, Jack Zink Offy, Peaches Campbell Offy, Giancerrelli Brothers Offy a Catfish Offy #54.\nCecil Green zvítězil také v jedné z hlavních událostí sezóny 1950 na St. Louis Walsh Stadium a byl vyhlášen nováčkem roku v Indy (rookie year). V Indy se umístil nejlépe na 4. místě v roce 1950 a o rok později na 22. místě.\nKariéra Cecila Greena byla ukončena během kvalifikace na závod ve sprintu v Winchester, Indiana v roce 1951. Ten den se stal známý pod názvem Černá neděle. Cecil Green měl teprve 31 let.\n\ntučně vyznačené závody znamenají zisk pole position\n\n"}
{"id": "254967", "url": "https://cs.wikipedia.org/wiki?curid=254967", "title": "Dalejské údolí", "text": "Dalejské údolí\n\nDalejské údolí je údolí Dalejského potoka v Praze od Řeporyj až k soutoku s Prokopským potokem, kde se připojuje k Prokopskému údolí, ač potok se pod soutokem jmenuje Dalejský. Dalejské údolí odděluje Velkou Ohradu od Holyně. Celá oblast je vyhlášena jako přírodní park Prokopské a Dalejské údolí. V oblasti Dalejského údolí se nachází na území Řeporyj na levém břehu národní přírodní památka Dalejský profil a na pravé straně v Zabité rokli v části opuštěného kamenolomu národní přírodní památka Požáry, na území Holyně a Hlubočep pak na pravém břehu národní přírodní památka U Nového mlýnu, ostroh na území Jinonic na levém břehu Dalejského a pravém břehu Prokopského potoka je chráněn jako přírodní památka Opatřilka – Červený lom.\n\nÚdolím potoka je vedena jednak naučná stezka, jednak železniční Trať 173, na níž se tu nachází zastávka Praha-Holyně. Prochází jím turistická značená cesta 3063 a v Holyni končí 1011. Na rozdíl od Prokopského údolí je Dalejské údolí z části zastavěné. Nachází se tu několik menších chat a stavení.\n"}
{"id": "254968", "url": "https://cs.wikipedia.org/wiki?curid=254968", "title": "Karel Höger", "text": "Karel Höger\n\nKarel Höger (17. června 1909 Královo Pole – 4. května 1977 Praha) byl český herec. Byl to velice jemný člověk s mimořádně citlivým hereckým projevem a kultivovanou výslovností. Jeho první manželkou byla herečka Zdenka Procházková, v roce 1962 se oženil s Evou Vachkovou.\n\nPocházel ze skromných poměrů, narodil se jako třinácté dítě v rodině dělníka z královopolské cihelny u Brna. Spolu se svými četnými sourozenci hrál loutkové divadlo, v osmi letech se stal členem brněnského ochotnického spolku. V roce 1928 absolvoval studium na učitelském ústavu a odešel učit do Lomnice u Tišnova. Nicméně začal zde studia na dramatickém oddělení brněnské konzervatoře, kde studoval i jeho starší bratr Rudolf. Konzervatoř ukončil v roce 1932 a další rok studoval ještě estetiku na filozofické fakultě brněnské univerzity. Po absolvování prezenční vojenské služby nemohl získat vhodné učitelské místo, namísto učitelování přijal v roce 1932 nabídku od brněnského Zemského divadla na stálé angažmá. Zde hrál až do roku 1940 a vytvořil asi 120 různých rolí. Současně v divadle vykonával funkci dramaturga a vedoucího představení pro děti.\n\nV roce 1940 se odstěhoval do Prahy, neboť přijal nabídku na angažmá v pražském Národním divadle, kde pak působil až do roku 1977.\n\nPo několika menších filmových rolích se poprvé objevil ve větší roli společně s Lídou Baarovou ve filmu \"Za tichých nocí\".\n\nZa druhé světové války byl zapojen do protinacistického odboje. Finančně pomáhal několika rodinám, které měly někoho v koncentračním táboře, spolupracoval s podzemním hnutím na Moravě, podporoval nejmenovaného parašutistu, který se ukrýval na Moravě a po nějakou dobu byl kurýrem šifrovaných zpráv. Po dobu války také uchovával majetek jisté židovské rodiny. Po válce mu bylo vyčítáno, že 24. 6. 1942 spolu s dalšími herci a umělci přísahal v Národním divadle věrnost Říši a navíc byl při této události zachycen na fotografii, jak zdraví nacistickým pozdravem se vztyčenou pravicí. Očištění se dočkal díky důkazům o své odbojové činnosti za války a po válce obdržel potvrzení o státní spolehlivosti a národní bezúhonnosti.\n\nZa svůj život si zahrál mnoho vážných, tragických postav, ztvárnil několik významných mužů z české národní historie: Mikoláše Alše ve stejnojmenném filmu, Bedřicha Smetanu ve filmu \"Z mého života\" nebo postavu českého krále Václava IV. Lucemburského ze známé husitské trilogie), dále též fiktivní postavu Ing. Prokopa z filmu natočeného podle Čapkova románu \"Krakatit\". V 50. letech se také etabloval jako úspěšný představitel soudobé filmové kriminalistiky coby kapitán – detektiv Sboru národní bezpečnosti po boku Josefa Beka. Jedna z jeho posledních filmových rolí byla role ve známém komediálním muzikálu Zdeňka Podskalského \"Noc na Karlštejně\", kde si zahrál další historickou postavu, arcibiskupa Arnošta z Pardubic.\n\nV letech 1945 až 1949 vyučoval na pražské konzervatoři, v období 1950–52 a 1959–63 byl externím pedagogem na pražské DAMU, od roku 1951 i na FAMU. Zde získal v roce 1963 stálý úvazek a v roce 1966 byl jmenován profesorem. Na FAMU působil až do roku 1971, kurs herectví vedl i na brněnské JAMU. V roce 1977 podepsal Antichartu\n\nDisponoval jemným, měkkým a konejšivě melodickým hlasem s lehkým moravským témbrem, který byl jako stvořený pro rozhlasovou četbu či pro práci v pořadech pro děti. Účinkoval v rozhlasových hrách \"Pohádka máje\" (1938), \"První parta\" (1938), \"Stříbrný vítr\" (1939), \"Měla jsem tři syny\" (1947), \"Válka s mloky\" (1958), \"Srpnová neděle\" (1960), \"Hodina v rodném městě\" (1962), \"Případ Oppenheimer\" (1962), \"Tři směrem k tichu\" (1963, smazáno), \"Bylo to na váš účet\" (1964), \"Jistý den daleké minulosti\" (1965), \"Sedm svědků\" (1967), \"Ženich pro Marcelu\" (1969, smazáno, soukromá nahrávka nalezena u autora textu), \"Skvělé vyhlídky\" (1971), \"Pankrác Budecius, kantor\" (1973), \"Jitřenka naší slávy\" (1973), \"Šarlatové písmeno\" (1975), \"Tygr\" (1975), \"O kočičce a mistru instalatérském, který se nezalekl\" (1975), \"Humelšnábl a boj se smrtí\" (1976, smazáno), \"Až delfín promluví\" (1976), \"Slabé odpolední slunce\" (1977, smazáno, zachováno v archivu herce Bohumila Švarce); načetl mnoho knih, mj.: \"Klapzubova jedenáctka\" (1953), \"Veselí občané sichemští\" (1957), \"Borovice\" (1960), \"Příhody lišky Bystroušky\" (1963 a 1969), \"Mistr Kampanus\" (1967), \"Osudy dobrého vojáka Švejka\" (1973), \"Za smíchem starého Brna\" (1976), \"Apokryfy\" (1955). Nezapomenutelným se stal, mimo jiné, například jeho televizní hlas, jenž propůjčil jičínskému ševci a hodnému loupežníkovi Rumcajsovi, jeho synovi Cipískovi a loupežnické mamce Mance.\n\nNěkolik roli vytvořil i v Československé televizi a rozhlasu, např. v televizním seriálu \"Byl jednou jeden dům\", kde hrál postavu malíře, nebo ve vynikající inscenaci \"Romeo a Julie na konci listopadu\", kde hrál společně s Danou Medřickou. Z dalších TV rolí: \"Malér\" (podle Dürrenmatta, 1965), \"Sám proti městu\" (1974), \"Půlpenny\" (1974). Měl hrát hlavní roli primáře Sovy v seriálu \"Nemocnice na kraji města\", ale uprostřed natáčení zemřel, takže bylo nutné roli dodatečně přeobsadit slovenským hercem Ladislavem Chudíkem a již natočené části musely být znovu přetočeny. Dva dny před smrtí odešel z angažmá v Národním divadle, neboť byl nespokojen s tím, jak se divadlo (konkrétně tehdejší ředitel  Přemysl Kočí, který Högra osočoval z hereckého neumětelství) zachovalo při nuceném odchodu jeho herecké kolegyně Vlasty Fabiánové; nakolik tato událost ovlivnila jeho zdraví a uspíšila jeho odchod z tohoto světa, se však lze jen dohadovat.\nDne 14. prosince 1995 byla jeho jménem nazvána jedna z ulic městské části Brno-Královo Pole.\n\n\n\nVlasta Fabianová\n\n\n"}
{"id": "254970", "url": "https://cs.wikipedia.org/wiki?curid=254970", "title": "Cihelny", "text": "Cihelny\n\nNázev Cihelny má více sídel:\n"}
{"id": "254971", "url": "https://cs.wikipedia.org/wiki?curid=254971", "title": "Euryalos", "text": "Euryalos\n\nEuryalos je jeden ze čtyř mladších kyklópů, kteří se objevují hlavně u řeckého básníka Nonna v jeho epické legendě zvané \"Dionysiaca\". V řečtině je jeho název \"Eνρναλος\", což je jméno vzniklé složením dvou slov – předpony \"eurys\" (\"široký\") a přípony, která může mít význam \"alê\" (\"kráčející\", \"tulácký\") nebo \"hals\" (\"slaná voda\", \"moře\"). Jméno Euryalos tak může znamenat \"široce kráčející\" nebo \"mořský tulák\".\n\nPodle pověstí se Kyklópové podíleli na výstavbě některých starořeckých měst. Město Tiryns obehnali hradbami z obrovských balvanů. Byli k tomu povoláni jeho zakladatelem Proitem z Malé Asie. Stavbu provádělo sedm Kyklópů, kteří byli nazýváni \"Gasterokheirai\" (gaster = žaludek, kheirai = ruce), protože své jídlo získávali pomocí práce rukou. A zřejmě i jeskyně poblíž města Nauplia (v Argolidě) a práce v nich byly pojmenovány po nich. Dalšími údajnými pracemi kyklópů byly městské zdi v Mykénách včetně brány se lvy a také hlava Medúzy ve svatyni Kephisos.\n\nMasivní zdivo z hrubě opracovaných velkých kamenů se tak díky těmto pověstem dnes nazývá kyklopské.\n\nKyklópové se podle Nonna účastnili Dionýsiovy vojenské výpravy proti indickému národu. Spolu s Euryalosem jsou jako účastníci války ze strany kyklópů jmenováni Brontés, Steropés, Elatreus, Argés, Trakhios a Halimedes. Házením skal se jim dařilo drtit indické vojsko a málem se jim podařilo i zabít indického krále, kterého v poslední chvíli zachránil říční bůh Hydaspes, jeho otec.\n\n\nVýtahy z originálních řeckých pramenů (v angličtině)\n"}
{"id": "254972", "url": "https://cs.wikipedia.org/wiki?curid=254972", "title": "Rybáře", "text": "Rybáře\n\nNázev Rybáře má více sídel:\n\n"}
{"id": "254977", "url": "https://cs.wikipedia.org/wiki?curid=254977", "title": "Městský fotbalový stadion Srbská", "text": "Městský fotbalový stadion Srbská\n\nMěstský fotbalový stadion Srbská je od roku 2001 využíván prvoligovým fotbalovým klubem FC Zbrojovka Brno, který se sem přestěhoval ze stadionu Za Lužánkami. V minulosti toho zažil mnoho. V roce 1952 se tu konalo finále atletické ligy, v dalších letech se tu jezdila plochá dráha, konaly se zde koňské dostihy a každých pět let stadion sloužil k hromadným vystoupením městské spartakiády. První prvoligový klub Spartak Královo Pole, který tady hrál, se do nejvyšší soutěže probojoval na začátku šedesátých let. Udržet se mu však podařilo pouze jeden rok. Dále Spartak sbíral povětšinou třetiligové zkušenosti a ochozy chátraly.\n\nV sezóně 2013/14 zde hrál své domácí zápasy i nováček Gambrinus ligy, tým 1. SC Znojmo, neboť neobdržel od FAČR profesionální licenci kvůli nevyhovujícímu domácímu stadionu v Husových sadech.\n\nV roce 2001 začala celková rekonstrukce stadionu, která vyšla město Brno na 110 milionů korun. Celková kapacita stadionu je 12 550 míst z toho 1 550 krytých míst k sezení, 6 400 nekrytých míst k sezení, 4 000 míst ke stání a 600 míst ke stání pro fanoušky hostí. Dalších 50 míst je vyhrazeno pro novináře. Na podzim roku 2015 započaly práce na novém zastřešení západní tribuny. Cena této rekonstrukce se blížila 15 miliónům korun.\n\n<nowiki>*</nowiki>) v této sezóně zde byl odehrán zápas z důvodu zalužáneckého koncertu skupiny Metallica (23. 5. 1993 se Spartou)\n\n<nowiki>**</nowiki>) tuto sezónu bylo odehráno 10 domácích prvoligových zápasů (6. - 15. v pořadí)\n\nKromě ligových zápasů se 30. 7. 2003 odehrál 1. zápas semifinále Poháru Intertoto se španělským Villarealem. Tenkrát bylo na utkání přítomno 10506 diváků.\n\n<nowiki>*</nowiki>) poslední prvoligový zápas před rekonstrukcí Srbské\n\n<nowiki>**</nowiki>) první prvoligový zápas po rekonstrukci MFS Brno - Srbská\n\nNejvyšší průměrná návštěvnost stadionu byla v sezóně 2007/08 s 4968 diváky na zápas.\n\n"}
{"id": "254978", "url": "https://cs.wikipedia.org/wiki?curid=254978", "title": "Váňa", "text": "Váňa\n\nVáňa může znamenat:\n\n\n\n"}
{"id": "254979", "url": "https://cs.wikipedia.org/wiki?curid=254979", "title": "Navrátil", "text": "Navrátil\n\nPříjmení Navrátil či Navrátilová mělo v roce 2011 v Česku 16 842 osob. Vyskytuje se více na Moravě než v Čechách. Podobné příjmení \"Navratil\" nebo \"Navratilová\" má 9 osob.\n\n\n\n"}
{"id": "254980", "url": "https://cs.wikipedia.org/wiki?curid=254980", "title": "Environmentalisté pro jadernou energii", "text": "Environmentalisté pro jadernou energii\n\nEnvironmentalisté pro jadernou energii nebo taky Ochránci životního prostředí pro jadernou energii anglicky \"Environmentalists for Nuclear Energy\" (zkratkou EFN) německy „Umweltschützer für die Kernenergie“ francouzsky Association des Ecologistes Pour le Nucléaire (\"AEPN\") je mezinárodní ekologická projaderná nezisková organizace založená francouzským ekologem, publicistou a propagátorem zdravého životního stylu Brunem Comby v roce 1996.\n\nČlenové a sympatizanti této organizace považují odmítání jaderné energie založené na ochraně životního prostředí za jedno z největších nedorozumění a omylů 20. století.\n\nVznik organizace je spojen s vydáním stejnojmenné knihy Bruna Comby v roce 1996 ve Francii, které tehdy vzbudilo obecnou pozornost. Podle vlastních údajů má organizace 9000 členů nebo zaregistrovaných příznivců.\nČestným členem organizace je mj. ekolog James Lovelock, autor Teorie Gaia.\n\n\n"}
{"id": "254981", "url": "https://cs.wikipedia.org/wiki?curid=254981", "title": "Ostřice Buxbaumova", "text": "Ostřice Buxbaumova\n\nOstřice Buxbaumova (\"Carex buxbaumii\", syn.: \"Carex polygama\", \"Carex holmiana\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 30-70 cm. Je vytrvalá, volně trsnatá s plazivými oddenky, které jsou často zakončené trsem listů. Listy jsou střídavé, přisedlé, s listovými pochvami. Lodyha je trojhranná, nahoře drsná, delší než listy. Čepele jsou asi 2-4 mm široké, ploché, sivozelné. Pochvy bazálních listů jsou tmavě červenohnědé až černé, jen slabě vláknitě rozpadavé. Ostřice Buxbaumova patří mezi různoklasé ostřice, avšak vrcholový klásek není pouze samčí ale je smíšený. Dole jsou samčí květy, v horní třetině až polovině samičí. Koncový klásek je elipsoidní až kulovitý, cca 6-8 mm široký. Podobná ostřice Hartmanova má horní klásek jen 4-5 mm široký, spíše válcovitý a samičí květy mohou zabírat až horní tři čtvrtiny klásku. Bočních klásků je nejčastěji 1-3, vzácně až 4 a jsou zpravidla celé samičí, někdy jsou i u nich na bázi nějaké samčí květy. Dolní listen je delší nebo stejně dlouhý, vzácněji kratší než celé květenství. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je elipsoidní s víceméně rovnoběžnými stranami, cca 2,5-4,5 mm dlouhá, bez výrazných žilek, na vrcholu zúžená do velmi krátkého zobánku. Podobná ostřice Hartmanova má jen 2,5-3,5 mm dlouhé mošničky a jejich okraje nejsou rovnoběžné ale vypouklé. Každá mošnička je podepřená plevou, která je tmavě červenohnědá, osinatá. Plevy samčích květů jsou dlouze osinaté a na rozdíl od ostřice Hartmanovy tvoří na bázi klásku límeček. Kvete nejčastěji v květnu až v červenci. Počet chromozómů: 2n=106.\n\nOstřice Buxbaumova roste v severní a východní Evropě, méně zasahuje až do střední Evropy. Dále roste na jižní Sibiři a v Severní Americe. V Japonsku roste příbuzný druh \"Carex tarumensis\". Mapka rozšíření viz zde: .\n\nV ČR roste jen velice vzácně a jedná se o kriticky ohrožený druh flóry ČR, kategorie C1. Dnes se vyskytuje jen v Polabí, v lese Dúbrava u Hodonína a Velké kotlině v Hrubém Jeseníku. Ve východních a jižních Čechách už asi vyhynula. Je to druh mokřadních olšin, slatin nebo subalpínských mokřadů. V minulosti byla některými autory zaměňována za podobnou ostřice Hartmanovu.\n\n\n\n \n"}
{"id": "254982", "url": "https://cs.wikipedia.org/wiki?curid=254982", "title": "Ostřice Hartmanova", "text": "Ostřice Hartmanova\n\nOstřice Hartmanova (\"Carex hartmanii\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 30-70 cm. Je vytrvalá, volně trsnatá s plazivými oddenky. Listy jsou střídavé, přisedlé, s listovými pochvami. Lodyha je trojhranná, nahoře drsná, delší než listy. Čepele jsou asi 2-4 mm široké, ploché, tmavozelené. Pochvy bazálních listů jsou tmavě červenohnědé až černé, jen slabě vláknitě rozpadavé. Ostřice Hartmanova patří mezi různoklasé ostřice, avšak vrcholový klásek není pouze samčí, ale je smíšený. Dole jsou samčí květy, v horní polovině až třech čtvrtinách samičí. Koncový klásek je válcovitý, cca 4-5 mm široký. Podobná ostřice Buxbaumova má horní klásek 6-8 mm široký, spíše elipsoidní až kulovitý a samičí květy zabírají nejvýše horní polovinu klásku. Bočních klásků je nejčastěji 3-4, vzácně až 5 a jsou zpravidla celé samičí. Dolní listen je kratší nebo stejně dlouhý jako celé květenství. Okvětí chybí. V samčích květech jsou zpravidla 3 tyčinky. Čnělky jsou většinou 3. Plodem je mošnička, která je elipsoidní se spíše vyboulenými stranami, 2,5-3,5 mm dlouhá, zřetelně žilkovaná, na vrcholu zúžená do velmi krátkého zobánku. Podobná ostřice Buxbaumova má 2,5-4,5 mm dlouhé mošničky a jejich okraje jsou víceméně rovnoběžné. Každá mošnička je podepřená plevou, která je tmavě červenohnědá, špičatá až krátce osinatá. Plevy samčích květů jsou sice špičaté, ale na rozdíl od ostřice Buxbaumovy netvoří na bázi klásku límeček. Kvete nejčastěji v květnu až v červnu. Počet chromozómů: 2n=68 nebo 70.\n\nOstřice Hartmanova roste ve střední a východní Evropě, na sever po jižní Skandinávii. Dále roste na Kavkaze a na jižní Sibiři. Mapka rozšíření viz zde: .\n\nV ČR roste roste roztroušeně od nížin do podhůří. Je to také druh slatinných a rašelinných luk a mokřadních olšin. V minulosti byla některými autory zaměňována za podobnou ale mnohem vzácnější ostřice Buxbaumovu. Vyskytuje se například v oblasti přírodních památek Kopáčovská, či Kutiny.\n\n\n"}
{"id": "254984", "url": "https://cs.wikipedia.org/wiki?curid=254984", "title": "Ostřice tmavá", "text": "Ostřice tmavá\n\nOstřice tmavá (\"Carex atrata\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 15-30 cm. Bývá nižší než blízce příbuzný druh ostřice zčernalá, která dosahuje výšky cca 30-60 cm. Je vytrvalá, trsnatá s krátkými oddenky. Listy jsou střídavé, přisedlé, s listovými pochvami. Lodyha je trojhranná, celá hladká (nikoliv nahoře drsná jako ostřice zčernalá), delší nebo stejně dlouhá jako listy. Čepele jsou asi 3-6 mm široké, ploché nebo někdy nadvinuté, bledě až sivě zelené. Ostřice zčernalá má listy širší, nejčastěji 5-11 mm široké. Pochvy bazálních listů jsou nachově černohnědé až černé, jen slabě vláknitě rozpadavé. Ostřice tmavá patří mezi různoklasé ostřice, avšak vrcholový klásek není pouze samčí, ale je smíšený. Dole jsou samčí květy, na špičce klásků jsou samičí. Bočních klásků je nejčastěji 1-4 cm a jsou zpravidla celé samičí. Dolní listen často delší než celé květenství. Okvětí chybí. V samčích květech jsou zpravidla 3 tyčinky. Čnělky jsou většinou 3, vzácně 2. Plodem je mošnička, která je široce vejčitá, 3-4 mm dlouhá, žlutozelená, později nachově černá, na vrcholu zúžená do velmi krátkého zobánku. Podobná ostřice zčernalá má mošničky nejčastěji 4-5 mm dlouhé. Každá mošnička je podepřená plevou, která je nachově černá se světlejším lemem, špičatá. Kvete nejčastěji v červnu až v červenci. Počet chromozómů: 2n=54.\n\nOstřice tmavá v širším pojetí je severský a vysokohorský druh, vyskytuje se v Evropě, v Asii a v Severní Americe. Pokud budeme brát taxon v užším pojetí, pak mohou některé populace, např. v Severní Americe, patřit blízce příbuzným taxonům. Mapka rozšíření viz zde: .\n\nV ČR roste roste velmi vzácně v subalpínských polohách Krkonoš a Hrubého Jeseníku, v minulosti rostla snad i na Králickém Sněžníku. Je to kriticky ohrožený druh flóry ČR, kategorie C1.\n\n\n\n \n"}
{"id": "254985", "url": "https://cs.wikipedia.org/wiki?curid=254985", "title": "Ostřice zčernalá", "text": "Ostřice zčernalá\n\nOstřice zčernalá (\"Carex aterrima\", syn.: \"Carex atrata\" subsp. \"aterrima\") je druh jednoděložné rostliny z čeledi šáchorovité (\"Cyperaceae\"). Někdy je udávána i pod jmény ostřice nejtmavší nebo ostřice tmavá zčernalá.\n\nJedná se o rostlinu dosahující výšky nejčastěji 30-60 cm. Bývá vyšší než blízce příbuzný druh ostřice tmavá, která dosahuje jen výšky cca 15-30 cm. Je vytrvalá, trsnatá s krátkými oddenky. Listy jsou střídavé, přisedlé, s listovými pochvami. Lodyha je trojhranná, nahoře drsná (nikoliv celá hladká jako ostřice zčernalá), delší nebo stejně dlouhá jako listy. Čepele jsou asi 5-11 mm široké, ploché nebo někdy nadvinuté, bledě až sivě zelené. Ostřice tmavá má listy užší, nejčastěji 3-6 mm široké. Pochvy bazálních listů jsou nachově černohnědé až černé, jen slabě vláknitě rozpadavé. Ostřice nejtmavší patří mezi různoklasé ostřice, avšak vrcholový klásek není pouze samčí, ale je smíšený. Dole jsou samčí květy, na špičce klásků jsou samičí. Bočních klásků je nejčastěji 1-4 cm a jsou zpravidla celé samičí. Dolní listen je často delší než celé květenství. Okvětí chybí. V samčích květech jsou zpravidla 3 tyčinky. Čnělky jsou většinou 3, vzácně 2. Plodem je mošnička, která je široce vejčitá, 4-5 mm dlouhá, žlutozelená, později nachově černá, na vrcholu zúžená do velmi krátkého zobánku. Podobná ostřice tmavá má mošničky nejčastěji 3-4 mm dlouhé. Každá mošnička je podepřená plevou, která je nachově černá se světlejším lemem, špičatá. Kvete nejčastěji v červnu až v červenci. Počet chromozómů: 2n=54.\n\nOstřice zčernalá roste v horách jižní a střední Evropy, hlavně v Alpách, Karpatech a Sudetech, dále je rozšířena na jižním Urale.\n\nV ČR roste roste velmi vzácně v subalpínských polohách Krkonoš a Hrubého Jeseníku, v minulosti rostla možná i na Králickém Sněžníku. Je to silně ohrožený druh flóry ČR, kategorie C2. Jedná se o blízce příbuzný druh ostřice tmavé, proto byla někdy udávána i jako její poddruh, ostřice tmavá zčernalá (\"Carex atrata\" subsp. \"aterrima\").\n\n\n\n \n"}
{"id": "254987", "url": "https://cs.wikipedia.org/wiki?curid=254987", "title": "Ostřice Buekova", "text": "Ostřice Buekova\n\nOstřice Buekova (\"Carex buekii\", syn. \"Carex banatica\") je druh jednoděložné rostliny z čeledi šáchorovité (\"Cyperaceae\"). Někdy je udávána i pod jménem ostřice banátská.\n\nJedná se o rostlinu dosahující výšky nejčastěji 50-120 cm. Je vytrvalá, řídce trsnatá s tlustými podzemními výběžky. Není tak výrazně trsnatá jako ostřice vyvýšená. Listy jsou střídavé, přisedlé, s listovými pochvami. Lodyha je ostře trojhranná, nahoře drsná. Čepele jsou asi 4-10 mm široké, ploché s úzkým středovým žlábkem, trávově zelené. Bazální pochvy jsou bezčepelné, nachově červenohnědé, síťnatě rozpadavé s nápadnou síťkou. Ostřice Buekova patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá 1-3, samičích 3-5. Dolní listen je stejně dlouhý nebo o málo kratší než květenství. Podobná ostřice vyvýšená má listen kratší než květenství, ostřice štíhlá výrazně delší než celé květenství. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je dosti drobná, jen 2-2,5 mm dlouhá, vejčitá až obvejčitá, bezžilná, světle zelená, na vrcholu zúžená do velmi krátkého nerozeklaného zobánku. Každá mošnička je podepřená plevou, která je za zralosti černohnědá. Kvete nejčastěji v dubnu až v květnu. Počet chromozómů: 2n=40.\n\nOstřice Buekova roste ve střední a jižní Evropě, na východ zasahuje až do Asie.\n\nV ČR roste roste roztroušeně až dosti hojně v teplejších oblastech, od nížin po pahorkatiny. Najdeme je hlavně na březích vod, obzvláště tekoucích.\n\n\n\n \n"}
{"id": "254988", "url": "https://cs.wikipedia.org/wiki?curid=254988", "title": "Ostřice vyvýšená", "text": "Ostřice vyvýšená\n\nOstřice vyvýšená (\"Carex elata\", syn. \"Carex hudsonii\") je druh jednoděložné rostliny z čeledi šáchorovité (\"Cyperaceae\").\n\nJedná se o rostlinu dosahující výšky nejčastěji 40-120 cm. Je vytrvalá a tvoří výrazné trsy. Listy jsou střídavé, přisedlé, s listovými pochvami. Lodyha je ostře trojhranná, drsná. Čepele jsou asi 3-5 mm široké, ploché s úzkým středovým žlábkem, sivozelené. Bazální pochvy jsou bezčepelné, žlutohnědé, vláknitě rozpadavé s nápadnou síťkou. Ostřice vyvýšená patří mezi různoklasé ostřice, nahoře jsou klásky čistě samčí, dole čistě samičí. Samčích klásků bývá nejčastěji ě, vzácněji 1-3, samičích 2-4. Dolní listen je kratší než květenství. Podobná ostřice Buekova má listen stejně dlouhý nebo o málo kratší než květenství, ostřice štíhlá výrazně delší než celé květenství. Okvětí chybí. V samčích květech jsou zpravidla 3 tyčinky. Čnělky jsou většinou 2. Plodem je mošnička, která je jen 2,5-4 mm dlouhá, elipsoidní, bezžilná nebo velmi nezřetelně žilnatá, šedozelená, nahoře narezavělá, na vrcholu zúžená do velmi krátkého nerozeklaného zobánku. Každá mošnička je podepřená plevou, která je za zralosti černohnědá. Kvete nejčastěji v květnu až v červenci. Počet chromozómů: 2n=74, 78 nebo 80.\n\nOstřice vyvýšená roste v Evropě kromě jihu a severu, výjimečně v severní Africe, na východ je ostrůvkovitě rozšířena v Asii až po Japonsko. Mapka rozšíření viz zde: .\n\nV ČR roste roste vzácně až roztroušeně od nížin do podhůří. Nejčastěji ji najdeme v mokřadních olšinách, na březích rybníků a ve slatinných mokřadech.\n\n\n\n \n"}
{"id": "254999", "url": "https://cs.wikipedia.org/wiki?curid=254999", "title": "Halliburton", "text": "Halliburton\n\nHalliburton Energy Services () je nadnárodní korporace se sídlem ve Spojených státech s aktivitami ve více než 120 zemích. S více než 100 000 zaměstnanci a čistým ziskem přes 2 mld. dolarů patří mezi nejvýznamnější průmyslové společnosti světa. V minulosti byla v popředí několika politických a s médii spjatých kontroverzí ve spojení s její prací pro vládu Spojených států, její politické konexe a korporátní etiku.\n\nV současnosti sídlí v Houstonu a od března 2007 má druhé sídlo v Dubaji (Spojené arabské emiráty). Současný CEO společnosti, David J. Lesar to zdůvodňuje „zaměřením se na růst společnosti na východní polokouli“.\n\nClaim korporace je: „Pusťte energii z řetězu™“.\n\nHlavní segment Halliburtonu tvoří Energy Services Group (ESG), která poskytuje techniku a služby pro hledání a produkci ropy a zemního plynu. Zahrnuje vrtání, technologie a know-how pro těžbu, konzultantské služby pro optimalizaci objemu produkce a jiné. V tomto oboru patří mezi největší na světě.\n\nDruhá subvence Halliburtonu, Kellog, Brown and Root (KBR) je významná stavitelská společnost, stavící rafinérie, ropné plošiny, produktovody a chemické továrny. V dubnu 2007, po předchozích letech ztráty a krátce po zřízení pobočky v Dubaji, Halliburton s touto společností, se kterou spolupracoval po 44 let, zpřetrhal obchodní vazby.\n\nPůvodně jako soukromá společnost, Halliburton byla založena roku 1919 Erlem Halliburtonem v texaském Dallasu. V počátcích zajišťovala cementování ropných vrtů, ale od roku 1948, kdy vstoupila na NYSE do současnosti zaznamenávala tato společnost pozvolný ale trvalý růst, který utvrzovala akvizicemi svých významných obchodních partnerů (zajišťující např. logistiku či geodetický výzkum).\n\n\n"}
{"id": "255010", "url": "https://cs.wikipedia.org/wiki?curid=255010", "title": "Jan Zahradník", "text": "Jan Zahradník\n\nJan Zahradník (* 23. března 1949 České Budějovice) je český pedagog a politik. V letech 2000–2008 byl prvním hejtmanem Jihočeského kraje, od října 2013 pak poslanec Poslanecké sněmovny PČR.\n\nPo studiu na střední všeobecně vzdělávací škole v Českých Budějovicích absolvoval v roce 1972 Matematicko-fyzikální fakultu Univerzity Karlovy v Praze, obor učitelství matematiky a fyziky.\n\nV letech 1972–1992 působil jako středoškolský učitel na Gymnáziu Jana Valeriána Jirsíka (v období tzv. normalizace pojmenovaném jako Gymnázium Karla Šatala) v Českých Budějovicích, poté pokračoval až do roku 2000 v pedagogické dráze jako spolumajitel a ředitel soukromého Česko-anglického gymnázia.\n\nV roce 1989 spoluzakládal Občanské fórum středoškolských učitelů Jihočeského kraje. Od roku 1990 je zastupitelem Statutárního města České Budějovice.\nV roce 1992 vstoupil do Občanské demokratické strany (ODS), za kterou byl v letech 1994–1998 členem Rady města České Budějovice.\n\nV roce 2000 byl zvolen prvním hejtmanem Jihočeského kraje, v roce 2004 funkci obhájil na další čtyřleté funkční období. V letech 2004–2008 působil ve Výboru regionů, poradním orgánu Evropské komise a Rady Evropské unie, v jehož rámci se zaměřil především na práci v Komisi pro politiku územní soudržnosti (COTER).\nV říjnu 2008 v krajských volbách jím vedená kandidátka ODS prohrála s ČSSD, když\nzískala 29,63 % hlasů. Přesto tyto strany vytvořily koalici ve vedení kraje, Jan Zahradník však místo v radě kraje nepřijal. Z politiky ovšem úplně neodešel – zůstal krajským zastupitelem a zastupitelem města České Budějovice. Po odvolání českobudějovického primátora Juraje Thomy v červnu 2010 se odmítl účastnit zvolení nového primátora Miroslava Tettera ve spolupráci s komunisty. V srpnu 2010 byl Zahradník nominován prezidentem Václavem Klausem na Veřejného ochránce práv, v tajné volbě v poslanecké sněmovně 7. září 2010 však vypadl v prvním kole.\n\nVe volbách do Poslanecké sněmovny 2013 kandidoval z jedenáctého místa listiny ODS v Jihočeském kraji, získal 5 461 preferenčních hlasů a přesunul se tak na první místo, přeskočil tak i úřadujícího předsedu strany Martina Kubu a byl zvolen jediným poslancem strany za Jihočeský kraj. V listopadu byl zvolen členem předsednictva poslaneckého klubu ODS.\n\nV komunálních volbách v roce 2014 obhájil za ODS post zastupitele města České Budějovice, a to díky preferenčním hlasům (původně byl na 5. místě, ale posunul se na konečné 1. místo, ODS přitom získala jen 3 mandáty). V krajských volbách v roce 2016 byl lídrem kandidátky ODS v Jihočeském kraji a stal se krajským zastupitelem. V komunálních volbách v roce 2018 opět obhájil za ODS post zastupitele města České Budějovice.\n\nVe volbách do Poslanecké sněmovny PČR v roce 2017 byl lídrem ODS v Jihočeském kraji. Získal 5 579 preferenčních hlasů a obhájil mandát poslance.\n\nOd ledna 2009 pracuje na Katedře matematiky Pedagogické fakulty Jihočeské univerzity v Českých Budějovicích a je současně prorektorem této univerzity pro zahraniční vztahy. Je členem v několika dozorčích správních radách – například Jihočeské letiště a. s., Euroregion Šumava nebo Regionální rozvojová agentura RERA a. s.\n\nJeho manželkou je PhDr. Jana Zahradníková, středoškolská učitelka dějepisu a filosofie..\n\n\n"}
{"id": "255012", "url": "https://cs.wikipedia.org/wiki?curid=255012", "title": "Jeřáb mandžuský", "text": "Jeřáb mandžuský\n\nJeřáb mandžuský (\"Grus japonensis\") je druhý největší druh jeřába, žijící ve východní Asii, kde je symbolem štěstí a věrnosti. Jeho přirozeným biotopem jsou mokřady a močály.\n\nDospělí jedinci dosahují výšky až 140 cm; nejtěžší zaznamenaný samec vážil 15 kg.\nPřevládající barva peří je bílá, krk a letky křídel jsou zbarveny černě a na hlavě mají červeně zbarvené temeno. V případě rozčilení se tato kůže zabarví do světle červena.\n\nJeřáb mandžuský hnízdí na jaře a v létě na Sibiři, také na Kurilských ostrovech a ostrově Sachalinu. Samice klade do hnízda dvě vejce, obvykle však přežívá jen jedno mládě. Na podzim odlétají hejna ptáků do Koreje, Japonska, Číny, na Taiwan a jiných zemí východní Asie kde přezimují. Výjimkou je hejno asi tisícovky jeřábů mandžuských které celoročně žije na ostrově Hokkaidó.\n\nJejich potravou jsou malí obojživelníci, vodní hmyz, bezobratlí a rostliny mokřadů a močálů. Jeřábi mandžuští také někdy obývají říční břehy, rýžová pole a jiné vodní biotopy.\n\nCelková populace jeřábů mandžuských v přírodě má podle odhadů jen několik tisíc jedinců, jedná se tak o jeden z nejohroženějších ptačích druhů. Pod vedením stanice ochránců\n„National Aviary“ v Pittsburghu v Pensylvánii probíhá program ve kterém zoologické zahrady v USA darují vejce jeřábů mandžuských; ta jsou dopravována letecky do Ruska, mláďata jsou odchovávána v Chingaské rezervaci a vypouštěna do volné přírody. V letech 1995 až 2005 takto bylo ze Spojených států amerických zasláno 150 vajec.\n\nNa tomto záchranném programu se podílejí i čeští pracovníci ze Zoo Brno, Zoo Olomouc a Zooparku Chomutov.\nV Japonsku je jeřáb mandžuský nazýván \"tančó\", je národním symbolem i symbolem dlouhověkosti a je chráněn zvláštním zákonem jako národní kulturní bohatství. Ptáci jsou zobrazováni na mnoha předmětech, například na bankovkách o nominální hodnotě 1000 jenů nebo na logu japonských aerolinií.\n\nV čínské kultuře je často jeřáb mandžuský součástí pověstí a legend. V taoismu je symbolem dlouhověkosti a nesmrtelnosti. V umění a literatuře jsou často nesmrtelní zobrazeni jak letí na jeřábech, stejně tak smrtelníci kteří dosáhnou nesmrtelnosti odlétají na jeřábech. V této souvislosti jsou jeřábi mandžuští nazýváni „xian he“ tj. pohádkoví jeřábi. Jeřáb mandžuský je také považován za symbol vznešenosti. Jeho zobrazení byla nalezena v hrobkách dynastie Šang a na bronzových ceremoniálních nádobách dynastie Žou. Nedávno byl jeřáb mandžuský zvolen Národním lesnickým úřadem Čínské lidové republiky jako jediný kandidát na čínské národní zvíře. Proti tomu však byly vzneseny výhrady vzhledem k jeho latinskému i anglickému jménu které obsahuje název Japonska.\n\nTento druh jeřába byl v srpnu 2019 chován přibližně ve 150 evropských zoo. A to včetně 12 českých zoo, z toho v deseti sdružených v Unii českých a slovenských zoologických zahrad:\n\n\nNa Slovensku byl tento druh v srpnu 2019 chován v Zoo Bojnice a Zoo Košice, také členských zoo Unie českých a slovenských zoologických zahrad.\n\nJeřáb mandžuský byl v Zoo Praha historicky chován vždy jen krátkodobě, jako součást tranzitu. Prvně se tak stalo v roce 1957, podruhé v roce 1993. Současný chov má základy v roce 1998. Tehdy byla dovezena samice Amálka. Jejím partnerem se v roce 2010 stal samec Saitamu. Společně již několikrát úspěšně zahnízdili. První odchov se podařil v roce 2011. V roce 2018 bylo odchováno jedno mládě, a tak na konci daného roku byli chováni tři jedinci.\n\nTento druh je k vidění v expozičním celku Ptačí mokřady v dolní části zoo.\n\n"}
{"id": "255014", "url": "https://cs.wikipedia.org/wiki?curid=255014", "title": "Stanislav Hnělička", "text": "Stanislav Hnělička\n\nBrigádní generál ve výslužbě Stanislav Hnělička (12. února 1922 Liberec – 4. listopadu 2016 Liberec ). V r. 1941 se stal vojákem 11. pěšího praporu – Východního, československé zahraniční armády, která se formovala v Egyptě. Zúčastnil se bojů v Libanonu a Sýrii, později pod velením gen. Klapálka bojoval u Tobruku. Po skončení bojů u Tobrúku byl převelen do Británie, kde byl zařazen do nově formované obrněné brigády se kterou se po vylodění v Normandii zúčastnil bojů u Dunkerque a v západní Belgii s 2. tankovým sborem.\n\nJeho hrdinství bylo oceněno nejen polským a dvěma československými válečnými kříži, ale také v r. 2005 francouzským Řádem čestné legie. Po únoru 1948 byl perzekvován a vězněn, až do své smrti se aktivně zapojoval do práce Československé obce legionářské a pomáhal tak udržovat základní myšlenky odkazu odboje během druhé světové války i ve vědomí mladších generací.\n\nV roce 2007 udělil prezident republiky Stanislavu Hněličkovi Řád Bílého lva.\n"}
{"id": "255017", "url": "https://cs.wikipedia.org/wiki?curid=255017", "title": "Franz Olbert", "text": "Franz Olbert\n\nFranz Olbert (* 27. července 1935) je Němec, narozený v Československu, jako chlapec byl v roce 1946 se svou rodinou odsunut do Německa.\n\nByl sekretářem katolické sekce německého sdružení Ackermann-Gemeinde (organizace katolíků z bývalého území Sudet). V této funkci působil v letech 1976–1999. Po této funkci pracuje v Česko-německém fondu budoucnosti. Byl oceněn ministrem zahraničí Cyrilem Svobodou resortním vyznamenáním Gratias agit. Dne 28. října 2005 převzal od prezidenta Václava Klause státní vyznamenání Medaile Za zásluhy.\n"}
{"id": "255021", "url": "https://cs.wikipedia.org/wiki?curid=255021", "title": "Rour", "text": "Rour\n\nRour ( , ) je řeka v Belgii (Lutych), v Německu (Severní Porýní-Vestfálsko) a v Nizozemsku (Limburk). Má délku 208 km. Plocha povodí činí 2500 km².\n\nPramení na bažinaté náhorní plošině Hautes Fagnes v Belgii. Na horním a středním toku teče v zalesněné dolině. Vytváří zde hluboce členěné meandry, když protéká národním parkem Eifel. Na dolním toku je řeka regulována hrázemi. Vlévá se zprava do Mázy. Hlavní přítoky jsou Urft, Inde, Wurm.\n\nMaximálních stavů dosahuje v zimě a na jaře.\n\nVodní doprava není možná. Na řece leží města Malmedy (Belgie), Monschau, Simmerath, Heimbach, Nideggen, Kreuzau, Düren, Jülich, Linnich, Hückelhoven, Heinsberg, Wassenberg (Německo), Roerdalen, Roermond (Nizozemsko).\n"}
{"id": "255026", "url": "https://cs.wikipedia.org/wiki?curid=255026", "title": "Rur", "text": "Rur\n\nRur může znamenat:\n\n"}
{"id": "255031", "url": "https://cs.wikipedia.org/wiki?curid=255031", "title": "Stanislav Kolíbal", "text": "Stanislav Kolíbal\n\nStanislav Kolíbal (* 11. prosince 1925, Orlová) je český sochař a výtvarník, v letech 1990–1993 působil jako profesor na Akademii výtvarných umění v Praze v ateliéru socha – instalace. Řadí se k významným představitelům českého konceptuálního umění. Dne 28. října 2005 převzal od prezidenta Václava Klause státní vyznamenání Medaile Za zásluhy.\n\nV roce 1951 vystudoval VŠUP v Praze, jeho profesorem byl Antonín Strnadel. V letech 1951–1954 pražskou DAMU. Zde působil do roku 1959 jako pedagog. Mezi roky 1960 až 1970 byl členem umělecké skupiny UB 12. Svá díla vystavoval od roku 1943, samostatně od roku 1949. Mezi některá z jeho známých děl patří např. reliéfní zeď československého velvyslanectví v Londýně či pankrácké předmostí Nuselského mostu.\n\n\n"}
{"id": "255038", "url": "https://cs.wikipedia.org/wiki?curid=255038", "title": "Jaroslava Brychtová", "text": "Jaroslava Brychtová\n\nJaroslava Brychtová (* 18. července 1924 Železný Brod) je česká sochařka a především sklářka. Ve svém díle spolupracovala s manželem Stanislavem Libenským.\n\nV roce 1950 vystudovala VŠUP v Praze, jejím profesorem byl Karel Štipl. Zároveň vystudovala pražskou Akademii výtvarných umění.\n\nV roce 1967 se stala laureátkou Státní ceny Klementa Gottwalda. Dne 28. října 2005 převzala od prezidenta Václava Klause státní vyznamenání Medaili Za zásluhy.\n\n"}
{"id": "255048", "url": "https://cs.wikipedia.org/wiki?curid=255048", "title": "Větrný rozsah", "text": "Větrný rozsah\n\nTermín větrný rozsah se používá u většiny tzv. větrných sportů, tzn. sportů, u kterých je potřeba k jejich provozování vítr. Znamená to vlastně rozsah rychlosti větru, v němž se (například) dané zařízení dá použít. Rychlost větru je pak udávána v různých jednotkách, např.:\n\nZejména námořní země pak používají pro určení rychlosti větru ještě tzv. Beaufortovu stupnici, která ve vnitrozemí nemá tak hojné použití. U nás ji používají snad jen jachtaři. \n\nTypickým příkladem použití termínu větrný rozsah, je srovnání dvou sportů \n\npřevody jednotek\n"}
{"id": "255051", "url": "https://cs.wikipedia.org/wiki?curid=255051", "title": "Bitva u Milvijského mostu", "text": "Bitva u Milvijského mostu\n\nBitva u Milvijského mostu přes Tiberu na severu Říma mezi římskými císaři Konstantinem I. a Maxentiem se odehrála 28. října 312. Vítězný Konstantin díky ní ukončil spoluvládcovský systém tetrarchie a stal se jediným císařem Římské říše.\n\nPodle křesťanské legendy měl Konstantin v předvečer bitvy vidění, v němž spatřil kříž a nápis „In hoc signo vinces“ (\"V tomto znamení zvítězíš)\"; Eusebios z Kaisareie uvádí řecky \"Eν τούτω νίκα – En toúto níka\", \"V tomto zvítěz\"). Vítězství tak bylo připsáno Kristu, a Konstantin proto radikálně změnil náboženskou politiku říše ve prospěch dosud pronásledovaného křesťanství.\n\nZačátkem 4. století se v Římské říši začal rozpadat systém tetrarchie, který zavedl císař Dioklecián. Spočíval v tom, že říši vládli dva augustové a dva caesarové. Augustové byli hlavní vládci a oba měli vládnout jedné polovině říše. Caesarové měli být nástupci. S odchodem Diokleciána se ale systém rozpadl a všichni vyšší představitelé říše začali bojovat o moc. Smrtí císaře Galeria v roce 311 vznikla tato situace: Konstantin vládl Galii, Maxentius vládl Itálii, Licinius Illyrii a celému východu Maximinus Daia. Maxentius byl velmi neoblíbený a poněkud paranoidní. Podezříval Konstantina, že ho chce připravit o trůn. Proto se chtěl s armádou přeplavit do Galie, aby Konstantina odstranil. Konstantin byl ale dobrý stratég a věděl, že by měl zaútočit jako první. Rychle zorganizoval armádu a zaútočil na Itálii. Polovina jeho armády byla zaneprázdněna v Británii, takže měl k dispozici asi 40-50 tisíc mužů. Maxentius vytáhl proti Konstantinovi s cca 190 000 vojáků, z nichž polovinu nechal poblíž dnešních Benátek, protože se obával vpádu Licinia z Illyrie. Maxentiovi prorokovala věštba „překročíš-li Tiberu, zahyne nepřítel Říma“.\n\nProtože za nepřítele Říma považoval Konstantina, rozhodl se k bitvě. Zvolil místo u Milvijského mostu, vedle nějž nechal postavit ještě jeden malý, pontonový. K bitvě se sešikoval u vesnice Saxa Rubra 14 km od mostu. Těsně před bitvou se ale stala velmi záhadná věc. Konstantin, který vyznával staré pohanské náboženství, měl večer před bitvou vidění. Při západu slunce spatřil na obloze planoucí kříž s písmeny XP překříženými přes sebe a pod nimi nápis „en toúto nika“, což v překladu znamená „V tomto znamení zvítězíš“. Proto ho nechal vyrýt na štíty svých bojovníků. Po vítězné bitvě vešel tento znak do dějin jako labarum a stal se standartou všech římských císařů.\n\nO samotné bitvě toho moc známo není, ale nejspíše se Konstantinově galské jízdě a legionářům vycvičeným bojem s Germány podařilo rozvrátit řady Maxentia. Když Maxentius viděl, že prohrává, rozhodl se ustoupit za vysoké hradby Říma. Na cestě ale musel znovu překročit Milvijský most. Ten, ačkoli byl posílen pontonovým mostem , nedokázal kapacitně unést celou armádu, a tak v zadních řadách propukl zmatek. K tomu se navíc zřítil most pontonový. Maxentiovi muži se pokoušeli zachránit přebroděním řeky, ta ale byla moc hluboká, vojáci v těžké zbroji nemohli plavat a byli nemilosrdně strháváni pod hladinu. Při pokusu přejít řeku pak zemřel i sám Maxentius. Většina jeho vojáků nestačila překonat řeku a byla dílem pobita a dílem zajata.\n\nPo bitvě Konstantin vstoupil do Říma, kde jako trofej ukazoval Maxentiovu hlavu. Lid ho vítal jako osvoboditele. Hlavní sídlo přenesl Konstantin do nově vybudované Konstantinopole. V bitvě také naposledy vystupovala pretoriánská garda, která bojovala na Maxentiově straně. Konstantin ji hned po obsazení Říma rozpustil.\n"}
{"id": "255058", "url": "https://cs.wikipedia.org/wiki?curid=255058", "title": "Josef Kocourek", "text": "Josef Kocourek\n\nJosef Kocourek (27. ledna 1916 Brandýs nad Orlicí – 1. srpna 2004) byl podle Guinnessovy knihy rekordů 1999 nejstarším a nejdéle působícím parlamentním stenografem na světě. V roce 2004 jej prezident republiky Václav Klaus vyznamenal in memoriam Medailí Za zásluhy prvního stupně za zásluhy o stát v oblasti bezpečnosti. Kromě toho obdržel již v roce 1946 Československý válečný kříž.\n\nOd svých tří let žil ve Stříbrné Skalici. V roce 1935 vystudoval Obchodní akademii v Kolíně a poté nastoupil na Vysokou školu obchodní v Praze. V roce 1939 byl zatčen a vězněn v koncentračním táboře Sachsenhausen a Oranienburg, kde byl také vážně zraněn. V letech 1955–1977 působil jako středoškolský profesor. Je autorem učebnice \"Techniky administrativy\" a mnoha odborných článků především z oblasti stenografie.\n\n"}
{"id": "255066", "url": "https://cs.wikipedia.org/wiki?curid=255066", "title": "Hanzlík", "text": "Hanzlík\n\nExistuje více nositelů českého příjmení Hanzlík/Hanzlíková:\n\n\n"}
{"id": "255067", "url": "https://cs.wikipedia.org/wiki?curid=255067", "title": "Otročí řeka", "text": "Otročí řeka\n\nOtročí řeka () je řeka v provincii Alberta a v Severozápadních teritoriích v centrální části Kanady. Je 434 km dlouhá. Povodí má rozlohu 616 400 km². Společně se svými přítoky a zdrojnicemi Peace a Finlay je součástí říčního systému Mackenzie, který má celkem délku 4241 km, což tento tok řadí na 12. místo mezi nejdelšími řekami světa.\n\nŘeka odtéká z jezera Athabasca na severu provincie Alberta severním směrem. Krátce po výtoku z tohoto jezera poblíž Fort Chipewyan přijímá z levé strany svůj největší přítok řeku Peace. Teče širokým bažinatým údolím. Na středním toku překonává peřeje. Tok směřuje dále severním směrem přes Fort Smith a ústí do Velkého Otročího jezera poblíž Fort Resolution v provincii Severozápadní teritoria.\n\nPrůměrný roční průtok vody v ústí činí 4000 m³/s.\n\nVodní doprava je možná od května do října.\n\n"}
{"id": "255071", "url": "https://cs.wikipedia.org/wiki?curid=255071", "title": "Peter Collins (plochodrážní jezdec)", "text": "Peter Collins (plochodrážní jezdec)\n\nPeter Spencer Collins, MBE (* 24. března 1954, Manchester, Anglie) je britský plochodrážní jezdec. V roce 1976 se v polských Katowicích stal mistrem světa, o rok později skončil o bod druhý za Ivan Maugerem z Nového Zélandu.\n\n"}
{"id": "255072", "url": "https://cs.wikipedia.org/wiki?curid=255072", "title": "Josef Veverka", "text": "Josef Veverka\n\nJméno a příjmení Josef Veverka má více nositelů:\n\n"}
{"id": "255076", "url": "https://cs.wikipedia.org/wiki?curid=255076", "title": "Lord Burghley", "text": "Lord Burghley\n\nDavid George Brownlow Cecil, 6th Marquess of Exeter, KCMG (9. února 1905 – 22. října 1981), známý jako Lord Burghley byl britský konzervativní politik, atlet, olympijský vítěz a sportovní hodnostář, druhý prezident IAAF. Za svou aktivní sportovní kariéru získal dvě medaile z olympijských her.\n\nZávodil pod jménem Lord Burghley (někdy David Burghley, případně i David Cecil), českoslovenští novináři jej v době, kdy stál v čele IAAF, ve sportovním tisku běžně označovali zkrácenou a počeštěnou variantou jeho jména – Markýz z Exeteru.\n\nLord Burghley byl trojnásobným účastníkem olympijských her. Poprvé startoval, jako devatenáctiletý, na letních olympijských hrách 1924 v Paříži, kde v běhu na 110 metrů překážek vypadl v rozběhu.\n\nO čtyři roky později, na olympijských hrách v Amstrodamu v roce 1928, postoupil v běhu na 110 metrů překážek do semifinále, ale především vybojoval zlatou medaili v běhu na 400 metrů překážek v čase 53,4 sekundy a porazil obhájce olympijského titulu Američana Morgana Taylora. Stal se tak historicky prvním neamerickým atletem, který v této disciplíně (zařazované do olympijského programu od roku 1900) získal zlatou olympijskou medaili. Nebyl však posledním Britem, který v běhu na 400 metrů překážek získal olympijský titul – v roce 1968 dosáhl stejného úspěchu jeho krajan David Hemery. Zlatou medaili Hemerymu na mexických hrách předával – samozřejmě – Markýz z Exeteru, tehdy již v roli prezidenta IAAF. Burghleyův vítězný čas 53,4 sekundy představoval v roce 1928 vyrovnání olympijského rekordu Morgana Taylora z olympijského semifinále. A to navzdory faktu, že Taylor na předchozích olympijských hrách zvítězil v čase 52,6 sekundy: platilo totiž – později zrušené – pravidlo, že výkon nesmí být uznán za rekord, pokud běžec shodí některou z překážek, což se Američanovi při jeho vítězném běhu v Paříži v roce 1924 na poslední překážce přihodilo.\n\nNa své třetí olympiádě, pořádané v roce 1932 v Los Angeles, se Lord Burghley na třetí pokus dostal do finále běhu na 110 metrů překážek, ve kterém obsadil páté místo (14,8 sekundy, elektronicky 14,84). V běhu na 400 metrů překážek zlatou medaili neobhájil. Ani čas 52,2 sekundy (52,01 podle tehdy ještě neoficiální elektronické časomíry) mu nestačil na lepší nežli čtvrté místo, za bronzovým Morganem Taylorem (elektronicky 51,96 sekundy) ovšem zaostal jen o pouhých pět setin sekundy. Ve štafetě na 4x400 metrů však Burghley s týmem Velké Británie získal v čase 3:11,2 stříbrnou medaili. V nejkvalitnější čtvrtkařské štafetě tehdejší historie (zásluhou štafety USA první průlom pod hranici 3:10) předvedl 180 centimetrů vysoký a 70 kilogramů vážící Lord Burghley na třetím úseku skvělý letmý čas 46,7 sekundy, což byl druhý nejrychlejší úsek finále – jen fenomenální americký finišman a vítěz individuální čtvrtky, Bill Carr, dokázal běžet svůj úsek rychleji (46,2 sekundy). Výkon Velké Británie byl novým evropským rekordem.\n\nLord Burghley byl účastníkem premiérových her Commonwealthu (nazývaných tedy ještě Hrami Britského impéria), pořádaných v roce 1930 v kanadském Hamiltonu. Získal na nich tři zlaté medaile: v běhu na 120 yardů překážek (14,6 sekundy), v běhu na 440 yardů překážek (54,4 sekundy) a byl členem vítězné štafety Anglie, která v běhu na 4x400 yardů časem 3:19,4 porazila týmy Kanady a Jihoafrické unie.\n\n2.7.1927 dosáhl Lord Burghley na národním šampionátu (AAA) pořádaném v londýnském Stamford Bridge času 54,2 sekundy. Tento čas IAAF oficiálně uznala jako světový rekord na 440 \"yardů\" překážek. Šlo však o rekord spíše formální, protože jeho hodnota byla při konvenčním přepočtu (čas na 440 yardů překážek minus 0,3 sekundy) horší nežli hodnota tehdy platného oficiálního světového rekordu na metrické trati (53,8 sekundy, Švéd Sten Pettersson v roce 1925). A navíc – shodou okolností ve stejný den, tedy 2.7.1927, zaběhl Američan John Gibson v Lincolnu čas 52,6 sekundy (oficiálně 52 3/5 sekundy), který byl IAAF uznán za světový rekord. Nemluvě už o dřívějších výkonech Morgana Taylora - jednak o jeho neuznaném rekordu z finále olympijských her 1924 či o výkonu stejné hodnoty (52,6 sekundy), který Taylor zaběhl už před pařížskou olympiádou v červnu 1924 v USA a který nebyl předložen k ratifikaci. Či o rychlé čtvrtce s překážkami, kterou už 31.5.1924 zaběhli v Iowa City Ivan Riley (52,1 sekundy) a pozdější trenér Jesseho Owense Larry Snyder (52,4 sekudy), jejichž výkon však nikdy nebyl oficiálně uznán za americký či světový rekord.\n\nPrezidentem Mezinárodní atletické amatérské federace (IAAF, dnešní Mezinárodní asociace atletických federací) byl Lord Burghley třicet let, od roku 1946 do roku 1976, kdy jej na kongresu IAAF v Montrealu ve funkci vystřídal nově zvolený Nizozemec Adriaan Paulen. Lord Burghley-Markýz z Exeteru byl na stejném kongresu zvolen do funkce čestného předsedy IAAF. Lord Burghley byl rovněž členem Mezinárodního olympijského výboru a určitou dobu i jeho místopředsedou. Lord Burghey byl prvním (a do zvolení Sebastiana Coa v roce 2015 i jediným) olympijským vítězem zastávajícím funkci prezidenta IAAF.\n\n\n\"Symbol = označuje výkon, kterého v sezóně dosáhli dva či více atletů.\"\n\n\"Symbol x v běhu na 400 metrů překážek označuje výkon na 440 yardů překážek minus 0,3 sekundy.\"\n"}
{"id": "255077", "url": "https://cs.wikipedia.org/wiki?curid=255077", "title": "Josef Veverka (novinář)", "text": "Josef Veverka (novinář)\n\nJosef Veverka (4. února 1903 Nymburk – 8. října 1971 Liberec) byl český a československý novinář, politik a poválečný poslanec Prozatímního a Ústavodárného Národního shromáždění za Československou sociální demokracii. Po roce 1948 pronásledován a vězněn.\n\nPocházel ze známého rodu bratranců Veverkových, vystudoval zeměpis na Karlově univerzitě a na pařížské Sorboně. Byl novinářem a politikem, redaktorem tisku a od roku 1920 členem sociální demokracie. V letech 1937–1938 působil jako redaktor listu \"Ještědský obzor\" a tajemník strany v Liberci. V období let 1938–1939 byl redaktorem \"Stráže lidu\" v Mladé Boleslavi. Od února do května 1940 působil coby vedoucí redaktor Dělnického rozhlasu v Praze. Od roku 1938 do roku 1940 se angažoval v odbojovém Národním hnutí pracující mládeže. V květnu 1940 byl zatčen a odsouzen na dva roky. Po propuštění se opět zapojil do domácího odboje a od roku 1944 do roku 1945 byl znovu uvězněn.\n\nPo válce se stal šéfredaktorem deníku \"Stráž severu\" v Liberci, kde ostře protestoval proti totalitárním praktikám KSČ a zasazoval se o obranu německých antifašistů. Od roku 1946 do roku 1948 zasedal v ústředním výkonném výboru ČSSD. Patřil ke stoupencům Majerova křídla.\n\nV letech 1945–1946 byl poslancem Prozatímního Národního shromáždění za ČSSD. Setrval zde do parlamentních voleb v roce 1946, pak se stal za sociální demokraty poslancem Ústavodárného Národního shromáždění, kde zasedal formálně až do voleb do Národního shromáždění roku 1948.\n\nPo únorovém převratu v roce 1948 byl propuštěn z redakce Stráže severu a vyloučen ze sociální demokracie. V září 1949 byl internován v pracovním táboře, pak zatčen a v červnu 1950 odsouzen na 12 let vězení. V roce 1954 byl znovu odsouzen na doživotí, později mu trest byl zmírněn na 21 let. Z vězení byl nakonec propuštěn na zásah britské Labour Party v roce 1964.\n\nBěhem pražského jara v roce 1968 se angažoval v demokratickém hnutí. Angažoval se v přípravném výboru pro obnovu sociální demokracie a působil v čele liberecké organizace K 231. Spolupracoval s Klubem angažovaných nestraníků. Zemřel v roce 1971 na počátku normalizace v Liberci.\n\nV roce 2007 byl navržensenátem ČR in memoriam na řád T. G. Masaryka.\n\nV roce 2013 mu byla udělena Cena Václava Bendy (in memoriam).\n"}
{"id": "255085", "url": "https://cs.wikipedia.org/wiki?curid=255085", "title": "Organogenní jezero", "text": "Organogenní jezero\n\nOrganogenní jezero je druh jezera, který vznikl působením živých organismů. Patří sem jezera vzniklá růstem rostlin i činností živočichů včetně člověka.\n\n"}
{"id": "255086", "url": "https://cs.wikipedia.org/wiki?curid=255086", "title": "Montserrat", "text": "Montserrat\n\nMontserrat může znamenat:\n\n\n\n"}
{"id": "255090", "url": "https://cs.wikipedia.org/wiki?curid=255090", "title": "Tomáš Kraus", "text": "Tomáš Kraus\n\nTomáš Kraus (* 3. března 1974 Děčín) je bývalý český akrobatický (reprezentant ve skikrosu) a alpský lyžař.\n\nJe čtyřnásobným vítězem Světového poháru ve skikrosu, dvojnásobným skikrosovým mistrem světa (z let 2005 a 2007), pětinásobným mistrem České republiky v alpském lyžování, kterému se věnoval do roku 2004. Je členem sportovního oddílu USK Praha. Startoval na Zimních olympijských hrách 2010 ve Vancouveru, kde se umístil na 11. místě, a na ZOH 2014 v Soči, kde skončil po pádu na 18. místě.\n\nPři závodu Světového poháru v Arose utrpěl v únoru 2015 zlomeninu stehenní kosti. Po uzdravení měl v plánu startovat ještě v následující sezóně SP, kterou chtěl pojmout jako rozlučkovou, ale kvůli dlouhému léčení a nedostatečné fyzické kondici oznámil v listopadu 2015 ukončení sportovní kariéry.\n\n\nNa závodech v německém Grasgehrenu počátkem února 2013 získal své patnácté vítězství v závodech Světového poháru.\n\n"}
{"id": "255098", "url": "https://cs.wikipedia.org/wiki?curid=255098", "title": "Chceme světlo!", "text": "Chceme světlo!\n\nChceme světlo, chceme více světla bylo hlavní heslo průvodu cca 2000 studentů ze strahovských kolejí, který se na protest proti výpadkům elektřiny na těchto vysokoškolských kolejích konal v Praze 31. října 1967. Veřejná bezpečnost jej na Malé Straně brutálně rozehnala, někteří studenti byli zraněni nebo donuceni odejít ze studia. Událost však pronikla do tehdejších médií a zásah odsoudili akademičtí hodnostáři i veřejnost. Tím byla oslabena pozice tehdejšího vedení KSČ v čele s Antonínem Novotným a demonstrace se stala jednou z předzvěstí pražského jara 1968.\n\nV říjnu 1967 byl chladný podzim a na kolejích se netopilo. Proto si studenti instalovali na pokojích elektrické vytápění vyrobené z topných spirál do žehličky. To ovšem nemohla vydržet elektrická instalace v kolejích a proto docházelo k výpadkům elektřiny. To se opakovalo několik dní. \n\nJednoho dne „přeskočila mezi studenty jiskra“, veliká skupina se shromáždila v prostoru mezi kolejemi a vyrazila směrem na Pohořelec. Po cestě míjeli objekt vojenských skladů a vrátný odtud volal SNB. Studenti směřovali do centra města směrem na Hrad, ale nakonec čelo průvodu zamířilo do Nerudovy ulice. Dole v Nerudově ulici už čekalo několik aut SNB a příslušníci z průvodu vtáhli do aut několik studentů. Ostatní studenti se vrátili na Strahov. SNB propustili všechny studenty až na dva. Na Strahově, v místech, kde končil trolejbus, zůstalo asi 15 vozů Volha s příslušníky SNB a v nich byli ti zadržení studenti. Větší skupina studentů stála proti autům SNB a žádala propuštění svých kolegů. \n\nMezitím SNB povolala pohotovostní jednotku mladých příslušníků z Hrdlořez, kteří měli zjevnou chuť studenty mlátit. Když dorazili na Strahov, nastal masakr. Příslušníci SNB mlátili studenty „hlava nehlava“, nerozlišujíce v nastalé tmě demonstranty od studentů vracejících se ze studoven v Praze v Klementinu. Vnikli i do některých kolejí (blok 3 a 4), u jednoho z těchto bloků rozmlátili dveře.\n\nSNB tehdy porušila uznávanou akademickou svobodu - ani tehdy totiž nebylo zvykem, aby uniformovaná a pendreky opatřená bezpečnost vstupovala do kolejí, menz a škol. Někteří studenti byli zraněni nebo donuceni odejít ze studia. Brutalita VB měla ve veřejnosti odezvu, a proto přišel v následujících dnech na Strahovské koleje zásah studentům vysvětlovat Martin Vaculík, tajemník městského výboru KSČ v Praze, avšak bez většího úspěchu. Některé jeho výroky, např. „My víme, jaké světlo chcete!“ nebo „Soudruzi, když jsme my za první republiky protestovali, taky jsme někdy utržili nějakou ránu“, se staly legendárními. V době besedy příslušníci SNB na Smíchově „u tanku“ (dnes náměstí Kinských a zastávka Švandovo divadlo) odkláněli trolejbusovou dopravu, aby se na jednání s Martinem Vaculíkem dostalo co nejméně lidí. \n\nStrahovské události vyvolaly velké rozhořčení nejen v řadách studentů, ale i v celé společnosti. Mladá fronta sice 14. listopadu protest studentů odsoudila, zároveň ale policejní zásah a chystaná administrativní opatření kritizovala. Rektor Univerzity Karlovy Oldřich Starý a rektor ČVUT Josef Kožoušek se také vyjádřili proti některým \"excesům\" VB, nesouhlas s postupem Veřejné bezpečnosti a postojem vedení KSČ dávali najevo studenti a akademičtí funkcionáři většiny pražských i některých mimopražských fakult na různých shromážděních. Pražský vysokoškolský obvodní výbor (VOV) věnoval Strahovu vydání informačního bulletinu, vyvěšovaný také po nástěnkách. Vedení některých fakult bulletin strhávalo a šíření bylo blokováno i městským a ústředním výborem ČSM. Předseda Miroslav Zavadil dokonce vyhrožoval pražskému VOVu jeho zrušením.\n\nUdálosti oslabily v souvislostech se sjezdem československých spisovatelů pozice tehdejšího vedení KSČ v čele s prezidentem republiky Antonínem Novotným a staly se jednou z předzvěstí pražského jara 1968. Brutální zásah proti účastníkům strahovské demonstrace a loajální postoj ÚV ČSM vůči režimu nakonec vyústily na pražských vysokých školách v bouřlivé debaty o dalším osudu ČSM, přispěly k odvolání Antonína Novotného z funkce prvního tajemníka KSČ, na jehož místo byl na počátku ledna 1968 zvolen Alexander Dubček.\n\n"}
{"id": "255109", "url": "https://cs.wikipedia.org/wiki?curid=255109", "title": "Lumír Olšovský", "text": "Lumír Olšovský\n\nLumír Olšovský (* 3. července 1973, Opava) je český činoherní a muzikálový herec a dabér. Od roku 2016 vedoucí souboru muzikálu a operety plzeňského Divadla Josefa Kajetána Tyla.\n\nSvou kariéru odstartoval po studiu na Ostravské konzervatoři, kdy byl angažován do Divadla Vítězslava Nezvala v Karlových Varech. Později nastoupil do Divadla za branou II k režisérovi Otomaru Krejčovi. Po krátkém období bez zaměstnání nastoupil v roce 1996 do Hudebního divadla Karlín, kde začal svou muzikálovou kariéru.\n\nJeho první muzikálovou rolí byl Jelenský v muzikálu \"Superhvězda Mařenka\". Brzy získával další a větší role v moha známých dílech, zejména pak Jerry/Dafné v \"Někdo to rád horké\", za kterou byl nominován na Cenu Thálie 1997. Cenu Thálie však získal až v roce 2001 za Cosmo Browna ve \"Zpívání v dešti\". Poté odešel z karlínského angažmá na „volnou nohu“ a vytvořil například titulní roli v muzikálu \"Kristián\" podle stejnojmenného filmu s Oldřichem Novým. Později začal znovu účinkovat v Hudebním divadle v Karlíně. V průběhu let se pro své všestranné schopnosti stal jedním z nejžádanějších a nejobsazovanějších českých muzikálových herců.\n\nKrom muzikálů se ale stále objevuje i v činoherních inscenacích, zejména na zájezdech. Krom své herecké práce se věnuje i dabingu (Disneyho Tarzan, Andělé v Americe, ad.). Je autorem dílka \"Knihovna\" a muzikálové komedie \"Den na zkoušku\" (2005 s Monikou Absolonovou, Laďkou Něrgešovou, Radkem Valentou a Janem Maxiánem.).\n\nPracuje také v televizi: moderoval pořad \"Prima jízda\", \"Scénky na scénu\" na televizi NOVA a další. Hrál v seriálech \"Pojišťovna štěstí\" (David Roberts), \"Letiště\" (Libor Havlín). Konečně, účinkoval i ve filmu: menší role v \"Účastnících zájezdu\" a \"Kameňáku 3\").\n\n\n\n\n\n"}
{"id": "255113", "url": "https://cs.wikipedia.org/wiki?curid=255113", "title": "Hudební divadlo Karlín", "text": "Hudební divadlo Karlín\n\nHudební divadlo Karlín, též Hudební divadlo v Karlíně, je od roku 1945 nejvýznamnější české hudebně zábavní divadlo. Divadlo sídlí na okraji Karlína poblíž pražské Florence v bezprostřední blízkosti stanice metra Florenc a hlavního pražského autobusového nádraží.\n\nDivadlo funguje v budově bývalého varieté, založeného rodinou Tichých již v roce 1881, tedy v témže roce, kdy bylo poprvé otevřeno i Národní divadlo. Karlínské varieté se řadilo mezi nejvyhledávanější podniky svého druhu na evropském kontinentě – divákům nabízelo vše: artistická čísla, vystoupení zvířat, břichomluvce, baletky, zpěváky, divadlo, film, revue… Údajně zde ve svých začátcích hostovali i Charlie Chaplin nebo Stan Laurel. Za druhé světové války divadlo sloužilo jako 2. scéna Národního divadla pod názvem \"Prozatimní divadlo\".\n\nByly zde natáčeny i některé televizní pořady, mimo jiné též pořad \"Televarieté\" a televizní seriál \"Cirkus Humberto\". Divadlo totiž mělo největší jevištní plochu v Praze, což bylo pro estrádní pořady varietního typu velice výhodné.\n\nOd svého vzniku v roce 1945 uvádí Hudební divadlo Karlín operety a muzikály. Během let vystřídalo několik názvů, na jeho prknech účinkovaly desítky českých herců – Jan Werich, Jára Pospíšil, Vlasta Burian, Jaroslava Adamová, Vladimír Ráž, Ljuba Hermanová, Miloš Kopecký, Miroslav Horníček, Jiřina Steimarová, Nelly Gaierová, Laďka Kozderková, Karel Fiala, Dagmar Rosíková, Jindřich Janda, Dagmar Pecková, Pavla Břínková, Jitka Molavcová, Ladislav Županič, Tereza Duchková, Lumír Olšovský, Petr Štěpánek a mnoho dalších.\n\nV roce 2002 byla historická budova divadla zasažena a poničena velkou povodní a musela být rekonstruována. Po dobu rekonstrukce byla jeho představení uváděna v budově Kongresového centra. Na podzim 2006 bylo zrekonstruované divadlo otevřeno premiérou amerického muzikálu \"Producenti\". V době povodně v budově také přechodně sídlilo i Divadlo Semafor.\n\nHudební divadlo Karlín i nadále uvádí muzikály i operety, i když se počet nových premiér v posledních letech snižuje. Veškeré inscenace živě doprovází orchestr, obvykle účinkuje i sbor a balet (company).\n\nOd znovuotevření v roce 2006 mělo na programu vedle již zmíněných \"Producentů\" muzikály \"West Side Story\", \"Jekyll a Hyde\", \"Zpívání v dešti\", \"Noc na Karlštejně\" a \"Limonádový Joe\", operety \"Čardášová princezna\" a \"Netopýr\".\n\nV říjnu 2008 divadlo uvedlo světovou premiéru amerického muzikálu \"Carmen\" s Lucií Bílou.\n\nNa podzim 2010 připravilo Hudební divadlo Karlín dvě premiéry: operetu \"Polská krev\" Oskara Nedbala a v listopadu \"Jesus Christ Superstar\" i s několika účinkujícími z prvního českého uvádění ve Spirále včetně Kamila Střihavky a Báry Basikové.\n\nV září 2011 uvedlo divadlo další z broadwayských inscenací – detektivní muzikálovou komedii \"Vražda za oponou\" (Curtains) v režii Antonína Procházky.\n\nNovinkou repertoáru pro rok 2014 byl muzikál \"The Addams Family\", který měl premiéru na podzim roku 2014.\n\nDivadlo v roce 2015 nově nastudovalo původní český muzikál \"Dracula\" (částečně v původním obsazením z let 1995–1998) a v říjnu se do divadla také vrátil v původním obsazení muzikál Carmen s Lucií Bílou v hlavní roli.\n\nNovinkou v repertoáru sezóny 2016 byl americký muzikál \"Bonnie & Clyde\" v režii Antonína Procházky. V roce 2017 měl premiéru americký muzikál Sestra v akci, v hlavní roli s Lucii Bílou (nominace na cenu Thálie 2017). V říjnu roku 2018 se uskutečnila premiéra muzikálu Ondřeje G. Brzobohatého \"Legenda jménem Holmes\" a v lednu 2019 se uskutečnila premiéra operety \"Veselá vdova\", inscenace vzniká v koprodukci s divadlem Josefa Kajetána Tyla v Plzni.\n\n\n\n"}
{"id": "255114", "url": "https://cs.wikipedia.org/wiki?curid=255114", "title": "Štít (Klamoš)", "text": "Štít (Klamoš)\n\nŠtít () je vesnice v okrese Hradec Králové, místní část obce Klamoš. Leží asi 5 kilometrů jižně od Chlumce nad Cidlinou. Je jednou z nejmenší vesnic v Chlumeckém regionu, žije zde 58 obyvatel.\n\nPůvodní jméno vsi \"Ščítov\" (tj. \"Ščitův dvůr\") je pravděpodobně odvozeno od rodového jména \"Štit\". Název však mohl také vzniknout jinak. Ves byla kolem dokola obklopena lesy a prostor vesnice mohl tvořit pouhou mýtinu, která se ve staročeštině nazývala „štíet“, což označovalo místo, kde se na vyklučené mýtině vyrábělo dřevěné uhlí. Pokud se v zaniklých Liplesích skutečně zpracovávala železná ruda, je nepochybné, že v blízkosti se muselo v milířích vyrábět dřevěné uhlí.\n\nArchivních dokumentů o vsi Štít se zachovalo velmi málo, i když jak se zdá, byla vesnice známa před rokem 1397, kdy po velké katastrofě (snad požáru) byla znovu vystavěna. Ves patřila s největší pravděpodobností od počátku k majetku klamošských vladyků. Poté se dostala do okruhu pardubického panství Pernštýnů a později se stala poddanskou vsí chlumeckého panství, s nímž sdílel všechny jeho osudy. V soupise z roku 1657 je uvedeno, že komise shledala ve vsi Štít 5 usedlostí, 7 chalup a jeden domek, všechny však pusté. Pustých obcí bylo shledáno v okolí několik, ale ne všechny byly znovu osídleny. Domky štítských občanů byly vystavěny vesměs ze dřeva s doškovou střechou, a nebylo proto divu, že požár často smetl polovinu vesnice. Poslední velký požár vypukl v obci v roce 1890, kdy lehla více než polovina domků v obci popelem. Nové domky byly potom stavěny již z vepřovic a opuky. Od konce 17. století, jak zaznamenává chlumecký urbář, vedla mezi Štítem a Pamětníkem zemská silnice hradecko-kolínská a v místech poblíž dnešního hostince „Chárovna“ se vybíralo mýto. Od zrušení patrimoniálního zřízení v polovině 19. století až do roku 1895 byl Štít ve svazku politické obce Újezd, od níž se osamostatnil roku 1895. Od roku 1965 je Štít místní částí Klamoše.\nŠtít je jednou z nejmenších vsí na Chlumecku. Z architektonického hlediska se jedná o ulicový typ vesnice s částečnou okapovou zástavbou (domy postaveny okapem do ulice). Na mapě stabilního katastru můžeme sledovat stagnaci výstavby ve vsi. Na severovýchodní straně vřetenovité návsi zcela zanikly domy a zůstaly jen zahrady. Na jejich okraji (u silnice) byly postupem času postaveny domky, ale zahrady zůstaly původním vlastníkům.\n\nUprostřed návsi stojí skromný pomník „Boží muka“ s dřevěnou zvoničkou. Je zde také umístěna stylová tabule, seznamující návštěvníky se zajímavostmi vesnice a jejího nejbližšího okolí. Štítská myslivna je nejtypičtějším příkladem stavby tzv. nádražního typu. Stavba je postavena z režných cihel, nárožní a nadokenní kvádrování je štukové. Stavbu završuje charakteristický polovalbový štít. Myslivna byla postavena před rokem 1850 a je majetkem rodu Kinských. Před myslivnou stojí pomník Antonína Sovy, jako připomínka na pobyt básníka ve Štítu, jehož autorem je akademický sochař Vojtěch Adamec.\n\nVáclav Horyna ve své knize „Pověsti kraje Malátova a Klicperova“, vydané v roce 1941, převyprávěl pověst ze Štíta nazvanou \"Rychtář a strážník zeměměřiči\". Pověst vypráví o parcelování obecního pozemku, kdy z jedné strany odměřoval šíři pozemku, svými kroky obrovitý rychtář a z druhé strany, postavou malý, obecní strážník. Tím vznikly pozemky na jedné straně široké a na druhé straně viditelně se zužující. Pověst vyprávěl autorovi štítský rodák Jan Drahokoupil (* 1867), který jí znal od svého otce. Pověst má reálný základ a část rozparcelovaných obecních pozemků tomu nasvědčuje.\n\nAntonín Sova odešel po maturitě do Prahy studovat práva, ale pro nedostatek finančních prostředků studií zanechal a vrátil se domů. S pomocí básníka Jaroslava Vrchlického začal roku 1886 pracovat v Ottově Slovníku naučném a o rok později nastoupil ve zdravotním referátu pražského magistrátu. Aktivně se účastnil práce ve spolku Máj a v literárním odboru Umělecké besedy. V letech 1898–1920 byl ředitelem pražské městské knihovny. O prázdninách v letech 1921 a 1922 byl několikaměsíčním hostem ve štítské myslivně u hajného Josefa Knýho, jejichž synové společně studovali. Bylo to již v době umělcova těžkého onemocnění, ale pobyt ve Štítě mu částečně zdraví vrátil a tak mohl ještě několik let umělecky tvořit. Pod starou lípou u štítské myslivny napsal A. Sova lyrickou báseň „Žhnoucí léto“, která oplývá zvukomalebnou češtinou. Na památku básníkova pobytu ve vsi byl v roce 1963 otevřen za pomoci Památníku národního písemnictví „Sovův koutek“, který jeho umělecká díla jak z oblasti prózy, tak i poezie. Jsou zde také vystaveny předměty, jež sloužily básníkovi při jeho pobytu v myslivně. V roce 1966 byl vztyčen básníkův pomník před štítskou myslivnou, který je vytesán z žulového odštěpku z lomu u La Chaise Dieu ve Francii. Těžká a bolestná choroba mu nakonec znemožnila volný pohyb. Zemřel 16. srpna 1928 v Pacově.\n\nMarie Adamcová, akademická malířka se narodila v roce 1932 v Klamoši a po absolvování Vysoké školy umělecko-průmyslové v Praze v ateliéru profesora Antonína Strnadela pracovala jako výtvarný pedagog. Několik let pracovala jako výtvarnice v pražském divadle Semafor. Jejím hlavním zájmem byla keramika a pro potřeby pedagogů zpracovala odbornou knihu o technologiích, technice a pracovních postupech v keramickém oboru. Její výtvarné práce jsou zaměřeny především na figurální plastiku a portrétní práce. Věnuje se i literární tvorbě a v roce 2005 vydala knihu vlastních vzpomínek na svoje dětství v Klamoši, pod názvem „Klamošské vzpomínky“ a let studií „Děravá oblaka“.\n\nVojtěch Adamec - rodák z moravského Hulína (1933–2011). Vystudoval Umělecko-průmyslovou školu v Praze u profesora J. Wagnera a prof. J. Baucha. Později se sám věnoval pedagogické činnosti a přednášel na umělecké škole v Hořicích v Podkrkonoší. K dílům, která zvláště výrazně vyznačují vzestupnou linii jeho tvorby, patří z poslední doby (kromě busty Hugo Haase ve foyeru Národního divadla) monumentální sousoší slavníkovských bratří sv. Vojtěch a sv. Radima, instalované v hradištním areálu v Libici nad Cidlinou K dalším významným dílům, která vytvořil za spolupráce s manželkou, patří pomník papeže Jana Pavla II. a busty českých královen Elišky Přemyslovny a Elišky Rejčky v Hradci Králové, busta Bohumila Kubišty v Praskačce a portrétní busta V. K. Klicpery v Klicperově domě v Chlumci nad Cidlinou. Vojtěch Adamec patří se svojí manželkou mezi elitu českých výtvarníků a v posledních desetiletích zde ve Štítě, umělecky tvořil.\n\nHostinec \"Chárovna\" se nachází 1 km ve směru na Chlumec nad Cidlinou. Zájezdní hospoda a ubytovna pro letní hosty, dostala své pojmenování od Františka Cháry z Klamoše, který ji v roce 1833 postavil pro občerstvení formanů svážejících z lesa kmeny. Pozemek pro stavbu daroval novému hostinskému hrabě Oktavián Kinský s podmínkou, že ve výčepu bude točit jen chlumecké pivo. V druhé polovině 20. století zakoupil objekt trutnovský podnik ZPA (Závody průmyslové automatizace). Vzhled objektu se změnil tak, že s původní stavbou měl společné pouze základy. Až do roku 1995 zde podnik ZPA Trutnov provozoval v letních měsících rekreační středisko pro svoje zaměstnance. V následujících letech objekt podnik ZPA prodal a během letních měsíců je zde v současné době provozována výletní restaurace.\n\nPískovna Pamětník se celá rozkládá na katastru Štíta. Těžbu štěrkopísku provádí firma Tarmac CZ a.s., která je v současné době jedním z největších výrobců a dodavatelů kameniva v České republice. Takzvaná mokrá těžba štěrkopísků je zde v současnosti prováděna výlučně moderními plovoucími korečkovými rypadly. S omezováním negativních vlivů povrchového dobývání úzce souvisí sanace a rekultivace vytěžených částí, která vyplývá pro těžební organizaci z horního zákona a zde je uplatňována v plné míře. Dle údajů z roku 2007 se v pískovně ročně vytěžilo přibližně 250 tisíc tun štěrkopísku, který byl expedován v 10 frakcích. Vytěžený prostor s vodní plochou zabíral téměř 100 ha. V uvedené době bylo odlesněno a připraveno k těžbě dalších 26 ha, přičemž v následujících letech se těžba štěrkopísku dále rozšiřovala. Písníky jsou rájem rybářů a v letních měsících jsou vyhledávaným místem ke koupání.\nPískovna je také významnou mineralogickou lokalitou. V naplaveninách zde lze nalézt zkamenělá dřeva a vzácněji též chalcedony a acháty, které sem byly zaneseny v období pleistocénu tokem Cidliny z původních míst výskytu v Podkrkonoší.\n\nPenzion Kolesa leží 3 km jižně od Štíta na okraji vsi Kolesa. Na okraji borových lesů se rozkládá kompletní areál s restaurací s přilehlým rozsáhlým areálem pro všechny druhy jezdeckého sportu a nedalekou oborou se spárkatou zvěří. Mezi zájezdním hostincem „Chárovna\" a „Penzionem Kolesa“ je vybudována cyklistická stezka.\n\nLesovna stojí na hrázi vysušeného rybníka Rutvas v těsném sousedství chráněné přírodní památky Pamětník, také zvané \"Kotrdáč\". Území je chráněno od roku 1995 a v přírodním prostředí nížinného úseku říční nivy v povodí Cidliny se nachází pestrý komplex mokřadních, lučních a pískomilných rostlin. Kromě ohrožených druhů rostlin zde můžeme pozorovat i vzácné druhy drobného ptactva.\n\n"}
{"id": "255116", "url": "https://cs.wikipedia.org/wiki?curid=255116", "title": "Zdeněk Vojtěch Peukert", "text": "Zdeněk Vojtěch Peukert\n\nZdeněk Vojtěch Peukert (26. června 1907, Šumburk nad Desnou — 4. června 1982, Praha) byl český spisovatel detektivních a dobrodružných knih, většinou publikovaných pod pseudonymy.\n\nPracoval jako novinář a byl také československým reprezentantem a později trenérem v pistolových sportovních disciplínách. Psal detektivní a dobrodružnou literaturu pod mnoha pseudonymy (Lionel Frank Bush, Juan S. Camillo, Artur Collins, J. S. Condor A. Connan, William Forbes, Johny Glasser, Gary Graham, Sidney Hoogan, Michael Kellermann, Tom Mix, James Parker, Robin Watson, A. W. White, Jules Taffin a především jako Edgar Collins). Pod vlastním jménem psal pohádky, romány a novely pro mládež. V některých svých knihách se vydával pod vlastním jménem za jejich překladatele.\n\n\n\n\n\n"}
{"id": "255120", "url": "https://cs.wikipedia.org/wiki?curid=255120", "title": "Vyšívání", "text": "Vyšívání\n\nVyšívání je textilní technika, pomocí které se zdobí podkladový materiál (plošná textilie, kůže, papír) protahováním nebo našíváním nití.\nV Číně bylo vyšívání známé (údajně) od pravěku, později v Indii a Egyptě (cca 3600 let staré nálezy). V Evropě se s vyšíváním začalo pravděpodobně na počátku našeho letopočtu. Nejstarší dochovaná památka je nástěnný koberec ve francouzském Bayeux (70 m dlouhý, 50 cm široký) z 11. století.\n\nV době renesance se rozšířilo tzv. bílé vyšívání na osobní prádlo a později na kapesníky, ubrusy a přehozy.\n\nV první polovině 19. století byl vynalezen vyšívací stroj, moderní stroje vyšívají například rychlostí až 1500 stehů za minutu, jsou řízeny počítačem a mohou být doplněny různými automatizačními prvky.\n\nDruhy vyšívání se zařazují podle velmi rozdílných kriterií, časté je hrubé rozdělení podle barvy podkladového materiálu na \"bílé\" a \"pestré vyšívání\".\n\nZákladním prvkem vyšívací techniky je steh. K několika stovkám způsobů vedení nitě patří například:\n\n\nPři použití stehů určitým způsobem se vyvinula řada technik, například:\n\nAžur, florentská výšivka, malování jehlou, hardanger atd.\n\nPříze (zpravidla skaná) se přizpůsobuje druhem a kvalitou technice vyšívání:\n\nTkanina (nejčastěji bavlněná, např. batist, ale i lněná, konopná nebo hedvábná) musí mít přesně stejný počet osnovních a útkových nití, které se nesmí posouvat a mezery mezi nimi musí vytvářet přesné čtverce (kanava, stramín).\n\nMají poněkud širší ouško než jehly na šití, velikost se přizpůsobuje druhy výšivky.\n\nJe nejčastěji kulatý, ze dvou kruhů, mezi které se stiskne a napne podkladová tkanina.\n\n\n\nPrvní vícehlavový stroj přišel na trh v roce 1911 (6 vývodů, pantograf), v 50. letech 20. století se začaly vyrábět také jednoduché stroje pro amatérské vyšívání, v 80. letech přišly první vyšívače řízené počítačem.\n\nVyšívače v 21. století pracují na stejném principu jako šicí stroj. Stehy se tvoří ze dvou nití, vyšívání probíhá ve 4 fázích: (1) Vyšívací jehla propíchne textilii, (2) horní nit tvoří s pomocí rotujícího háčku smyčku kolem dolní niti a (3) vrátí se do základní polohy, (4) vyšívaná textilie se posouvá do programované polohy.\n\nStroje pro komerční použití se stavějí až se 24 vývody, každý vývod má až 12 vyšívacích jehel. Ve 2. dekádě 21. století dosahují rychlosti do 1200 stehů za minutu. Paměť řídícího počítače má obvykle kapacitu několika milionů stehů a obsahuje až 250 výšivkových vzorů. \n\nStroje pro amatérské použití běží rychlostí do 800 stehů za minutu, počítače jsou programovány až na 600 různých druhů stehů.\n\nJejich účelem je na rozdíl od „klasických“ výšivek zlepšení mechanických vlastností textilie. Dosud jediným známým způsobem výroby je Tailored Fibre Placement (TFP). Je to technika vyšívání, kterou se přichycují přesně umístěné a nasměrované zpevňovací nitě (resp. rovingy) na podkladovou textilii. Textilie s touto úpravou slouží jako polotovary (preforms) pro výztuže kompozitů.\nNapř. kompozity s textilií z uhlíkových vláken s výšivkou TFP mohou dosáhnout pevnosti v podélném směru až 1730 MPa a příčně (0-90°) 1030 Mpa.\n\nNa konvenčním vyšívacím stroji je adaptováno kladecí zařízení, které přivádí zpevňovací niti k vyšívací hlavici. Kladeč se může pohybovat všemi směry kolem hlavice a pohyb podkladové textilie je řízen tak, aby se k ní zpevňovací niti výšivkou přichytily. Na tomto principu pracují už (v roce 2011) také prototypy vyšívacích robotů.\nDvoudimenzionální preformy: např. na zpevnění okrajů otvorů a menší konstrukční díly, uhlíkové a kovové niti jako vodiče ke kontrole struktury nebo k zahřívání (až 22 kW a 230 °C) konstrukčního dílu.\nPokusy s vyšíváním 3D textilií se zaměřují na přímé zpracování válcových a hadicových struktur tak, aby se jako polotovary nemusely formovat z vyšívaných dvourozměrných dílů.\nK vyšívání TFP se používají hlavně příze z mimořádně pevných materiálů, známé je však také použití drátů a světlovodičů.\n\n"}
{"id": "255154", "url": "https://cs.wikipedia.org/wiki?curid=255154", "title": "Vavro Šrobár", "text": "Vavro Šrobár\n\nVavro Šrobár (9. srpna 1867 Lisková – 6. prosince 1950 Olomouc, Československo) byl slovenský lékař, politik, ústřední postava meziválečné slovenské politiky v Československu, od roku 1935 profesor Komenského univerzity v Bratislavě v oboru sociálního lékařství.\n\nStudoval na gymnáziích v Ružomberku, Levoči a Banské Bystrici. Po vyloučení ze všech škol v někdejším Uhersku kvůli panslavistické agitaci dostudoval na gymnáziu v Přerově v roce 1888. Po maturitě odešel studovat na Lékařskou fakultu Karlovy univerzity do Prahy. Zde se zapojil do práce v spolku \"Detvan\". Pod vlivem T. G. Masaryka se stal čechoslovakistou a patřil mezi Masarykovy skalní stoupence. Udržoval také kontakty s radikálně naladěnými studenty v české Omladině. V roce 1898 začal ve spolupráci s Pavlem Blahou vydávat časopis \"Hlas\"; jeho poslední dva ročníky (1902–1904) už redigoval sám.\n\nRoku 1906 kandidoval do Uherského sněmu. Do roku 1918 působil jako lékař v Ružomberku. Ružomberok se díky němu stal centrem slovenské politické aktivity, protikladem tzv. martinské skupiny. V roce 1918 byl za své politické aktivity krátce internován.\n\nJménem Slováků podepsal v říjnu 1918 Zákon o zřízení československého státu. V první Československé republice byl zprvu poslancem za Slovenskou národní a rolnickou stranu (SNaRS), posléze za Republikánskou stranu zemědělského a malorolnického lidu, tedy za agrárníky, se kterými Slovenská národní a rolnická strana počátkem 20. let splynula. Stal se prvním ministrem pro správu Slovenska, jehož úkolem bylo zajistit politické a administrativně právní začlenění Slovenska do nové republiky. Kromě toho byl ještě ministrem zdravotnictví a školství. V letech 1925–1935 byl senátorem Národního shromáždění ČSR. Postupně se však z politické scény vytrácel. V době slovenského klerofašistického státu stál v čele malé skupiny protifašistického odboje, orientované na československou exilovou vládu v Londýně.\n\nDo politiky se ještě vrátil po druhé světové válce. V únoru 1945 byl krátce pověřencem školství ve 3. Sboru pověřenců. V roce 1946 před parlamentními volbami založil Stranu svobody a byl jejím prvním předsedou.\n\nPo komunistickém převratu v únoru 1948 se stal ministrem pro sjednocení zákonů v druhé vládě Klementa Gottwalda. Podle publicisty Karla Pacnera mu Gottwald nabídl tuto vcelku bezvýznamnou funkci, protože potřeboval mít ve vládě člověka spojeného s Masarykem, a Šrobár ji naivně přijal.\n\nZemřel 6. prosince 1950 v Olomouci, ale pohřben je v Bratislavě.\n\n\n\nV České republice jsou po něm nazvány ulice ve čtyřech městech (2009):\n\n\n"}
{"id": "255162", "url": "https://cs.wikipedia.org/wiki?curid=255162", "title": "Adrástos", "text": "Adrástos\n\nAdrástos (řecky Ἄδραστος, latinsky \"Adrastus\") je v řecké mytologii král v Argu, syn krále Talaa a jeho manželky Peró. Stal se velitelem vojska ve válce zvané Sedm proti Thébám.\n\nArgos bylo staré, proslulé město. Jeho král Adrástos měl dcery Déipylu a Argeiu, takže se zeširoka sjížděli nápadníci královského původu. Král chtěl vybrat dobře ženichy, nechtěl si nikoho znepřáteli. Zeptal se v Delfské věštírně a dostal podivnou radu: „\"Zapřáhni do svého dvoukolého vozu kance a lva, co se perou v tvém domě\"“. Nevěděl si s věštbou rady, ale jednou zaslechl prudkou hádku dvou mužů a když vstoupil do místnosti, spatřil jednoho oděného lví kůží, to byl Polyneikés z Théb, a druhého kůží kančí, to byl Týdeus z města Kalydón. Oba byli královští synové a oba se stali manžely Adrástových dcer.\n\nOba byli silní muži a bojovníci, oba vyhnaní ze své domoviny – Týdeus pro vraždu příbuzných a Polyneikés byl vypuzen svým bratrem Eteoklem, který se s ním nechtěl dělit o vládu v Thébách. Oba přišli do Argu nejen získat nevěstu, ale také spojence pro svůj vítězný návrat domů.\n\nKrál Adrástos rozhodl, že prvním cílem budou bližší Théby. Město bylo otřeseno nedávnými událostmi, kdy král Oidipus naplnil starou věštbu tím, že nevědomky zabil vlastního otce Láia a stejně nevědomky se oženil s vlastní matkou, královnou Iokasté. Po prokázání hrozné viny Iokasté spáchala sebevraždu, Oidipus se oslepil a jeho lid i vlastní synové ho slepého a ubohého vyhnali ze země.\n\nPo jeho odchodu se synové a jejich strýc Kreón dohodli, že bratři budou vládnout střídavě – každý jeden rok. Mocichtivý Eteoklés vládl první rok, avšak po jeho uplynutí se nechtěl vzdát moci, dokonce spolu se strýcem Polyneika vyhnali ze země. Ten zhrzený a uražený se vydal do Argu a požádal o útočiště a o pomoc. Král Adrástos jej vyslyšel, získal pro válečné tažení nejslavnější argejské hrdiny a shromáždil vojsko. Do války zvané Sedm proti Thébám se do čela armády postavili argejští: král Adrástos, Kapaneus, Hippomedón, Amfiaráos, Parthenopaios a zeťové krále Týdeus a Polyneikés.\n\nThébané tyto přípravy pečlivě sledovali a byli připraveni k obraně města s pevnými hradbami, v nichž bylo sedm pevných městských bran. Když vojsko přitáhlo, útočníci viděli, že město jen tak nedobudou. Adrástos obránce vylákal ven z hradeb a tam jim způsobil citelné ztráty. Nato se Thébané opět stáhli za brány a tam vytrvali. Adrástos své vojsko rozdělil, každý ze sedmi vůdců měl zaútočit na jednu z bran. Boj se však pro útočníky nevyvíjel dobře. První v boji zahynul Kapaneus, když se holedbal, že bránu prorazí i proti samotnému Diovi – za tu opovážlivost ho nejvyšší bůh Zeus srazil z hradeb bleskem. Padl Parthenopaios, i Týdeus i Hippomedón, válku měli rozhodnout thébští bratři, v souboji však zahynuli oba. Amfiáráos prchal z\nbojiště na svém voze, thébští ho pronásledovali, prý zasáhli oštěpem mezi lopatky. Zeus však znovu udeřil bleskem a Amfiaráos i s vozem zmizel pod zemí. Tak se živý z bojů dostal jenom král Adrástos, který vyskočil na svého okřídleného koně Ariona a zmizel.\n\nTak neslavně skončila výprava proti Thébám. Město se pro tentokrát ubránilo, po deseti letech však už tolik štěstí nemělo. Potomci Sedmi proti Thébám, zvaní Epigoni, město dobyli, brány a hradby rozvalili.\n\n"}
{"id": "255164", "url": "https://cs.wikipedia.org/wiki?curid=255164", "title": "Hlasisté", "text": "Hlasisté\n\nHlasisté, slovensky Hlasisti, byli příslušníci národně uvědomělé slovenské inteligence, seskupené okolo časopisu Hlas (vycházel v letech 1898–1904) a po jeho zániku také okolo časopisů Slovenský týždenník, Slovenský obzor, Slovenský denník a jiných. Hlasisté vyžadovali mravní obrodu slovenské společnosti, aktivizaci politického, hospodářského a kulturního života, občanského práva a svobody, demokratické reformy a správy, soudnictví a veřejného života v Uhersku, československou spolupráci, vystoupili s kritikou politické linie a ideologie Slovenské národní strany.\n\nIdeovým vůdcem Hlasistů byl Tomáš Garrigue Masaryk. Hlavními představiteli na Slovensku byli Vavro Šrobár a Pavel Blaho.\n"}
{"id": "255167", "url": "https://cs.wikipedia.org/wiki?curid=255167", "title": "Splay strom", "text": "Splay strom\n\nSplay strom je samovyvažující se binární vyhledávací strom mající tu vlastnost, že prvky, k nimž se nedávno přistupovalo, jsou rychle znovu dostupné. Provádí základní operace jako vkládání, vyhledávání a odstraňování prvků v amortizovaném čase O(log n). Pro mnoho nerovnoměrných posloupností operací pracují splay stromy lépe než ostatní vyhledávací stromy, a to i v případě, že charakteristika posloupnosti není předem známá. Splay strom byl vynalezen Danielem Sleatorem a Robertem Tarjanem.\n\nVšechny obvyklé operace na binárních vyhledávacích stromech jsou spojeny s jednou základní, které se říká \"splay\". Splay uzlu přeuspořádá strom tak, že se daný uzel dostane do kořene. Způsob, jak toho docílit, je provést standardní vyhledávání daného uzlu v binárním stromu a následně provést speciální rotace stromu takové, aby se uzel dostal do kořene.\n\nDobrá výkonnost splay stromu spočívá v tom, že je to strom samovyvažující, a tedy se sám optimalizuje, takže uzly, k nimž se přistupuje často, se dostávají blíže kořeni, kde se k nim dá rychleji dostat. To je výhoda pro většinu praktických aplikací, zejména pro implementaci cache; nicméně při rovnoměrném přístupu je výkon splay stromu podstatně (ne však asymptoticky) horší než jednoduchého nějak vyváženého binárního vyhledávacího stromu.\n\nSplay stromy se také podstatně snadněji implementují než ostatní samovyvažující se binární vyhledávací stromy, jako např. červeno-černý strom nebo AVL-strom, přičemž jejich složitost v průměrném případě je stejná. Splay strom si také nepotřebuje pamatovat žádné pomocné informace, čímž se snižují paměťové nároky. Na druhou stranu uvedené datové struktury garantují složitost v nejhorším případě a mohou být efektivnější při rovnoměrném přístupu.\n\nPříkladem nejhoršího případu u obyčejného algoritmu splay stromu je, když se ke všem prvkům přistupuje postupně v pořadí určeném uspořádáním. To způsobuje, že je strom zcela nevyvážený (vyžaduje to n přístupů, každý z nich má složitost O(log n)). Opakovaný přístup k první položce vyvolá akci, která potřebuje O(n) operací k opětovnému vyvážení stromu před vrácením první položky. To je znatelné zdržení poslední operace, nicméně amortizovaná složitost přes celou posloupnost je stále O(log n). Poslední výzkumy však ukazují, že náhodné vyvažování stromu může tomuto efektu zabránit a dává obdobné výsledky jako ostatní samovyvažující se algoritmy.\n\nJe možné vytvořit perzistentní verzi splay stromu, která umožňuje přistupovat jak k staré, tak k nové verzi po aktualizaci stromu. To vyžaduje amortizovaně O(log n) paměti na jednu aktualizaci.\n\nNa rozdíl od ostatních typů samovyvažujících se stromů splay stromy fungují dobře s uzly obsahujícími identické klíče. I s identickými klíči zůstává amortizovaná složitost O(log n). Všechny operace zachovávají pořadí identických klíčů ve stromě, což je obdobná vlastnost, jakou mají stabilní třídicí algoritmy. Dobře navržená operace vyhledávání může vrátit uzel s daným klíčem nejvíc nalevo nebo nejvíc napravo.\n\nV hašovací tabulce lze použít podobné metody, které posouvají prvek k začátku řetízku nebo k původní hodnotě hašovací funkce a teda se přizpůsobují nerovnoměrnému přístupu. Takto upravená hašovací tabulka umožňuje vyhledání prvku v průměru v O(1) v porovnání s O(log n) u Splay stromů. Hašování také potřebuje (podle implementace) méně nebo žádné režijní pointry a teda je paměťově lepší. Výhoda Splay stromů v tomto kontextu je zaručená amortizovaná složitost a možnost intervalových dotazů.\n\nKdyž se přistupuje k uzlu \"x\", je na něm vykonána operace splay, která ho přemístí do kořene. Aby se operace vykonala, provede se posloupnost rotací, které uzel \"x\" postupně dostávají blíže ke kořeni. Dokud má \"x\" prarodiče, jednotlivé kroky závisí na dvou faktorech:\nZ toho vyplývá, že pokud má \"x\" prarodiče, mohou nastat čtyři případy, které určují dva typy dvojrotací.\n\nPrvním případem, kdy nastává zig-zag-left rotace, je, pokud \"x\" je pravým potomkem \"p\" a \"p\" levým potomkem \"g\" (na obrázku). Uzel \"p\" se pak stane novým levým potomkem \"x\", \"g\" novým pravým potomkem \"x\" a podstromy \"A\", \"B\", \"C\" a \"D\" se přesunou podle potřeby. Druhý případ je zrcadlově otočený, tj., když je \"x\" levým potomkem \"p\" a \"p\" pravým potomkem \"g\". Zig-zag-left dvojrotace je ekvivalentní provedení rotace \"x\" a \"p\" a následně \"x\" a \"g\".\n\nPrvním případem, kdy se provádí rotace zig-zig-left, je, když je \"x\" levým potomkem \"p\" a \"p\" je levým potomkem \"g\" (na obrázku). Uzel \"p\" se stane novým pravým potomkem \"x\", \"g\" se stane novým pravým potomkem \"p\" a podstromy \"A\", \"B\", \"C\" a \"D\" se přesunou podle potřeby. Druhý případ zig-zig-left je zrcadlově otočený, tj., pokud \"x\" je pravým potomkem \"p\" a \"p\" je pravým potomkem \"g\".\n\nTřetí typ rotace je, pokud \"x\" nemá žádného prapředka. Jedná se o obyčejnou rotaci mezi vrcholem \"x\" a \"p\". Tato rotace nastává pouze při posledním kroku, kdy se daný uzel dostává do kořene, v případě, že \"x\" je v původním stromu v liché hloubce.\n\nDíky provádění operace splay na požadovaném uzlu se prvky, k nimž se nedávno přistupovalo, drží blízko kořeni a strom zůstává zhruba vyvážený, takže se udržuje požadovaná amortizovaná složitost.\n\n"}
{"id": "255171", "url": "https://cs.wikipedia.org/wiki?curid=255171", "title": "Klášter Milevsko", "text": "Klášter Milevsko\n\nMilevský klášter je premonstrátský klášter na severovýchdoním okraji města Milevsko, okres Písek. Byl založen mezi lety 1184 a 1187, jedná se tak o nejstarší klášter na jihu Čech. Založil jej Jiří z Milevska. Na jeho výstavbě se podílel i budoucí opat Jarloch se svými řeholníky. Čtyři roky po jeho založení klášter vyhořel. V době husitských válek byl klášter vypleněn. Tehdejší opat kláštera veškeré cennosti ukryl na hradě Příběnice, ale po dobytí Příběnic došlo ke zničení i těchto cenností. Celý areál milevského kláštera, stejně jako klášterní bazilika Navštívení Panny Marie a hřbitovní kostel sv. Jiljí jsou zapsány na seznamu kulturních památek píseckého okresu.\n\nKlášter založil mezi lety 1184 až 1187 pán Jiří z Milevska. Na výstavbě kláštera se podílel i budoucí první opat milevského kláštera Jarloch se svými řeholníky.\n\nV roce 1191 klášter vyhořel, byl ale opět obnoven. K jeho vysvěcení došlo 1. října 1201. Opat Jarloch zemřel v Milevsku roku 1228 a byl zde pohřben. Později sídlilo v klášteře až 30 řeholníků, kteří se kromě duchovní správy věnovali i hospodářským činnostem, pěstovali víno, obilí, chmel. Když byl 23. dubna 1420 klášter přepaden husity, bylo Jarlochovo tělo odneseno řeholníky na Zvíkov. Tam byl pohřben na neznámém místě. Část mnichů odešla do toužimského proboštství, které klášteru patřilo. V době husitských válek byl klášter zpustošen. Tehdejší opat kláštera veškeré cennosti odvezl na hrad Příběnice, ale po dobytí tohoto hradu, došlo i ke zničení ukrytých cenností.\nV 15. století jej vlastnili Rožmberkové, po nich Švamberkové. Kryštof I. ze Švamberka klášter v 16. století prodal pánům z Hodějova. Za jejich působení byl klášter částečně opravován, byla obnovena hráz rybníka, byly vytvořeny nové příkopy a hradby. Zvláštní péče byla věnována důkladnějším zpevněním hrází rybníka. Po Bílé Hoře byl pánům z Hodějova zkonfiskován majetek, včetně Milevského kláštera. Klášter byl zpustošený a okolní vesnice opuštěné a podle slov kronikáře \"v Milevsku vše zelo chudobou, bídou a lidským pláčem.\" Císařským rozhodnutím byl klášter přidělen premonstrátskému klášteru v Praze na Strahově. Opět začíná další snaha o znovuobnovení původní slávy kláštera. V době církevních reforem císaře Josefa II. se museli premonstráti vrátit do Prahy, avšak nakonec se jim podařilo zajistit, aby byl klášter přidělen ke klášteru Strahovskému. Nemalou měrou se přičinil opat Strahovského kláštera Václav Josef Mayer v roce 1786.\n\nHlavní branou z roku 1885 se vstoupí na klášterní nádvoří. Uprostřed prostranství nádvoří se nachází kašna z roku 1855, která původně stávala na hlavním milevském náměstí a do kláštera byla přenesena v roce 2008. Po pravé straně vchodu na první nádvoří je budova bývalé latinské školy. Jednalo se o nejstarší školu v kraji, která se připomíná již v roce 1543.\n\nDnes v dolní částí sídlí charita a v prvním patře ve velkém sále se pořádají přednášky a výstavy, v druhé místnosti je trvalá expozice barokní knihovny, s knihami zapůjčenými ze Strahova.\n\nV rámci Programu záchrany architektonického dědictví bylo v letech 1995-2014 na opravu kláštera čerpáno 5 900 000 Kč.\nDnešní štíhlá silueta průčelí klášterní baziliky Navštívení Panny Marie se dvěma výraznými věžemi byl původně nevelký románský kostel z roku 1187, založený v době vzniku kláštera. Velká část stavby chrámu byla provedena za opata Jarlocha. Ve 13. století byl raně goticky přestavěn se zachovaným románským vstupem, přičemž vstupní brána a hradební zeď jsou zbytky někdejšího opevnění. Další přestavba v 19. století dala kostelu novorománskou podobu. Nyní je po celkové rekonstrukci.\n\nJižní strana baziliky je organicky napojena na budovy starého klášterního konventu. Jsou též novorománské, stejně tak budova sakristie a části ambitů. Konvent má uzavřený čtvercový tvar, uprostřed bývala rajská zahrada. V jeho areálu bývaly vystaveny archeologické nálezy z města, kláštera a dobová platidla. Budovy děkanství, konvent, oltáře, obrazy a i hrobky byly za husitských bouří poškozeny.\n\nNa druhém klášterním nádvoří býval pivovar, cukrovar a hospodářské budovy. Pivovar byl postavený roku 1691 opatem Vítem Seipelem místo již zaniklého původního pivovaru. Pivovar fungoval do roku 1907, kdy byl zrušen. Opat Seipel také dostavěl hospodářské budovy.\n\nPůvodně románský kostel svatého Jiljí stojící uprostřed současného hřbitova, dle archeologických výzkumů pochází z poslední třetiny 12. století. Od svého vzniku do založení kláštera sloužil jako vlastnický kostel Jiřího z Milevska. Na počátku 15. století byl goticky přestavěn s architektonicky cennou síťová klenba tzv. milevského typu, který se stal vzorem při výstavbě kostela svatého Víta v Českém Krumlově. Z původní románské stavby je zvenku patrná pouze věž ze žulových kvádrů s dřevěnou střechou napojená ke kostelu na západní straně. Po založení zdejšího kláštera začal kostel sv. Jiljí plnit funkci farního kostela, zatímco chrám Panny Marie v klášterním areálu sloužil potřebám řeholníků. V roce 1785 byla funkce farního kostela přenesena do chrámu Panny Marie a kostel sv Jiljí postupně chátral. Až do roku 1883 byl uzavřen a o jeho obnovu se přičinil strahovský opat Zikmund Antonín Starý.\n\nOkolo kostela se nachází hřbitov. Poslední rozšíření hřbitova bylo v roce 1899 a v tomto roce byl i nově vysvěcen. Od 80. let 20. století kostel sv. Jiljí slouží jako smuteční síň.\n\nV současné době i nadále spadá Milevský klášter pod správu Královské kanonie premonstrátů v Praze na Strahově. Žije zde pět bratří, kteří spravují 14 farností (21 kostelů) pastoračního obvodu Milevsko (dvě farnosti - Milevsko a Sepekov jsou inkorporované (pod patronací strahovského kláštera). Jejich hlavní náplní je:\n\n\nProhlídka s průvodcem, dva okruhy:\nKlášterní obchůdek - nabídka z klášterních produktů vína, marmelády, sušenky, křestní svíčky a roušky, keramiku. Dále čokolády dle původu kakaového bobu. Křížky, růžence a šátky.\n\n\n"}
{"id": "255172", "url": "https://cs.wikipedia.org/wiki?curid=255172", "title": "Pavel Blaho (agrárník)", "text": "Pavel Blaho (agrárník)\n\nPavel Blaho, též Pavol Blaho (25. března 1867 Skalica – 29. listopadu 1927 Bratislava), byl slovenský lékař, politik, novinář, poslanec Uherského sněmu a hlasista. Po roce 1918 československý politik, meziválečný poslancem Národního shromáždění za Slovenskou národní a rolnickou stranu (byl i jejím prvním předsedou), později za Republikánskou stranu zemědělského a malorolnického lidu (agrárníky), se kterou Slovenská národní a rolnická strana splynula.\n\nOtec Pavla Blahy byl rolníkem, později bohatým měšťanem ve Skalici. Pavel Blaho studoval na gymnáziu ve Skalici a v Trnavě, medicínu ve Vídni v letech 1888–1898. Po dobu studií pracoval v akademickém spolku \"Tatran\", později se stal jeho předsedou. Když byla z popudu uherské vlády činnost spolku Tatran zastavena, Pavel Blaho založil další spolek \"Národ\", ve kterém se kromě studentů scházeli i mladí řemeslníci a dělníci. Byl dopisovatelem \"Amerikánsko-slovenských novin\" (americko-slovenské noviny). V roce 1893 navštívil USA, v roce 1896 se stal spoluzakladatelem Československé jednoty. Po skončení svých studií se vrátil do zpět do Skalice. Založil přibližně 100 potravinových, úvěrových a svépomocných družstev. V roce 1907 založil Obchodní banku ve Skalici, která se v roce 1920 spojila s Americko-slovenskou bankou v Bratislavě. V létě roku 1903 jej poprvé v Luhačovicích navštívil Milan Rastislav Štefánik.\n\nSpolu s Vavrom Šrobárem založil časopis \"Hlas\". Okolo tohoto časopisu se soustředila skupina mladých národně a liberálně orientovaných lidí - tzv. hlasistů s úzkými vazbami na české politické elity. Od roku 1908 se pod jeho vedením konaly v Luhačovicích porady Českoslovanské jednoty (Blaho vždy v létě působil jako lázeňský lékař v Luhačovicích). V roce 1903–1916 vydával časopis \"Pokrok\". V letech 1907–1910 vedl redakci slovenských Lidových novin. V roce 1898–1914 vydával kalendář \"Nová domová pokladnica\". Od roku 1899 byl členem městského zastupitelstva ve Skalici, v roce 1906 byl za volební okres Moravský Svätý Ján zvolen poslancem Uherského sněmu, kde působil až do roku 1918 (ke konci války jako jeden z pouhých dvou slovenských poslanců tohoto sněmu). V Uherském sněmu vystupoval proti Appónyiho školním zákonům.\n\nV roce 1918 se stal signatářem Martinské deklarace, posléze byl členem Slovenské národní rady. Dne 6. listopadu 1918 přijel na Slovensko jako člen Dočasné vlády pro Slovensko, pověřený vedením státní administrativy, zemědělství a zásobování.\n\nUž před rokem 1918 byl aktivní v slovenském agrárním hnutí. V tomto politického proudu (na rozdíl od českých zemí) převládali intelektuálové, nikoliv samotní zemědělci.\n\nOd roku 1919 se zapojil do budování Slovenské národní a rolnické strany, respektive její předchůdkyně, organizace Slovenská rolnická jednota. Její první celoslovenské shromáždění se konalo 13. dubna 1919. Stal se tehdy jejím předsedou. V této fázi šlo ale ještě formálně o součást celonárodní Slovenské národní strany (SNS), ale fakticky již o rodící se samostatnou platformu slovenského agrarismu. Ustavující sjezd se pak konal pod názvem Národní a republikánská strana zemědělská (slovensky \"Národná a republikánská strana roľnícka\") 14. září 1919. Byl zvolen za předsedu.\n\nPřed volbami v roce 1920 utvořily Národní a republikánská strana zemědělská a SNS alianci nazvanou Slovenská národní a rolnická strana (SNaRS). Slovenská národní a rolnická strana ovšem ve volbách na Slovensku příliš neuspěla, když ji porazili ľudáci a silné zisky dosáhli i sociální demokraté. 21. března 1921 zvolil výkonný výbor strany nové vedení předsedou se stal Jozef Branecký. V roce 1922 se pak SNaRS sloučila s českými agrárníky, čímž vznikla Republikánská strana zemědělského a malorolnického lidu (RSZML).\n\nOd prosince 1918 zasedal v československém Revolučním národním shromáždění, které bylo nevoleným parlamentem nového státu V řádných parlamentních volbách v roce 1920 získal poslanecké křeslo v Národním shromáždění. Mandát v parlamentních volbách v roce 1925 obhájil. Po jeho smrti na jeho poslanecké křeslo nastoupil Ján Zeman.\n\nV rámci slovenských agrárníků se během 20. let postupně vymezoval proti politice Milana Hodžy, který se stal hlavním představitelem strany. Na sklonku života řekl: „\"Keby som pri prevrate roku 1918 bol býval len o desať rokov mladší, všeličo by na Slovensku ináč vyzeralo. Nikdy by som nebol išiel s Hodžom, lebo jeho politická morálka a jeho pracovné metódy sa mi protivia\".“ Patřil k stoupencům česko-slovenské národní jednoty a krátce před smrtí v roce 1927 prohlásil: „\"Celý život som pracoval za lepšiu budúcnosť národa, za splynutie Čechov a Slovákov...\"“\n\nJeho synem byl Pavol Blaho (1903–1987), poválečný politik slovenské Demokratické strany a Strany slobody, po únorovém převratu člen Rady svobodného Československa.\n\n"}
{"id": "255173", "url": "https://cs.wikipedia.org/wiki?curid=255173", "title": "Beerware", "text": "Beerware\n\nBeerware je forma licence programu, při které uživatel má právo neomezeně užívat příslušný program, eventuálně měnit jeho zdrojový kód, s podmínkou, že autorovi programu koupí pivo (anglicky \"beer\", odtud název), případně v některých variantách vypije pivo na autorovo zdraví. Termín byl vytvořen Johnem Bristorem v roce 1987. Od té doby bylo vytvořeno mnoho programů pod touto licencí.\n\nJednou z forem této licence je například nepříliš vážně míněná (parodizující licenci GPL) varianta, napsaná Poulem-Enningem Kampem. Na rozdíl od dlouhé a podrobné GPL je krátká a jednoduchá:\n\nTento text je možno do češtiny přeložit asi takto (verze překladu není oficiální a je vytvořena výlučně pro potřebu Wikipedie):\n"}
{"id": "255185", "url": "https://cs.wikipedia.org/wiki?curid=255185", "title": "Kapaneus", "text": "Kapaneus\n\nKapaneus (starořecky \"Καπανεύς\", latinsky \"Capaneus\") je v řecké mytologii jeden z velitelů vojska ve válce zvané Sedm proti Thébám.\n\nKapaneus vynikal fyzickou silou, jeho neštěstím ale bylo, že se rád vyvyšoval a chlubil se, že ho ani nejvyšší bůh Zeus svou silou nezastíní při dobývání Théb. To Dia tak rozezlilo, že Kapanea srazil svým bleskem v okamžiku, kdy se chystal skočit z hradeb do města. Stal se tak prvním zabitým v této válce.\n\nPo válce jeho tělo obřadně spálili na hranici, na kterou se za ním prý vrhla i jeho manželka Euadné. Spolu byli rodiči Sthenela, který spolu s dalšími Epigony (Potomky) po uplynutí deseti let dobyl Théby.\n\n"}
{"id": "255186", "url": "https://cs.wikipedia.org/wiki?curid=255186", "title": "William Dampier", "text": "William Dampier\n\nWilliam Dampier [viljem dampír] (zřejmě 5. září 1652, East Coker – březen 1715, Londýn) byl anglický mořeplavec, kapitán, pirát, první anglický autor realistické zprávy o Austrálii, dnes tudíž jeden z nejznámějších mořeplavců.\n\nWilliam Dampier se narodil nejpravděpodobněji 5. září 1652. Ve svém mládí vystřídal řadu nejrůznějších povolání jako je žoldnéř, námořník, plantážník, ale nakonec se rozhodl pro řemeslo, které ho přitahovalo už od dětství pirátství. Spolu s dalšími piráty, které postupem času poznal se vydal na počátku 80. let 17. století do Tichomoří, kde přepadal, dobýval, drancoval a vypaloval španělské osady na americkém pobřeží. Se svou lodí se však dostali až do oblasti čínských vod. Zanedlouho se stala loď, na které byl i Dampier obávanou hrozbou několika pobřežních osad.\n\nKoncem 80. let se jejich nechvalně známá loď \"Cygnet\" (Labuť) objevila krátce u pustého severozápadního pobřeží Nového Holandska (Austrálie) a úzkou zátoku, kterou projížděli a v které narazili na desítky žraloků, nazvali \"Žraločí zátokou\" (\"Shark Bay\"). V roce 1688 se krátce zastavil na Vánočním ostrově (první tam zaznamenané vylodění). Ostrov shledal neobydlený.\n\nNeprozkoumaná či tajemná místa přitahovala Dampiera odjakživa, a proto podnikl několik dalších pozoruhodných plaveb, na kterých poznal západní Tichomoří, Novou Guineu, Filipíny a pobřeží jihovýchodní Asie. Nejprve se plavil pod pirátskou vlajkou, o něco později ve službách Východoindické námořní společnosti a do své rodné Anglie se vrátil v roce 1691. Své dobrodružné zážitky z dalekých zemí a moří si Dampier na rozdíl od svých druhů literárně zpracovával, což nám dnes poskytuje nedocenitelné údaje o jeho plavbách a cestách. Jeho ve své době jedinečné mapy, botanické i mineralogické sbírky a zejména jeho světoznámá kniha \"Nová cesta kolem světa\" (1697; anglicky \"A New Voyage Round the World\") ho celosvětově proslavily.\n\nV lednu 1699 vyplul Dampier znovu na svou cestu po světě, tentokrát už jako vážený kapitán královské lodi \"Roebuck\" (Srnec). Jejich plavba nebyla vůbec snadná a posádku trápil nedostatek pitné vody. Přece jenom se na počátku srpna ocitl Dampier v západoaustralském pobřeží a sledoval jeho linii k severu. Po několikadenní plavbě zakotvil Dampier už ve svém Žraločím zálivu, který neviděl několik let. V této době už začal nedostatek pitné vody pronikat do chování a nálady členů posádky, a tak se Dampier rozhodl po šesti nedělích plavby na Roebucku podél pobřeží udělat přestávky a nechat posádku hledat na souši pitnou vodu. Tento pokus se však stal neúspěšným, jelikož na souši nalézal jen písek, klokany a divoké domorodce. Nakonec se Dampier rozhodl upustit od dalšího průzkumu a zamířil k Tichomoří a Nové Guineji.\n\nTaké kvůli špatném technickém stavu lodi nestihl Dampier prozkoumat východní pobřeží Nového Holandska (Austrálie), jež mu ukládaly směrnice Admirality. Ani zpáteční cesta nepatřila k nejlepším, jelikož Roebuck na zpáteční cestě ztroskotala u pobřeží ostrova Ascension, ale Dampier měl štěstí a záhy ztroskotance zachránila jiná anglická loď. Tato plavba však přinesla své plody i přes její nešťastný průběh. Důkazem toho jsou cenné mapy západního pobřeží Nového Holandska, které zachránil před věčným ztracením při ztroskotání jeho lodi. Dalším plodem je objevení několika ostrovů v blízkosti Žraločího zálivu, které dnes nesou spolu s poloostrovem v severozápadní Austrálii Dampierovo jméno.\n\nPo více než sto let vyvolávaly jeho údaje mezi geografy četné spekulace. Až do poslední doby a do určité míry i dnes se nemohou geografové jednohlasně domluvit na jednom názoru. Zpochybnil totiž, což i v jeho době způsobilo velkou paniku, Tasmanovu teorii o souvislé linii západního pobřeží Nového Holandska a snažil se prosadit názor, že jde spíše jen o shluk větších ostrovů. Nutno uznat, že v jeho četných geografických údajích je několik hrubých chyb, ale i přesto si zaslouží Dampier úctu.\n\nI ve svém pokročilém věku byl Dampier stále aktivní a stále rád, i když omezeněji cestoval po moři. Jižní moře, které Dampier miloval, navštívil ještě jednou v životě, tentokrát jako účastník pirátské výpravy Woodese Rogerse. Jejich cílem byly ostrovy Juana Fernándeze, kam dopluli v roce 1709 a kde osvobodili kormidelníka Alexandra Selkirka, vysazeného sem před lety za trest jeho kapitánem. Selkirova dobrodružství později inspirovala slavného Daniela Defoa v jeho knize \"Robinson Crusoe\", která vyšla v roce 1719 a která si získala neuvěřitelnou pozornost jak anglických čtenářů, tak pozornost velké části světa.\n\nDampier zemřel už v březnu 1715, aniž se mu podařilo dostat náležitý podíl z bohaté kořisti Rogersovy výpravy.\n\nDampierovým názorům přikládali učenci i státníci značnou váhu, ale však jeho opovržlivá charakteristika Nového Holandska způsobila pokles zájmu o „australský“ kontinent, který trval několik desetiletí. Značně se na Dampierově slávě podepsalo i pirátství, které vykonával od raného mládí a vrátil se k němu i v jeho pozdějších letech. Zájem o nový kontinent vzrostl až v té době, když Angličané nalezli v tajných archivech dobyté Manily Torresovu zprávu a opisy zpráv dalších španělských a holandských mořeplavců. Vždy však byla Austrálie oblíbeným dějištěm exotických románů.\n\n"}
{"id": "255187", "url": "https://cs.wikipedia.org/wiki?curid=255187", "title": "Jupiter (mytologie)", "text": "Jupiter (mytologie)\n\nJupiter, latinsky a česky alternativně Iuppiter, je nejvyšší z římských bohů vládnoucí nebesům a hromu. Byl hlavním bohem starověkého Říma od jeho založení do christianizace Římské říše. V rámci interpretatio graeca byl od 6. století př. n. l. ztototožněn s řeckým Diem a v římské literatuře a umění převzal jeho mytologii a ikonografii. Za jeho rodiče tak začali být považováni Saturn a Ops, jeho sourozence Neptun, Ceres, Pluto, Vesta a Juno, která je zároveň jeho manželkou, a za jeho dceru Minerva. Tento vliv byl také zprostředkován skrze etruského nejvyššího boha Tinia.\n\nEtymologicky a strukturálně odpovídá různým indoevropským bohům nebes, jako je oskijský Diovem, umbrijský Juve, řecký Zeus, védský Djaus, germánský Tiwaz a litevský Diēvas. Italičtí a řečtí bohové nebes, včetně Jova, však na rozdíl od svých protějšků jsou vládci panteonu a hromu.\n\nJméno Jupiter je vokativ odvozený od rekonstruovaného praitalického \"*djous patēr\", složeného z \"*djous\" „den, nebe“ a \"*patēr\" „otec“. Odpovídá tak například řeckému vokativu \"Zeú pater\" „otče Die“.\n\nJupiter společně s Martem a Quirinem tvořil takzvanou archaickou triádu, kde měl vedoucí funkci, stejně jako v pozdější kapitolské triádě, kde vystupoval s Junonou a Minervou. Byl mu zasvěcen nejvýznamnější z \"flamen maiores\" „hlavních kněží“ zvaný \"flamen Dialis\". Byla mu přisuzována řada titulů souvisejících s jeho různými funkcemi a okruhy působnosti. Jedná se zřejmě o pozůstatky zaniklých numen, která Jupiter absorboval. Velká část z nich se týká jeho atmosférických funkcí, například epiteton \"Tonans\" odkazuje na hrom, \"Fulminator\" na blesk, \"Serenus\" na klidnou oblohu, \"Caelestis\" na nebesa, \"Lucetius\" na světlo, \"Elicius\" na duhu a \"Rigator\" na vláhu deště.\n\nVe své funkci boha deště měl také vládu nad zemědělstvím. Vzýván byl především při vinařských svátcích jako byly Meditrinalie slavené 11. řijna. Také mu byl zasvěcen rituál Aquaelicium konaný v případě dlouhého sucha v podobě procesí na Kapitol.\n\nVe svém aspektu ochránce Říma byl nazýván \"Feretrius\", \"Stator\" „Zastavitel“, \"Victor\" „Vítěz“ nebo \"Imperator\". Ochráncem římského státu byl také \"Iuppiter Optimus Maximus\", který byl zárukou božského míru a kterému obětovali konzulové při nástupu do úřadu.\n\nMezi další aspekty či hypostáze Jova patří:\n\n"}
{"id": "255189", "url": "https://cs.wikipedia.org/wiki?curid=255189", "title": "Brezovica (Záhřeb)", "text": "Brezovica (Záhřeb)\n\nBrezovica je jednou z menších částí Záhřebu, hlavního města Chorvatska. Je okrajovou částí metropole a též i jejím nejjižnějším výběžkem. \n\nZe severu ji ohraničuje obchvat Záhřebu; hlavní dálniční spoj zajišťující propojení významných chorvatských dálnic v jižní části Záhřebu, z ostatních stran pak Záhřebská župa. Území Brezovice je především vesnického charakteru; na rozdíl od nedalekého Nového Záhřebu zde nebyla vybudována sídlištní zástavba. Pamětihodnostmi této čtvrti jsou kostel a zámeček.\n\nPoprvé je Brezovica připomínaná v listině z roku 1277. Ve 14. století se zde měl nacházet již první kostel, později zde vznikl i barokní. Ve 20. století pak docházelo k územním změnám. Nejprve v roce 1952 připadly některé části tehdejšího území obce Záhřebu, roku 1967 pak byla Brezovica začleněna pod město celá. \n\n"}
{"id": "255196", "url": "https://cs.wikipedia.org/wiki?curid=255196", "title": "Anna Ferencová", "text": "Anna Ferencová\n\nAnna Ferencová, rodným jménem Anna Fialová, (* 25. května 1927 Praha) je česká herečka, dlouholetá členka divadelního souboru Východočeského divadla v Pardubicích, vnučka českého herce Karla Fialy a dcera herce a sochaře Ference Futuristy.\n\nPo absolutoriu konzervatoře krátce působila v Olomouci, od roku 1951 do 1989 zakotvila v pardubickém Východočeském divadle. Zde také poznala svého manžela, herce Milana Holubáře.\n\n\n"}
{"id": "255200", "url": "https://cs.wikipedia.org/wiki?curid=255200", "title": "Seznam jezer v Asii", "text": "Seznam jezer v Asii\n\nSeznam asijských jezer.\n\n\n\n\n\nViz Seznam čínských jezer.\n\n\n\n\n\n\n\n\nViz Seznam japonských jezer.\n\n\nViz Seznam kazašských jezer.\n\n\nViz Seznam mongolských jezer.\n\n\nViz Seznam ruských jezer.\n\nViz Seznam tádžických jezer.\n\n\n\n\n\n\n"}
{"id": "255202", "url": "https://cs.wikipedia.org/wiki?curid=255202", "title": "Vonwiller a spol.", "text": "Vonwiller a spol.\n\nVonwiller a spol. (Vonwiller & Co.) byl textilní závod v Žamberku, vybudovaný a otevřený roku 1834 švýcarským podnikatelem Mikulášem Vonwillerem.\n\nV 19. století nastal v českých zemích velký rozvoj průmyslu. Zahraniční podnikatelé byli do Čech přilákáni dostupností vodního zdroje energie, levnými pozemky, levnou pracovní silou a daňovými úlevami. Rozvoj lehkého průmyslu byl Rakousko-Uherským státem podporován a toho využil švýcarský podnikatel Mikuláš Vonwiller a založil již před rokem 1833 v Hylvátech u Ústí nad Orlicí továrnu na sukna.Ve stejném období, vypsal majitel žambereckého panství John Parish, soutěž na vybudování továrny na výrobu vlněného zboží. Vítězi bylo slíbeno právo používat bezplatně vodní sílu a bezúročná půjčka 100 000 zlatých. Ze všech zájemců byl vybrán Mikuláš Vonwiller ze St. Gallen ve Švýcarsku, kterého John Parish znal ze svého působení ve velkoobchodu v Hamburku, kdy spolupracoval s Vonwillerovým obchodním domem v Miláně.\nSe stavbou továrny bylo započato v roce 1833 a dokončena byla v roce 1834. Vedením továrny byli pověřeni tři bratři Strasserové ze Švýcarska, kteří zde zavedli švýcarský způsob zpracování vlny. Oproti zdejším zvyklostem, vlna se před zpracováním preparovala kravským mlékem, ne olejem.\n\nTovárna byla poháněna vodním kolem, které zajišťovalo mechanický pohon přádelny a úpravny.\nPřípravna tkalcovny a tkalcovna na vodní kolo napojeny nebyly, protože zde používané stroje byly na ruční pohon (ruční stavy a snovadla).\n\nV roce 1854 zakladatel továrny Mikuláš Vonwiller zemřel a továrnu převzal jeho mladší syn Emil, který v Brně „Na Cejlu“ založil obchodní dům. Starší syn Oskar řídil milánský obchodní dům, který byl až do roku 1890 centrálou všech podniků Vonwiller a spol.\n\nVe vedení podniku se postupně vystřídalo několik ředitelů, a v roce 1869 převzal vedení nejstarší vnuk Mikuláše Vonwillera, Albert Vonwiller, který společně s bratry Strasserovými založil tělocvičný spolek podle švýcarského vzoru.\n\nV říjnu roku 1887 nastoupil do vedení podniku Edmund Pintner, pocházející z centra vlnařské výroby – Brna a rodiny vlastníků továrny „Václav Pintner v Brně“. Za působení E. Pintnera se kvalita látek vyráběných v Žamberku tak vylepšila, že byly k nerozeznání od nejlepších látek anglických. V roce 1893 ředitel Edmund Pintner zemřel a vedení továrny převzal jeho synovec Edmund Kirsch.\n\n\n\n"}
{"id": "255203", "url": "https://cs.wikipedia.org/wiki?curid=255203", "title": "Opavské knížectví", "text": "Opavské knížectví\n\nOpavské knížectví nebo též Opavské vévodství (německy \"Herzogtum Troppau\", polsky \"Księstwo Opawskie\") bylo historickým útvarem na moravsko-slezském pomezí v okolí dnešních měst Opavy, Bruntálu, Krnova, Hlučína a polských Hlubčic.\n\nV 6. století se na území pozdějšího Opavska usadil západoslovanský slezský kmen Holasiců. V 7. až 9. století Holasici vytvořili kmenový svaz založený na rozvoji rodových vztahů a kopaničářském zemědělství, spjatém s lovem a rybolovem. V 9. století se o podrobení Holasic snažila Velkomoravská říše. Za vlády moravského knížete Svatopluka I. moravská vojska ničila zdejší holasická hradiště a snažila se o podrobení oblasti, což se jim v omezené míře povedlo. Po pádu Velkomoravské říše se Holasice dostaly pod nadvládu Českého knížectví. Na počátku 11. století přemyslovský stát ztratil většinu Slezska, nicméně Holasicko si udržel. Samotné Holasicko bylo spravováno jakožto holasická provincie v rámci Olomouckého údělu. V roce 1182 se údělná knížectví sjednotila do Markrabství moravského, z něhož se později vyčlenily Olomoucké biskupství a Opavské knížectví jakožto samostatné země Koruny české.\n\nKolem roku 1269 udělil Přemysl Otakar II. svému nemanželskému synovi Mikulášovi (1255–1318) Opavsko nebo část příjmů z něj. V listinách se pak o Mikulášovi mluví jako o „pánovi Opavy“; není však podloženo, že by byl již prvním opavským knížetem.\n\nPřechodně zde (na hradě v Hradci nad Moravicí) po bitvě na Moravském poli sídlila královna vdova Kunhuta a po Mikulášově návratu z uherského zajetí potomci vedlejší větve Přemyslovců. Roku 1318 bylo Opavsko předáno Mikulášovu synovi Mikuláši II. (1288–1365), který se tak stal prvním doloženým knížetem, a bylo potvrzeno jako léno Českého království, později České koruny. Opavsko tak bylo vyčleněno z Moravy jako samostatná země. V letech 1336 až 1365 bylo personálně spojeno s Ratibořským knížectvím. Po smrti Mikuláše II. bylo Opavsko rozděleno mezi jeho čtyři syny. Dokonce i samotné město Opava bylo rozčtvrceno, vznikly čtyři na sobě nezávislé městské rady spravující čtyři části rozděleného města. Tento systém se však ukázal neefektivním a bylo od něj záhy upuštěno.\n\nRoku 1377 bylo Opavsko rozděleno na opavskou a krnovskou část, od kterých se později oddělila samostatná stavovská panství Albrechtice \"(Olbersdorf)\" a Bruntál. Opavsko samo bylo děleno mezi řadu členů Mikulášových potomků, až se někdy před rokem 1465 dostalo do rukou českého krále Jiřího z Poděbrad (1420–1471). Ten ustanovil novým knížetem svého syna Viktorína. Poděbradovci se však na Opavsku neuchytili stejně dobře jako v Minsterberku, neboť na nátlak uherského a českého krále Matyáše Korvína mu museli roku 1485 své knížectví postoupit. Matyáš pak postupoval stejně jako Jiří z Poděbrad a Opavsko dal svému synovi Jánošovi. Dějiny mají tendenci se opakovat a nejinak tomu bylo i zde. Po smrti Matyáše se vlády nad Slezskem chopil dle olomouckých úmluv Vladislav II. Jagellonský. Jánoš bez podpory svého otce neustál jagellonský tlak a knížectví tak opět měnilo majitele. Tentokrát však zůstalo v rukách českých králů. Roku 1526 přešlo po smrti Ludvíka Jagellonského a zvolení českým králem Ferdinanda I. Habsburského pod vrchnost rakouských Habsburků.\n\nKrál Matyáš udělil Opavsko roku 1613 lénem svému důvěrníkovi Karlovi I. z Lichtenštejna (1569–1627) a formálně je stvrdil jako součást Slezska.\n\nPo první slezské válce bylo v roce 1742 území Vratislavským mírem opět rozděleno. Část ležící východně od města Opavy a severně od řeky Opavy (Hlubčice a Prudník) připadla k Prusku a jižní část s Krnovem, Bruntálem, Bílovcem a Opavou k Rakousku. Rakouská část se po první světové válce v roce 1918 stala společně s jižní částí pruského Ratibořska součástí Československa. Pruská část připadla po druhé světové válce Polsku.\n\nI přes ztrátu vlády nad Opavským a Krnovským knížectvím používají dosud vládnoucí monarchové lichtenštejnského rodu titul opavského a krnovského vévody.\n\n\n"}
{"id": "255205", "url": "https://cs.wikipedia.org/wiki?curid=255205", "title": "Kvantový stav", "text": "Kvantový stav\n\nKvantový stav představuje v kvantové fyzice takovou skupinu pozorovatelných veličin, jejichž prostřednictvím jsou vlastnosti daného systému nebo částice plně určeny. Pozorovatelné veličiny stavu jsou určovány s ohledem na současnou měřitelnost jednotlivých veličin.\n\nHodnoty fyzikálních veličin, které lze na kvantovém systému naměřit, jsou vlastní čísla operátorů, které odpovídají daným fyzikálním veličinám.\n\nKvantový stav může být také charakterizován vlnovou funkcí, stavovým vektorem nebo úplnou množinou kvantových čísel charakterizujících daný systém. Alternativně lze znalost o stavu vyjádřit pomocí matice hustoty.\n\nPokud provedeme na daném systému měření veličiny \"A\" (vyjádřené operátorem \"Â\") s výsledkem formula_1, znamená to, že systém prošel kolapsem vlnové funkce a nachází se ve stavu formula_2. Jeho stavový vektor je vlastním vektorem operátoru \"Â\" příslušným k vlastní hodnotě formula_1.\n\nPokud je operátor celkové energie systému, Hamiltonián, časově nezávislý, jsou jeho vlastní stavy stavy \"stacionárními\". To znamená, že pravděpodobnosti naměření systému v jednotlivých hodnotách pozorovatelných se nemění, přestože amplituda pravděpodobnosti stavu osciluje v souladu s časově závislou Schrödingerovou rovnicí. \n\"Nestacionární\" kvantový stav je kvantový stav, který není stacionární je tedy časově závislý.\n\nKvantový stav, kterému přísluší nejnižší přípustná energie, nazýváme základní stav. Kvantový stav s hodnotou energie vyšší, než je hodnota energie základního stavu, nazýváme excitovaný stav, vzbuzený stav.\n\n\nKvantový stav\n"}
{"id": "255206", "url": "https://cs.wikipedia.org/wiki?curid=255206", "title": "Seekofel", "text": "Seekofel\n\nSeekofel (italsky \"Croda del Becco\"; ladinsky \"Sass dla Porta\") je hora ležící v Itálii, na severu Dolomit v části zvané Pragser Dolomiten. Vápencový vrchol převyšuje svou severní stěnou blízké jezero Pragser Wildsee (italsky \"Lago di Braies\") o více než 1300 metrů. K jihu se svažuje podstatně mírněji do vápencové plošiny Fosses. Vrchol je oblíbený v zimě mezi skialpinisty.\n\nVýstupy na vrchol jsou možné hned z několika stran. Nejzajímavější je cesta od severu, od hotelu Pragser Wildsee (1494 m). Chodník se táhne směrem k severu podél jezera a za ním nabírá jen velmi zvolna výšku až k terénnímu zlomu. Ten překonává velmi strmě serpentinami až do sedla Nabiges Loch (2034 m). Odsud přímo do kotle Ofen a do sedla mezi vrcholy Seekofel a Ofen Mauer (2458 m). Dolů klesá cesta k nedaleké chatě Seekofelhütte (2327 m). Ze sedla cesta uhýbá prudce na severozápad a strmě pomocí zajištění vystupuje dlouhým ramenem na vrcholový hřeben. Po něm jednoduše na vrchol s křížem a výhledem na blízké vrcholy Tofana, Lavarella, Dürrenstein, Sorapis a Cristallo.\n\n\"Délka:\" Pragser Wildsee - Seekofelhütte (3,5 hod.) - Seekofel (1,5 hod.) - sestup 3,5 hod. Celkem 8,5 hod.\n\nDostupná ze severu od jezera Pragser Wildsee za 3,5 hod. Od parkoviště u chaty Rifugio Pederú (1545 m) za 3 hod. a od chaty Senneshütte (2126 m)za 1 hod.\nKapacita chaty je 45 míst a vlastníkem je Italský alpský spolek CAI. Chata je otevřena od 25. června do konce září. Jedná se o dvoupatrovou žulovou stavbu.\n\n"}
{"id": "255208", "url": "https://cs.wikipedia.org/wiki?curid=255208", "title": "Mistrovství světa juniorů v atletice", "text": "Mistrovství světa juniorů v atletice\n\nMistrovství světa juniorů v atletice (dříve oficiálně:IAAF World Junior Championships in Athletics, nyní IAAF World U20 Championships) je mezinárodní atletický šampionát sportovců do devatenácti let. Pořádá ho mezinárodní asociace atletických federací od roku 1986 každé dva roky.\n\n \n\n"}
{"id": "255209", "url": "https://cs.wikipedia.org/wiki?curid=255209", "title": "Nový (příjmení)", "text": "Nový (příjmení)\n\nExistuje více nositelů českého příjmení Nový nebo Nová:\n\n\n"}
{"id": "255210", "url": "https://cs.wikipedia.org/wiki?curid=255210", "title": "Majdanpek", "text": "Majdanpek\n\nMajdanpek (zápis v cyrilici: \"Мајданпек\", rumunsky \"Maidan Pec\") je město v Srbsku. Byl nejvýznamnějším dolem pro těžbu zlata v bývalé Jugoslávii. Nachází se v malebném údolí řeky, je obklopen horami. Podle sčítání v roce 2002 žilo ve městě 10071 obyvatel, počet obyvatel nicméně v poslední době klesá.\n\nHlavní dopravní spojení představuje silniční tah ve směru Požarevac - Majdanpek - Zaječar.\n"}
{"id": "255221", "url": "https://cs.wikipedia.org/wiki?curid=255221", "title": "Dýka", "text": "Dýka\n\nDýka je krátká, ostrá bodná pobočná zbraň upevněná v rukojeti. Používá se jako řezací nástroj nebo zbraň.\n\nV porovnání s nožem má delší, obvykle symetrickou a oboustranně broušenou čepel. Na rozdíl od nože je určena především k bodání, zatímco nůž k řezání. Obvykle se skládá z čepele a rukojeti, některé druhy mohou být navíc opatřeny záštitou a hlavicí. Později se rozvinul šerm s mečem v jedné ruce a dýkou ve druhé. Těmto dýkám se říkalo „levoručky“.\n\nJedná se o jednu z nejstarších zbraní, vyvinula se již v období paleolitu. Známé jsou pazourkové dýky, přibližně z doby 20 000 let před naším letopočtem. V jejich rané formě nešlo o nic jiného než elipsovitý nebo klínovitý kus pazourku, odštípnutý tak, aby tvořil hrot a ostří. Zadní část určená k držení byla tupá. Postupem času se rukojeť stala výraznější a tvarem se přizpůsobila dlani. Dýky byly vyráběny i z jakýchkoli jiných materiálů, které umožňovaly ostré zahrocení – běžně se používalo dřevo, kost nebo roh. Jsou známy i dýky vyrobené z polodrahokamů, jako achát nebo nefrit, tyto se však používaly jen při obřadech.\n\nObjevení kovů poskytlo tvůrcům větší možnosti tvarování, zároveň získali i materiál poddajný a vhodný k ornamentální výzdobě. Prvním použitým materiálem byla měď, která je sice příliš měkká na výrobu zbraní, ale později se zjistilo, že kováním se dá vytvrdit, aby zbraň dostala dostatečně ostrou hranu i hrot. Aby byla takováto zbraň dostatečně pevná, bylo potřeba vyrobit čepel širokou, až trojúhelníkovou.\n\nPřibližně okolo roku 2000 před n. l. se začala čistá měď nahrazovat bronzem, slitinou mědi a cínu, objevenou sumerskými kováři v Mezopotámii. Díky tvrdosti bronzu se dýky stávaly tenčími a zdobenějšími. Při použití bronzu se dala vyrobit dostatečně tvrdá čepel, což na bojišti znamenalo výhodu. Další výhodou bronzu bylo to, že se dal odlévat, což potom vedlo k vývoji litých rukojetí přinýtovaných k čepelím.\n\nMezi lety 1000 až 500 před n. l. bronz postupně ustoupil železu, ale ačkoliv bylo železo jednodušší ke zpracování, bylo měkčí. Vyhovující čepel byla vyrobena až po objevení metody \"vytvrzování zocelením\", opakovaným kováním porézního železa. Surová ocel zůstala běžným materiálem k výrobě zbraní přibližně do 12. století, kdy technika vykování několika pásů surové oceli, vytvářející rafinovanou svářkovou ocel, nakonec poskytla kov se všemi požadovanými vlastnostmi – pevností a možností tvarovat a udržet ostrost čepele.\n\nTvar dýky byl až na výjimky dán použitým materiálem a konstrukcí. Rovná čepel byla výhodná k bodání, avšak měděné a bronzové čepele nebyly vhodné k řezání nebo sekání. K vyvážení tohoto nedostatku se čepel tvarovala tak, aby se zvýšil řezný účinek. Výsledkem byla zakřivená čepel řezných nástrojů a rovná čepel u bodných zbraní. Zakřivení mělo mnoho různých podob. Některé tvary se staly charakteristickými pro určité země, například malajský kris se zvlněným ostřím čepele či indický katar se širokou čepelí, který byl vybaven příčnou rukojetí umožňující prudší zabodnutí do těla protivníka.\n\nZahnuté čepele byly oblíbené na Středním Východě a v Indii, kde vznikla špičatá dýka s průřezem tvaru T. Vznikly i dýky s dvojitou čepelí, které umožňovaly bodnout směrem nahoru i dolů, stejně jako dýky s příčným zářezem, kterým mohl bojovník zachytit protivníkovu čepel a ohnout ji nebo dokonce zlomit.\n\nDýky mají v armádě stále své místo, pro případ boje muže proti muži jsou jimi vybavovány přepadové oddíly, výsadkové diverzní jednotky a další zvláštní útvary.\n\n"}
{"id": "255222", "url": "https://cs.wikipedia.org/wiki?curid=255222", "title": "Šmak", "text": "Šmak\n\nŠmak (také Šmak Strašlivý, anglicky \"Smaug\") je drak (polsky \"smok\") z knihy \"Hobit\" od J. R. R. Tolkiena.\n\nŠmak byl jedním z největších draků ve Středozemi. V knize \"Hobit\" představuje jeho zabití cíl výpravy Thorinových dvanácti trpaslíků a hobita Bilba Pytlíka. V době, kdy se příběh knihy odehrává, je Šmak starý několik stovek let.\n\nDrak Šmak pocházel ze severu. Kdysi žilo na severu mnoho draků. Tak mnoho, že trpaslíci před draky hromadně prchali k jihu. Drak Šmak byl neobvykle velký, neobvykle zlý a obzvláště hrabivý drak.\n\nZa časů Thorinova děda Thróra se světem šířily zprávy o bohatství trpasličího království pod Osamělou horou (v trpasličí řeči Erebor). Ty přilákaly Šmaka, který se jednoho dne snesl na Osamělou horu. Pochytal a sežral většinu trpaslíků, kteří pobývali v Hoře, protože hlídal hlavní vchod. Unikli pouze ti, kteří v době drakova příletu pobývali mimo Horu (jako byl například Thorin). Zachránil se také Thorinův děd Thrór a otec Thráin, kteří znali tajný východ na úbočí Hory. Šmak obsadil jejich podzemní království. Zlato a drahokamy, které trpaslíci nabyli poctivou prací, nahrnul na obrovskou hromadu v největší podzemní síni.\n\nDrak Šmak přes den spával v Osamělé hoře na hromadě uloupeného zlata jako v posteli. Večer vylézal hlavní branou, spouštěl se do Dolu, města pod Osamělou Horou a odnášel odtud lidi, nejraději panny, které později sežral. Celé okolí Hory tak zpustošil a město Dol úplně vyhubil. Nejbližší lidé potom žili v Jezerním městě Esgarothu, které od Hory dělilo veliké jezero. Jak stárnul, stával se drak Šmak nejen stále tvrdším a silnějším, ale i stále samolibějším. Postupně však přestal opouštět Horu a někteří pošetilí mladíci z Esgarothu začali o jeho existenci pochybovat.\n\nTo se ovšem změnilo s příchodem Thorinovy výpravy. Tehdy trpaslíci s pomocí obyvatel Jezerního města přitáhli k Hoře a když se jim podařilo otevřít tajný vchod, poslali hobita Bilbo Pytlíka, aby zjistil, co drak uvnitř dělá. Bilbo sestoupil do nitra Hory a uloupil z dračího pokladu mohutný zlatý pohár. Když Šmak krádež zjistil, rozzuřil se, ale vyčkával. Bilbo se pak do nitra Hory vypravil znovu a rozmlouval v podzemní sluji s drakem, který se začal vychloubat brněním z železných šupin a vrostlých drahokamů tak tvrdým, že je žádná čepel nemohla probodnout. Bilbo Pytlík si ale vychloubačného draka dobře prohlédl a uviděl na levé straně dračích prsou lysinu, tak holou, jako šnek bez skořápky. Zprávu poté sdělil trpaslíkům a vyslechl ji také velký černý drozd.\n\nŠmak se pokusil Thorinovu výpravu překvapit na úbočí Hory, ale ti se před ním ukryli uvnitř. Šmak nesmírně popuzen svým neúspěchem zaútočil na Jezerní město a začal je ničit svými plameny. Když odpor obyvatel kolísal, přilétl drozd k Bardovi, nejlepšímu lučištníku z města, a prozradil mu drakovu slabinu. Bard zasáhl Šmaka přesně. Černý šíp vnikl do Šmaka i s peřím, tak prudký byl jeho let. Šmak nadskočil ve vzduchu, vychrlil oheň a zřítil se smrtelně raněn do trosek Jezerního města. Tak zahynul drak Šmak, \"nejpřednější a největší z katastrof\" (jak jej obdivně i posměšně označil Bilbo). Díky tomu bylo obnoveno trpasličí Království pod Horou a po bitvě pěti armád i mír v této oblasti. Kostra Šmaka leží na mělčině prý dodnes i s jeho diamantovým brněním. Diamanty nikdo z vody nevytáhl ze strachu.\n\n\n"}
{"id": "255223", "url": "https://cs.wikipedia.org/wiki?curid=255223", "title": "William Rose", "text": "William Rose\n\nWilliam John Rose (1885–1968) byl kanadský slavista a aktivista křesťanských organizací.\n\nBěhem první světové války pobýval v Komorní Lhotce na Těšínsku, kde se naučil polsky. Po válce získal na Jagellonské univerzitě v Krakově doktorát. Působil mj. na \"School of Slavonic and East European Studies\" v Londýně.\n\n"}
{"id": "255225", "url": "https://cs.wikipedia.org/wiki?curid=255225", "title": "Vlčovice", "text": "Vlčovice\n\nVlčovice (německy \"Wiltschowitz\") jsou jednou ze čtyř místních částí města Kopřivnice. V říjnu roku 2007 se zde nalézalo celkem 199 domů. Leží na levém břehu řeky Lubiny u silnice z Příbora do Frenštátu pod Radhoštěm. Od Frenštátu jsou Vlčovice vzdáleny přibližně 5 km. Nedaleko odsud se nachází průmyslová zóna a polygon automobilky Tatra.\n\nVlčovice patřily k šostýnskému statku. První písemná zmínka o Vlčovicích pochází z roku 1437 (pod názvem „Velicovice“). , kdy byly převedeny k hukvaldskému panství biskupů olomouckých, kam náležely až do konce jejich správy.\n\nAreál filiálního kostela Všech svatých. Zděná stavba z konce 16. století. K podélnému jednolodí je na západě přistavěna hranolová věž s dvojitou cibulovou bání, polygonální kněžiště je opatřeno opěráky.\nU areálu kostela, vedle hasičské zbrojnice, se nachází kříž s motivem Ukřižováním a s Arma Christi - s oštěpem s houbou namočenou v octu,s kleštěmi, kladivem. Na podstavci jsou sochy Panny Marie a Svatého Jana Evangelisty. V areálu kostela je umístěn jednoduchý kamenný kříž.\n\nVlčovice mají rovněž sportovní vyžití. Již od roku 1933 je zde fotbalový klub FC Vlčovice-Mniší.\n\nV roce 1893 byl ve Vlčovicích založen Sbor dobrovolných hasičů.\n\n\n"}
{"id": "255227", "url": "https://cs.wikipedia.org/wiki?curid=255227", "title": "Methyl", "text": "Methyl\n\nMethyl (methylová skupina) je hydrofobní alkylovou funkční skupinou. Methyl vzniká odtržením jednoho vodíkového atomu z methanu. Má souhrnný vzorec -CH. Někdy se ve vzorcích označuje jako Me.\n\nMethylová skupina se nalézá ve velkém množství organických sloučenin.\n\nProces zavedení methylové skupiny, methylace, je důležitý i v biochemii.\n\n\n"}
{"id": "255230", "url": "https://cs.wikipedia.org/wiki?curid=255230", "title": "Jonathan Stroud", "text": "Jonathan Stroud\n\nJonathan Anthony Stroud (* 27. října 1970, Bedford, Anglie) je autorem fantasy knížek, určených převážně dětem a mládeži.\n\nNarozen roku 1970 v Bedfordu, v Anglii, Jonathan Stroud začal s psaním jeho prvních příběhů jako velmi mladý. Vyrostl ve St Albanii, kde si užíval čtení knih, kreslení obrázků a psaní knížek. Mezi sedmým a devátým rokem začal být velice často nemocný, takže strávil většinu dní v nemocnici nebo doma v posteli. Aby unikl nudě, začal se zabavovat knihami a různými příběhy. Poté, co dokončil studium anglické literatury na University of York pracoval v Londýně jako editor pro Walker Books store. Začal se pohybovat mezi jinými styly psaní a knížek, což ho brzy inspirovalo k psaní vlastních knih. Během roku 1990 publikuje svá vlastní díla, což mu přináší nečekaný úspěch.\n\nV březnu roku 1999, Jonathan vydal své první dílo - určené dětem: \"Skrytý oheň (Buried Fire)\" což započalo škálu Stroudových fantasy/mytologických knížek pro děti.\n\nMezi jeho nejslavnější knihy patří bestseller \"Bartimaeova trilogie (Bartimaeus Trilogy)\". Jonathanem zajímavě pojaté prostředí příběhu sleduje chování, myšlení a etiku společnosti vládnoucích kouzelníků – mágů a zotročených démonů, rozdělených podle své moci do pěti vzájemně nespolupracujících kategorií.\n\nDěj prvního příběhu se odehrává v současné lidské společnosti Anglie a města Londýna a vše je viděno z perspektivy sarkastického a egocentrického džina Bartimaea. \n\nKnihy z této trilogie jsou: \"Amulet Samarkandu (The Amulet of Samarkand - 2003)\", \"Golemovo oko (The Golem's Eye - 2004)\", a \"Ptolemaiova brána (Ptolemy's Gate - 2005)\". Později v roce 2010 vydal Jonathan Stroud ještě \"The Ring of Solomon,\" jehož děj předchází dříve uveřejněnému prvnímu dílu.\n\nJeho první knihy byly publikovány v Spojených státech a knížka Amulet Samarkandu se dočká zfilmování, které stále není dokončené.\n\nV roce 2013 začal vydávat sérii Lockwood & Co . : \"Screaming Staircase (2013), The Whispering Skull (2014), The Hollow Boy (2015), The Creeping Shadow (2016), The Empty Grave (2017).\"\n\nStroud žije v St. Albans, Hertfordshire, se svými dvěma dětmi, Isabellou a Arthurem, a se svou ženou Ginou, ilustrátorkou dětských knížek.\n\nJonathan také příležitostně navštěvuje fórum o Bartimaeově trilogii, aby odpověděl na otázky fanoušků.\n\n\"Bartimaeova trilogie:\"\n\nTento článek je zčásti nebo zcela založen na překladu článku na anglické Wikipedii.\n\n"}
{"id": "255231", "url": "https://cs.wikipedia.org/wiki?curid=255231", "title": "Nový Berštejn (zámek)", "text": "Nový Berštejn (zámek)\n\nNový Berštejn je původně renesanční zámek ve vesničce Nový Berštejn cca 1 km severně od města Dubá, který pochází ze 16. století. Nechal ho postavit Adam Berka z Dubé, potomek mocného rodu Ronovců poté, co získal v dědictví pouze pustnoucí hrad Starý Berštejn u Vrchovan. Nyní, po rekonstrukci je zámek využíván jako luxusní hotel. Je chráněn jako kulturní památka České republiky.\n\nZámek byl postaven v letech 1553-1567 Adamem Berkou z Dubé. Syn stavitele zámku Jiří Berka z Dubé, příslušník velkého rodu Berkové z Dubé, prodal budovu v roce 1618 svému bratrovi Václavovi, který se aktivně zúčastnil stavovského povstání na protihabsburské straně a za vlády Fridricha Falckého zastával důležitý úřad nejvyššího zemského sudího. \nPo bitvě na Bílé hoře byl Václav Berka nucen emigrovat ze země a jeho zkonfiskovaný majetek koupil Adam z Valdštejna, který ho zanedlouho přenechal mocnému Albrechtovi z Valdštejna.\n\nPo Valdštejnově smrti (1634) byly statky opět zkonfiskovány a císař Ferdinand II. jimi místo žoldu obdaroval Ira Richarda Waltera Buttlera. Buttler se o své jmění zasloužil spoluúčastí na Valdštejnově vraždě a nový majetek si příliš neužil, protože ještě téhož roku (1634) zemřel. Buttlerova vdova se brzy znovu provdala a po její smrti vznikl spor o dědictví mezi vdovcem Kryštofem Ferdinandem z Heissensteinu a příbuznými Buttlera. Tento spor se vyřešil rozdělením někdejší vrahovy odměny a zámek připadl opět Buttlerům. Na Zámku Berštejn sídlili do roku 1723.\n\nPočátkem 18. století byl objekt i s zámeckým parkem barokně upraven.\nV roce 1723 Theobald Václav Buttler zámek prodal a novým majitelem se stal Karel Rudolf hrabě ze Sweetsu - (viz Šporkové). Hrabě rozvinul na panství rozsáhlou stavební činnost a mimo jiné vystavěl i vrcholně barokní kostel Nalezení Svatého Kříže v Dubé. I zámek Berštejn byl barokně přestavěn a rozšířen o boční křídla, byla zde vysvěcena zámecká kaple. Možným (spolu)autorem jeho nové podoby je pražský architekt Václav Špaček. Rodině Šporků patřil zámek do roku 1810, kdy byl opět prodán Arnoštovi z Valdštejna. Valdštejnové pak zámek Nový Berštejn drželi až do roku 1918. Pseudohistoricky jej upravili a dali mu dnešní vzhled. Konec Valdštejnskému panství přinesla první pozemková reforma za první republiky.\n\nNovým majitelem zámku se roku 1920 stal Tomáš Maglič, generální rada Škodových závodů. Na zámku vybudoval také tenisový kurt.\n\nV roce 1935 Zámek Berštejn koupila Růžena Jiratová-Kabátová, která zvelebila nejen zámek, ale také zámecký park, statek a pivovar. Obnova panství byla jako zajímavá událost zmíněna také v novinách.\n\nV průběhu války byl zámek ve správě německého barona Ludolfa von Wedel-Parlow, jenž měl dbát nejen na prosperitu berštejnského panství, ale také na jeho nový význam. Zámek sloužil jako místo setkávání umělců - natáčel se zde také film, a později jako nacistický archív ve věcech Francie. Nejcennější dokumenty byly dětmi převáženy během bombardování na bezpečnější místo. Bombardování zničilo zámecký pivovar, který zpracovával vyhlášený místní chmel \"Dubský zelenáč\".\n\nV roce 1945 byl zámek zkonfiskován státem jako německý majetek a adaptován na okresní dům zdraví, poté na zvláštní internátní školu. Zámek sice chátral, ale v roce 1983 nemohl být podepsán demoliční výměr, protože v roce 1985(24.05), byl zaslán Rostislavu Bílkovi (který se de facto postaral o zrušení internátu z havarijních a bezpečnostních důvodů) dopis (č.: 1753/85-VI/1) z Ministerstva kultury ČSR, který jasně uvádí, že tehdejší odbor kultury ONV Česká Lípa (čj. 916/85) našel nového zájemce, jenž později začal provádět rekonstrukci střechy. Jenže to bylo asi tak vše, na co se nový zájemce zmohl a od dalších aktivit upustil, včetně samotného zámku. Jelikož byl v té době zámek volně přístupný, tak i značně demolován (ruční umělecká kovářská práce na vstupních a zadních vchodových dveří, luceren a dřevěných \"vyřezávaných\" dveří v bývalé jídelně Dětského domova) na což Rostislav Bílek v roce 1987 upozornil MK ČSR a ten obratem správce objektu ONV Česká Lípa (č. dopisu 7.780/87-VI/1), aby objekt zabezpečil, což se nakonec stalo a zámek byl \"zakonzervován\", což ale nebránilo tomu, aby zámek nadále chátral.\n\nV roce 1991 zchátralý zámek s parkem koupil Miroslav Slezák. V letech 1992 až 1996 proběhla rekonstrukce. Od roku 1996 zámek slouží jako hotel, v anglickém parku se nachází golf a tenisové kurty. Zachráněn a využíván je i barokní bazén.\n\nZámek je veden od roku 1958 v celostáním registru kulturních památek jako položka 17025/5-2930, ovšem s poznámkou - s omezením bez budov šafářských domků.\nV první polovině 17. století nechal park u svého zámku vytvořit Karel Rudolf hrabě ze Sweetsu. Jedná se dodnes o velmi rozsáhlý areál obehnaný zdí v mírně zvlněném terénu, jehož část zaujímá starší původní les. V samotné parku bylo evidováno po roce 1980 30 jehličnatých a 45 listnatých stromů. Bylo zde mnoho cypřišků, nažloutlé tisy, převislý jedlovec, zakrslý smrk, tulipánovník, převislý jasan, sloupovitý dub a mnoho starých obrovských vejmutovek.\n\nAreál je mimo území CHKO Kokořínsko, dostupný po silnici I/9 z Dubé, která pak pokračuje dál na sever k Jestřebí. Poblíž zámku z ní odbočuje silnice II/270. Do zámku lze přijet autem. Vlakové spojení v okolí neexistuje.\n\nKolem parku vede zeleně značená trasa z Dubé ke kapli Sv. Barbory a přes Nedamov zpět do Dubé.\n\n"}
{"id": "255232", "url": "https://cs.wikipedia.org/wiki?curid=255232", "title": "Hubert Ripka", "text": "Hubert Ripka\n\nHubert Ripka (26. července 1895 Kobeřice – 7. ledna 1958 Londýn) byl český politik, poválečný poslanec a ministr, novinář a historik.\n\nVystudoval historii a filozofii v Praze na Karlově univerzitě. Nejprve nastoupil do archivu ministerstva národní obrany, pak se rozhodl pro dráhu žurnalisty. Psal do deníků podporujících názorovou linii pražského Hradu – \"Národní osvobození\" a \"Lidové noviny\" (od roku 1930). Ve svých příspěvcích usiloval o podporu zlepšování vztahů se Sovětským svazem. V roce 1935 se stal členem Československé strany národně socialistické.\n\nPo Mnichovské dohodě v roce 1938 i s rodinou emigroval a začal organizovat čs. zahraniční odboj. Nejprve v pařížském Národním výboru, po kapitulaci Francie byl aktivní pracovník zahraničního odboje ve Velké Británii a působil jako státní tajemník v ministerstvu zahraničních věcí v exilové vládě v Londýně.\n\nDo osvobozeného Československa se vrátil 17. května 1945. V projevu na manifestaci národních socialistů v červnu 1945 prohlásil, že strana musí rozšířit svůj záběr a oslovit zástupce všech stavů a tříd. V letech 1945–1946 byl za národní socialisty poslancem Prozatímního Národního shromáždění a po parlamentních volbách v roce 1946 poslancem Ústavodárného Národního shromáždění, kde zasedal do své rezignace 26. února 1948. Jako náhradník ho pak vystřídal Josef Papáček. Byl rovněž členem československých vlád jako ministr zahraničního obchodu v první i druhé vládě Zdeňka Fierlingra a v první vládě Klementa Gottwalda v letech 1945 až 1948.\n\nBěhem únorového převratu roku 1948 patřil mezi ministry, kteří podali demisi, a zanedlouho emigroval podruhé. Žil ve Velké Británii, Francii a USA, kde se zapojil do činnosti krajanských a exilových organizací. V Paříži se stal zástupcem Rady svobodného Československa. Budoval exilovou národně socialistickou stranu. Spolu s Františkem Kovárnou vydával \"Zpravodaj čs. emigrace\". Zemřel na rakovinu 7. ledna 1958 v Londýně. V roce 1991 byl prezidentem Václavem Havlem in memoriam vyznamenán Řádem T. G. Masaryka II. třídy.\n\n\n\n"}
{"id": "255233", "url": "https://cs.wikipedia.org/wiki?curid=255233", "title": "General Catalogue", "text": "General Catalogue\n\nGeneral Catalogue je zkrácený název jednoho ze dvou astronomických katalogů:\n\n"}
{"id": "255237", "url": "https://cs.wikipedia.org/wiki?curid=255237", "title": "Krása", "text": "Krása\n\nKrása je abstraktní pojem, s nímž se setkáváme v mnoha oblastech lidského bytí. Významem tohoto pojmu se zabývá především filosofická disciplína zvaná estetika (původně od řeckého \"aisthésis\", smyslové vnímání).\n\nKrása je však pouze jednou z tzv. estetických kategorií (ošklivost, vznešenost aj.) a v rámci estetiky postupně ztrácí dominantní místo. Krása je buď považována za kvalitu přítomnou v nějakém jsoucnu (člověku, krajině, písni, myšlence, nauce), která v nás budí libost (podle Immanuela Kanta tzv. \"nezainteresované zalíbení\", vztah, který vylučuje jakýkoli praktický zájem na věci), nebo je krása věcí vnímatelova přístupu k věci; zde se ukazuje, jak je krása závislá na konvencích. Krásu jako jsoucí imanentně ve věci chápe tzv. esencialismus, krásu jako věc vnímatelova postoje konvencionalismus.\n\n\n"}
{"id": "255243", "url": "https://cs.wikipedia.org/wiki?curid=255243", "title": "Michalovice (hrad)", "text": "Michalovice (hrad)\n\nMichalovice jsou zřícenina hradu nad řekou Jizerou 3 km severozápadně od města Mladá Boleslav. Hrad založený ve druhé polovině 13. století rozvětveným rodem Markvarticů stál na strmém trojúhelníkovém ostrohu v nadmořské výšce 250 metrů. Od roku 1967 je chráněn jako kulturní památka.\n\nPáni z Michalovic se v dobových listinách objevují poprvé v roce 1281 a jedná se o rod velmi významný. Jedním z prvních známých členů rodu je Jan z Michalovic, zdatný a slavný harcovník po rytířských turnajích, opěvovaný v oslavné básni Ulricha z Freiberga. Zúčastnil se celé řady rytířských turnajů a to nejen doma, na českém území, ale stanul ve šraňcích i v Porýní a ve Francii.\n\nJanovi potomci byli převážně vždy na straně panovníka a všichni patřili mezi předáky české šlechty. V roce 1468 vymřel rod pánů z Michalovic po meči a to v osobě Jindřicha Kruhlaty z Michalovic v bitvě u Turnova.\n\nSestra posledního pána z Michalovic Magdaléna byla provdaná za Jana z Cimburka a Tovačova. Tovačovští ale na hradě nesídlili, ani jej neudržovali a tudíž se o Michalovicích již v roce 1513 píše jako o opuštěném pustém hradě.\n\nPředhradí Michalovic bylo čtverhranné a chránil ho příkop. Zástavbu neznáme, pouze v jihozápadním nároží se dochoval malý fragment zdiva. Přístupová cesta do hradního jádra překonala druhý příkop, prošla úzkým parkánem a vstoupila na hradní nádvoří. Jeho dominantou je dochovaná věž zvaná Putna, za kterou stál palác na půdorysu písmene L, v jehož jižní stěně se dochovaly pozůstatky dvou prevétů. Zadní a obě boční strany jádra obíhal široký parkán.\n\nVěž Putna měla původně dva vstupy. Jeden vedl do prvního patra, odkud bylo možné otvorem v podlaze vstoupit do přízemí. Druhý vstup vedl do druhého patra, odkud vedla chodbička v síle zdi do třetího patra. Místnosti v prvním a druhém patře byly zaklenuté kupolí. Náklon věže je způsoben podkopáním v 19. století. Věž se potom roztrhla a naklonila. Říká se, že to zavinili hledači pokladů v 19.století. Podle pověsti byl někde u věže zakopán poklad. V roce 1935 pracovníci Československých drah spojovali oba díly roztržené věže a přímo pod ní našli váček se zhruba 470 stříbrnými mincemi z dob třicetileté války. Od roku 1911 jako rozhledna.\n\n"}
{"id": "255245", "url": "https://cs.wikipedia.org/wiki?curid=255245", "title": "Jan Čermák", "text": "Jan Čermák\n\nJméno a příjmení Jan Čermák se může vztahovat k následujícím osobnostem:\n\n"}
{"id": "255247", "url": "https://cs.wikipedia.org/wiki?curid=255247", "title": "Panoplosaurus", "text": "Panoplosaurus\n\nPanoplosaurus („Kompletně ozbrojený ještěr“) byl rod \"obrněného\" ptakopánvého dinosaura z čeledi Nodosauridae, jež zahrnuje dosud jediný popsaný druh (\"P. mirus\"). \n\nFosilie tohoto mohutného obrněného býložravce jsou známy ze svrchnokřídového útvaru (stáří kolem 75 milionů let). Byl jedním z posledních známých nodosauridů, zástupců starobylé skupiny původní již ve střední juře. Jeho fosilní pozůstatky byly objeveny v Montaně (USA) a Albertě (Kanada). Formálně byl popsán roku 1919 paleontologem Lawrencem Lambem.\n\n\"Panoplosaurus\" byl středně velký ankylosaur, s délkou 5 až 7 metrů a hmotností kolem 1,5 tuny. Živil se nízko rostoucí vegetací a před predátory se zřejmě dokázal bránit svými trny, vyrůstajícími ze zádového pancíře. Výrazně zatočené nosní kanálky v lebce pravděpodobně sloužily jako výkonný výměník tepla, který těmto dinosaurům zajišťoval kvalitní termoregulaci (odhadované množství uchované energie při dýchání činí asi 65 %).\n\n\n"}
{"id": "255250", "url": "https://cs.wikipedia.org/wiki?curid=255250", "title": "Stínovlas", "text": "Stínovlas\n\nStínovlas (anglicky ) je literární postava koně z knihy J. R. R. Tolkiena \"Pán prstenů\". Byl to nejrychlejší kůň v Rohanu, hlavní z Komoňstva, potomek Felarófa, který byl koněm prvního krále Rohanu Eorla Mladého a který rozuměl lidské řeči. Podle pověstí přivedl praotce těchto koní přes moře ze Západu Vala Oromë. Stínovlas nesnesl sedlo ani uzdu a ničeho se nebál. Jediný, kdo jej zkrotil, byl Gandalf Šedý neboli Sýček poté, co byl vykázán z Rohanu s tím, že si na cestu může vybrat kteréhokoliv koně. Od té chvíle na sebe Stínovlas nenechal vsednout nikoho jiného a přicházel k němu na zavolání. Když jej Gandalf po svém vzkříšení poprvé přivolal, Aragorn jej nazval Bílým jezdcem. Když později král Théoden z vděčnosti za své uzdravení vyzval Gandalfa, aby si řekl o jakýkoliv dar, ten si vymínil právě Stínovlase, neboť jeho dosavadní užívání považoval za půjčku.\n"}
{"id": "255251", "url": "https://cs.wikipedia.org/wiki?curid=255251", "title": "Idea skautingu", "text": "Idea skautingu\n\nSkauting je výchovným hnutím, stojícím na definovaných ideových základech. Mezi tyto základy patří skautský zákon, slib, heslo a \"denní příkaz.\" Všechny tyto prvky směřují k naplňování třech základních \"principů skautingu\". \n\nNapříč světovými skautskými organizacemi se tyto prvky liší svým zněním a někde i částí obsahu, vazba na principy skautingu však zůstává – světová organizace skautů WOSM to od svých členských organizací vyžaduje. \n\nČlenové skautského hnutí mladšího školního věku (vlčata a světlušky) používají jako předstupeň vlastní, zjednodušená znění. \n\nSkautský zákon je soustava pravidel pro praktický život. Skládá se zpravidla z deseti bodů.\n\n\nSkautský slib je základní přísaha skautů, v níž se skaut zavazuje žít podle idejí skautingu. Jeho složení je zpravidla doprovázeno rituálem a je považováno za významný životní krok pro každého skauta.\n\nSlib lze doplnit dobrovolným dodatkem: \"K tomu mi pomáhej Bůh.\"\n\nHeslo je důležitým každodenním připomenutím. Je stejné napříč světovými skautskými organizacemi (v cizích jazycích někdy mívá formu \"vždy připraven\", tu však používali komunističtí pionýři).\n\nLatinské znění používají Skauti Evropy.\n\n\"Každý den aspoň jeden dobrý skutek!\"\n\n\n\n"}
{"id": "255252", "url": "https://cs.wikipedia.org/wiki?curid=255252", "title": "Rezá Šáh Pahlaví", "text": "Rezá Šáh Pahlaví\n\nRezá Šáh Pahlaví (původním jménem \"Rezá Savádkúhí\", později \"Rezá Chán\"; asi 16. března 1878 – 26. července 1944) byl předseda vlády Persie (1923–1925) a v letech 1925–1941 perský, resp. íránský šáh. Jeho otcem byl mázandaránský důstojník Abbás Alí Chán, matkou Abbásova druhá žena Núš Afarín. Původně sloužil jako důstojník, velitel kozácké brigády kádžárovských šáhů. Rezá Šáh založil poslední dynastii šáhů na půdě Íránu, vládnoucí až do roku 1979.\n\nBudoucí Rezá Šáh se narodil v Alaštu, vesnici v mázandaránském okresu Savád Kúh, v rodině vojáka; jeho matka byla Peršanka s předky původem z Jerevanu. Otec Abbás zemřel již šest měsíců po Rezově narození a vdova Núš Afarín se i se synem přestěhovala do Teheránu, kde žili spíše v chudých poměrech. V patnácti letech vstoupil Rezá do kozácké brigády, kterou v kádžárovské Persii zformovalo carské Rusko, a tím začala jeho vojenská dráha.\n\nV armádě udělal Rezá rychlou kariéru: z prostého vojína se stal důstojníkem a v roce 1919 nakonec zástupcem velitele kozácké brigády s hodností plukovníka (vrchní velení tehdy stále ještě bylo v rukou Rusů). V armádě také Rezá zažil perskou konstituční revoluci z let 1905–1911, která přinesla státu parlament, ale také mnoho násilností a zvratů.\n\nStejně jako mnozí jiní Íránci byl i Rezá nespokojen s tehdejším stavem Persie. V zemi, hrdé na svou tisíciletou historii a kulturu, neexistovala silná ústřední vláda, chyběla moderní infrastruktura, soudnictví ovládal šíitský klérus a dvě koloniální mocnosti, Rusko a Británie, soupeřily o zóny vlivu v jednotlivých regionech. Pro Rezu bylo důležité, že si poměrně brzy získal podporu Británie, která si vedle tradičních snah o hegemonii v oblasti nepřála hlavně expanzi ruských bolševiků směrem na jih. Schopný a protikomunisticky orientovaný důstojník Rezá Chán se jevil jako vítaný spojenec.\n\nS britskou podporou v zádech začal Rezá Chán počátkem roku 1921 připravovat státní převrat. Jeho jezdectvo s hlavním stanem v Kazvínu tehdy nemělo více než 2500 mužů, avšak byly to jednotky dobře vycvičené a k zamýšlenému účelu postačující. Dne 21. února 1921 vstoupil Rezá v čele svých kozáků do Teheránu, donutil stávajícího předsedu vlády k rezignaci a sám se dal kádžárovským šáhem Ahmadem jmenovat generálem a ministrem války. Od té chvíle měl největší vliv na vládní záležitosti on.\n\nRezovým vzorem byl Mustafa Kemal Atatürk, který tehdy začal s radikální přeměnou Turecka, a preferovanou formou státního zřízení republika. Dne 26. října 1923 převzal Rezá v této souvislosti úřad předsedy vlády a šáhovi navrhl, „aby dělal to, co by dělal nejraději“. Ahmad ještě týž den odcestoval do Evropy, když předtím jmenoval svého bratra regentem. O půl roku později, 21. března 1924, přednesl Rezá před parlamentem své představy o budoucnosti Persie – Persie bez Kádžárovců.\n\nSetkání s šíitským klérem 1. dubna 1924 v Qomu však znamenalo pro Rezu velké zklamání. Tři přední duchovní včetně ájatolláha Hasana Isfaháního odmítali republiku a uznávali jen monarchistickou formu vlády. To byla vážná překážka pro chystané sesazení kádžárovské dynastie, ale Rezá již zašel příliš daleko, takže mu nezbylo než se o hodnost šáha ucházet sám. Dne 29. října 1925 rozhodl parlament podle očekávání o zbavení Kádžárovců moci a nato poslanci urychleně svolali Ústavodárné shromáždění – to 12. prosince téměř jednohlasně schválilo Rezovo povýšení na šáha.\n\nKorunovace nového šáha se konala 25. dubna 1926 a Rezá přitom napodobil Napoleona, když si sám vložil korunu na hlavu. Ke svému jménu připojil tehdy dynastické příjmení Pahlaví, starobylý výraz, jímž se označoval středoperský jazyk, užívaný především za Sásánovců. Později mu parlament udělil ještě přídomek „Veliký“, ten však nepřečkal pád dynastie a dnes je panovník všeobecně označován jen jako Rezá Šáh, popř. Rezá Šáh Pahlaví.\n\nHlavním Rezovým cílem byla urychlená modernizace země, v duchu Atatürkovy politiky v Turecku, a on sám neváhal při prosazování svých představ užívat tvrdých donucovacích metod. Jeho plány zahrnovaly nejenom centralizaci správy, industrializaci a výstavbu železniční sítě, ale i vytvoření moderního školství, reformu právního systému a lepší organizaci zdravotnictví.\n\nTak zásadní změny vyžadovaly v perských poměrech příval zákonů a nařízení, které by vůbec položily základy moderního státu, a proto se k nutným opatřením přistoupilo okamžitě. Již roku 1926 byla zavedena jednotná pozemková daň a všeobecná branná povinnost, o rok později vznikla Perská národní banka, do roku 1928 prošlo reformou trestní a veřejné právo (zde se uplatnily západní vzory) a téměř současně započala výstavba transíránské železnice, dokončená o deset let později. Kromě toho byla v roce 1935 založena Teheránská univerzita a název státu změněn na Írán (tj. země Árjů).\n\nAvšak společnost se měla pozápadnit nejen institucionálně, ale i vnějškově: po roce 1929 byli Íránci tlačeni k tomu, aby nosili evropský oděv, ženám bylo roku 1937 zakázáno nosit závoj, přičemž zvláště posledně zmíněné nařízení tvrdě prosazovala policie. V roce 1936 zrušil Rezá nezávislost tribunálů řídících se právem šaría a od nynějška mohl mudžtáhid – dosazený ovšem ministerstvem spravedlnosti – rozhodovat jen některé manželské záležitosti spolu s otázkami náboženskými. Toto nařízení vyvolalo u duchovních značný odpor, neboť jím přišli o důležitý zdroj příjmů, veškeré snahy o opozici ale Rezá potlačoval. Sajjid Hasan Modarres, jeden z předních opozičníků uvnitř kléru, zaplatil za své názory roku 1937 životem (později z něj učinil Chomejního režim mučedníka).\n\nRezova reformní činnost pomohla Íránu v krátké době vybudovat instituce i zákonný rámec moderní společnosti, jeho patriarchálně-autoritativní způsob vlády však odrazoval od režimu liberálně smýšlející intelektuály, kteří navíc šáhem pohrdali kvůli jeho chatrnému vzdělání (číst a psát se naučil až v dospělosti). Sám Rezá si vzdělání velmi cenil a mnoho mladých Íránců včetně následníka trůnu Muhammada Rezy tehdy odjíždělo za studiem do zahraničí, především do Evropy.\n\nRezovi se však nepodařilo prosadit západní reformy do takové míry, jako se to povedlo Atatürkovi. Kupříkladu na rozdíl od Turecka, kde byla zavedena latinka, nedošlo během jazykové reformy v Íránu ke změně perského písma. Rezá Šáh si také nedokázal udržet osobní popularitu, jakou si Atatürk udržoval víceméně po celý život.\n\nOproti svým kádžárovským předchůdcům usiloval Rezá Šáh o politiku více nezávislou na tradičních protektorech Persie Británii a Rusku (resp. SSSR), přesto však je přehnané tvrdit, že by se jednoznačně orientoval na spojenectví se státy Osy, zvláště na Německo, jak se někdy uvádí. Britská Anglo-Iranian Oil Company (dnes British Petroleum) dál ovládala íránský ropný průmysl, nejdůležitější hospodářské odvětví země, a to Londýnu umožňovalo uplatňovat na Teherán jistý politický vliv. Hlavním obchodním partnerem Íránu však byly již německé firmy.\n\nNa vypuknutí druhé světové války reagoval Rezá Šáh vyhlášením neutrality. Ale vládnoucí kruhy ve Velké Británii přesto Írán podezřívaly z tajných sympatií k Německu, které by vzhledem k ropnému bohatství země mohly mít značný strategický význam. Jelikož teheránská vláda se stavěla laxně k britskému požadavku vyhostit všechny německé státní příslušníky, začalo se po přepadení SSSR 22. června 1941 uvažovat o vojenské okupaci Íránu. V Londýně soudili, že takový krok by byl výhodný i z logistického hlediska, neboť z jihu se dala transportovat pomoc bojujícím Sovětům.\n\nDne 24. srpna 1941 vstoupila na íránské území britská a sovětská vojska, jež postupně obsadila hlavní strategické body v zemi. Íránská armáda se zmohla pouze na symbolickou obranu. Po třech dnech nařídil šáh svým jednotkám ukončit odpor. Rezá Šáh byl nucen 16. září 1941 abdikovat ve prospěch následníka trůnu Muhammada Rezy a brzy poté odejít do exilu. Zemřel po třech letech, v červenci 1944 v Johannesburgu, jeho tělo však bylo později převezeno do Íránu a uloženo do nově zřízeného mauzolea.\n\nV roce 1979 dal ministr spravedlnosti Sadegh Khalkali se souhlasem ájatolláha Chomejního vyhodit stavbu do povětří.\n\nRezá Šáh uzavřel celkem čtyři manželství. V roce 1895 se oženil se svou sestřenicí Marjam Chanúm, ta však zemřela při porodu dcery v únoru 1904; v roce 1916 následoval sňatek s Tádžo-l-Molúk (* 1896; † 10. března 1982), dcerou Tejmúra Chána, důstojníka kavkazského původu; v roce 1922 pak sňatek s Túrán, příslušnicí kádžárovského rodu (o rok později bylo ale manželství rozvedeno); v roce 1923 sňatek s Esmat, rovněž příslušnicí kádžárovského rodu.\n\nZ manželství s Marjam Chanúm měl Rezá dceru Hamdam Saltane (* 22. února 1904; † 1992); z manželství s Tádžo-l-Molúk dceru Šams (* 18. října 1917; † 1996), dvojčata Muhammada Rezu a Ašraf (* 26. října 1919) a syna Alího Rezu (* 1. dubna 1922; † 26. října 1954); z manželství s Túrán syna Gholáma Rezu (* 15. května 1923); z manželství s Esmat syny Abdola Rezu (* 7. června 1924; † 2004), Ahmada Rezu (* 21. srpna 1925; † 1981), Mahmúda Rezu (* 4. října 1926; † 2001) a Hámida Rezu (* 4. července 1932; † 1992) a dceru Fátimu (* 4. října 1928; † 1987).\n\nPotomky Túrán a Esmat vyloučil později Rezův syn, Muhammad Rezá Pahlaví, z následnictví.\n\n\n"}
{"id": "255261", "url": "https://cs.wikipedia.org/wiki?curid=255261", "title": "Najštejn", "text": "Najštejn\n\nNajštejn (též \"Neustein, Lapis Novus, Najnštejn\" či \"Nanštejn\") je zaniklý hrad v nadmořské výšce asi 560 metrů na ostrohu nad vodní nádrží Jirkov mezi Březencem a Květnovem, 6 km severně od Chomutova. Je chráněn jako kulturní památka České republiky.\n\nHrad byl pravděpodobně v první polovině čtrnáctého století postaven Jetřichem z Alamsdorfu, připomínaným roku 1323, jako nové rodové sídlo. Poprvé je zmiňován roku 1363, kdy Jan a Hugo z Alamsdorfu nechali v kostele svatého Linharta v Březenci udělat nový oltář. Jeden z Jetřichových potomků, Fricolt z Alamsdorfu, prodal ves Březenec v roce 1381 řádu německých rytířů v Chomutově, čímž bylo urovnáno vzájemné nepřátelství. Brzy potom připadl řádu i hrad a byl zřejmě už ve čtrnáctém století opuštěn.\n\nRod pánů z Alamsdorfu byl možným zakladatelem blízkého hradu Hausberk.\n\nNajštejn patřil mezi hrady s palácem jako hlavní obrannou a obytnou stavbou. Jádro hradu bylo od zbytku ostrožny odděleno valem a příkopem. Příkop s valem byl na severovýchodní straně v minulosti rozvezen do široké plošiny. Zbytek příkopu je hluboký pět až sedm metrů.\n\nV přední části se nacházel dvouprostorový obdélníkový palác šestnáct metrů dlouhý a deset metrů široký, ze kterého se dochovaly nevýrazné základy obvodových zdí. V prostoru paláce byl získán soubor zlomků keramických kachlů zdobených reliéfem korunovace Panny Marie. Zadní část, oddělenou od paláce sníženinou, tvoří skalní výběžek s přirozenou puklinou uzavřenou zdí se střílnou nejasného stáří. Součástí sníženiny, která odděluje palác od skály, je ve skále vylámaná prohlubeň. Je možné, že vznikla až po zániku hradu při hledání nerostů.\n\nAsi sedmdesát metrů před hradním jádrem přetíná šíji až dvacet metrů široký, ve skále vylámaný příkop s úzkým neprokopaným pruhem pro cestu. Po stranách příkopu se nachází haldy vylámaného kamene, který byl pravděpodobně plánován jako stavební materiál určený k výraznému rozšíření hradu, ke kterému však po převzetí hradu řádem už nedošlo.\n\nPod hradem se asi 100 metrů od břehu Jirkovské přehrady nachází v údolí Bíliny zřícenina Telšského mlýna s náhonem tesaným ve skále.\n\nNejsnazší přístup k hradu vede od vesnice Květnov po úzké silnici směrem k Orasínu. Asi po 200 m se z ní odděluje směrem na východ menší asfaltová cesta k Telsšké hájovně. Přibližně po jednom kilometru z ní odbočuje lesní cesta, která pokračuje až ke zbytkům hradu.\n\n\n\n"}
{"id": "255265", "url": "https://cs.wikipedia.org/wiki?curid=255265", "title": "Shybka", "text": "Shybka\n\nShybka je snížená část potrubí pro dopravu kapalin, jež funguje na principu spojených nádob.\n\nV praxi se asi nejčastěji setkáme s kanalizačními shybkami, které převádějí odpadní vody z jedné strany vodního toku na druhý. Zřizuje se tedy v místě křížení stoky s řekou nebo potokem. Shybka je tvořena vtokovým a výtokovým objektem na obou březích vodního toku a vlastní shybkou, která je uložena zpravidla na dně vodního toku a sestává z několika souběžně vedených potrubí.\n\nNa území hl. m. Prahy je celá řada shybek na stokové síti, např. u železničního mostu na Výtoni přechází kmenová stoka „K“ shybkou z pravého břehu Vltavy na levý, v Karlíně kmenová stoka „B“ opět z pravého břehu na levý. Největší koncentrace shybek je v okolí Ústřední čistírny odpadních vod v Troji, kde všechny hlavní pražské stoky přecházejí pod Vltavou na Císařský ostrov.\n\n"}
{"id": "255275", "url": "https://cs.wikipedia.org/wiki?curid=255275", "title": "Magnalium", "text": "Magnalium\n\nMagnalium je označení slitiny hliníku, obsahující 5–50 % hořčíku. Pro zvýšení tvrdosti slitiny bývají přidávána i stopová množství jiných prvků, například mědi, niklu a cínu. Magnalium nachází své využití ve strojírenství a pyrotechnice.\n\nSlitiny s menším podílem hořčíku (kolem 5 %) vynikají velkou pevností, odolávají lépe korozi a mají také nižší hustotu než čistý hliník. Dají se lépe obrábět a svářet než hliník. Slitiny s větším obsahem hořčíku (kolem 50 %) jsou křehčí a náchylnější ke korozi než hliník. \n\nAčkoliv jsou všeobecně mnohem dražší než samotný hliník, velká pevnost, nízká hustota a hmotnost a větší obrobitelnost slitin s nižším podílem hořčíku je předurčily k využití při konstrukci leteckých a automobilových součástí. Používají se také k výrobě kovových zrcadel a speciálních nástrojů. Slitiny s obsahem kolem 50 % hořčíku se však kvůli svým vlastnostem tohoto využití nedočkaly. Přesto jsou pro svou vysokou hořlavost v práškovém stavu a mnohem vyšší reaktivitu používány v pyrotechnice.\n\n"}
{"id": "255276", "url": "https://cs.wikipedia.org/wiki?curid=255276", "title": "Perštejn (hrad)", "text": "Perštejn (hrad)\n\nPerštejn (dříve \"Borschenstein\") je zřícenina hradu na příkrém skalním ostrohu (466 m n. m.) nad stejnojmennou obcí asi 3 km západně od města Klášterec nad Ohří v okrese Chomutov. Od roku 1963 je chráněn jako kulturní památka. Dochovaly se rozsáhlé zbytky zdí.\n\nHrad byl založen ve druhé polovině 13. století. Tomáš Durdík považuje za pravděpodobné zakladatele pány ze Šumburka, ale bývá uváděn také jejich příbuzný Boreš z Rýzmburka zmiňovaný v období 1248–1276 s odkazem na podobu jeho jména se starším názvem hradu. První písemná zpráva o existenci hradu je z roku 1344 v souvislosti s Bedřichem ze Šumburka, pána na Perštejně.\n\nŠumburkové roku 1352 přijali svá panství (Perštejn, Egerberk, Klášterec nad Ohří, Stráž nad Ohří, Prunéřov, Mikulovice aj.) jako léno od krále Karla IV. Během husitských válek docházelo ke sporům mezi bratranci Alešem ze Šumburka a Vilémem ze Šumburka, které skončily až rozdělením panství v roce 1431. Aleš získal hrad Perštejn s polovinou Přísečnice a Vilém kromě dalšího také Klášterec nad Ohří, Kadaň a založil hrad Šumburk. V roce 1446 Aleš ze Šumburka, člen strakonické jednoty, uzavřel z finančních důvodů lenní svazek se saským markrabětem Fridrichem a německá posádka hradu začala pustošit okolní statky pánů věrných králi Jiřímu z Poděbrad, mezi které patřil i jeho bratranec Vilém.\n\nPo Alešově smrti (zemřel 1451), poručník Alešových synů, Bedřich ze Šumburka a Glouchova, nadále porušoval chebské příměří mezi Jiřím z Poděbrad a Saskem. Odvetou mu bylo vojenské tažení vedené Jakoubkem z Vřesovic, kterého se zúčastnili mimo jiné i Jan Calta z Kamenné Hory, Aleš a Petr ze Šternberka a města Žatec a Louny. Hrad byl obležen a jeho posádka uznala porážku, takže jí byl umožněn volný odchod se zbraněmi. Panství zůstalo nadále v držení Alešových synů, ale hrad byl pro výstrahu vypálen a pobořen. Bedřich ze Šumburka byl o několik let později jedním z vůdců křížové výpravy do Čech.\n\nV roce 1508 Šumburkové hrad prodali Albrechtovi z Kolovrat a ten záhy poté prodal panství i s obnoveným hradem Oplovi z Fictumu, kterému tehdy patřil i Šumburk a Klášterec nad Ohří. Perštejn však v roce 1530 hrad patřil Oplovu bratru Jiřímu, ale byl mu zkonfiskován spolu s ostatním majetkem za penězokazectví. Ferdinand I. Habsburský tehdy začal hrad zastavovat různým členům královské rady. Během správy hradu královskými úředníky hrad nezadržitelně pustl a v roce 1537 se o něm mluví již jako o zřícenině. Zříceninu a panství se v roce 1539 podařilo soudně získat třetímu Oplovu bratrovi Hanušovi, který však perštejnské panství natrvalo připojil k Šumburku a novým centrem panství se stal zámek v Klášterci nad Ohří.\n\nPřístupová cesta se k hradu přibližovala od severu. Po překonání zdvojeného příkopu vstoupila na první nádvoří v dolní části hradu, ze které se dochovala zejména vysoká hradba na západní straně. Prolamuje ji malá branka do úzkého parkánu, který zesiloval opevnění této části hradu a který byl v nároží opatřen čtverhrannou, dovnitř otevřenou baštou. Na východní straně prvního nádvoří stála budova dochovaná v podobě malých fragmentů zdiva. Za ní vedla hradba vnějšího opevnění k jižní části hradu, kterou pod hradním jádrem zesilovala čtverhranná bašta. Tato hradba na jihu vytvářela baštovitý výstupek a pokračovala podle západní strany jádra k bergfritu. Jeho zbytky stojí, zapojeny do hradby prvního nádvoří, severně od jádra, ale v jeho těsné blízkosti. Věž tedy byla pravděpodobné přístupná po padacím můstku přímo z ochozu hradby jádra. V krátkém úseku zdi mezi jádrem a věží se dochovala z větší části zasypaná branka.\n\nNejstarší stavební fázi hradu představuje hradní jádro, které zaujalo nejvyšší část ostrožny. Mělo oválný půdorys, ale nepřehledná změť terénních reliktů a drobných zbytků zdí neumožňuje bez archeologického výzkumu určit jeho podobu. Zřejmě bylo bezvěžové a typově ho lze zařadit mezi hrady s plášťovou zdí.\n\n\n\n"}
{"id": "255285", "url": "https://cs.wikipedia.org/wiki?curid=255285", "title": "Kornélie", "text": "Kornélie\n\nKornélie je ženské křestní jméno latinského původu. Je to ženská podoba jména Kornel a vykládá se jako „roh, pevná, vytrvalá“. Podle německého kalendáře má svátek 16. září. Další variantou jména je Kornelie.\n\n\n"}
{"id": "255287", "url": "https://cs.wikipedia.org/wiki?curid=255287", "title": "Štěpán V. Uherský", "text": "Štěpán V. Uherský\n\nŠtěpán V. Uherský (1239/1240 – 6. srpna 1272) byl uherský král z dynastie Arpádovců.\n\nStarší ze dvou synů krále Bély IV. a Marie z rodu byzantských Laskaridů byl již roku 1253 oženěn s Alžbětou, dcerou kumánského chána Kuthena. Ze srdce nenáviděl českého krále Přemysla Otakara II., který byl přitom manželem jeho neteře Kunhuty a válčením s ním strávil většinu svého krátkého života. Společně s otcem se roku 1260 zúčastnil bitvy u Kressenbrunnu.\n\nI po porážce Štěpán odmítal mírová ujednání a nakonec mu byl otec přinucen postoupit k vládnutí části území, které přímo nesousedily s územím Přemysla Otakara II.\n\nOd roku 1262 byl mladším králem, provozoval svou vlastní politiku a fakticky si oddělil východní část Uherska, kde razil i vlastní mince. Na jaře 1266 uzavřel s otcem mírovou smlouvou, kdy na otcově straně byl jako spojenec jmenován Štěpánův mladší bratr Béla a také synovec Béla Mačevský.\n\nKrálem Uherska se Štěpán stal roku 1270, po otcově smrti. Dál vedl jakousi válku s Přemyslem Otakarem, která nakonec skončila smírem, který ovšem vyzněl přece jen úspěšněji pro Přemysla. Zemřel již roku 1272 a byl pohřben v dominikánském klášteře na Zaječím (Markétině) ostrově.\n\n\n"}
{"id": "255290", "url": "https://cs.wikipedia.org/wiki?curid=255290", "title": "Bernov", "text": "Bernov\n\nNázev Bernov má více sídel:\n"}
{"id": "255291", "url": "https://cs.wikipedia.org/wiki?curid=255291", "title": "Lužec", "text": "Lužec\n\nNázev Lužec má více sídel:\n\n"}
{"id": "255293", "url": "https://cs.wikipedia.org/wiki?curid=255293", "title": "Émile Delahaye", "text": "Émile Delahaye\n\nÉmile Delahaye (16. října 1843 – 1. června 1905) byl francouzský průkopník automobilismu, zakladatel firmy Delahaye.\n\nÉmile Delahaye se narodil v Tours v départementu Indre-et-Loire, v údolí řeky Loiry. Studoval strojírenství na obchodní škole v Angers, na té samé škole, kde později studoval další automobilový průkopník Louis Delâge. Delahaye pracoval nějakou dobu v Belgii poté se vrátil do Tours, kde se v roce 1873 oženil. V roce 1879 převzal místní firmu (založenou v roce 1845) vyrábějící zařízení pro cihlářské pece a další příslušenství a také stacionární motory a železniční vagony. Fascinován prvními automobily, začal experimentovat s parními a spalovacími motory. V roce 1894 představil na první pařížské „Motor Show“ svůj první automobil, inspirovaný vozítkem Karla Benze.\n\nAby svým vozům zajistil větší publicitu, Delahaye v roce 1896 osobně řídil jeden ze svých automobilů v závodě Paříž-Marseille-Paříž; dojel na sedmém místě, druhý vůz desátý. Později byl v důsledku zdravotních problémů a vysokých výdajů nucen spojit se s dvěma průmyslníky z Paříže. Těmi byli švagři Leon Desmarais a Georges Morane. V roce 1900 Delahaye firmu opustil, noví vlastníci přesunuli výrobu z Tours do Paříže a nová továrna firmy pod názvem \"Société des Automobiles Delahaye\" se dál věnovala výrobě osobních a nákladních automobilů a také autobusů. V roce 1901 přinutilo zhoršení zdravotního stavu Delahaye k přesídlení na riviéru, kde o čtyři roky později zemřel.\n\nFirma, kterou Delahaye založil, přežila až do roku 1954.\n\n"}
{"id": "255297", "url": "https://cs.wikipedia.org/wiki?curid=255297", "title": "Barevné vidění", "text": "Barevné vidění\n\nBarevné vidění je schopnost organismu nebo přístroje rozlišit předměty na základě vlnové délky světla, které emitují nebo odrážejí. Vnímání barev zajišťují čípky.\n\nV normálním lidském oku existují tři druhy čípků, lišící se barevnými pigmenty a citlivostí k vlnovým délkám, které určují jednotlivé barvy. Čípky lidí vnímají červenou, zelenou a modrou barvu, normální lidské vidění je tedy trichromatické.\n\nVšichni živočichové nevnímají barvy stejně jako člověk: Trichromatické vidění je mezi savci výsadou primátů. Většina savců má pouze dichromatické vidění, jako barvoslepí lidé. Je známým faktem, že pes je barvoslepý - ale ne úplně, vidí dobře červenou a žlutou barvu. Kůň nemá čípky citlivé na zelenou barvu. Naproti tomu ptáci, plazi a ryby mají obvykle tetrachromatické vidění, tedy čtyři druhy čípků. Rekordmanem je strašek, který svýma dělenýma očima rozeznává barvy v kombinacích z celkově 12 barevných kanálů spektra.\n\nVidění barvoslepých lidí je např. dichromatické (dva druhy čípků). Testy barevného vidění spolu s dalšími neurofyziologickými testy je potřeba úspěšně projít například pro vykonávání práce řidiče z povolání. Pro zjištění poruchy barevného vidění se používají pseudoizochromatické tabulky.\n\nMálo známým faktem je, že se u některých lidí vyskytuje i opak barvosleposti, tedy čtyři druhy čípků.\n\nČlověk a ostatní primáti vnímají barvy od modré po červenou, tedy světlo s vlnovou délkou zhruba od 400 do 700 nanometrů. U ptáků je citlivost mírně posunuta k modrým barvám. Hlubinné ryby mají citlivost hlavně na modrou barvu, která proniká pod mořskou hladinu nejhlouběji. Motýli vidí ultrafialové světlo s vlnovou délkou kratší než 400 nanometrů, ale nevidí naopak červenou. Někteří hadi vidí široké spektrum barev od ultrafialové až po infračervenou (nad 700 nanometrů), navíc na vnímání tepla oběti mají někteří na hlavě i další specializovaný orgán, tedy už mimo oči.\n\nZraková ostrost dravců a kočkovitých šelem je mnohem větší než u člověka, často ovšem právě na úkor barvocitlivosti. Jsou ale živočichové, kteří vnímají jenom světlo a tmu, nebo jsou úplně slepí.\n\n\n"}
{"id": "255300", "url": "https://cs.wikipedia.org/wiki?curid=255300", "title": "Rakovec (přítok Litavy)", "text": "Rakovec (přítok Litavy)\n\nRakovec je potok, protékající okresy Blansko a Vyškov. Délka toku je 37,1 km. Plocha povodí měří 142,7 km².\n\nRakovec pramení tři kilometry jihovýchodně od obce Jedovnice a na svém horním toku protéká přírodním parkem Rakovecké údolí. Jeden z pramenů Rakovce se nachází ve stejnojmenné přírodní rezervaci, jenž je součástí PřP Rakovecké údolí. Potok dále protéká přes obec Račice-Pístovice a Nemojany, kde se jeho tok obrací ze směru jihovýchodního na jihozápadní a protéká přes Tučapy, Komořany, Rousínov, Velešovice, Holubice a Křenovice.\nU obce Hrušky se vlévá do Litavy na jejím 20,4 říčním kilometru.\n\n"}
{"id": "255302", "url": "https://cs.wikipedia.org/wiki?curid=255302", "title": "Bobrava", "text": "Bobrava\n\nBobrava je říčka v Jihomoravském kraji v okrese Brno-venkov. Je to pravostranný přítok řeky Svratky. Délka toku činí 35,2 km. Plocha povodí měří 187,2 km². Název řeky pochází od někdejšího výskytu bobrů v této lokalitě.\n\nŘíčka pramení v lesích západně od Domašova v nadmořské výšce okolo 500 m. Po celé své délce teče převážně jihovýchodním směrem. Protéká obcemi Rudka, Rosice, Tetčice, Radostice a Želešice. U Popovic se vlévá do Svratky na jejím říčním kilometru 36,8 v nadmořské výšce 187 m.\n\nNa dolním toku je hluboké údolí Bobravy chráněno jako Přírodní park Bobrava.\n\n\nPrůměrný průtok u ústí činí 0,43 m³/s. Stoletá voda zde dosahuje 75 m³/s.\n\n\n"}
{"id": "255303", "url": "https://cs.wikipedia.org/wiki?curid=255303", "title": "Gabriel Jean Joseph Molitor", "text": "Gabriel Jean Joseph Molitor\n\nGabriel-Jean-Joseph, hrabě Molitor (7. března 1770, Hayange, Francie - 28. července 1849, Paříž) byl francouzský generál, maršál Francie.\nMolitor vstoupil hned po výbuchu revoluce jako kapitán do praporu dobrovolníků a velel během tažení generála Hoche roku 1793 pěší brigádě (Kaiserslautern, Weissenburg) a později střídavě u moselské, rýnské i dunajské armády pod velením Pichegrua, Klebera, Moreaua i Jourdana. Roku 1795 byl při útoku na pevnost Mohuč těžce raněn. Brigádním generálem se stal 30. ledna 1799 a bojoval pod Massenou ve Švýcarsku a podmanil si kanton Uri. Proti Suvorovovi a Jelačičovi po těžkých bojích jej uhájil. Roku 1800 se ve svazku Moreauovy armády vyznamenal na Rýnu a významně přispěl k vítězství u Messkirchu (4. května 1800). Poté se sborem 5 000 mužů odeslán do Tyrol. Obsadil Bregenz, Feldkirch a Graubünden a uskutečnil tak kontakt s italskou armádou. Povýšen do hodnosti divizního generála byl 6. října 1800 a následně 4 roky velel pěší divizi v Grenoblu. Roku 1805 bojuje s Massenou v Itálii a vyznamenal se mimořádně v bitvě u Caldiera (29.-31. října 1805). Po bratislavském míru (26. prosince 1805) byl jmenován generálním guvernérem Dalmácie a roku 1806 obsadil Dubrovník (Ragusa), když vytlačil Rusy a Černohorce. Roku 1807 velel v Pomořansku a bojoval proti Švédům u Damgarten a Löbnitz následně obsadil Stralsund. Ve funkci generálního guvernéra Pomořanska nahradil maršála Bruneho a Napoleon mu přiznal titul císařského hraběte s vysokou apanáží.\nV tažení roku 1809 tvořila Molitorova divize část sboru Massenova (Aspern - 21.a 22. května 1809, Wagram - 5. a 6. července 1809). Následující rok pak velel okupační armádě v hansovních městech. Mezi léty 1811-1813 velel armádě v Holandsku a roku 1814 byl podřízen McDonaldovi a bojoval m. j. u Chalons-sur-Marne či u La Ferte-sous-Jouarre.\n\nPo abdikaci Napoleona se podřídil Bourbonům a byl zařazen do funkce generálního inspektora pěchoty. Během Sta dnů se opět přidal k Napoleonovi a ten jej pověřil velením sboru 20 000 mužů, bránících Alsasko. Po císařově abdikaci upadl do nemilosti a opustil armádu. Roku 1818 byl však opět do funkce generálního inspektora infanterie jmenován a roku 1823 velel 2. sboru při tažení do Španělska a poté byl povýšen do hodnosti maršála Francie, stav se současně i pairem. V komoře pairů se stal známým řečníkem a roku 1827 se stal předsedou komory. Červencová revoluce nezměnila nic na jeho funkcích a později byl Ludvíkem Filipem jmenován guvernérem pařížské Invalidovny (1849) a téhož roku byl presidentem Ludvíkem Napoleonem Bonapartem jmenován velkokancléřem Čestné legie. Po jeho smrti mu město Nancy zřídilo sochu. Jeho jméno je vyryto na Vítězném oblouku v Paříži.\n"}
{"id": "255304", "url": "https://cs.wikipedia.org/wiki?curid=255304", "title": "Pamukkale", "text": "Pamukkale\n\nPamukkale (česky \"bavlněný hrad\") je jednou z největších turistických atrakcí v Turecku. Svah pokrytý sněhově bílým travertinem skutečně vzhledem připomíná kopec nebo hrad bavlny. Rozloha bílého „hradu“ je 2 700 metrů na šířku a 160 metrů na výšku. Areál se nachází v jihozápadní části země nedaleko města Denizli.\n\nMísto Pamukkale je oblast tektonického zlomu, kde na povrch vytékají minerální prameny bohaté na vápník. Z minerální vody stékající po skále vznikají usazeniny - travertin. Tak vznikaly v průběhu mnoha tisíc let působivé terasy, kaskády a jezírka. A nepřestaly vznikat doposud, pramen je stále aktivní.\n\nO pramen se lidé zajímali už v antických dobách a zhruba 250 let př. n. l. zde bylo založeno lázeňské město Hierapolis. Pozůstatky města se nacházejí přímo nad travertinovými kaskádami. Pamukkale je spolu s Hierapolí zapsáno na seznam světového dědictví UNESCO.\n\nStejné jméno jako přírodní památka Pamukkale má také malé město pod „hradem“. Město žije především z turistického ruchu.\n\nPodobné útvary se nacházejí například v Maďarsku (Egerszalók) či v Yellowstonském národním parku v USA (Mammoth Hot Springs).\n\nVstup do areálu je z města Pamukkale, za drobný poplatek (rok 2017 = 35 TL) se může kdokoliv po travertinových terasách projít. Aby nedošlo k poškození teras, musejí návštěvníci chodit bosí. Odměnou jim je příjemné brouzdání jezírky s minerální vodou a možnost koupání. Vše společně s úchvatnými vodopády padajícími z bílých stěn.\n\nNad „Bavlněným hradem“ jsou pozůstatky antického města Hierapolis, které v dobách svého největšího rozkvětu mělo kolem 500 000 obyvatel: nekropole, Domitianova a byzantská brána, římské divadlo, Plutonium, Apollónův chrám, monumentální fontána, martyrion sv. Filipa a tzv.Kleopatřiny lázně, kde se podle legendy zasnoubila Kleopatra s Markem Antoniem. Bazén s mramorovými sloupy a průzračnou minerální vodou je lákavou turistickou atrakcí. Tomu odpovídá i cena - 12 Euro za osobu (2018).\n\n"}
{"id": "255306", "url": "https://cs.wikipedia.org/wiki?curid=255306", "title": "Transafghánský plynovod", "text": "Transafghánský plynovod\n\nTransafghánský plynovod (, TAP, TAPI) je navržený a v současné době probíhající projekt stavby plynovodu ze Střední Asie, oblasti kolem Kaspického moře, přes Afghánistán a Pákistán do Indie.\n\nPůvodně cca 900, podle současných plánů 1680 km dlouhý produktovod má začínat v turkmenském Dauletabadském ložisku zemního plynu a veden do afghánského Herátu, od kterého bude pokračovat do Kándaháru a po překročení afghánsko-pákistánské hranice dál přes města Kvéta a Multán. Místem určení bude indické město Fazilka nedaleko indicko-pákistánské hranice. Pro odklonění plynovodu do Indie rozhodla spolupráce této země se Spojenými státy vstoupením do protitálibanské koalice v dubnu 2001.\n\nPotrubí plynovodu má mít průměr 1420 mm a s provozním tlakem 100 atmosfér bude schopno ročně přepravit 33 mld m³ zemního plynu. Podél produktovodu bude postaveno šest kompresorů.\n\nNáklady tohoto mezinárodního projektu se odhadují na 3,5 mld dolarů (2005), které jsou financovány z Asijské rozvojové banky. Zastánci projektu jej vidí jako moderní pokračování Hedvábné stezky. Nová afghánská vláda očekává provizi 8 % z výnosů.\n\n\n\n\n"}
{"id": "255310", "url": "https://cs.wikipedia.org/wiki?curid=255310", "title": "Horní Žďár", "text": "Horní Žďár\n\nNázev Horní Žďár má více sídel:\n"}
{"id": "255315", "url": "https://cs.wikipedia.org/wiki?curid=255315", "title": "Tramvajová trať Lidové sady – Horní Hanychov", "text": "Tramvajová trať Lidové sady – Horní Hanychov\n\nTramvajová trať Lidové sady – Dolní Hanychov – Horní Hanychov je hlavní a víceméně dnes (kromě meziměstské tratě do Jablonce) jediná tramvajová trať v Liberci. Protíná město od severovýchodu k jihozápadu a zajišťuje spojení městských částí Horní Hanychov, Dolní Hanychov, Horní Růžodol, Janův Důl a Jeřáb s centrem. Trať také slouží pro turisty, jelikož spojuje turisticky atraktivní cíle – zoologickou a botanickou zahradu, Severočeské muzeum a Ještěd. Dopravu na trati provozuje Dopravní podnik měst Liberce a Jablonce nad Nisou.\n\nVýstavba tratě o rozchodu 1000 mm začala v květnu 1897. Část trati od nádraží k ZOO byla slavnostně otevřena 25. srpna 1897. Od nádraží vedla dvoukolejně (z technických důvodů byl již od začátku provozu zaveden pravostranný provoz) dnešní ulicí 1. máje až k mostu přes Nisu, kde se rozdvojovala a ulicemi Jánskou a 1. máje pokračovala na Soukenné náměstí. Odtud opět pokračoval každý směr zvlášť na dnešní náměstí Dr. Edvarda Beneše (k radnici): nahoru procházela trať dnešními ulicemi Revoluční a Moskevskou, dolu mířila ulicí Pražskou. Dále na dnešní Šaldovo náměstí vedla trať dnešní ulicí Sokolskou a mezi poštou a divadlem. Dále byla trať jednokolejná s výhybnami a vedla dnešní ulicí 5. května na prozatímní konečnou stanici Městský lesík (dnešní Zoologická zahrada). 3. listopadu 1897 byla trať prodloužena až na dnešní konečnou Lidové sady. 8. července 1904 byl zjednosměrněn úsek mezi dnešním náměstím Dr. Edvarda Beneše a Šaldovým náměstím. Po dosavadním úseku jezdily tramvaje směrem k nádraží, pro směr do Lidových sadů byla postavena jednokolejná trať spodní částí ulice 5. května. Úsek ZOO – Lidové sady byl zdvoukolejněn 12. června 1907, od června do srpna 1907 byla zdvoukolejněna také trať mezi dnešním Šaldovým náměstím a ZOO s výjimkou dvacetimetrového úseku, který tehdy zůstal jednokolejný.\n\nElektrická dráha si velmi rychle získala oblibu veřejnosti: v roce 1898 přepravila 800 000 cestujících.\n\nV roce 1910 byla povolena stavba trati do Horního Hanychova. Jednokolejná trať vedla z dnešního Soukenného náměstí Barvířskou a Orlí ulicí k Viaduktu, odkud dále pokračovala do Horního Hanychova. Tento úsek byl otevřen 16. října 1912. V roce 1914 byla trať využita k přepravě diváků při prvním sáňkařském mistrovství Evropy na ještědské dráze.\n\nZa první světové války byla většina zaměstnanců povolána do armády, a proto musel být provoz na čas omezen. Linka končila již u dnešního Spáleniště.\n\nV dubnu 1932 byly předloženy návrhy na zřízení jednokolejné trati Žitavskou ulicí od Nádraží k Viaduktu. Návrh byl přijat a tak se Liberečané 1. listopadu 1932 dočkali přeložení linky \"Lidové sady – Horní Hanychov\" (číslo 3). Původní úsek tratě ze Soukenného náměstí k Viaduktu Orlí ulicí zůstal bez provozu a v období od 25. března 1934 do roku 1937 byl i zlikvidován.\n\nNa trať stejně nepříznivě jako první světová válka dopadla i ta druhá. Trať byla na čas ukončena již v Dolním Hanychově. \n\nOd léta do listopadu roku 1940 byl zdvoukolejněn úsek Nádraží–Viadukt. Od června do 30. listopadu 1956 byl zdvoukolejňován úsek Viadukt–Pekárna.\n\nDne 20. června 1950 byla na konečné Lidové sady vybudována první liberecká tramvajová smyčka (předtím v roce 1932 byl projekt na výstavbu smyčky zamítnut). Dne 10. března 1957 byla zprovozněna smyčka v Horním Hanychově jako druhá v Liberci. Trať byla v průběhu let různě rekonstruována.\n\nDne 1. května 1962 byla zprovozněna smyčka Vápenka a na konci téhož roku i smyčka v Dolním Hanychově. Koncem roku 1963 byla uvedena do provozu výhybna v Kubelíkově ulici. 24. května 1964 byla zrušena kolej kolem hlavní pošty a byla zdvoukolejněna trať ulicí 5. května mezi dnešním náměstím E. Beneše a Šaldovým náměstím. V roce byl zdvoukolejněn úsek Pekárny – Vápenka, zbytek trati do Horního Hanychova zůstal až do přestavby na přelomu 20. a 21. století jednokolejný.\n\nKolem roku 1970 započal na této městské trati vývoj signalizační a zabezpečovací soustavy jednokolejného provozu. V létě 1973 byla zřízena signalizace například v ulici 5. května, na náměstí Bojovníků za mír (E. Beneše), Gottwaldově náměstí (Soukenné) a na Vápence. Po zdvoukolejnění posledních úseků přestal být zabezpečovací systém používán na městské trati, ale od roku 1993 byl využit na meziměstské trati do Jablonce.\n\nJednou z nejvýznamnějších rekonstrukcí bylo přeložení trati v centru. Tramvaje od roku 1984 začaly jezdit namísto kolem radnice po nové trati Soukenné náměstí – Revoluční ulice – Rumunská ulice – Šaldovo náměstí – ul. 5. května.\n\nMěstská trať se dostala do katastrofálního stavu. Jediným řešením byla rekonstrukce trati a při té příležitosti přechod na normální rozchod 1435 mm (z původního 1000 mm) a zdvoukolejnění zbývajících jednokolejných úseků.\n\nV letech 1990–1992 byl zrekonstruován úsek Lidové sady – Průmyslová škola, v březnu 1993 byla zahájena rekonstrukce úseků Průmyslová škola – Soukenné náměstí a Soukenné náměstí – Nádraží a v roce 1994 i úseku Nádraží – Viadukt, kde byla vystavěna nová smyčka. Až sem byla trať rekonstruována vystavěním kolejové splítky obou rozchodů.\n\nOd 15. listopadu 1995, po mnoha náročných pracích a úpravách v centru, byl zprovozněn nový úsek ze Soukenného náměstí Fügnerovou ulicí dále na již vystavěnou trať a manipulační trať do vozovny.\n\nRekonstrukce dále pokračovala až došlo i na úsek Viadukt – Kubelíkova. Ten byl úplně zprovozněn v roce 1999. Smyčka Vápenka byla zrušena a v zastávce Kubelíkova byl vybudován provizorní „triangl“ pro obracení tramvají.\n\nOd 27. srpna 1998 byl kvůli špatnému technickému stavu a změně rozchodu kolejí ve zbytku tramvajové tratě ukončen provoz v úseku Kubelíkova – Horní Hanychov. Zůstala tak torza trati (opuštěné trolejové sloupy či části kolejí a zastávek). Dopravu zajišťovala po 7 let náhradní autobusová linka. Provoz v zrekonstruovaném úseku Kubelíkova – Dolní Hanychov byl obnoven v roce 2001. Nová dvojkolejná trať s normálním rozchodem 1435 mm v úseku Dolní Hanychov – Horní Hanychov byla budována od roku 2004 a slavnostně otevřena 1. srpna 2005. Zakončena je smyčkou s otevřeným kolejovým svrškem, na zbytku trati jsou koleje umístěné v úrovni a ose vozovky.\n\nV druhé dekádě 21. století došlo k opětovným rekonstrukcím částí trati (například kolejové oblouky v Lidových sadech či na Soukenném náměstí). V říjnu 2019 byly zrušeny dvě kolejové spojky u zastávky Spáleniště, které měly sloužit k odstavování tramvají při předpokládaném náporu cestujících při významných lyžařských závodech, využity ale nikdy nebyly.\n\nJiž 17. května 1933 byl předložen návrh na prodloužení trati až k dolní stanici ještědské lanovky, byl ale zamítnut. Znovu se o tomto prodloužení uvažovalo v souvislosti s rekonstrukcí sítě na přelomu 20. a 21. století, znovu ale nebylo realizováno. Nyní se přednostně uvažuje o rozvoji tramvajové dopravy na rychle se rozrůstající sídliště – Rochlice a Broumovská.\n\n\nDnes na trati jezdí několik linek. V úseku Lidové sady-ZOO – Dolní Hanychov linka číslo 2, v úseku Lidové Sady-ZOO – Horní Hanychov linka číslo 3 a v úseku Fügnerova – Rybníček – Viadukt linky číslo 5 a 11, přijíždějící po meziměstské trati z Jablonce. Při příležitosti státních svátků, různých akcí nebo výročí jezdí po městské trati historické tramvaje „Bovera“, souprava 6MT + „plecháč“, případně T2R, obvykle označené jako linka číslo 1. V roce 2014 se na úsek mezi Lidovými sady a Dolním Hanychovem jednou za měsíc vydávala speciálně upravená partytramvaj T3M ev. č. 8106 původem z Prahy.\n\nVe špičce pracovních dnů jezdí hlavní linky 2 a 3 v intervalech 12 minut, tak že v centru utvářejí šestiminutový interval. Ve večerních hodinách a o víkendech jezdí jen linka 3 a to v intervalu 10–15 min. Linky 5 a 11 jsou vedeny k Rybníčku či Viaduktu celodenně.\n\n\n\n\n"}
{"id": "255320", "url": "https://cs.wikipedia.org/wiki?curid=255320", "title": "Pará", "text": "Pará\n\nPará je jeden ze států v Brazílii, který leží v Severním regionu. Hraničí se šesti dalšími brazilskými státy (Amapá, Maranhão, Tocantins, Mato Grosso, Amazonas, Roraima) a na severu s Guyanou a Surinamem.\n\nHlavním městem je Belém. Další významná města jsou Santarém, Óbidos, Anapu.\n\nVýznamné řeky jsou Amazonka, Araguaia, Jari, Pará\n\nPará produkuje kaučuk, tropické dřevo, zejména mahagon, a minerály, například železnou rudu a bauxit.\n"}
{"id": "255321", "url": "https://cs.wikipedia.org/wiki?curid=255321", "title": "Pará (řeka)", "text": "Pará (řeka)\n\nPará ( ) je řeka ve státě Pará v severovýchodní Brazílii. Je 200 km dlouhá a až 40 m hluboká.\n\nŘeka tvoří pravé rameno delty Amazonky a ohraničuje z jihu a východu ostrov Marajó. S Amazonkou je spojená především průtokem Tajapuru ale i několika dalšími. Z jihu přijímá mohutný přítok Tocantins, jehož je v podstatě dolním tokem, jelikož z něj přijímá většinu průtoku.\n\nNa řece se dvakrát během každých 24 hodin projevuje příliv vysoký až 3,5 m a periodicky přichází velká vlna postupující proti proudu řeky, tzv. pororoka.\n\nŘeka je vhodným přístupovým koridorem pro plavbu po Amazonce od Atlantského oceánu. Leží na ní velký přístav a město Belém.\n"}
{"id": "255324", "url": "https://cs.wikipedia.org/wiki?curid=255324", "title": "Agáve sisalová", "text": "Agáve sisalová\n\nAgáve sisalová (\"Agave sisalana\") je víceletá xerofytní rostlina z čeledi chřestovitých (\"Asparagaceae\"), kde je v dnešní taxonomii řazena do podčeledi agávových (\"Agavoideae\"). Z jejích listů se získává textilní vlákno sisal. Její druhové jméno je odvozeno od mexického města Sisal na poloostrově Yucatán odkud původně pochází. Nejvíce se pěstuje v Brazílii, ale také v Tanzanii, Angole, Keni, Indonésii a na Floridě.\n\nAgáve má tlustý, ale relativně krátký dřevitý stonek z kterého vyrůstají až dva metry dlouhé, 10–15 cm široké dužnaté, čárkovitě kopinaté listy zakončené hrotem. Celá rostlina může mít až 8 metrů. Po 5–20 letech vytváří stonek s latovitým květenstvím, který ční do výše 8 – 10 metrů. Květy jsou zelenavě bílé, trubkovité a zakončené šesti cípy. Mají šest tyčinek a semeník s čnělkou zakončenou trojdílnou bliznou. Plodem agáve jsou trojboké tobolky obsahující mnoho semen. Po odkvětu rostlina hyne.\n\nRostlina se samovolně rozmnožuje díky odpadu rozmnožovacích pupenů, které se tvoří v květenství. Ty jsou společně s kořenovým pupeny používána na plantážích k vegetativnímu množení.\n\nAgáve není náročná rostlina na pěstování, díky schopnosti shromažďovat vodu ve svých listech a přečkat tak sucho trvající 5–6 měsíců, není závislá na srážkách ani zavlažování. Preferuje lehké písčité půdy s příměsí jílu, ale je schopna prospívat i na mělkých, skalnatých půdách.\n\nListy se sklízejí seschlé, dva a půl až čtyři roky po výsadbě, odsekáváním mačetami. Během svého života rostlina vytvoří 200–300 listů, což představuje přibližně 5,5 kg sisalového vlákna. Rostlina je také užitečná k získání kortizonu ze zelených listů nebo k ohrazení pozemků.\n\n"}
{"id": "255327", "url": "https://cs.wikipedia.org/wiki?curid=255327", "title": "Enid Blytonová", "text": "Enid Blytonová\n\nEnid Blytonová (11. srpna 1897, Londýn, Spojené království – 28. listopadu 1968, Londýn, Spojené království) byla britská autorka knih pro děti. Původním povoláním byla učitelka, nejdřív psala příspěvky do novin o pedagogice a až později se začala věnovat dětské literatuře. Jako první byla sbírka veršů pro děti. Koncem 30. let vydala \"Pohádky na dobrou noc\", ve 40. letech pak dobrodružné příběhy jako \"Správná pětka\" či \"Tajná sedma\" určené větším dětem a řadu knih ze školního prostředí, například \"Nejprotivnější holka\" \"ze školy\" nebo \"Podařená dvojčata\". Českým dětem může být známa také prostřednictvím britských a kanadských televizních adaptací její knižní série Noddy, kterou vysílala ČT v pořadu Kouzelná školka.\n\nEnid Mary Blyton se narodila 11. srpna 1897 v londýnské čtvrti East Dulwich do rodiny prodejce příborů Thomase Careyho Blytona (1870–1920) a jeho ženy Theresy May Blytonové (roz. Harrisonové; 1874–1950). Měla dva mladší bratry, Hanlyho (1899–1983) a Careyho Charlese (1903–1976). Enidin otec se o ni staral, když se jako tříměsíční nakazila černým kašlem, na jehož následky málem zemřela.\n\nS otcem měla Enid vřelý vztah a byl to právě on, kdo jí vštípil lásku k přírodě – ve své autobiografii o něm napsala, že \"miloval květiny i ptactvo a divoká zvířata, o nichž věděl víc než kdokoliv, koho jsem kdy potkala\". Po otci zdědila také zájem o zahradničení, umění, hudbu, divadlo a literaturu a často s ním chodila na výlety do přírody, s čímž nesouhlasila její matka, která s dcerou nesdílela nadšení pro její koníčky. Enidin otec dceru vedl také ke hře na piano, které se naučila dost dobře na to, aby začala uvažovat o studiu na Guildhall School of Music a profesionální hudební dráze, ale nakonec se rozhodla pro psaní. Malá Enid potom těžce nesla, když v jejích třinácti otec od rodiny odešel kvůli jiné ženě. S matkou nikdy neměla příliš dobrý vztah, a když její rodiče zemřeli, nepřišla na pohřeb ani jednomu z nich.\n\nMezi lety 1907 a 1915 navštěvovala budoucí spisovatelka beckenhamskou St Christopher's School, kde se stala školní přebornicí v tenise a kapitánkou lacrossového týmu. Kromě sportu se jí dařilo také ve slohu, a tak se v roce 1911 zúčastnila dětské básnické soutěže spisovatele a novináře Arthura Mee, který se pak nabídl její verše publikovat. Enidina matka dceřino básnické úsilí považovala za \"ztrátu času i peněz\", ale nechala se přesvědčit, aby Enid podpořila\n\nKdyž v roce 1915 dokončila studium jako studentská předsedkyně, odstěhovala se od matky a nadále žila u přátel, mj. v sídle Seckford Hall, jehož tajná chodba a ložnice, v níž údajně straší, později sloužily spisovatelce jako inspirace při psaní. Tehdy jí také přítelkyně požádala o pomoc při výuce v mateřské škole v Ipswichi. Díky této zkušenosti se v září roku 1916 rozhodla přihlásit se do učitelského kurzu nadace National Froebel Union .V té době prakticky přestala komunikovat se svými příbuznými.\n\nKdyž Blytonová v prosinci 1918 dokončila učitelský kurz, podařilo se jí získat místo v chlapecké škole Bickley Park School. O dva měsíce později získala učitelský certifikát v přírodovědě, zeměpisu, literatuře, základní matematice a základech pedagogiky.\n\nV roce 1920 se přestěhovala do londýnského předměstí Surbiton, když se stala vychovatelkou čtyř synů architekta Horace Thompsona. U Thompsona pak vyučovala 4 roky, během nichž kvůli nedostatku míst na okolních školách přibírala žáky z řad dětí ostatních rodin ze sousedství.\n\nEnid Blytonová se 28. srpna 1924 v Bromley vdala za majora Hugha Alexandera Pollocka, DSO (1888–1971), otce dvou dětí a redaktora vydavatelské firmy George Newnes. Právě Pollock Blytonovou ještě před svatbou požádal o napsání dětské knihy o zvířatech \"The Zoo Book\", a stal se jejím redaktorem. Několik let po svatbě se spolu nastěhovali do usedlosti Old Thatch, která figuruje v jedné z prvních knižních sérií Enid Blytonové, tzv. \"Old Thatch Series\" (česky nevyšlo).\n\nPrvní dcera jménem Gillian se Blytonové narodila 15. července 1931. Tou dobou už Enid několik let publikovala v časopisech, ale na výraznější spisovatelský úspěch musela teprve počkat. V roce 1934 potratila. Znovu ovšem otěhotněla a její druhá dcera, Imogen, se narodila 27. října 1935.\n\nV polovině třicátých let se rodinný život Blytonové začal pomalu hroutit. Její manžel, veterán první světové války, začal pít (zřejmě kvůli válečným traumatům, která se v něm probudila během redaktorské práce na Churchillově knize The World Crisis). Po začátku druhé světové války navázal vztah se svou sekretářkou z domobrany Home Guard, o 19 let mladší spisovatelkou Idou Crowe, čímž se situace v manželství ještě zhoršila. Ida Crowe později ve své autobiografii napsala, že Blytonová v té době také měla několik mimomanželských vztahů, včetně lesbického s chůvou svých dětí. V roce 1941 Blytonová navázala vážný poměr s londýnským chirurgem Kennethem Fraserem Darrell Watersem. Když se o tom dověděl její manžel Hugh Pollock, vyhrožoval jí zveřejněním této nevěry. Blytonová, obávajíc se o svou pověst, pak sama požádala o rozvod, v němž získala do výhradní péče obě dcery .Kromě toho také využila svého vlivu v literárních kruzích, aby bývalému manželovi zabránila získat další práci v knižním průmyslu, následkem čehož musel Pollock o několik let později vyhlásit osobní bankrot.\n\nEnid Blytonová si potom 20. října 1943 svého milence, chirurga Darrella Waterse, ve Westminsteru vzala a nechala své dcery přejmenovat na Darrell Watersovy. V dalších letech se kromě psaní stala poslušnou a spokojenou manželkou. V roce 1945 čekala Darrell Watersova prvního syna, po pádu ze žebříku ovšem znovu potratila.\n\nMezi její koníčky v tomto období života patřil tenis, který ráda hrála nahá – naturismus byl na vzestupu a nahý tenis byl mezi střední třídou populární kratochvílí.\n\nNa konci 50. let se Blytonové začalo horšit zdraví, v roce 1960 začala vykazovat známky přicházející demence a postupně se u ní rozvinula Alzheimerova choroba. Zdraví se v té době podlomilo i jejímu muži, takže ji nemohl příliš podporovat, neboť trpěl silnou artritidou krku a kyčlí, hluchotou a záchvaty vzteku. Zemřel v září 1967, Enid Blytonová ho následovala o rok a dva měsíce později. Zemřela 28. listopadu 1968 v domově důchodců Greenways Nursing Home v londýnském Hampsteadu ve věku 71 let.\n\nZatímco první básnické pokusy Enid Blytonové, jež měl publikovat ve svém časopise spisovatel Arthur Mee v roce 1911, nejsou dohledatelné, její další dílo, čítající na 762 knih, se 20. stoletím vine od 20. let v obrovských nákladech až do její smrti v roce 1968. Její první zaznamenanou publikací se ale už v roce 1917 stala báseň, která vyšla v časopisu Nash's Magazine, následovaná dvěma dalšími básněmi tamtéž. V roce 1921 napsala několik povídek pro periodika jako \"Saturday Westminster Review\", \"The Londoner\", \"Home Weekly\" nebo \"The Bystander\".\n\nO rok později, v roce 1922, vydala Enid Blytonová svou první knihu, kterou byla kratičká sbírka 28 básní nazvaná \"Child Whispers\" (\"Dětský šepot\"; česky nevyšlo). Sbírka byla ilustrovaná Enidinou bývalou spolužačkou a pozdější častou spolupracovnicí Phyllis Chaseovou. Ještě téhož roku pak Blytonová začala psát pro periodika vydavatelství Cassell & Co a George Newnes Ltd., v oborovém časopisu \"Teacher's World\", zaměřeném na učitelství, učitele a jejich žáky, jí vyšla povídka \"Peronel and His Pot of Glue\" (\"Peronel a jeho hrnec lepidla\"; česky nevyšlo). V roce 1923 se jí podařilo upoutat pozornost veřejnosti, když její básně vyšly ve speciální čísle \"Teacher's World\" společně s díly Rudyarda Kiplinga, Waltera de la Mare a G. K. Chestertona. Její další publikací toho roku byla sbírka 33 nových básní \"Real Fairies\" (\"Opravdové víly\"; česky nevyšlo), z nichž jedna, nazvaná \"Pretending\" (\"Předstírání\"), vyšla již dříve v humoristickém magazínu \"Punch\". V následujícím roce pokračovala ilustrovanou \"The Enid Blyton Book of Fairies\" (\"Kniha víl Enid Blytonové\", česky nevyšlo) a v roce 1926 \"Book of Brownies\" (\"Kniha skřítků\"; česky nevyšlo). V roce 1927 napsala a vydala několik souborů divadelních kusů, například \"A Book of Little Plays\" (\"Kniha krátkých her\"; česky nevyšlo).\n\nNa začátku 30. let se Blytonová tematicky zaměřila na mýty a folklorní příběhy: v roce 1930 vznikly mj. \"The Knights of the Round Table\", \"Tales of Ancient Greece\", \"Tales of Robin Hood\" (\"Rytíři Kulatého stolu\", \"Příběhy starého Řecka\", \"Příběhy Robina Hooda\"; česky nevyšlo). Další takto tematicky orientovaná dílka následovala v roce 1934.\n\nEnid Blytonová se ovšem i nadále věnovala tématu učitelství, kde získala jistý vliv, a to zejména s publikacemi \"The Teacher's Treasury\" (1926), \"Modern Teaching\" (1928), \"Pictorial Knowledge\" (1930) a \"Modern Teaching in the Infant School\" (1932; \"Učitelova pokladnice\", \"Moderní výuka\", \"Obrázkové učení\", \"Moderní výuka v mateřské škole\"; česky nevyšlo).\n\nV roce 1934 Blytonová začala knihou \"The Talking Teapot and Other Tales\" (\"Mluvící čajník a další příběhy\"; česky nevyšlo) svou sérii \"Old Thatch\", která se měla v budoucnu rozrůst až na 28 dílek. Další úspěšnou sérií, jejíž první kniha se objevila toho roku, byly příběhy Kmotra Králíka v díle \"Brer Rabbit Retold\" (\"Převyprávěné příběhy Kmotra Králíka\"; česky nevyšlo), založené na afroamerické ústní lidové slovesnosti, kterou do hledáčku veřejnosti poprvé dostal americký novinář Joel Chandler Harris ve svých knihách \"Uncle Remus: His Songs and Sayings\" (1880), \"Nights with Uncle Remus\" (1883) a d. (česky např. Rozprávky strýčka Rémuse, Albatros: 1972).\n\nRoku 1937 Blytonové vyšla první delší kniha, \"Adventures of The Wishing Chair\" (\"Dobrodružství s Křeslem přání\"; česky nevyšlo), následovaná o dva roky později prvním svazkem série o Kouzelném stromu: \"The Enchanted Wood\" (\"Vzhůru na Kouzelný strom\"; Albatros: 2003). Tato série je inspirovaná germánskou mytologií, která Blytonovou odmalička fascinovala, a stejně jako \"Adventures of The Wishing Chair\" vyprávěla příběhy dětí přenesených do kouzelných světů plných skřítků, víl, trpaslíků a dalších kouzelných bytostí.\n\nPrvním delším dobrodružným románem Enid Blytonové se roku 1938 stalo dílo \"The Secret Island\" (\"Dobrodružství na ostrově\"; Albatros: 2004), kterou dobová recenze popisuje jako \"robinsonádu odehrávající se na ostrově v jednom z anglických jezer\". Tato kniha se dočkala několika pokračování, která také vyšla v Albatrosu. Další romány následovaly o rok později: první díl Cirkusové trilogie \"Mr. Galliano's Circus\" (\"Cirkus pana Galliana\"; česky nevyšlo) a začátek série o panence Amélii – \"Naughty Amelia Jane\" (\"Zlobivá Amélie\"; Albatros: 2005). Románová Amélie má údajně předobraz ve skutečné panence, kterou Enid vlastnoručně vyrobila své dceři Gillian ke třetím narozeninám.\n\nVe 40. letech se z Blytonové stala velice plodná autorka, neboť svou tvorbu dokázala prodat s použitím marketingových strategií, kterými výrazně předběhla dobu – ze svého jména například vytvořila silnou značku. Tou dobou zkoušela svůj um také psaním pod pseudonymem Mary Pollock, vytvořeném z jejího druhého jména a manželova příjmení, ale zatímco tisk Pollockovou považoval za hrozbu pro popularitu Blytonové, čtenářstvo se ošálit nenechalo a společné rysy obou autorek prohlédlo. Tento experiment s pseudonymem byl pak veřejností odsouzen jako jakýsi podvod na čtenářích i vydavateli, takže nakonec všech šest knih vydaných původně pod jménem Mary Pollock vyšlo v nové edici pod autorčiným skutečným jménem Enid Blyton. Novým tématem v její tvorbě se tehdy staly internáty. Sérii \"Naughtiest Girl\" odstartovala knihou \"The Naughtiest Girl in School\" (\"Nejprotivnější holka ze školy\"; Egmont: 1999), zatímco sérii \"St. Claire's\", která v češtině vyšla dokonce dvakrát, zahájil příběh \"The Twins at St. Clare's\" (\"Podařená dvojčata\" / \"Příjezd\"; Egmont: 1993 / 1997).\n\nV roce 1942 Blytonová publikuje kromě jiných děl také první z knih o \"Správné pětce\", které jsou českým a slovenským čtenářům zásluhou Egmontu dostupné už od roku 1992. Série dosáhla značné popularity, a jako první část díla Blytonové, která se k nám po Sametové revoluci dostala, se dočkala úspěchu také v tuzemsku, o čemž svědčí mj. to, že bylo přeloženo všech 21 svazků série. Za čtenářskou oblibou stojí podle dobové recenze také to, že detektivní příběhy Dicka, Anny, Juliána, Georginy a jejího psa Tima odhalovaly nejrůznější, i vážné zločiny, ale zůstávaly v rovině dětských dobrodružných knih, nestávaly se z nich thrillery. Zajímavá je také postava Georginy, která se chová a obléká spíše jako chlapec (v angličtině se používá výraz \"tomboy\") a nechává si říkat chlapeckým jménem George a která je podle slov autorky jejím vlastním obrazem.\n\nZa zmínku stojí z tohoto období také několik děl zaobírajících se biblickými příběhy, které však nebyly přeloženy do češtiny. Spadá sem \"The Land of Far-Beyond\" (\"Země vzdálená\"; 1942), dětská alegorie poutě za spasením podle Bunyanova spirituálního díla \"The Pilgrim's Progress\" (česky poprvé jako \"\"Cesta křesťana do blahoslavené věčnosti\"\"; Somrowská ympresse: 1815)\".\" Dalším takovým dílem je \"The Children's Life of Christ\" z roku 1943 (\"Život Ježíše pro děti\"), popisující v 59 povídkách Kristův život od narození až po ukřižování a vzkříšení. V roce 1944 přibyly \"Tales from the Bible\" (\"Příběhy z Bible\"), následované roku 1948 dílem \"The Boy with the Loaves and Fishes\" (\"Chlapec s chleby a rybami\").\n\nNejen se \"Správnou pětkou\" se v tomto období Enid Blytonové obracela často také k moři, příkladem může být třeba obrázkový sešit \"John Jolly by the Sea\" (\"Šťastný Janek od moře\"; česky nevyšlo), určený menším dětem, ale také \"The Island of Adventure\" (\"Tajemný ostrov\"; Albatros: 2010), první kniha ze série \"Tajemná místa\".\n\nČeským čtenářům známá je také série \"Tajemství\", jejíž první kniha \"The Mystery of the Burnt Cottage\" (\"Tajemství spálené chaty; Albatros: 2009) vyšla v roce 1943.\n\nKoncem 40. let Blytonová pokračovala v psaní svých úspěšných sérií z předchozích let, ale začala i sérii novou, která byl nesmírně populární, zejména mezi děvčaty. Tato série, nazvaná \"Malory Towers\" podle cornwallské školy, v níž se odehrává, však nebyla přeložena do češtiny, přitom dobové recenze ji chválily jako vtipnou a jazykově propracovanější než jiná autorčina díla.\n\nV roce 1949 již Enid Blytonová byla zavedenou spisovatelkou pro děti, která vydávala jednu knihu za druhou. Tehdy tak světlo světa spatřila \"The Rockingdown Mystery\" (\"Záhada Pavoučího domu\"; Albatros: 2007), kterou začala známá série \"Barney Mysteries\", ale také neméně úspěšné příběhy \"Tajné sedmy\", a to stejnojmenným románem. Tajná sedma byla Blytonovou později upravena pro týdeník \"Mickey Mouse Weekly\", kde od roku 1951 vycházela jako komiks kreslený Georgem Brookem, který ilustroval také řadu autorčiných knih.\n\nV listopadu 1949 pak Blytonová přišla s novou senzací, postavičkou Noddyho z Říše hraček. Původní nápad pocházel z hlav vydavatelů Blytonové, kteří jí domluvili schůzku s nizozemským ilustrátorem Harmsenem van der Beekem, který hned na tuto první schůzku přinesl několik črt Říše hraček a jejích obyvatel, což bylo vše, co Enid Blytonová potřebovala. Už čtyři dny po setkání posílala prostřednictvím vydavatelské společnosti van der Beekovi strojopisy prvních dvou knih s Noddym jako hlavním hrdinou. Noddy byl v 50. letech nevídaným hitem a dodnes patří k nejznámějším plodům bohaté autorčiny spisovatelské kariéry. Noddy se dočkal i zpracování v knize stripů a dalších spin-off sérií. Přesto však nebyla žádná z více než 20 knih s veselou loutkou v modré čepici přeložena do češtiny a české děti se s ní mohly setkat teprve díky animovanému seriálu.\n\nV roce 1950 založila Blytonová společnost Darrell Waters Ltd, aby spravovala její závratnou rychlostí narůstající portfólio. V roce 1955 měla na kontě již 14 knih o \"Správné pětce\", 8 knih o \"Tajemných místech\", 7 románů \"Tajné sedmy\", 6 příběhů z \"Malory Towers\" a desítky dalších svazků. V průběhu 50. let držela vysoké tempo produkce knih, kterých dokázala napsat i 50 ročně. Vrátila se k několika starším hrdinům (např. teriér Scamp v \"Scamp Goes on Holiday\", \"Scampovy prázdniny\"; 1952), představila několik nových (např. bubeníček Bom v komiksovém periodiku \"TV Comic\", kde se od roku 1956 začal objevovat po boku Noddyho) a pokračovala v psaní úspěšných sérií i básní.\n\nBlytonová a její dílo si svou popularitu udržely i v 60. letech, zejména \"Správná pětka\" a \"Noddy\", jehož knih se do roku 1962 prodalo přes 26 milionů kusů. V roce 1963 napsala poslední díly několika svých mnohadílných sérií, např. \"Five Are Together Again\" (\"Pětka a zloději\"; Egmont: 1997, 2000) nebo \"Fun for the Secret Seven\" (\"Zachraňte Bleska\"; Egmont: 2001). Napsala také další 3 knihy s Kmotrem Králíkem a řada jejích knížek vyšla v brožovaném vydání, což je zpřístupnilo ještě většímu množství dětských čtenářů.\n\nPo roce 1963 se produkce Blytonové víceméně omezila na povídky a knížky pro nejmladší čtenáře, jako třeba \"Learn to Count with Noddy\" (\"Učíme se počítat s Noddym\"; 1965). Mezi předpokládané důvody tohoto poklesu v počtu vydávaných děl patří horšící se zdraví a fakt, že mezi starším čtenářstvem se přestávala těšit oblibě. V roce 1965 vydala ještě \"Mixed Bag\", do češtiny nepřeloženou knihu písniček, k nimž složil hudbu její synovec Carey, a dvě poslední delší knihy, taktéž nepřeložené do češtiny, \"The Man Who Stopped to Help\" a \"The Boy Who Came Back\" (\"Muž, který zastavil a pomohl\" a \"Chlapec, který se vrátil\").\n\nDílo Enid Blytonové, čítající na 762 knih, bylo přeloženo do 90 jazyků a i nadále se po celém světě těší oblibě čtenářů v původní cílové skupině. Je čtvrtou nejpřekládanější spisovatelkou všech dob, předstihuje ji pouze William Shakespeare, Agatha Christie a Jules Verne. Na její romány a povídky navázalo po její smrti několik autorů, mezi jinými její vnučka Sophie Smallwood knihou \"Noddy and the Farmyard Muddle\" (\"Noddy a nepořádek na statku\"; 2009), která vyšla při příležitosti 60. výročí od představení slavné loutkové postavy.\n\nMezi lety 1982 a 2011 spravoval její dědictví charitativní fond The Enid Blyton Trust for Children, zpočátku vedený její mladší dcerou Imogen, která tak chtěla uctít bohatou charitativní činnost, kterou její matka za života vykonávala a podporovala.\n\nDodnes existuje fanklub The Enid Blyton Society, založený roku 1995, který pořádá každoroční jarní Den Enid Blytonové.\n\nV době svého úmrtí měla Enid Blytonová na kontě také bohaté působení v periodickém tisku. Od roku 1926 byla šéfredaktorkou časopisu \"Sunny Stories\", který se soustředil na převypravování mýtů, legend, bajek a dalších příběhů pro dětské čtenáře. V témže roce se stala sloupkařkou oborového časopisu \"Teacher's World\", kam pravidelně přispívala pod titulem \"From my Window\" (\"Z mého okna\"). V \"Teacher's World\" měla od roku 1929 celou vlastní stránkovou rubriku, do níž psala dopisy od svého psa Bobse. Ty se staly tak oblíbenými, že když je Blytonová roku 1933 vydala knižně, prodalo se jich 10 000 hned v prvním týdnu od uvedení na trh. Další oblíbenou rubrikou, jejíž autorkou byla, se stala \"Round the Year with Enid Blyton\" (\"Jak jde rok s Enid Blytonovou\"), jejíchž 48 dílů popisovalo život v přírodě, například počasí, vodní tvory, zahradničení ve školách nebo třeba návody, jako \"jak postavit budku pro ptáčky\". V roce 1935 také každý měsíc přispívala články do magazínu \"The Nature Lover\" (\"Milovník přírody\").\n\nV roce 1937 se \"Sunny Stories\" přejmenoval na \"Enid Blyton's Sunny Stories\". Od té doby pak sloužil jako médium pro seriálová vydání jejích příběhů, například těch o zlobivé panence Amélii. Blytonová do časopisu přispívala až do roku 1952 – o rok později zanikl, krátce před prvním vydáním čtrnáctideníku \"Enid Blyton Magazine\", který psala celý sama až do roku 1959.\n\nKnihy Enid Blytonové vycházely v češtině v nakladatelství Egmont ČSFR (později Egmont/Egmont ČR; 1992–2002) a od roku 1995 také v Albatrosu.\n\nPříběhy pro větší děti vypráví o hadrové paně jménem Amélie, která dělá jenom naschvály ostatním panenkám.\n\nDíly:\n\n\nŘadu záhad řeší tentokrát sourozenci Robin, Nora a Peggy spolu s jejich kamarádem Jackem.\n\nDíly:\n\n\nPříběhy pro dívky vypráví o dvojčatech Patricii a Isabele a jejich zážitcích z internátní školy St. Clare, na kterou chodila sama Blytonová. Série vyšla v češtině dvakrát s různými názvy.\n\nDíly (Dvojčata):\n\n\nDíly (Holky z internátu):\n\n\nDalší série příběhů pro dívky popisuje dobrodružství rozmazleného jedináčka Elizabeth, kterou rodiče poslali do internátní školy.\n\nDíly:\n\n\nHlavními hrdiny těchto pohádkových příběhů jsou sourozenci Tom, Eva a Tereza, kteří se přestěhují na venkov a objeví zde Začarovaný les s Kouzelným stromem a jeho podivuhodnými obyvateli.\n\nDíly:\n\n\nTato série dětských detektivek patří mezi vůbec nejznámější z celé tvorby Enid Blytonové. Hlavními hrdiny jsou tentokrát Georgina (George), Julián, Dick, Anna a Georgin pes Timothy (Tim)\n\nDíly:\n\n\nI tato série vypráví o záhadných událostech, jejich řešeních a dalších objevech, hlavními hrdiny jsou děti Filip, Lucka, Dina a Jack a jeho papoušek Kiki. Série má celkem 8 dílů.\n\nDíly:\n\n\nV těchto dětských detektivních příbězích se pětice malých pátračů – Larry, Daisy, Pip, Bětka, Špekoun a jeho pes Brok pokoušejí vyřešit všechny záhady, které se v jejich okolí vyskytnou dříve než strážník města Goon…\n\nDíly:\n\n\n\n\nDetektivní série proslulá podobně jako série Správná pětka. Skupinu pátračů tvoří tentokrát Petr, jeho sestra Žaneta a jejich kamarádi Pamela, Colin, Honza, Barbara a Jirka.\n\nDíly:\n\n\nHlavními postavami jsou sourozenci Roger a Diana, jejich bratranec Pajda se svým psem Ťulpou a kamarád Barny s opičkou Mirandou.\n\nDíly:\n\n\nHlavními hrdiny jsou této dobrodružné detektivní série pro děti kolem 9 let jsou sourozenci Nick a Katie, jejich kamarádka Laura a pes Russet.\n\nDíly:\n\n\nV roce 1954 připravila Blytonová pantomimickou hru \"Noddy v Říši hraček\", která se o Vánocích hrála v 2660sedadlovém divadle Stoll Theatre v Londýně. Představení mělo takový úspěch, že se pak hrálo o Vánocích ještě dalších 5 let. Autorka byla z reakcí dětí v publiku tak nadšená, že představení sama navštěvovala třikrát až čtyřikrát týdně.\n\nNoddy se také mnohokrát objevil v televizi. Poprvé již v letech 1955–1963, na což navázala další série příběhů mezi lety 1963 a 1975. Další série běžela v letech 1975–1982. V 90. letech vyprodukovala několik sérií Noddyho dobrodružství také BBC (1992–1999), jejichž animace využila také kanadsko-americká verze z let 1998–2000. Právě tyto dva seriály jsou známé divákům České televize, která Noddyho uváděla například v pořadu Kouzelná školka. Další pořady s Noddym, z nichž některé se také objevily v ČT, následovaly 2002–2008, 2005 a 2009–2014. V současné době již od roku 2016 běží ve světových televizích pořad \"Noddy, Toyland Detective\".\n\nV roce 1955 se hrálo divadelní představení podle \"Správné pětky\" a v roce 1997 podle ní divadlo King's Head Theatre napsalo muzikál, se kterým půl roku objíždělo Spojené království. Divadelní adaptace se v roce 1998 dočkala díky cardiffskému Sherman Theatre i \"Tajná sedma\".\n\n\"Správná pětka\" se dostala také do televize (1957, 1964, 1978–79, 1995–97) a na stříbrné plátno (jako \"Slavná pětka\"; 2012, 2013 a 2018). Slavné příběhy Enid Blytonové od 80. let již třikrát zparodovala britská komediální skupina \"The Comic Strip\".\n\nSérie o \"Kouzelném stromu\" se dočkala seriálového zpracování v roce 1997 zásluhou BBC, a to pod jménem \"The Enchanted Lands\" (\"Kouzelná země\"; v Česku neuvedeno). Od roku 2014 se pod vedením vydavatelství Hachette připravuje hraný film na motivy druhého dílu knižní série.\n\nFilmového zpracování se dostalo i životnímu příběhu samotné Enid Blytonové, a to v roce 2009 v BBC. Hlavní roli ztvárnila anglická herečka Helena Bonham Carter.\n"}
{"id": "255330", "url": "https://cs.wikipedia.org/wiki?curid=255330", "title": "MP3", "text": "MP3\n\nMP3 (\"MPEG-1 nebo MPEG-2 Audio Layer III\") je ztrátový formát kódování audia, založený na kompresním algoritmu definovaném skupinou MPEG (Motion Picture Experts Group). Při zachování poměrně vysoké kvality umožňuje zmenšit velikost hudebních souborů v CD kvalitě přibližně na desetinu, u mluveného slova však dává výrazně horší výsledky.\n\nFormát MP3 se stal oblíbeným při uchovávání a přehrávání hudby na počítačích, vyrábějí se stolní a přenosné přehrávače tohoto formátu.\n\nO vývoj formátu MP3 se zasloužil německý vědec Karlheinz Brandenburg, ředitel pobočky Frauenhoferova ústavu pro mediální komunikaci v Ilmenau, a jeho vědecký tým.\n\nMP3 se snaží odstranit redundanci zvukového signálu na základě psychoakustického modelu. Tedy ze vstupního signálu se odeberou informace, jež člověk neslyší, nebo si je neuvědomuje. Využívá se principů časového a frekvenčního maskování. Komprese zvuku podle standardu MPEG-1 obsahuje 3 vrstvy, jež se liší kvalitou a obtížností implementace.\n\nPři kompresi mluveného slova jsou výsledky výrazně horší. Popsané maskování a potlačování tónů způsobuje, že u mluveného slova může být ve slově potlačena počáteční nebo koncová slabika. Mohou být také zkracovány pauzy mezi jednotlivými slovy. To působí u mluveného slova značně rušivě. Pro kompresi hlasu jsou vhodné jiné metody např. AMR, G.729, Vorbis nebo Speex.\n\nVýsledná kvalita závisí nejvíce na zvoleném datovém toku, znatelně ji ovlivňují i ostatní parametry volitelné při kompresi.\n\nDíky svým vlastnostem se formát MP3 stal velice populárním nástrojem k šíření hudby i mluveného slova na internetu (viz sdílení aplikací Napster od roku 1999). Mnoho umělců publikuje svoji tvorbu mimo využití klasických distribučních kanálů také pomocí svých www stránek. Toto platí zejména pro začínající autory, kteří si nemohou dovolit využít jiný druh distribuce. V souvislosti s tímto trendem vznikla řada specializovaných MP3 vyhledávačů, které indexují obsah internetových stránek přičemž se zaměřují pouze na formát MP3.\n\n\n"}
{"id": "255331", "url": "https://cs.wikipedia.org/wiki?curid=255331", "title": "Eva Hudečková", "text": "Eva Hudečková\n\nEva Hudečková, rozená Trejtnarová, (* 3. prosince 1949 Praha) je česká herečka a spisovatelka, manželka houslového virtuóza Václava Hudečka.\n\nVystudovala herectví na Divadelní fakulta Akademie múzických umění. Herecké profesi se věnovala do roku 1984. Atraktivní až exotický zjev ji předurčoval k obsazování do rolí sebevědomých či panovačných krasavic, někdy až „potvor“. Ztvárnila řadu zajímavých rolí v divadle, ve filmu (např. \"Jak utopit dr. Mráčka\", \"Zítra to roztočíme, drahoušku…!\") i v televizi (seriály \"Kamenný řád\" a především \"Sanitka\"), byla oceněna několika cenami. Od podzimu 1984 začala všechny nabízené role odmítat, nechtíc být konformní s normalizačním režimem.\n\nPoté, co skončila s herectvím, vydala se na dráhu spisovatelky; podle vlastních slov psaní pro ni bylo cestou z rozčarování, a proto v jejích příbězích vždy vítězí dobro. Spolupracovala s Filmovým studiem Barrandov jako autorka scénářů; jejím nejmilejším – i když ne jediným – žánrem byla pohádka (např. \"O zasněné Žofince\").\n\n\n"}
{"id": "255334", "url": "https://cs.wikipedia.org/wiki?curid=255334", "title": "Coffee shop", "text": "Coffee shop\n\nCoffee shop je obchod, ve kterém se prodává marihuana.\n\nTyto obchody se vyskytují převážně v Nizozemsku, kde je tato lehká droga tolerována. Nejvíc coffee shopů se nalézá v Amsterdamu a Rotterdamu. Ceny marihuany jsou různé kvůli různorodosti modelů (odrůd) konopí. Mezi nejznámější modely se řadí Jack Herrer, Nebula, White Widow a Blue berry. Maastrichtské coffee shopy navštíví za rok zhruba jeden a půl milionu turistů, kteří přijíždějí hlavně z Německa, Belgie a Francie. Od roku 1976 není prodej a konzumování marihuany v coffee shopech trestným činem. Tyto kavárny smějí plnoletým zákazníkům prodávat až pět gramů marihuany. Za touto politikou stojí názor, že odlišování tvrdých a měkkých drog je žádoucí. Je faktem, že tato politika se osvědčila v tom, že Nizozemsko má jedno z nejnižších procent uživatelů tvrdých drog.\n\nSoutěž o nejlepší coffee shop v Nizozemsku, který se uskutečnil v roce 2006. Do této soutěže se zapojilo 32 nejlepších coffee shopu v zemi. Zúčastnil se i český tým, který se umístil jako 5. Tento cup vyhrál Larry Flynt.\n\nVe městech má zmizet mnoho coffee shopů. Liberální levicová vláda v Haagu je chce odsunout přinejmenším z blízkosti škol. Nejprve bylo toto nařízení i přes protesty zavedeno v Rotterdamu; 27 z 62 coffee shopů má od ledna 2009 zavřít, nebo začít prodávat jiné zboží.\n\n\"Nesmíme sice provozovat coffee shop, ale když budeme místo konopí nabízet něco jiného, například alkohol, můžeme si obchod nechat,\" říká Myranda Bruinová, členka Spolku rotterdamských vlastníků coffee shopů. V solidární akci získal tento spolek v červenci 22 000 podpisů proti plánované změně. V Rotterdamu mají zmizet všechny obchody s hašišem v okruhu 250 metrů od každé školy. Starosta Ivo Opstelten tak chce \"ochránit zranitelnou mládež před ní samotnou\", přestože už teď existuje mnoho pravidel a zákonů, které mají udržet mladistvé mimo coffee shopy. Provozovatelé nemohou vést reklamní kampaně a smějí prodávat pouze pět gramů na osobu; nesmí však svůj sortiment nabízet nezletilým.\n\n"}
{"id": "255336", "url": "https://cs.wikipedia.org/wiki?curid=255336", "title": "Richter", "text": "Richter\n\nRichter (něm. soudce, rychtář) je velmi rozšířené příjmení. Ženský tvar je Richterová.\n\n\n\n\n\n"}
{"id": "255338", "url": "https://cs.wikipedia.org/wiki?curid=255338", "title": "Křesťan (příjmení)", "text": "Křesťan (příjmení)\n\nČeské příjmení Křesťan nese více různých osobností:\n\n"}
{"id": "255339", "url": "https://cs.wikipedia.org/wiki?curid=255339", "title": "Miroslav Fiedler", "text": "Miroslav Fiedler\n\nMiroslav Fiedler (7. dubna 1926 Praha – 20. listopadu 2015) byl český matematik a vysokoškolský učitel. Specializoval se na lineární a numerickou algebru, teorii grafů a euklidovskou geometrii.\n\nK jeho nejvýznamnější pracím patří článek \"Algebraic Connectivity of Graphs\", který v roce 1973 publikoval časopis \"Czechoslovak Mathematical Journal\" a ve kterém Miroslav Fiedler zavedl pojem algebraické souvislosti, který umožňuje jisté charakteristiky grafů popsat a vyhodnocovat algebraickými metodami. Dnes se proto v algebraické teorii grafů objevují termíny Fiedlerův vektor či Fiedlerovo uspořádání.\n\nMiroslav Fiedler po absolvování Vančurova gymnázia na Smíchově (1945) vystudoval Karlovu univerzitu, kde v roce 1950 získal titul RNDr. Od roku 1952 pracoval v Matematickém ústavu Československé akademie věd, kde v roce 1963 získal titul DrSc. V roce 1965 byl na Karlově univerzitě jmenován profesorem. Kromě Karlovy univerzity vyučoval také na zahraničních univerzitách (Caltech, Auburn University, University of South Carolina). V roce 1992 odešel do důchodu, avšak nadále působil na částečný úvazek v Ústavu informatiky AV ČR. Byl šéfredaktorem časopisu \"Czechoslovak Mathematical Journal\". Byl také řádným členem Učené společnosti České republiky.\n\nV roce 1978 mu byla dohromady s Vlastimilem Ptákem udělena Národní cena ČSR, roku 1985 byl jmenován čestným členem Československé unie matematiků a fyziků, v roce 1986 získal zlatou medaili Bernarda Bolzana udělovanou Československou akademií věd. V roce 1993 získal cenu Hans Schneidera od The International Linear Algebra Society. U příležitosti jeho osmdesátých narozenin uspořádala v roce 2006 česká Akademie věd mezinárodní konferenci, na které byla profesoru Fiedlerovi předána čestná medaile \"De scientia et humanitate optime meritis\". V roce 2007 ho český prezident Václav Klaus „za zásluhy o stát v oblasti vědy“ vyznamenal medailí Za zásluhy.\n\nNejvýznamnější knižní publikací je kniha o speciálních maticích, která se jako jedna z mála v tehdejším Československu dotýká problematiky maticových výpočtů a numerické lineární algebry. Kniha dvakrát vyšla i v anglickém překladu.\n\n\nDalší knižní publikace:\n\n\nMezi jeho nejvýznamnější (a nejcitovanější) časopisecké publikace patří:\n\n\nCelkem je autorem nebo autorsky spolupracoval na 10 odborných knihách, 170 vědeckých článcích a řadě dalších publikací. Dle Web of Science má jeho dílo celkem přes 2400 citací. Současný praktický význam jeho někdejší ryze teoretické práce o algebraické konektivitě grafů dokládají citace v časopisech z oborů matematice velmi vzdálených (např. biologie, ekologie, entomologie, genetika, nebo sociologie).\n\n"}
{"id": "255341", "url": "https://cs.wikipedia.org/wiki?curid=255341", "title": "Gloucester", "text": "Gloucester\n\nGloucester je město a distrikt v hrabství Gloucestershire, poblíž hranic s Walesem na řece Severn.\n\nGloucester je hlavním městem Gloucestershire a velikostí je 46 město v rámci Anglie. Roku 2003 mělo vlastní město 110 200 obyvatel bez příměstských částí. Podle sčítání obyvatel z roku 2001 byl počet obyvatel Gloucesteru včetně přičleněných obcí 162 203 obyvatel, o 29% více než v roce 1991.\n\nMěsto se rozkládá na východním břehu řeky Severn asi 180 km severozápadně od Londýna. Na východě je ohraničeno Costwolds a na západě a severozápadě vytváří jeho hranice Forest of Dean a Malvern Hills.\n\nGloucester je přístav spojený \"Gloucester and Sharpness Canal\" s ústím řeky Severn a dovoluje tak velkým lodím doplout až do doků. Přístaviště, skladiště a doky prošly v 80. letech minulého století významnou rekonstrukcí a v současné době jsou přístupné pro veřejnost. Některá skladiště jsou využívána pro Národní muzeum vodní dopravy, jiná byla rekonstruována na luxusní byty, obchody a bary. \"Soldiers of Gloucestershire Museum\" je umístěno bývalé celnici.\n\nExistence britského osídlení v oblasti Gloucesteru není potvrzená žádným přímým odkazem ale Gloucester byl střediskem římské \" Colonia Nervia Glevensium\". Části opevnění z té doby jsou patrné ještě i dnes, a bylo nalezeno mnoho mincí a drobných nálezů i když písemné zmínky jsou vzácné. Důkazem o obydlení této oblasti v době po odchodu Římanů z Británie zahrnují zmínky v Historia Brittonum o tom, že Vortigernův děd vládl Gloucesteru a že výsledkem Bitvy u Deorhamu roku 577 bylo ovládnutí Gloucesteru Wessexem.\n\nSlovo Gloucester možná označuje tvrz (\"caester\" ve staroangličtině) na čisté řece (\"Glowancestre\", 1282). Ve Walesu bylo město známo jako \"Caerloyw\" (\"Caer\" – hrad, \"loyw\" z \"gloyw\" – čirý). Jeho poloha u splavné řeky a založení opatství roku 681 podporovalo rozvoj města. Před vpádem Normanů byl Gloucester distriktem s hradem, jež byl často královskou rezidencí a mincovnou.\n\nKrál Jindřich II. udělil městu v roce 1155 výsady jež pro měšťany znamenaly stejné svobody jaké měli obyvatelé Londýna a Westminsteru. Další privilej umožňovala občanům volně překračovat řeku Severn. První výsady byly roku 1194 potvrzeny Richardem I. Další výsady získalo město za vlády Jana I. a to v osvobození od mýta a právo na proces v rámci distriktu.\n\nDalší výsady udělované Gloucesteru ukazovaly jeho postavení jako významného centra. Richard III. roku 1483 ustanovil město jako samostatné hrabství. Tato výsada byla později potvrzena i v následujících letech 1489 a 1510. Obléhání Gloucesteru roku 1643 bylo významnou bitvou Anglické občanské války, v níž uspěli obléhání parlamentaristé.\n\nGloucesterská katedrála, nacházející se na severu města poblíž řeky, pochází z doby kdy bylo roku 681 postaveno opatství zasvěcené Svatému Poterovi. Je zde pohřben Eduard II., Walter de Lacy a nedávno byla využita při natáčení filmů o Harry Potterovi. Původní normanská kaple se nachází v těsném sousedství děkanství.\n\nV Gloucesteru se dochovalo mnoho lomenicových a roubených staveb z dřívější historie města. V místě kde se protínají čtyři hlavní ulice města stojí \"Tolsey\" (radnice), která byla nahrazena modernější budovou roku 1894. Z obecních staveb se dále dochovala pouze \"New Inn\" na \"Northgate Street\". Jedná se o dřevěnou budovu s masivními balkóny a dvorem. Byla postavena opatem Sebrokem roku 1450 pro poutníky ke hrobce Eduarda II.\n\nV minulosti se v Gloucesteru nacházelo velké množství kaplí. To vedlo Oliwera Cromwella k tomu, že označil Gloucester za \"město kde je více kostelů než věřících\". Ve městě vznikla první nedělní škola, založená Robertem Raikesem roku 1780. Mezi dochovanými kostely jsou čtyři, které mají větší význam:\n\n\nMezi pozoruhodné stavby pocházející z nedávné minulosti patří muzeum a škola umění a vědy, vězení (nacházející se na místě původního saského a normanského hradu), budova správního úřadu hrabství a Whitfieldský kostel. Park na jihu města obsahuje i lázně. Prameny s železitou vodou byly objeveny roku 1814.\n\nCentrem města je \"King's Square\", které vzniklo na místě kde bylo dříve autobusové stanoviště a konal se zde dobytčí trh. Oficiálně bylo otevřeno roku 1972 a bylo hlavní akcí významné rekonstrukce centra města – \"Jellicoe Planu\" – zveřejněného roku 1961. Část úprav jež byla součástí tohoto plánu, realizovaných ve stylu brutalistní architektury jako byla například betonová fontána v centru náměstí byla odstraněna.\n\nV Gloucesteru se nachází několik výškových staveb, z nichž nejznámější je Gloucesterská katedrála. Věž \"Gloucestershire Royal Hospital\" postavená v letech 1970 až 1975 je viditelná z velké vzdálenosti. Na \"Brunswick Road\" se nachází hnědá betonová věž kde sídlila Gloucesterká kolej umění a technologie. Tato věž byla přistavěna k budově Technické koleje pocházející z 30. let 19. století. \"Clapham Court\" – vysoký blok obytných domů postavený roku 1972 se nachází na \"Columbia Close\" mezi \"London Road\" a \"Kingsholm Road\".\n\nGloucester má dlouhou historii leteckého průmyslu. Jednou z nejvýznamnějších společností ve městě v tomto oboru je Gloster Aircraft Company. Přistávací dráha společnosti \"Messier-Dowty\" a továrna další leteckého společnosti \"Smiths Aerospace\" se nachází na okraji města. V centru města byla instalována plastika na památku slavné historie leteckého průmyslu a především vývoje reaktivního motoru.\n\nV Gloucesteru se nachází hlavní sídlo společnosti Cheltenham and Gloucester – třetí největší hypoteční banky Velké Británie.\n\nGloucester je \"Gloucester and Sharpness Canal\" s ústím řeky Severn. Město je také spojeno s řekou Avon a Stourport-on-Severn splavnou částí řeky Severn. Město bylo také v minulosti spojené s Ledbury a Herefordem \"Herefordshire and Gloucestershire Canal\". Tento kanál je nyní rekonstruován a nádrž v předměstí \"Over\" je místní atrakcí.\n\nMěstskou hromadnou dopravu v Gloucesteru zajišťuje společnost Stagecoach, která má své depo na \"London Road\". Regionální centrum této společnosti sídlí rovněž ve městě.\n\nDo doby kdy byl roku 1966 postaven \"Severn Bridge\" byl Gloucester nejnižším místem, kde bylo možno překonat řeku a byl tak důležitou křižovatkou na cestě mezi Londýnem a jižním Walesem. Řeka Severn je v těchto místech rozdělena do dvou proudů a tak most vede nejprve na \"Alney Island\" a až poté na západní břeh řeky. Most pro silniční dopravu poblíž \"Over\" postavený roku 1829 Tomasem Telfordem stojí do současné doby a vyznačuje se nízkým obloukem. Ale úzký profil a nepříliš nosná konstrukce způsobila, že od roku 1974, kdy byl nedaleko od něj postaven moderní most, již není využíván pro silniční dopravu. Přes \"Alney Island\" vede i most pro železniční dopravu.\n\nV Gloucesteru také sídlila železniční společnost \"Gloucester Railway Carriage and Wagon Company\", která je ale nyní již zrušena.\n\nFestival \"Three Choirs Festival\", jehož historie sahá do 18. století a jedním z nejstarších hudebních festivalů Evropy, se koná v Gloucesteru jednou za tři roky. Hereford a Worcester jsou dalšími městy podílejícími se na pořádání tohoto festivalu v ostatních letech.\n\nHlavním kulturním centrem a místem, kde se nachází největší divadelní scéna ve městě, je radnice.\n\nKaždým rokem na přelomu července a srpna je ve městě pořádán \" Gloucester International Rhythm & Blues Festival\".\n\nVe městě se mimo jiné nacházejí tři významné školy s dlouhou historií. \"King's School\" obnovená Jindřichem VIII jako součást katedrály, škola \"St Mary de Crypt\" založená v téže době (1539) Joan Cookovou a \" Blue Coat Hospital\" založená sirem Thomasem Richem roku 1666 jako chlapecká škola.\n\nV \"Kingsholmu\" sídlí Gloucester RFC, založený roku 1873, jeden z nejlepších anglických ragbyových klubů. V \"Meadow Parku\" se nachází Gloucester City AFC – poloprofesionální fotbalový klub.\n\n\n"}
{"id": "255342", "url": "https://cs.wikipedia.org/wiki?curid=255342", "title": "Kybergrooming", "text": "Kybergrooming\n\nKybergrooming (anglicky cyber grooming, child grooming) se označení pro chování uživatelů internetových komunikačních prostředků (chat, Skype atd.), kteří tyto prostředky využívají k navázání důvěrných vztahů se svými oběťmi, zejména dětmi. Po navázání důvěrného vztahu, groomer vyzve svou oběť k reálnému setkání, jehož cílem je sexuální nebo jiné zneužití důvěry vybrané osoby. Oběťmi kybergroomingu mohou být i dospělí a senioři.\n\nNejznámější případ v ČR představuje zneužití 21 chlapců deviantem a groomerem Pavlem Hovorkou, za které byl v roce 2009 odsouzen k 6,5 rokům vězení. O tématu kybergroomingu pojednává český dokumentární film \"V síti\", jehož premiéra je plánována na únor 2020.\n\n\n"}
{"id": "255347", "url": "https://cs.wikipedia.org/wiki?curid=255347", "title": "Janovice (Polná)", "text": "Janovice (Polná)\n\nJanovice () jsou nejvzdálenější částí města Polná. Nachází se na české straně historické zemské hranice Čech a Moravy asi se 5 km východně od Polné v okrese Jihlava v Kraji Vysočina.\n\nV roce 1406 obec nesla název Janowicz a roku 1654 Janowicze. Ve 13. století se Janovice nazývali Jankov.\n\nJanovice jsou jedna z nejstarších vsí na Polensku. Zmínka je již z roku 1242 v listině krále Václava I. (tehdy ovšem jako \"Jankov\"), ve které Jan z Polné (syn Zbislava z Bratčic) věnuje ves řádu německých rytířů. Spolu se Skrýšovem patřila obec od roku 1430 Janu Sezimovi z Rochova a od roku 1447 jím založené špitální nadaci v Polné. Školu zde postavili v roce 1792. V roce 1901 místní občané založili Sbor dobrovolných hasičů. Po uzavření jednotřídkové základní školy žáci dojíždějí do Základní školy v Polné autobusem.\n\nV letech 1869-1980 Janovice spravovaly jako osadu Skrýšov, který byl 1. dubna 1980 připojen k Polné spolu s Janovicemi. V letech 1869-1880 spadala obec pod okres Polná, v letech 1880-1961 pod okres Německý Brod (později Havlíčkův), v letech 1961-1980 pod okres Jihlava. 1. dubna 1980 se staly částí města Polná, před tím byly samostatné.\n\nJanovice leží v okrese Jihlava v Kraji Vysočina. Nachází se 6 km jižně od Poděšína, 7,5 km západně od Bohdalova, 3,5 km severozápadně od Stáje, 6 km severovýchodně od Zhoře, 5 km severovýchodně od Dobroutova a západně 5 km od Polné a 2 km od Záborné. Geomorfologicky je oblast součástí Česko-moravské subprovincie, konkrétně Křižanovské vrchoviny a jejího podcelku Brtnická vrchovina, v jejíž rámci spadá pod geomorfologický okrsek Řehořovská pahorkatina. Průměrná nadmořská výška činí 560 metrů. Nejvyšší bod o nadmořské výšce 625 metrů stojí jihovýchodně od vsi. Východní částí katastru protéká Poděšínský potok a jižní pak Ochozský potok. Východně od vsi stojí vrch nazvaný Kopec (608 m n. m.). Přibližně 2 km východně se prostírá Špitálský les, což je součást Arnoleckých hor. Na Skrýšovském potoce, který pramení asi 1 km východně, se nachází kaskáda rybníků, z nichž největšími jsou Hasavrk a Grošník.\n\nRoku 1850 měly Janovice 353 obyvatel v 49 domech. Podle sčítání 1921 zde žilo v 55 domech 314 obyvatel, z nichž bylo 157 žen. 313 obyvatel se hlásilo k československé národnosti. Žilo zde 313 římských katolíků.\n\nV obci sídlí obchod firmy LAPEK, a.s. a Družstvo Vysočina. Obcí prochází silnice III. třídy č. 34822 ze Záborné k Rudolci. Dopravní obslužnost zajišťuje dopravce ICOM transport. Autobusy jezdí ve směrech Jihlava, Polná, Bohdalov, Žďár nad Sázavou a Dobronín.\n\nMístní děti dojíždějí do základní školy v Polné. Působí zde Sbor dobrovolných hasičů Janovice.\n\nNa místě starého kříže byla v roce 1914 postavena zděná kaple, zasvěcená Panně Marii. V příkopu mezi Zábornou a Janovicemi stojí smírčí kámen ze žuly s úzkým maltézským křížem (75-55-18 cm), o jehož původu však není nic známo. Ve Špitálském lese mezi Janovicemi a Rudolcem, při lesní cestě na Samotín, se nachází oblý kámen s úzkým křížem (53-51-15 cm), pod jehož levým ramenem je vyryt kalich. Místu se říká U Kalicha, a podle místních pověstí zde měl být zabit řezník rozzuřeným býkem.\n\nNarodili se zde gymnazijní profesor, botanik, mykolog a publicista Jaromír Diener (1906 – 1984), významný evropský geodet Jan Marek (1834 – 1900) a kněz a církevní hodnostář Matěj Musil (1834-1918).\n\n"}
{"id": "255389", "url": "https://cs.wikipedia.org/wiki?curid=255389", "title": "Wayne", "text": "Wayne\n\nWayne [\"wejn\"] může znamenat:\n\n\n\n\n"}
{"id": "255397", "url": "https://cs.wikipedia.org/wiki?curid=255397", "title": "Řecká menšina v Česku", "text": "Řecká menšina v Česku\n\nZa příslušníky řecké menšiny v Česku jsou považováni občané ČR hlásící se k řecké národnosti, a občané Helénské republiky mající v Česku krátkodobý či trvalý pobyt. Podle údajů z roku 2008 se cca 3500 občanů České republiky hlásilo k řecké národnosti a dle údajů z roku 2009 žije v ČR 860 občanů Řecké republiky s krátkodobým, či trvalým pobytem. Většina z nich žije v Praze, ve Slezsku (Krnov, Bruntál, Karviná, Třinec, Zlaté Hory) a na severní Moravě (Šumperk).\n\nVznik této menšiny spadá do období po druhé světové válce. Po skončení řecké občanské války se v letech 1948-1949 usadilo na území tehdejší Československé republiky více než 12 000 emigrantů. Jednalo se převážně o občany levicového zaměření, ale např. i několik desítek válečných zajatců z řad královské armády. V první vlně v roce 1948 dorazilo přes 3000 dětí, na přelomu let 1948 - 1949 je následovali dospělí. Po nezbytné aklimatizaci v karanténních táborech (Lešany u Benešova, Mikulov, Svatobořice u Kyjova, Těchonín) následovalo usídlení emigrantů v příhraničních okresech severní Moravy a severozápadních Čech. Zpočátku izolovaná skupina se v polovině 50. let adaptovala a postupně se Řekové rozmístili téměř po celé republice. V 70. letech 20. století žilo v celém Československu 15 tisíc Řeků, z toho 900 v Krnově, ve kterém měli zaplnit mezeru po deportovaném německém obyvatelstvu. Část z nich, zejména ti starší, se snažili vrátit po pádu vlády řecké vojenské junty do své vlasti, což se jim dařilo ve větší míře teprve až v 80. letech 20. století.\n\nDle výsledků sčítání lidu k 3. 3. 1991 se 3379 občanů ČR hlásilo k řecké národnosti. V roce 2008 bylo toto číslo přibližně 3500.\n\nNa území ČR dnes existuje deset řeckých komunit ve městech Bohumín, Brno, Havířov, Jeseník, Karviná, Krnov, Ostrava, Třinec, Šumperk a Javorník. Všech těchto deset obcí je součástí Asociace řeckých obcí v České republice. Mimo Asociaci stojí Řecká obec Praha. V ČR působí také mnoho jiných spolků a sdružení, jejichž činnost je spojena s touto menšinou: \"Společnost přátel Nikose Kazantzakise\", \"Nadační fond Hellenika\" a \"Lyceum Řekyň v České republice\".\n\nPodle předsedy Asociace řeckých obcí v ČR Christose Bialase se v roce 2011 kvůli nepokojům v Řecku vrátily do Česka desítky rodin a stovky dalších o stěhování uvažují. Do ČR přijíždějí Řekové za prací často na pozvání mezinárodních společností.\n\nŘecké komunity pravidelně pořádají akce kulturního a společenského charakteru, setkání starší i mladší generace. Ve většině obcí probíhá výuka řečtiny a řeckých tanců.\n\n\n\n\n"}
{"id": "255399", "url": "https://cs.wikipedia.org/wiki?curid=255399", "title": "Lexus", "text": "Lexus\n\nLexus je výrobní divize luxusních automobilů, patřící společně se Scionem do koncernu Toyota. Divize byla založena v roce 1989 uvedením sedanu Lexus LS (velice připomínající model W126 automobilky Mercedes-Benz) na trh. Lexus je společně s mateřskou Toyotou průkopníkem v oblasti hybridních pohonů automobilů. Využívají a rozvíjejí technologii Hybrid Synergy Drive, která umožňuje downsizing objemu konvenčních spalovacích pohonů. Automobilka proslula v oblasti šetrnosti k životnímu prostředí a díky svým prvkům aktivní bezpečnosti udává směr, kterým se ubírají moderní automobily.\nVozy této značky se prodávají v severní Americe, v Evropě, v Asii, na blízkém východě, v Oceánii, v Africe a v Latinské Americe. V USA je Lexus nejprodávanější značkou luxusních automobilů. V roce 2007 byl vyhlášen v J.D. Power and Associates společně s automobilkou Porsche za nejspolehlivější značku světa.\n\nSoučasná modelová řada\n\nKoncepty\n\n"}
{"id": "255400", "url": "https://cs.wikipedia.org/wiki?curid=255400", "title": "Brown", "text": "Brown\n\nBrown znamená anglicky „hnědá“. Je to časté příjmení.¨\n\n\n\n\n\n\n"}
{"id": "255409", "url": "https://cs.wikipedia.org/wiki?curid=255409", "title": "Dinosauriformes", "text": "Dinosauriformes\n\nDinosauriformes (\"dinosauriformové\") je klad archosauřích plazů, který zahrnuje dinosaury a jejich nejbližší vývojové příbuzné, a svojí definicí spadá pod klad Dinosauromorpha.\n\nVšechny dinosauriformy určuje několik typických znaků, jako jsou zkrácené přední končetiny, a alespoň částečně perforovaná kyčelní jamka (acetabulum).\n\nKlad \"Dinosauriformes\" byl vytvořen v roce 1992 paleontologem Fernandem Novasem, který tam zahrnul i skupinu herrerasaurů, jejíž zástupce ještě nepovažoval za „pravé“ dinosaury. Současné fylogenetické analýzy tuto teorii nicméně stoprocentně nepotvrzují, byť některé znaky skutečně napovídají, že k dinosaurům ještě nepatří.\n\nMezi zástupce tohoto kladu patří rody \"Silesaurus\", \"Marasuchus\", \"Lagosuchus\", \"Lewisuchus\", \"Pseudolagosuchus\", \"Sacisaurus\", \"Eucoelophysis\", \"Asilisaurus\" a \"Nyasasaurus\".\n\n\n"}
{"id": "255411", "url": "https://cs.wikipedia.org/wiki?curid=255411", "title": "Hluky", "text": "Hluky\n\nHluky () jsou místní částí obce Kounov v okrese Rychnov nad Kněžnou v Královéhradeckém kraji v podhůří Orlických hor. Žije zde obyvatel. Nadmořská výška se pohybuje kolem 630 metrů.\n\nMalá osada se připomíná v historických záznamech již k první polovině 16. století, především díky charakteristicky hlučícímu potoku (odtud zřejmě název obce). Hlucký potok je levostranným přítokem Zlatého potoka, který pokračuje až do podhůří Orlických hor. Nejstarší dnes rozeznané zdejší stavení pochází již z počátku 18. století. V současné době jsou domy a chalupy v obci využívány především chataři a chalupáři. \n\nBěhem 19. a na počátku 20. století byla na místních svazích dolována železná ruda. Hornické štoly (v řeči místních \"haverské ďoury\") jsou již od konce druhé světové války zavaleny, ale místy jsou dodnes patrné jako terénní nerovnosti na lesnatých svazích. Za války se v nich dle ústních informací místní obyvatelstvo hodlalo skrývat před ustupujícími vojáky wehrmachtu. K jejich využití tímto způsobem ale nakonec nedošlo. \n\nV noci na 23. července roku 1998 postihla Hluky i některé okolní vesnice katastrofální povodeň, která jen v této malé obci zcela zničila dva domy, několik automobilů a vyžádala si také dvě lidské oběti. Tvář vesnice se po události výrazně změnila a stopy po povodni jsou patrné dodnes (např. vystavené obří balvany, přenesené rozbouřeným potokem). Materiální škody dosahovaly milionových hodnot a Hluky si na čtyři roky vysloužily název \"České Troubky\", podle moravské obce, zničené o rok dříve podobnou povodní.\n\n\n"}
{"id": "255414", "url": "https://cs.wikipedia.org/wiki?curid=255414", "title": "Jindřich Žid a spol.", "text": "Jindřich Žid a spol.\n\nJindřich Žid & spol. byl textilní závod, postavený v Žamberku v letech 1907 až 1908 Josefem Nettlem a Jindřichem Židem, hronovským obchodníkem s látkami.\n\nZávod byl postaven u nádraží v Žamberku, na pozemku katastrálně sousedícím s Dlouhoňovicemi. V nově postaveném závodě byla tkalcovna se 126 bavlnářskými stavy, celkem zde bylo zaměstnáno 65 lidí. Až do roku 1911, kdy byl závod rozšířen o kompletní přípravnu se šlichtovnou, byly připravené osnovy dováženy z jiných závodů. Vyráběly se zde molina, pracovní kepry, prostěradlovina a technické tkaniny.\nV roce 1914, kdy vypukla 1. světová válka, byla výroba utlumena. V té době tkalcovali převážně muži, kteří odešli do války a hlavním důvodem bylo snížení poptávky po výrobcích závodu, výroba se proto přeorientovala na výrobu obvazového materiálu, která byla realizována na 20 stavech. Dalším náhradním výrobním programem byla dřevařská výroba (dřeváky, šatní skříňky, bedničky na munici, dřevěné konstrukce a díly).\n\nPo skončení světové války nastala v roce 1919 výrobní konjunktura a závod rozšířil svou tkalcovnu na 236 stavů. Z hronovska přišli další noví dělníci, kteří zde našli slušné živobytí, dosazen byl i ředitel Maryška z Velkého Poříčí.\nV roce 1922 byl pořízen nový kotel a parní stroj, který transmisemi poháněl výrobní zařízení. V roce 1923 byla postavena úpravna a barevna. V roce 1939 pracovalo ve firmě okolo 500 lidí.\n\nVe 30. letech 20. století fungovala firma pod názvem \"Žamberecké textilní a dřevařské průmyslové závody Jindřich Žid a spol.\" a zahrnovala textilní a dřevařské podniky v Žamberku a textilní podniky v Rychnově nad Kněžnou.\n\n"}
{"id": "255415", "url": "https://cs.wikipedia.org/wiki?curid=255415", "title": "Úvaha", "text": "Úvaha\n\nÚvaha je slohový útvar, jenž obvykle vzniká na podkladě nějaké lidské myšlenky či souboru myšlenek. Autor se zamýšlí na základě získaných poznatků nad problémem, snaží se dospět k obecnějšímu řešení. Úvaha je ovlivněna úrovní myšlení, zkušenostmi a názorem autora. Autor přemýšlí, dívá se na věc z více možných úhlů, klade argumenty a protiargumenty. Snaží se donutit čtenáře k přemýšlení, k vytvoření vlastního názoru.\n\nV úvaze je nutné zaujmout vlastní (subjektivní) postoj k určitému problému, jevu či události, vysvětlit ho a své názory podpořit argumentací. Vhodné je používání výrazů: Domnívám se, myslím si, podle mého názoru, uvažuji, přemýšlím, zajímám se o aj. Myšlenky jsou řazeny volně po sobě, dle úvahového postupu. V úvaze se často vyskytují i řečnické otázky, hodnotící příslovce, přirovnání aj.\nLze použít také tzv. neukončenou výpověď. Závěrem úvahy může být zopakování otázky, kterou jsme se zabývali – tzv. rámcová úvaha. Cílem úvahy není problém vyřešit, pouze se zabývá nabídkou možných řešení.\n\n\n"}
{"id": "255418", "url": "https://cs.wikipedia.org/wiki?curid=255418", "title": "Forman (rozcestník)", "text": "Forman (rozcestník)\n\nSlovo forman nebo Forman může kromě základního významu – vozka řídící těžký nákladní povoz – označovat: \n\n"}
{"id": "255421", "url": "https://cs.wikipedia.org/wiki?curid=255421", "title": "Sládek (rozcestník)", "text": "Sládek (rozcestník)\n\nSládek může být:\n\n\n\nv přechýlené podobě \"Sládková\":\n\n\n"}
{"id": "255422", "url": "https://cs.wikipedia.org/wiki?curid=255422", "title": "Mahler", "text": "Mahler\n\nMahler je příjmení německého původu:\n"}
{"id": "255424", "url": "https://cs.wikipedia.org/wiki?curid=255424", "title": "Zdeněk Mahler", "text": "Zdeněk Mahler\n\nZdeněk Mahler (7. prosince 1928 Batelov – 17. března 2018 Praha) byl český pedagog, spisovatel, scenárista, publicista a muzikolog.\n\nVyrůstal v rodině kováře a dělníka Karla Mahlera (1901–1970) a Marie (1903–1982). po přestěhování z Vysočiny do Úval a pak do Prahy vyrůstal ve Vysočanech, kde chodil do měšťanské školy. Poté absolvoval pražský Učitelský ústav, ale ještě musel externě složit maturitu na reálném gymnáziu v Karlíně (1948). Dále studoval Filosofickou fakultu UK (čeština, angličtina), kterou ukončil v roce 1952 doktorátem (PhDr.) za práci „Boj Julia Fučíka za pravdu o Sovětském svazu“. V době studií pracoval v redakci studentského časopisu \"Předvoj\" a od roku 1951 také spolupracoval s Československým rozhlasem.\nV letech 1951–1953 pracoval jako redaktor v Československém rozhlase ve vzdělávací redakci (působili tam tehdy např. také Ludvík Aškenazy, Arnošt Lustig, Ota Pavel, Karel Kyncl); v letech 1953–1955 učil marxismus-leninismus jako asistent na Akademii múzických umění v Praze; v letech 1955–1960 pracoval na ministerstvu školství ČSR jako tajemník ministra Františka Kahudy; tehdy i později byl zároveň také dramaturgem Laterny magiky a podílel se na přípravě její československé účasti na výstavě Expo 58 v Bruselu.\n\nZúčastnil se jednání \"Generální konference\" UNESCO, která se konala v indickém Dillí od 5. listopadu do 5. prosince 1956.\n\nOd roku 1960 měl svobodné povolání – byl „na volné noze“ a jako spisovatel, scenárista, publicista a muzikolog pracoval až do své smrti. Věnoval se psaní knih, divadelních her (spolupracoval s mnoha režiséry, např. Otomarem Krejčou, Janem Kačerem, Janem Schmidtem), filmových scénářů a rozhlasových a televizních her. Od roku 1948 byl členem KSČ, v roce 1969 byl ze strany vyloučen. V době sametové revoluce koncem roku 1989 byl aktivní a účastnil se jednání a akcí především v divadelní obci, mezi studenty i jako publicista.\n\nÚčastnil se tvorby zahraničních filmů, např. \"Amadea\" a \"Dynastie Straussů\"; následně se těžiště jeho tvorby přesunulo do televize (zde vznikl např. pořad o Katedrále, triptych o Masarykovi, o Antonínu Dvořákovi v Americe, o Alfonsi Muchovi; podle jeho námětů vznikly např. filmy \"Svatba jako řemen\" a biografické \"Božská Ema\", \"Koncert na konci léta\", \"Zapomeňte na Mozarta\", \"Lidice\". Ke 250. výročí narození W. A. Mozarta vznikl televizní dokument, pro televizi také zpracoval a uvedl cyklus \"Ano, Masaryk.\" a jiné populárně vzdělávací pořady. Od 90. let se věnoval především hudební tematice. Zdeněk Mahler přijal v televizním projektu Největší Čech roli advokáta T. G. Masaryka.\n\nZemřel v sobotu 17. března 2018 v Ústřední vojenské nemocnici v Praze.\n\nV roce 2005 byl zvolen do předsednictva Masarykova demokratického hnutí. Za své zásluhy v oborech, kterým se věnoval, mu byl udělen čestný doktorát (Dr. h. c.) na Univerzitě J. E. Purkyně. Za trvalý přínos pro českou kulturu obdržel roku 2003 od ministra kultury ČR Pavla Dostála resortní medaili Artis Bohemiae Amicis.\n\nZískal Cenu Sazky za nejlepší dosud nerealizovaný filmový scénář \"Nokturno\" v rámci ankety Český lev 2007. Film se poté začal připravovat pod názvem \"Lidické nokturno\", finální název je \"Lidice\".\n\nDne 28. října 2013 ho prezident Miloš Zeman vyznamenal medailí Za zásluhy.\n\n18. března 2018 ve vysílání Radiožurnálu označil Zdeněk Pic Zdeňka Mahlera za první českou Wikipedii.\n\nV roce 2003 muzikolog Tomislav Volek kritizoval Mahlerovo vystupování v televizním cyklu Hudební toulky se Zdeňkem Mahlerem. Mahlera obvinil, že míchá historická fakta s řadou neověřitelných a někdy zcela nesmyslných tvrzení a označil jej za fabulátora.\n\nPodle Mahlera ze strany některých historiků „dochází k masivní revizi českých dějin, přehodnocují se události, jejich smysl, osobnosti“. Mahler sám uvedl, že se hlásí „k dějinné lince, kterou reprezentují Karel IV., Hus a samozřejmě Komenský a pak Palacký, Havlíček a Masaryk; tahle linka je pro mě závazná.“\n\n\n"}
{"id": "255432", "url": "https://cs.wikipedia.org/wiki?curid=255432", "title": "Mucha", "text": "Mucha\n\nMucha může být:\n\n\n\n"}
{"id": "255434", "url": "https://cs.wikipedia.org/wiki?curid=255434", "title": "Skrýšov (Polná)", "text": "Skrýšov (Polná)\n\nVesnice Skrýšov () je nejmenší místní část města Polná v okrese Jihlava. Nachází se 4 km východně od Polné. Prochází tudy okresní silnice spojující Polnou se Žďárem nad Sázavou.\n\nNázev se vyvíjel od varianty Serisowe (1233), Krejšov (1502), Skregssow (1654). Místní jméno vzniklo uměle a znamenalo místo, kde je něco skryto či se zde nachází skrýše či doupě. Podle sčítání obyvatelstva 1910 název kolísal mezi Skrýšov a Skrejšov.\n\nJe jednou z nejstarších vsí na Polensku. První zmínka pochází z roku 1233. Další zmínka pochází z roku 1242 v listině krále Václava I., spolu se Janovicemi patřila obec od roku 1447 Špitálské nadaci Jana Sezimy z Rochova. Během třicetileté války byl poničen, zůstali zde čtyři sedláci a přibyli dva noví.\n\nV letech 1869–1980 spadal Skrýšov jako osada pod obec Janovice, se kterými byl 1. dubna 1980 připojen k městu Polná.\n\nSkrýšov leží v okrese Jihlava v Kraji Vysočina. Nachází se 3 km jihozápadně od Poděšína, 1 km severovýchodně od Záborné a 4,5 km severozápadně od Polné. Geomorfologicky je oblast součástí Česko-moravské subprovincie, konkrétně Havlíčkobrodské pahorkatiny a jejího podcelku Hornosázavská pahorkatina, v jejíž rámci spadá pod geomorfologický okrsek Přibyslavská pahorkatina. Průměrná nadmořská výška činí 545 metrů. Nejvyšší bod, Za lesem (590 m n. m.), leží východně od vsi. Skrýšovem protéká Skrýšovský potok. Ve vsi se rozkládá Obecní rybník, 500 m jihovýchodně rybník Křováč.\n\nVe Skrýšově v současné době žije 29 obyvatel, v roce 1836 zde bydlelo 147 lidí. Téměř polovinu domků využívají k rekreačním účelům chalupáři. Podle sčítání 1921 zde žilo v 19 domech 114 obyvatel, z nichž bylo 54 žen. 113 obyvatel se hlásilo k československé národnosti. Žilo zde 113 římských katolíků.\n\nProchází tudy silnice III. třídy č. 35210 ze Záborné do Poděšína. Dopravní obslužnost zajišťuje dopravce ZDAR. Autobusy jezdí ve směrech Žďár nad Sázavou, Polná, Jihlava, Nížkov a Humpolec. Skrýšovem vede cyklistická trasa č. 4336 ze Záborné do Poděšína.\n\nMístní děti dojíždějí do základní školy v Polné. Funguje zde útulek pro kočky Dobré ruce.\n\nKaple, zasvěcená Panně Marii, byla postavena v roce 1932 a dne 16. 8. 2008 po tříleté rekonstrukci slavnostně posvěcena.\n\n\n"}
{"id": "255446", "url": "https://cs.wikipedia.org/wiki?curid=255446", "title": "Dušan Slobodník", "text": "Dušan Slobodník\n\nDušan Slobodník (11. dubna 1927 Pezinok – 13. prosince 2001 Bratislava) byl slovenský spisovatel, literární vědec, překladatel a politik HZDS.\n\nNavštěvoval lidovou školu a později gymnázium ve Zvolenu. V květnu 1944 vstoupil do organizace Hlinkova mládež, jako důvod později uváděl svůj tehdejší zájem zúčastnit se turnaje ve stolním tenisu organizovaného touto organizací. Od 28. února do 10. března 1945 těsně před koncem 2. světové války se účastnil kurzu pro diverzanty vedeného německou tajnou službou v Sekuliach. Sám to později omlouval faktem, že do tohoto tábora byl povolán rozkazem a že při první vhodné příležitosti tábor opustil. Těsně před maturitou (22. dubna 1945) byl zatčen sovětskou vojenskou kontrarozvědkou, 19. května 1945 ho sovětský vojenský soud v Novém Městě na Moravě odsoudil podle § 58 odst. 6 sovětského trestního zákona na 15 let nucených prací. Z nich téměř 9 let strávil v několika sovětských pracovních a nemocničních táborech \"Gulagu\".\n\nPo Stalinově smrti byl na základě amnestie propuštěn a v prosinci 1953 byl vrácen na Slovensko. Maturoval v roce 1954, ve studiu pokračoval v letech 1954 až 1958 na Filosofické fakultě Univerzity Komenského v Bratislavě (obor slovenština-ruština). V roce 1958 v době Bacílkovské prověrkové kampaně byl kvůli své minulosti vyloučen ze studií. Dopisem požádal Nejvyšší soud SSSR o rehabilitaci a 1. října 1960 ho Vojenské kolegium NS SSSR plně rehabilitovalo. Studia pak dokončil na Filosofické fakultě Univerzity Karlovy v Praze. Svoje vzpomínky z vězení posléze uveřejnil v knize \"Paragraf: Polární kruh\".\n\nV letech 1962-1965 pracoval v dokumentačním oddělení Výzkumného ústavu kabelů a izolantů v Bratislavě. Pak v letech 1965-1969 v Ústřední knihovně Slovenské akademie věd (SAV) a v období let 1969-1973 působil v Ústavu světové literatury a jazyků SAV, kde získal doktorát z filozofie a obhájil titul kandidát věd. Od roku 1973 až do roku 1990 pracoval v Literárněvědném ústavu SAV. Překládal prozaická, dramatická i literárněvědná díla z angličtiny, francouzštiny a ruštiny. Je autorem monografií \"Vzťah knižničnej vedy a informatiky\" (1969), \"Cesty k poézii\" (1976) nebo \"Teória a prax básnického prekladu\" (1990).\n\nPo roce 1989 se výrazně veřejně angažoval, nejprve jako literární vědec a publicista, po rozdělení Literárněvědného ústavu jako ředitel Ústavu světové literatury Slovenské akademie věd. Při své publicistické činnosti výrazně podporoval politickou linii Vladimíra Mečiara a stal se politikem. Ve volbách roku 1992 byl za HZDS zvolen do Sněmovny lidu. Ve Federálním shromáždění setrval do zániku Československa v prosinci 1992. V červenci 1992 po volbách se Dušan Slobodník stal rovněž slovenským ministrem kultury ve vládě Vladimíra Mečiara. V období červen - září 1992 byl též dočasně pověřen postem ministra školství Slovenské republiky.\n\nV parlamentních volbách na Slovensku roku 1994 byl zvolen poslancem Národní rady Slovenské republiky za HZDS. V letech 1994-1998 zde působil jako předseda zahraničního výboru. Mandát obhájil v parlamentních volbách roku 1998 a v parlamentu setrval do své smrti roku 2001.\n\nV letech 1995-1998 působil jako místopředseda Parlamentního shromáždění Rady Evropy. Byl rovněž členem výkonného výboru UNESCO, členem Mezinárodní asociace literárních kritiků a Evropské unie literátů, vědců a umělců. V roce 1998 získal Řád Andreje Hlinky I. třídy.\n\nV roce 1992 Dušan Slobodník žaloval spisovatele Ľubomíra Feldeka za báseň \"Dobrú noc, moja milá\", v níž se nacházel verš: \"„esesák sa objal s eštebákom“\". Žádal o omluvu a úhradu nemajetkové újmy. Feldek nejprve u Městského soudu uspěl, v roce 1994 ovšem odvolací senát Nejvyššího soudu Slovenské republiky rozsudek zrušil a nařídil Feldekovi zaplatit 250 tisíc slovenských korun, přičemž konstatoval, že báseň je „\"hrubým osočovaním a znevažovaním života, občianskej cti a osudu a neoprávneným zásahom do osobnosti Dušana Slobodníka\"“ Později dovolací senát Nejvyššího soudu SR část soudního rozhodnutí zrušil (odstranil nutnost úhrady 250 000 korun), ale zachoval onu část předchozího verdiktu, která Feldekovi nařizovala se omluvit. Rozsudek se stal pravomocným. Feldekův obhájce Ernest Valko podal stížnost k Evropskému soudu pro lidská práva v Štrasburku a ten 12. června 2001 vynesl rozsudek ve prospěch Ľ. Feldeka.\n\n\n\n"}
{"id": "255449", "url": "https://cs.wikipedia.org/wiki?curid=255449", "title": "Zkamenělý slouha", "text": "Zkamenělý slouha\n\nZkamenělý slouha je menhir, stojící v Praze 8 – Dolních Chabrech v Ládevské ulici u čp. 542, asi jeden kilometr severně od Vozovny Kobylisy.\n\nJedná se o podlouhlý tmavošedý buližníkový balvan o výšce asi 3 metry, z nichž 172 cm vyčnívá nad povrch; obvod při zemi je asi 2,75 m. Podle archeologického průzkumu byl vztyčen před 6 až 7 tisíci let a byl pravděpodobně odtěžen z nedalekého vrchu Ládví. \n\nPůvod jeho názvu není znám, domněle však souvisí s jeho tvarem připomínajícím skloněnou postavu. Nejstarší fotografii menhiru pořídil roku 1914 spisovatel Eduard Štorch. Menhir stával osaměle v polích, teprve v 60. letech 20. století jej obklopila nová zástavba domů; stojí na pokraji chodníku ve výklenku plotu sousední vily. Podle způsobu usazení se usuzuje, že je na svém původním místě.\n\nRoku 1980 byl v těsném sousedství kamenu na druhé straně plotu nalezen pod povrchem země druhý podobný kámen; ten byl pak vztyčen vedle původního menhiru v roce 2006.\n\n\n"}
{"id": "255450", "url": "https://cs.wikipedia.org/wiki?curid=255450", "title": "Bělidlo (Stráž nad Nisou)", "text": "Bělidlo (Stráž nad Nisou)\n\nBělidlo je osada, součást obce Stráže nad Nisou v  okrese Liberec v Libereckém kraji. Není evidována jako samostatná část obce, číslováním domů a statisticky přísluší přímo ke Stráži nad Nisou. Nachází se přibližně 1 km severně od centra Stráže nad Nisou, asi půl kilometru západně od severní části Stráže nad Nisou a od okraje zástavby liberecké části Krásná Studánka, od nichž je odděleno silnicí I/13.\n\nRegistr adres eviduje k „ulici“ Bělidlo 18 čísel popisných a 3 čísla evidenční.\n\nPřes Bělidlo prochází zeleně značená pěší turistická trasa od Krásné Studánky přes Bedřichovecký les do Chrastavy.\n"}
{"id": "255453", "url": "https://cs.wikipedia.org/wiki?curid=255453", "title": "Stolová hora (Kapské Město)", "text": "Stolová hora (Kapské Město)\n\nStolová hora (též \"Tabulová hora\", \"Table Mountain\", \"Tafelberg\"), namašsky \"Huri ‡oaxa)\" je hora s plochým vrcholem ležící nad Kapským městem v Jihoafrické republice. Jedná se o významnou turistickou atrakci, kterou podpořila i stavba lanové dráhy vedoucí k vrcholu. Hora je součástí národního parku Table Mountain National Park (Peninsula).\n\nHlavním rysem Stolové hory je téměř 3 km dlouhý útes tvořící stěny hory. Table Mountain se zvedá 1086 m nad malou, 10 km širokou zátokou Table Bay. Při jasném počasí je viditelná ze vzdálenosti až 200 km. V historii byla vrcholová plošina větší. Eroze však způsobila částečný rozpad a tím vytvořila okolní tzv. svědecké vrcholy – Ďáblův vrch (\"Devil´s Peak\") a Lví hlavu (\"Lion´s head\").\n\nVrcholová část Stolové hory sestává z ordovického křemene a pískovce, obvykle označovaného jako \"Table Mountain Sandstone\" (TMS), který je vysoce odolný proti erozi a tvoří charakteristické strmé šedé útesy. Pod pískovcem je vrstva slídnaté staré břidlice. Spodní pásmo se skládá ze silně zvrásněné a přeměněné předprvohorní Malmesburyho břidlice. Podložní hornina není tak odolná proti zvětrávání jako TMS.\n\nPo zelených svazích Stolové hory, které jsou zčásti pokryty křovinami vede kolem 400 stezek. V roce 1929 byla vybudována lanová dráha, která na vrchol plošiny vyveze ročně kolem 500 tisíc lidí. Spodní stanice lanovky leží ve výšce 302 m a jmenuje se Tafelberg Road. Na vrcholu plošiny se rovněž nachází velká retranslační stanice s výhledem a restaurace s obchodem (suvenýry). Strmá úbočí hory nabízejí vyžití také horolezcům, kteří zde mohou nalézt mnoho cest různých obtížností.\n\nNa Stolové hoře byla archeologickými nálezy doložena přítomnost člověka již před 600 lety. V době evropských zámořských plaveb se hora stala významným orientačním místem pro mořeplavce. Portugalec António de Saldanha roku 1503 vystoupil na horu jako první Evropan a vztyčil zde kříž. Francouzský astronom Nicolas de Lacaille pojmenoval podle hory souhvězdí Tabulová hora.\n"}
{"id": "255455", "url": "https://cs.wikipedia.org/wiki?curid=255455", "title": "Rypouš sloní", "text": "Rypouš sloní\n\nRypouš sloní (\"Mirounga leonina\", Linnaeus, 1758) je největší ploutvonožec a zástupce řádu šelmy na světě. Patří do čeledi tuleňovitých, tedy do čeledi druhů nejlépe přizpůsobených (v rámci ploutvonožců) k životu ve vodě. Rypouši sloní žijí převážně v oblastech blízkých Antarktidě. Začátkem 21. století čítala celková populace tohoto zvířete asi 325 000 dospělých jedinců žijících ve čtyřech subpopulacích.\n\nSamci rypouše sloního dosahují délky přibližně 4 až 6,5 m a hmotnosti 2 až 4,5 tuny. Rekordní zaznamenané rozměry činí asi 6,85 metru a hmotnost 5000 kg. Samice jsou mnohem menší, dlouhé obvykle 2,5 až 3 m a váží většinou mezi 400 a 900 kg. Samec tedy může být i více než desetkrát těžší než samice, přičemž obvykle je pětkrát až šestkrát těžší než samice. Rypouši většinu času tráví v moři a koncem zimy vycházejí na souš, kde se páří. Přitom téměř nepřijímají potravu a žijí z úctyhodných zásob podkožního tuku. Krk mají tlustý a posetý hrbolky. Obrovský rypák rypoušů připomínající chobot se uplatňuje v dvouměsíčním rozmnožovacím období. Samci se částečně vztyčují, řvou na soupeře a uštědřují si navzájem rány tělem i hlavou ve snaze získat dominantní postavení. Rypák dokáží nafouknout, když je něco podráždí a tím vydávají mručení (nos působí jako ozvučná deska). Růst rypáku dosahuje konečné velikosti ve věku 8 let. Délka života rypoušů je 14 až 20 let.\n\nTento ploutvonožec se vyskytuje téměř výhradně na jižní polokouli a v mnoha jazycích se tato skutečnost odráží v jeho jméně. Blízce příbuzný rypouš severní žije v Tichomoří, v jižní části severní polokoule; jmenovitě pobřeží Kalifornie v USA.\n\nJejich potravou jsou ryby, malí korýši, sépie, rejnoci, olihně, za kterými se potápějí do hloubek 400–1000 m (rekordní doložený údaj činí 2133 m). Průměrná doba ponoru činí 20 minut, ale může přesáhnout i třičtvrtě hodiny. Rypouši jsou jedni z mála živočichů, kteří příležitostně žerou sliznatky.\n\nJediné mládě se rodí po 350 dnech březosti, včetně čtyřměsíčního opoždění – implantace zárodku. Mládě váží při narození kolem 40 kg a měří 1,2 m. Je kojeno 19–23 dní a matka se od něj v té době nevzdaluje. Během kojení ztratí až třetinu své tělesné hmotnosti. Po období rozmnožování a línání rypoušové sloní migrují jižním směrem. Samci a samice žijí v moři odděleně a jen v době páření si vytvářejí co největší harém, kde samci bojují o samice, o něž se jinak nezajímají.\nRozmnožování probíhá v září až listopadu (na jižní polokouli je to období jara) na subarktických ostrovech a jihu Argentiny.\n\n"}
{"id": "255457", "url": "https://cs.wikipedia.org/wiki?curid=255457", "title": "Rodozměna", "text": "Rodozměna\n\nRodozměna (metageneze) je zvláštní životní cyklus určitých rostlin, stramenopil, hub, jednobuněčných živočichů a salp. Jedná se vlastně o střídání dvou fází v rámci jednoho životního cyklu (generace). Tyto dvě fáze jsou gametofyt a sporofyt. Gametofyt je haploidní, protože má jen jednu sadu chromozomů v jádře, a sporofyt je diploidní, protože má dvě.\n\nMezi termíny rodozměna a metageneze panuje nejasný vztah a zatímco někdy jsou považovány za synonyma, jindy je metageneze chápána jako speciální případ rodozměny některých živočichů.\n\nRozlišujeme rodozměnu izomorfickou, u níž se gametofyt a sporofyt navenek podobají, a rodozměnu heteromorfickou, při níž jsou obě fáze snadno rozlišitelné.\n\nHaploidní rostlina (gametofyt) produkuje gamety prostou mitózou. Dvě takové gamety (z dvou jedinců stejného druhu, nebo obě z jednoho jedince) splývají, přičemž vzniká diploidní zygota, z níž se vyvíjí diploidní (zpravidla mnohobuněčný) organismus, který označujeme jako sporofyt. Sporofyt meioticky produkuje haploidní spory, které nijak nesplývají (na rozdíl od pohlavních buněk gametofytu), ale začnou klíčit a vyrůstá z nich gametofyt, čímž se cyklus uzavírá.\n\nTeoreticky u všech pohlavně se rozmnožujících organismů bychom mohli najít gametofyt (pohlavní buňky). Většina vědců se však shoduje na tom, že za rodozměnu je nutné považovat jen případy, kdy jsou gametofyt i sporofyt mnohobuněčné..\n\nU hub existují dva typy haploidních mycelií (gametofytů), které spolu splývají a vyměňují si jádra. Tento proces se nazývá plazmogamie a spojení dvou jader do výsledné diploidní se nazývá karyogamie. Tento sporofyt však nemá dlouhého trvání a brzy vzniká meiózou haploidní gametofyt.\n\nNěkteří jednobuněční prvoci prochází rodozměnou, včetně hlenek, dírkonošců a mnoha mořských řas.\n\nU rostlin je rodozměna výrazná u mechorostů a kapraďorostů. U semenných rostlin je fáze gametofytu silně potlačena, gametofyt semenných rostlin se nazývá mikrogametofyt (mikroprothalium) pro samčí rostliny, megagametofyt (megaprothalium) pro samičí. Mikrogametofyt představuje pylové zrno (odpovídá mikrospoře - samčímu výtrusu) a pylová láčka, která prorůstá vajíčkem (u krytosemenných r. napřed pestíkem) k zárodečnému vaku (megagametofytu). Zárodečný vak vzniká trojnásobným mitotickým dělením megaspory.\n\nPláštěnci (Salpy)\n\nAč je to ojedinělé, rodozměna se vyskytuje i u živočichů. Konkrétně právě salpy se rozmnožují rodozměnou.\n"}
{"id": "255463", "url": "https://cs.wikipedia.org/wiki?curid=255463", "title": "Zagrepčanka", "text": "Zagrepčanka\n\nZagrepčanka je kancelářská budova v Záhřebu, hlavním městě Chorvatska. Nachází se na křižovatce ulic \"Savska\" a \"Vukovarska\". \n\nBudova je 94,6 m vysoká, má v centrálním křídle 26 pater; západní má pouze 21 pater a východní 19. Na její střeše je umístěn vysílač, díky kterému je tak budova vysoká celkem 109 m. S touto anténou je to druhá nejvyšší stavba v Chorvatsku. V podzemní se nacházejí další dvě patra, především parkoviště. Uživatelé budovy mohou použít celkem šest výtahů. Součástí celého komplexu jsou kromě věže ještě další tři nízké budovy, fontána a umělecká skulptura.\n\nBudova byla dokončena v roce 1976; na jejím ztvárnění se podíleli architekti Slavko Jelinek a Berislav Vinković. Ti se inspirovali mrakodrapem Thyssenhaus v Düsseldorfu z roku 1960. Obklad Zagrepčanky z vnější strany tvoří mramorové bloky. A právě ty se zhruba deset let po dokončení ukázaly jako problematické; některé z nich začaly odpadávat. Důvodem byl materiál nízké kvality, bylo proto nutné provést rekonstrukci, ta však vzhledem ke komplikovaným událostem v 90. letech probíhá až na počátku 21. století. Do té doby bylo nutné vybudovat před budovou provizorní dřevěný tunel, aby byla zajištěna bezpečnost pracujících v budově. První bylo zrenovováno západní křídlo, další mají následovat.\n\nV roce 2006 ve výšce předběhla Zagrepčanku věž Eurotower, která je vysoká 97,8 m. Ta však nemá anténu a její celková výška je tudíž nižší.\n"}
{"id": "255465", "url": "https://cs.wikipedia.org/wiki?curid=255465", "title": "Eva Zaoralová", "text": "Eva Zaoralová\n\nEva Zaoralová (roz. Šebánková; * 28. listopadu 1932, Praha) je česká filmová publicistka, specializující se především na francouzský a italský film. Od roku 1994 působí vedle herce Jiřího Bartošky ve vedení Mezinárodního filmového festivalu Karlovy Vary. Do roku 2010 byla umělecká ředitelka, od roku 2011 umělecká poradkyně festivalu.\n\nNarodila se jako jedináček v rodině architekta Jana Šebánka a jeho ženy Marie Šebánkové, i dědeček z matčiny strany, Viktorin Šulc, byl povoláním architekt. Po studiu na pražském Akademickém gymnáziu ve Štěpánské ulici vystudovala francouzštinu a češtinu na Filozofické fakultě Univerzity Karlovy v Praze – a to včetně absolvované jazykové stáži díky její znalosti francouzštiny a italštiny –, kde jí byl také přiznán titul PhDr.. Následně se věnovala překládání z francouzštiny a italštiny (dle Souborného katalogu NK ČR např. Giuseppe Dessì, Federico Fellini, Goffredo Parise, Michelangelo Antonioni, Alba de Céspedes, Sveva Casati Modignani, Pierre Daninos, Georges Simenon, Cesare Pavese, Carlo Fruttero, Alberto Bevilacqua, Fred Kassak).\n\nByla šéfredaktorkou odborného filmového časopisu \"Film a doba\", na jehož vydávání se stále podílí. Přednášela filmovou historii na Filmové a televizní fakultě Akademie múzických umění v Praze. Zasedala v porotách mnoha filmových festivalů (Benátky, Berlín, Cannes, Mannheim, Wiesbaden, Antalya).\n\nDne 28. října 2010 převzala z rukou českého prezidenta Václava Klause Medaili Za zásluhy v oblasti kultury. V roce 2012 jí byl udělen polský Rytířský kříž Řádu za zásluhy Polské republiky \"za přínos k rozvoji polsko-českého kulturního dialogu\". Ve stejném roce také povýšila na důstojnici francouzského Řádu umění a literatury, poté co jí byl roku 2002 udělen tentýž řád avšak v hodnosti rytíře. V roce 2018 získala „zvláštní uznání za mimořádný přínos české filmové kritice“ v rámci Cen české filmové kritiky.\n\nByla třikrát vdaná, jejími manžely byli chemik Jan König, filmový historik Ivo Hepner a také Zdeněk Zaoral (1945–1996).\n\n\n"}
{"id": "255468", "url": "https://cs.wikipedia.org/wiki?curid=255468", "title": "Peter Colotka", "text": "Peter Colotka\n\nPeter Colotka (10. ledna 1925 Sedliacka Dubová – 20. dubna 2019) byl slovenský a československý komunistický politik a dlouholetý předseda vlády Slovenské socialistické republiky.\n\nV letech 1946–1950 vystudoval Právnickou fakultu Univerzity Komenského v Bratislavě, kde po pak studiu zůstal pracovat jako pedagog. V roce 1956 se stal docentem, v roce 1964 profesorem, v letech 1957–1959 byl děkanem fakulty. V letech 1962–1970 byl členem Mezinárodního soudního dvora v Haagu.\n\nOd roku 1963 byl poslancem Slovenské národní rady. V období let 1963–1968 zastával také post pověřence spravedlnosti Slovenské národní rady. Colotka byl místopředsedou Federální vlády ČSSR od 1. ledna 1969 do 30. ledna 1969 vedené Oldřichem Černíkem a potom opět od 29. září 1969 do 12. října 1988  (ve vládách Oldřicha Černíka a Lubomíra Štrougala). Od ledna do dubna 1969 byl předsedou Federálního shromáždění. Od 4. května 1969 do 12. října 1988 byl předsedou vlády Slovenské socialistické republiky. V letech 1988 až 1990 byl velvyslancem Československa ve Francii.\n\nByl členem KSČ od roku 1947 a od dubna 1969 do října 1988 byl i členem předsednictva ÚV KSČ a od září 1969 do října 1988 členem předsednictva ÚV KSS. V únoru 1990 byl za politickou činnost v 70. a 80. letech 20. století vyloučen z KSČ. Od června 1990 byl trestně stíhán kvůli podezření ze zneužití pravomoci veřejného činitele, zpronevěry a krádeže, ale v červnu 1994 byl v plném rozsahu zproštěn viny.\n\nZemřel v 20. dubna 2019 ve věku 94 let.\n\n\n"}
{"id": "255469", "url": "https://cs.wikipedia.org/wiki?curid=255469", "title": "Hortenzie (jméno)", "text": "Hortenzie (jméno)\n\nHortenzie je ženské osobní jméno latinského původu. Vzniklo z latinského slova \"hortus\" a vykládá se jako „patřící k zahradě, zahradnice“. Podle maďarského kalendáře má svátek 1. června. Další variantou jména je Hortensie.\n\n\n"}
{"id": "255476", "url": "https://cs.wikipedia.org/wiki?curid=255476", "title": "Me'a Še'arim", "text": "Me'a Še'arim\n\nMe'a Še'arim (hebr. מאה שערים) je charedská čtvrť v Jeruzalémě, symbol ultraortodoxních židů.\n\nMe'a Še'arim byla založena roku 1874 jako pátá a největší jeruzalémská čtvrť, která byla zbudována mimo hradby Starého Města v období „útěku z hradeb“, kdy se hradby Jeruzaléma stávaly pro své obyvatele příliš těsnými. Již dříve tak byly založeny čtvrti Miškenot Ša'ananim, Machane Jisra'el, Nachalat Šiv'a a Bejt David.\n\nMe'a Še'arim byla ustavena jako „bratrská čtvrť“. Mnozí členové společenství si nemohli koupi pozemku dovolit, a tak byla parcela zakoupena z příspěvku chaluky, židovského fondu, který pomáhal chudým Židům v Palestině. Název čtvrti byl vzat z úryvku Tóry, který se četl v době jejího založení: \"„Izák začal v té zemi sít a sklidil toho roku stonásobně [מאה שערים]; tak mu Hospodin požehnal.“\" Plány nové čtvrti vytvořil německý architekt a archeolog Conrad Schick: domy pro asi 140 rodin byly vystavěny tak, aby vytvořily uzavřené náměstí.\n\nDomy byly z bezpečnostních důvodů budovány tak, že vnější zdi tvořily jakoby nepřerušené hradby, do nichž byl vstup umožněn mnoha vchody, které byly se západem slunce uzavírány a ráno zase otevírány. S přibývajícími obyvateli v následujících letech byly budovány uvnitř pozemku další domy, a tak se původní charakter z velké části vytratil. Roku 1890 zahrnovala čtvrť 200 domů a 800 obyvatel. O tři roky později zde stálo 300 domů a svůj domov v nich mělo 1 500 obyvatel, což bylo zapříčiněno velkou porodností a přibývajícími židovskými přistěhovalci z východní Evropy. Správa čtvrti byla svěřena do rukou sedmi mužů, kteří dohlíželi na dodržování přísných pravidel, platných navěky.\nRychlý růst obyvatelstva však uškodil hygienické úrovni a kvalitě života, na kterou byla čtvrť hrdá. Podpory se jí dostalo až po válce za nezávislost a vzniku Státu Izraele.\n\nObyvatelé Me'a Še'arim se vydali cestou samosprávy a izolace, vytvořili jakési „ghetto“, tvrz protisionistického hnutí Neturej Karta a jeden ze symbolů ultraortodoxního judaismu. Čtvrť je tak dnes turistickou atrakcí. Na jednu stranu jsou tak turisté zdrojem příjmů místních obyvatel, na druhou stranu je potřeba se při vstupu do čtvrti vyvarovat jednání, které by mohlo místní židy popudit (např. příliš vyzývavé oblečení u žen, fotografování bez povolení, nošení oblečení s křesťanskými symboly).\n\n"}
{"id": "255480", "url": "https://cs.wikipedia.org/wiki?curid=255480", "title": "Karol Bacílek", "text": "Karol Bacílek\n\nKarol Bacílek, česky Karel Bacílek (12. října 1896 Choťánky – 19. března 1974 Bratislava), byl československý politik Komunistické strany Československa, respektive Komunistické strany Slovenska českého původu, ale působící na Slovensku. Představitel centralistické a stalinistické skupiny v KSČ, první tajemník ÚV KSS, ministr československých vlád, s podílem na politických soudních procesech v 50. letech 20. století. V roce 1963 odvolán z veřejných funkcí.\n\nByl vyučen strojním zámečníkem. Členem KSČ byl od roku 1921 a už za první československé republiky působil od roku 1924 jako komunistický funkcionář na Slovensku. V letech 1939–1943 pobýval v emigraci v SSSR. V srpnu 1943 byl Sověty spolu s Karolem Šmidkem vysazen na území Polska a přešel na Slovensko, kde se v roce 1944 zúčastnil Slovenského národního povstání.\n\nPo druhé světové válce zastával významné politické funkce na Slovensku. Patřil k centralistickému křídlu Komunistické strany Slovenska, jež nesouhlasilo s výraznějším přenosem pravomocí na slovenské stranické a vládní orgány. Na žilinské konferenci KSS v srpnu 1945, na které bylo vedení Gustáva Husáka podrobeno kritice za pomalý postup socializace, se stal jedním z tajemníků ÚV KSS. Členem ÚV KSS zůstal do roku 1966, v předsednictvu ÚV KSS setrval v období 1949–1963. V letech 1953–1963 byl prvním tajemníkem ÚV KSS. Zároveň zastával funkce v celostátní stranické struktuře. Již 8. dubna 1945 se stal členem prozatímního Ústředního výboru Komunistické strany Československa. Do ÚV KSČ ho pak opětovně zvolil IX. sjezd KSČ, X. sjezd KSČ, XI. sjezd KSČ a XII. sjezd KSČ. V období září 1951 – červen 1954 a znovu prosinec 1962 – duben 1963 byl navíc členem předsednictva ÚV KSČ. Mezitím od června 1954 do prosince 1962 zasedal v politickém byru ÚV KSČ. Od září 1951 do června 1954 působil jako člen politického sekretariátu ÚV KSČ a v období říjen 1953 – červen 1954 i jako člen organizačního sekretariátu ÚV KSČ.\n\nV letech 1951–1952 zastával post ministra státní kontroly ve vládě Antonína Zápotockého a v letech 1952–1953 v téže vládě post ministra národní bezpečnosti. V této funkci měl významný vliv na průběh čistek a politických procesů, včetně takzvaného procesu s protistátním spikleneckým centrem Rudolfa Slánského. Ve spolupráci se sovětskými poradci (Alexej Bezčasnov) připravoval dramaturgii výslechů.\n\nV roce 1950 patřil mezi skupinu protivníků Gustáva Husáka, kteří se podíleli na jeho mocenském pádu. Když byl toho roku Husák odvolán z postu předsedy Sboru pověřenců, usedl na tuto pozici právě Bacílek. Setrval na ni do roku 1951. Zároveň podporoval ostrý postup proti takzvanému buržoaznímu nacionalismu a čistky ve vedení strany a ve společnosti. Spolu s Viliamem Širokým i konkrétně připomínkoval rozbíhající se politický proces s Husákem a konzultoval s prokurátorem obstarávání důkazů.\n\nPo celá 50. léta 20. století se profiloval jako stoupenec centralismu. V únoru 1954 schválilo předsednictvo ÚV KSS za jeho účasti materiál navrhující větší pravomoce v oblasti plánování strojírenského průmyslu na Slovensku. Politický sekretariát ÚV KSČ tento návrh odmítl jako pokus o slovenský hospodářský separatismus. Vzhledem k právě probíhající kampani proti buržoaznímu nacionalismu a uvěznění jeho „předního představitele“ Gustáva Husáka šlo o politicky nebezpečnou situaci. Bacílek ale v červenci 1954 na zasedání provedl ostrou kritiku původního návrhu (třebaže předtím s ním souhlasil), distancoval se od jeho závěrů a nechal provést personální čistky ve vedení slovenských státních orgánů. Podobně se zachoval v roce 1958 při analogické debatě okolo potřeb rozvoje spotřebního průmyslu na Slovensku, kdy nejprve myšlenky na jistou změnu řízení rozvoje slovenského průmyslu podpořil, aby pak její autory ostře kritizoval. Následně proběhly na Slovensku další politické procesy proti bývalým ľudákům. V roce 1960 jako spojenec Antonína Novotného prosadil správní a ústavní změny, které dále oslabily kompetence slovenských orgánů (zrušení Sboru pověřenců, redukce počtu poslanců Slovenské národní rady).\n\nV roce 1955 mu byl udělen Řád Klementa Gottwalda.\n\nMezitím dlouhodobě působil v zákonodárných sborech. V letech 1945–1946 byl poslancem Prozatímního Národního shromáždění za KSS. V parlamentních volbách v roce 1946 se stal poslancem Ústavodárného Národního shromáždění. Mandát získal i v parlamentních volbách v roce 1948, parlamentních volbách v roce 1954 a parlamentních volbách v roce 1960. Do roku 1964 zasedal v Národním shromáždění ČSR (po roce 1960 Národní shromáždění ČSSR). Zároveň byl ve volbách roku 1960 zvolen do Slovenské národní rady.\n\nJeho politická kariéra skončila náhle v roce 1963. Poté, co Kolderova komise revidovala některé politické procesy z 50. let, byl Bacílek odvolán ze všech veřejných a stranických funkcí. Ve funkci prvního tajemníka KSS ho nahradil Alexander Dubček.\n\n\n"}
{"id": "255484", "url": "https://cs.wikipedia.org/wiki?curid=255484", "title": "TAP", "text": "TAP\n\nTAP či tap může být:\n\n\n\n\n"}
{"id": "255487", "url": "https://cs.wikipedia.org/wiki?curid=255487", "title": "Elvíra", "text": "Elvíra\n\nElvíra je ženské křestní jméno germánského původu. Jedná se o španělské jméno, které pravděpodobně vzniklo z gótského jména \"Alwara\" a vykládá se jako „ochránkyně všech“. Někdy se také vykládá jako varianta arabsko-španělského jména \"Elmíra\" s významem „kněžna“. Podle slovenského kalendáře má svátek 21. listopadu.\n\n\n"}
{"id": "255490", "url": "https://cs.wikipedia.org/wiki?curid=255490", "title": "Čop", "text": "Čop\n\nČop (ukrajinsky, rusínsky a rusky \"Чоп\"; maďarsky \"Csap\"; slovensky \"Čop\") je město oblastního významu v jihozápadním cípu Zakarpatské oblasti na západní Ukrajině. Leží při hranicích s Maďarskem a Slovenskem v úzkém pásu mezi řekami Tisa a Latorica, zhruba 25 km jižně od oblastního Užhorodu.\n\nV době meziválečného Československa náležel Čop ke Slovensku; spadal pod politický a soudní okres se sídlem v Královském Chlumci. Při odevzdávání Podkarpatské Rusi Sovětskému svazu v roce 1945 patřil jako strategický železniční uzel (potkávají se zde tratě od Košic, Budapešti, Užhorodu a Mukačeva) k území východního Slovenska, které bylo odevzdáno SSSR, přestože administrativně neleželo v zemi Podkarpatoruské. Tehdy Slovensko ztratilo 250 km území v okresech Kráľovský Chlmec a Veľké Kapušany a to obce Ašvaň, Batva, Čop, Galoč, Komárovce, Malé Slemence, Palaď, Palov, Rátovce, Surty, Šalamúnová, Téglás, jako náhradu dostalo Československo v 1946 jen obec Lekárovce.\nŽije zde necelých 9 000 lidí, z nichž přibližně 40 % tvoří Ukrajinci a Rusíni, 40 % Maďaři, zbytek pak Romové, Rusové, Bělorusové, Slováci a Židé.\n\nČop je známý především díky tomu, že je první ukrajinskou (a dříve sovětskou) železniční stanicí po příjezdu ze Slovenska a Maďarska (s Maďarskem je zde i silniční přechod). Společně s Čiernou nad Tisou a Záhony tak tvoří velký a složitý železniční uzel, neboť se zde stýká normální evropský rozchod kolejí (1435 mm) s ruským (1520 mm). Zastavují tu tedy vlaky spojující Bratislavu, Košice, Vídeň a Budapešť a přes Čop, Mukačevo a Lvov s Kyjevem a Moskvou; těm se zde mění podvozky. Další, méně vytížená trať vede přes Užhorod a Sambir do Lvova. Z Čopu vedou normálněrozchodné tratě třemi směry (do Maďarska, na Slovensko směr Košice a přes Vynohradiv do Rumunska), širokorozchodné čtyřmi směry: do Záhonye, do Čierné nad Tisou plus 2 tratě do ukrajinského vnitrozemí – směr sever (Užhorod, Lvov) a směr východ, kde jsou dvě větve – přes Mukačevo do Stryje a přes rumunské území a Jasiňu do Kolomyje a Ivano-Frankovska.\n\n\n"}
{"id": "255500", "url": "https://cs.wikipedia.org/wiki?curid=255500", "title": "Dinosauromorpha", "text": "Dinosauromorpha\n\nDinosauromorpha je název kladu archosaurů, který obsahuje samotné dinosaury a jejich nejbližší přímé příbuzné.\n\nNázev tomuto kladu dal poprvé americký paleontolog Michael J. Benton v roce 1984, klad systematicky definoval jiný paleontolog Paul Sereno v roce 1991. Dle jeho novější definice z roku 2005 pak patří mezi dinosauromorfy vrabec obecný (\"Passer domesticus\", Linnaeus 1758) a všichni živočichové bližší vrabci než pterodaktylovi (\"Pterodactylus antiquus\", Soemmerring 1812), ornitosuchovi (\"Ornithosuchus woodwardi\", Newton 1894) a krokodýlovi nilskému (\"Crocodilus niloticus\", Laurenti 1768).\n\nMezi dinosauromorfy patří kromě pravých dinosaurů také jim blízce příbuzné rody jako \"Dromomeron\", \"Lagerpeton\" a všichni zástupci skupiny Dinosauriformes.\n\nObjevy z Brazílie dokazují, že dinosauromorfové se svými dinosauřími příbuznými sdíleli ekosystémy po velmi dlouhou dobu, a to po přinejmenším 21 milionů let.\n\n\n"}
{"id": "255529", "url": "https://cs.wikipedia.org/wiki?curid=255529", "title": "Bertha Benzová", "text": "Bertha Benzová\n\nBertha Benz (rozená Cäcilie Bertha Ringer; 3. května 1849, Pforzheim – 5. května 1944, Ladenburg) byla manželka Karla Benze. Stala se první ženou-řidičkou automobilu vůbec a také prvním člověkem, který uskutečnil dálkovou jízdu v automobilu. Pro svůj přínos, podporu činnosti svého muže a propagaci jeho práce je považována za průkopnici automobilismu.\n\nCäcilie Bertha Ringer se narodila v roce 1849 ve Pforzheimu jako dcera tesařského mistra Karla Friedricha Ringera. Zde také navštěvovala Vyšší dívčí školu (dnes \"Hilda-Gymnasium Pforzheim\"). Ve věku 23 let se 20. června 1872 v Ladenburgu vdala za Karla Benze. Svému muži poskytovala v jeho úsilí značnou oporu a to nejen psychologickou. Ještě před svatbou mu pomohla z jeho finančních těžkostí. Vložila do jeho firmy své předčasně vyplacené věno, s jehož pomocí bylo možno splatit dluhy a také vyplatit společníka Augusta Rittera, který působil těžkosti a firmu tak zachránila před bankrotem. Vyplacení společníka také umožnilo Benzovým samostatnost v rozhodování o dalším vývoji jejich podniku. Manželé spolu měli pět dětí: Eugen (1873), Richard (1874), Clara (1877), Thilde (1882) a Ellen (1890).\nPozději, poté co se Benzův patentovaný motorový vůz (známý pod číslem 1) při krátkých zkušebních jízdách (téměř pokaždé ukončených poruchou) nesetkal s kýženým zájmem přihlížejících a potenciálních zákazníků, rozhodla se podpořit manžela velmi účinným způsobem. 5. srpna 1888 bez vědomí svého muže podnikla se svými syny – čtrnáctiletým Richardem a patnáctiletým Eugenem v Benzově tříkolce 106 kilometrů dlouhou jízdu z Mannheimu do rodného Pforzheimu. Z Mannheimu odjížděla za svítání a přes Bad Schönborn a jeho část Mingolsheim a Neulingen-Bauschlott dojela k večeru do Pforzheimu. Mezitím, pro uklidnění manžela poslala telegram o úspěšné cestě. Ačkoliv byla primárním cílem jízdy návštěva její matky ve Pforzheimu, Bertha, která o ovládání automobilu, na rozdíl od svých synů, nic nevěděla, chtěla také přinést svému muži komerční úspěch prostřednictvím veřejné prezentace jeho vynálezu. Veřejné představení vozu a marketing totiž její muž jako typický vynálezce podceňoval.\n\nCestou musela řešit mnoho technických a jiných problémů. Například protože v té době nebylo možno koupit benzín (\"Ligroin\") jinde než v lékárně, poté co jí došlo palivo, stala se městská lékárna ve Wieslochu u Heidelbergu vlastně první „čerpací stanicí“ na světě. Také karburátor se palivem často zanášel a ucpával a bylo nutno jej čistit, k čemuž používala dlouhou a úzkou sponu do vlasů. Bylo třeba také velmi často dolévat vodu do odpařovacího, tedy ztrátového chladicího systému, systém bezztrátový byl zkonstruován až o dvanáct let později Wilhelmem Maybachem.\n\nTato první dálková cesta přinesla zájem přihlížejících i místních novin, rozptýlila také pochybnosti o spolehlivosti a bezpečnosti „automobilu“ a položila tak základ budoucímu úspěchu firmy. Vedla také k mnoha technickým zdokonalením Benzova vozu, například i k přidání dalšího převodu pro snazší zdolání větších stoupání, který v původním typu chyběl a vůz tak bylo někdy do prudšího kopce nutno tlačit. Bertha Benzová se do Mannheimu vrátila následujícího dne.\n\nZemřela ve vysokém věku 95 let v Ladenburgu, kde původně sídlila první dílna jejího muže a kde s rodinou od roku 1906 bydlela. \n\n\n"}
{"id": "255536", "url": "https://cs.wikipedia.org/wiki?curid=255536", "title": "Zamie Roezlova", "text": "Zamie Roezlova\n\nZamie Roezlova (\"Zamia roezlii\"), česky též keják Roezlův, je druh cykasu z čeledi zamiovité (\"Zamiaceae\"). Pojmenován je po českém botanikovi Benediktu Roezlovi. Jedná se o nejvyšší druh čeledi zamiovité.\n\nRozšířena je na tichomořském pobřeží Kolumbie a Ekvádoru. Tento cykas roste často velmi blízko pobřeží a může být zaplavován při přílivu. Roste na plážích, pobřežních skalách a v dešťovém pralese na okraji mangrovů.\n\nZamie Roezlova dorůstá až 7 m výšky, listy dosahují až 3 m délky. Podle testů DNA se jedná o nejprimitivnější rostlinu druhu \"Zamia\".\n\nSamčí rostlina vytváří šištice, které vysílají pyl, ze kterého vznikají samčí pohlavní buňky - spermatozoidy. Vedle jinanu dvoulaločného jsou navíc cykasy jedinou semennou rostlinou s pohyblivým spermatozoidem. Toto „sperma“ u \"Zamia roezlii\" dosahuje obrovských rozměrů a je rekordmanem jak v živočišné, tak i rostlinné říši. Spermatozoid je velikosti 0,4-0,5 mm a je proto rozeznatelný pouhým okem. Je osázen až 40 000 pohyblivými bičíky (cilia), jejichž pulzování mu umožňuje aktivně se přiblížit k vajíčku.\n\nZamie Roezlova je výjimečná mezi rostlinami rodu \"Zamia\" tím, že nesnáší vyschnutí.\n\nTato rostlina je v ČR pěstována velmi málo, vlastní ji pouze dva soukromí sběratelé a pražský skleník Fata Morgana botanické zahrady města Prahy.\n\n\n"}
{"id": "255538", "url": "https://cs.wikipedia.org/wiki?curid=255538", "title": "Rybná (rozcestník)", "text": "Rybná (rozcestník)\n\nNázev Rybná má více sídel:\n\n"}
{"id": "255539", "url": "https://cs.wikipedia.org/wiki?curid=255539", "title": "Tallinna Ülikool", "text": "Tallinna Ülikool\n\nTallinnská univerzita (estonsky \"Tallinna Ülikool\") je jedna z největších institucí terciárního vzdělávání v Estonsku. Univerzita vznikla 18. března 2005 sloučením Tallinnské pedagogické univerzity s několika dalšími vzdělávacími a výzkumnými organizacemi.\nUniverzita má tradici především v oblasti sociálních a humanitních věd, nicméně stále rostoucí složkou jsou přírodní vědy. \"Tallinna Ülikool\" se skládá ze 6 fakult, 2 akademických institucí a 4 výzkumných organizací (Estonský demografický institut, Ekologický institut, Institut mezinárodních a sociálních věd a Institut vzdělávacího výzkumu) a 2 regionálních fakult, které se nacházejí v Rakvere a v Haapsalu. V současnosti zde studuje zhruba 7000 studentů.\n\n"}
{"id": "255540", "url": "https://cs.wikipedia.org/wiki?curid=255540", "title": "Transatlantika", "text": "Transatlantika\n\nTransatlantika je knižní edice nakladatelství Garamond. V jednotné grafické úpravě vydává současnou španělskou, portugalskou a latinskoamerickou literaturu.\n\n\n"}
{"id": "255541", "url": "https://cs.wikipedia.org/wiki?curid=255541", "title": "Fénicie", "text": "Fénicie\n\nFénicie (řecky Φοινίκη \"Foiníké\", latinsky \"Phoenice\") neboli Foiníkie bylo historické území Foiníčanů (Féničanů), mořeplavců a obchodníků semitského původu (podle jazykové skupiny) na východním pobřeží Středozemního moře, v místech dnešního Libanonu, Izraele a Sýrie. Jejími hranicemi bylo na západě pobřeží moře, na východě pohoří Libanon, na severu město Ugarit a na jihu město Akko. Působení Féničanů se neomezovalo jen na Fénicii, ale zakládali kolonie po celém jižním Středomoří a jejich dějiny končí de facto až do roku 146 př. n. l., kdy nejdůležitější kolonii Kartágo porazili a zničili Římané.\n\nŘecký název souvisí se slovem \"foiníkis\", které označovalo purpurovou barvu, kterou foiníčané získávali z mořských plžů a barvili jimi látky. Stejného původu (z akkadštiny) je i starší označení Kanaán.\n\nPůvodní semitské obyvatelstvo (kanaánci, kananejci) osídlili oblast Kanaánu od počátku 3. tisíciletí př. n. l. a vytvořili zde městské státy. Podle Starého zákona na výšinách sídlili Amorejci, zatímco Kananejci na pobřeží a v údolí Jordánu. V 2. polovině 2. tisíciletí do oblasti přišli Aramejci, Izraelci a Pelištejci, další semitské kmeny, které kananejce vytlačily do pobřežního pásu. Zde se na kompaktním území zformovala svébytná kultura známá pod řeckým označením Foiníkie.\n\nFénicie však nebyla celistvým státem, spíše jakousi skupinou kulturně příbuzných měst (Byblos, Arad, Bérytos, Sidón, Týros), městských států, kterým vládli králové. Vůdčí úlohu hrálo město Sidón, později Týros (dnešní Súr). V 8. století př. n. l. ztratila Fénicie svoji nezávislost a byla pod nadvládou okolních říší, Asýrie, Novobabylonské a Perské říše.\n\nTýros dobyl a zničil Alexander Veliký roku 322 př. n. l. a těžiště fénické kultury se přeneslo do Kartága, fénické kolonie, založené v 9. století př. n. l. Fénicie se dostala pod vládu Seleukovské říše a po jejím dobytí se stala součástí římské provincie Sýrie.\n\nFénicie byl úzký pruh země mezi Středozemním mořem a Libanonským pohořím, asi 220 km dlouhý a 15-20 km široký. Zasahovala z části i do Syrské vysočiny a v podstatě se kryje s územím dnešního Libanonu. Celé pobřeží má četné výběžky, kde se tvoří mysy se zátokami a celou zemi to dělí na řadu malých, dobře odvodněných a úrodných údolí. Dařilo se zde vinné révě, fíkům a moruším. Na stráních se nacházely šťavnaté pastviny, husté cedrové lesy, cypřišové háje, v horách byla hojná naleziště železné a měděné rudy, v moři spousta ryb a u pobřeží nachoví měkkýši.\n\nFéničané byli proslaveni jako zdatní řemeslníci, zejména těžbou a zpracováním cedrového dřeva, výrobou purpurového barviva z mořských měkkýšů \"Haustellum brandaris\" a \"Hexaplex trunculus\" a také barvením látek. Rozvinuli výrobu skla, včetně čirého. Všechny tyto produkty byly velmi žádaným zbožím v Egyptě, v Řecku i po celém Středomoří. O obchodnících a řemeslnících ze Sidónu se několikrát zmiňuje Homér, o libanonských cedrech mluví bible na desítkách míst. Nejstarší zprávy o vývozu cedrového dřeva do Egypta jsou z roku 2750 př. n. l., o 300 let mladší jsou zprávy z Mezopotámie. Dřevo se užívalo ke stavbě lodí, k výzdobě chrámů a paláců i k výrobě luxusního nábytku. Z původních asi půl milionu hektarů cedrových lesů však zbylo už za Alexandra Velikého velmi málo a dodnes jen asi 2000 ha.\n\nNejvýznamnějším fénickým kulturním činem bylo vytvoření fénického písma, prvního souhláskového písma o 22 znacích, které se stalo základem pro řeckou i latinskou abecedu. Z fénické literatury se bohužel nic nedochovalo a jazyk je znám jen z nápisů, mincí a citátů u římských autorů.\n\nFéničané si vytvořili systém námořních cest a od 11. století i kolonií (šlo zejména o obchodní osady, přístavy, kotviště a opěrné body) na Kypru, ostrovech Egejského moře, Maltě, Sicílii, Sardinii, na jihu Iberského poloostrova a na severním pobřeží Afriky až po Tanger v Maroku. Nejvýznamnější kolonií bylo Kartágo, založené v 9. století př. n. l. Podle Hérodota měli dokonce Féničané z pověření faraona Neka II. kolem roku 600 př. n. l. obeplout z Rudého moře celou Afriku a vrátit se do Středozemního moře Gibraltarským průlivem. Při obeplouvání jižního cípu Afriky, dnešního mysu Dobré naděje prý viděli slunce na pravé straně, to znamená na severu. Tento údaj byl příčinou toho, že Hérodotos i jiní antičtí historikové zprávě nevěřili, pro dnešní historiky však toto tvrzení představuje důkaz, že se Féničané octli opravdu až na jihu Afriky a pokračovali do Guinejského zálivu. Je téže známo, že se dostali až k břehům britských ostrovů a na Azory.\n\n\n\n"}
{"id": "255543", "url": "https://cs.wikipedia.org/wiki?curid=255543", "title": "Paliativní medicína", "text": "Paliativní medicína\n\nPaliativní medicína se zabývá léčbou nevyléčitelně nemocných pacientů se snahou o dosažení nejlepší možné kvality jejich života. Snaží se respektovat individualitu lidské osobnosti a její jedinečnost ve všech 4 základních rozměrech holistického – celostního pohledu (biologický, psychologický, sociální, spirituální). Tento typ léčby lze poskytovat v různých prostředích s ohledem na potřeby nemocného a jeho celkový stav.\n\nCílem je, aby vznikaly funkční specializace, navazující na základní medicínské obory, které umožní specializované vzdělávání pro paliativní péči těm odborníkům, jež jsou v přímém kontaktu s onkologickými i neonkologickými pokročile nemocnými.\n\nLékař zabývající se tímto oborem se nazývá paliatr.\n\nModerní paliativní péče:\n\nV České republice je odborná problematika řešena dlouhodobě v Sekci paliativní medicíny SSLB (společnost pro studium a léčbu bolesti) ČLS JEP, v roce 2007 například XIII. Brněnský den paliativní medicíny.\n\n\n"}
{"id": "255547", "url": "https://cs.wikipedia.org/wiki?curid=255547", "title": "Grand Prix Kanady 1979", "text": "Grand Prix Kanady 1979\n\nGrand Prix Kanady ( XVIII Grand Prix du Canada ) byla 14. závodem sezóny 1979, který se konal 30. září 1979 na okruhu Gillese Villeneuvea.\n\n\n\n Alan Jones - Williams- 1'29.892\n\n\n"}
{"id": "255551", "url": "https://cs.wikipedia.org/wiki?curid=255551", "title": "Maria Goretti (rozcestník)", "text": "Maria Goretti (rozcestník)\n\nMaria Goretti může být:\n\n\n\n\n"}
{"id": "255553", "url": "https://cs.wikipedia.org/wiki?curid=255553", "title": "4TET", "text": "4TET\n\n4TET je vokální kvarteto, které tvoří zpěváci Jiří Korn, Jiří Škorpík, Dušan Kollár a David Uličník.\n\nVzniklo z iniciativy Jiřího Korna v říjnu 2002 v souvislosti s připravovaným tanečně excentrickým představením \"TEP\" Jiřího Korna. V tomto projektu se poprvé představili skladbou \"How Deep Is Your Love\" v provedení „a capella“.\n\n4TET vydal alba \"1st\",\" 2nd, 3rd\" a\" 4th\", na kterých interpretuje v aranžmá Jiřího Škorpíka netradičním způsobem buď Kornovy písně, nebo písně jiných interpretů (\"Lady Carneval\" atd.), ale i skladby pocházející z prostředí vážné hudby, například Ravelovo Bolero.\n\nV listopadu 2004 vyšlo 4TETu první album pod názvem \"4TET 1st\", které obsahuje všechny skladby, jimiž se skupina v uplynulém období prezentovala včetně nezapomenutelné \"Addams Family\".\n\nV listopadu 2005 vyšlo druhé album nazvané \"4TET 2nd\".\n\nV říjnu 2008 vyšlo po několika odkladech (původně mělo vyjít již v roce 2007) jejich třetí album \"4TET 3rd\". Jsou na něm skladby jako \"Je jaká je\", \"Imagine\" nebo \"The Flinstones\".\n\nV roce 2016 vyšlo dlouho očekávané čtvrté album nazvané \"4TET 4th\".\n\n\n\n\n\n"}
{"id": "255554", "url": "https://cs.wikipedia.org/wiki?curid=255554", "title": "Durandova linie", "text": "Durandova linie\n\nDurandova linie (anglicky \"Durand Line\", případně \"Zero Line\") je označení pro afghánsko-pákistánskou hranici. Vede od íránsko-afghánské hranice až k hranici pákistánsko-čínské, v délce 2 640 kilometrů.\n\nDurandova linie je výsledkem afghánsko-britských jednání, která probíhala mezi afghánskou vládou a misí vyslanou do Kábulu indickým místokrálem v roce 1893. Misi vedl tajemník ministerstva zahraničí vlády tehdejší Britské Indie Mortimer Durand, podle něhož je linie pojmenována.\n\nDelimitace Durandovy linie byla dokončena v roce 1896. Při souběžných jednáních s Persií byl vymezen i nejsevernější bod dnešní íránsko- pákistánské hranice a společná anglo-ruská komise vymezila v roce 1895 i východní část afghánsko-ruských hranic. Touto delimitací afghánsko-ruských hranic vznikl tzv. Vachánský koridor.\n\nPo vzniku Pákistánu v roce 1947 Afghánistán vícekrát prohlásil, že Durandova linie mu byla Brity vnucena a po několik desetiletí její platnost opakovaně zpochybňoval. Paštúnské kmeny, jejichž území tato linie uměle rozdělila, její existenci od samého počátku neuznaly a dodnes se ji snaží ignorovat.\n\n\n\n"}
{"id": "255558", "url": "https://cs.wikipedia.org/wiki?curid=255558", "title": "Marie Goretti Boltnarová", "text": "Marie Goretti Boltnarová\n\nMarie Goretti Boltnarová (* 1. ledna 1934) je česká katolická řeholnice, boromejka a místopředsedkyně Nadace Dobré dílo sester sv. Karla Boromejského. Prezident Václav Klaus jí 28. října 2007 udělil Medaili Za zásluhy za její dílo v oblasti výchovy a péče o nemocné.\n\n"}
{"id": "255565", "url": "https://cs.wikipedia.org/wiki?curid=255565", "title": "Jan Zemánek", "text": "Jan Zemánek\n\nJan Zemánek (23. ledna 1925, Drslavice – 8. června 2012) byl český katolický řeholník, bývalý provinciál české provincie redemptoristů (1990–1996 a 1999–2002), politický vězeň komunistického režimu.\n\nNa kněze byl vysvěcen 20. listopadu 1949 Antonínem Eltschknerem. Po nezákonné likvidaci klášterů v tzv. Akci K byl internován v koncentračním klášteře v Králíkách a posléze v letech 1950–1953 absolvoval základní vojenskou službu službu u PTP. Po jejím ukončení přes zákaz komunistických úřadů tajně pokračoval v řádovém životě. V roce 1961 byl zatčen a ve vykonstruovaném procesu odsouzen za údajnou velezradu a vyzvědačství k 12 letům odnětí svobody. Byl vězněn mimo jiné na Mírově a ve Valdicích. Po propuštění pracoval nejdříve jako kameník, posléze se (v roce 1969) mohl vrátit k duchovní službě (Blatno, Malměřice). Po pádu komunismu se stal provinciálem redemptoristů v ČR a organizoval obnovu řádového života v České republice. Řadu let se věnoval duchovní péči o delikventy v nápravných zařízeních.\n\nDne 28. října 2007 mu prezident Václav Klaus udělil Medaili Za zásluhy o stát. V roce 2008 odešel na odpočinek do kněžského domova ve Staré Boleslavi.\n\n\n"}
{"id": "255566", "url": "https://cs.wikipedia.org/wiki?curid=255566", "title": "Mughalská architektura", "text": "Mughalská architektura\n\nMughalská architektura je zvláštní architektonický styl, který vznikl spojením islámské, perské a indické architektury v Mughalské říši v Indii v 16. a 17. století. Tento architektonický styl doprovází rozvoj mughalského malířství a zahradní architektury, které pomáhají umocnit celkový dojem staveb. Mughalské umění se někdy označuje jako indo-perské umění, aby se zdůraznil vliv perské kultury za tamní dynastie Safíjovců. V širším časovém měřítku je mughalská architektura součástí indo-islámské architektury, která se v Indii vyvíjela od přelomu 12. a 13. století.\n\nStavby mughalské architektury byly ekonomicky velmi náročné a bylo k nim potřeba přísunu státních peněz. Právě tato nákladnost způsobila, že mughalský styl nikdy nepronikl mimo vládnoucí vrstvu a panovník tak přímo ovlivňoval architektonické dění v říši. V okamžiku oslabení vládnoucí dynastie tento styl nutně musel začít upadat.\n\nAčkoli se vývoj tohoto stylu odehrál zhruba ve sto padesáti letech, vznikla v něm celá řada originálních staveb, které dodnes patří k turisticky velmi vyhledávaným památkám.\n\nMughalská architektura vznikla spojením několika architektur, přičemž jejím ideologickým základem byla islámská architektura. Mešity a ostatní stavby jsou ovšem odlišné od zbytku, protože architektonickým východiskem byly často starší indické stavby poznamenané perskými vlivy. U některých staveb je tento vliv patrný až do té míry, že je lze považovat za architektonické kopie starších indických staveb.\n\nZákladem většiny staveb je vysoký čtvercový podstavec, v jehož středu je umístěna vlastní stavba. V rozích podstavce se nejprve nacházely věžičky, které se později změnily na minarety. Samotná stavba je zpravidla symetrická. Střecha je většinou řešena kopulí perského typu a doplněna malými věžičkami. Postupně se prosazovala tendence hledat nová architektonická vyjádření, která vedla ke snaze o dosažení tvarové dokonalosti. V rámci této snahy se do architektury dostala řada prvků typických pro jiné architektury, či prvky zcela originální. Příkladem takovýchto prvků je konklávní střecha, která je typická pro bengálskou architekturu. Větší část originality však není založena na nových konstrukčních či ozdobných prvcích, ale na kombinaci prvků běžně užívaných v okolních architekturách.\nDůležitým prvkem bylo zasazení stavby do zahrady, která zpravidla mívá řadu doplňkových staveb, přičemž důležitou úlohu v zahradě hrála voda.\n\nČasto používaným materiálem byl mramor, nejčastěji bílý, který umožnil stavbám vyniknout. V období úpadku byl pak mramor (obecněji kámen) nahrazen cihlou a štukem. S tímto stylem je spojena i snaha o urbanismus, který se nejlépe projevil při zakládání nových měst. Urbanistické myšlenky stály na tvorbě komplexů, které byly odděleny zahradami v některých případech byl vytvořen systém pravoúhlých ulic.\n\nVzhledem k ekonomické náročnosti tohoto stylu se v něm stavěly pouze panovníkem organizované a placené stavby. Typickým příkladem jsou paláce a mešity, dále se rozvíjela pohřební architektura, která však měla obdobné rysy jako ostatní architektura. Zajímavostí je, že v tomto období byla postavena řada pevností, které kromě vojenského účelu plnila i estetické cíle.\n\nHistorie mughalské architektury začíná rokem 1526, kdy Bábur vpadl do Indie a dokázal položit základ mughalské říše. Přestože mughalové odvozovali svůj původ od Čingischána, byli tureckého původu. Tato skutečnost je důležitá, protože jejich umělecké i architektonické kořeny patřily do Íránu a proto do místní kultury nepřinesli čínské ani mongolské umění ani jeho prvky.\n\nV Indii (resp. v Dillí se mughalové setkali s již jasně vyprofilovanou islámskou architekturou, kterou rozvíjeli tak, aby vyhovovala všem obyvatelům jejich říše, což znamenalo otevřít ji i jiným vlivům. Stavební činnost prvního panovníka mughalské říše Bábura byla minimální a nelze ji řadit do mughalské architektury, protože byla zcela pod vlivem tehdejší islámské architektury. Příkladem takovýchto staveb je mešita Panipat či mešita známá pod názvem Báburova mešita.\n\nVláda Báburova syna Humajúna byla doprovázena politickými zmatky, které nakonec vedly k upevnění říše. Během jeho vlády vzniklo minimum staveb, přesto se v roce 1536 na mešitě Kiláekuhna v Dillí projevily prvky nového slohu.\n\nDrtivá většina prvních staveb v tomto stylu však byla postavena mezi lety 1540-45, což je období, kdy Dillí a jeho okolí vládl Šéršáh Súrú. Tento panovník, který nepatřil k mughalům, ale k afghánské dynastii Súrú, dokázal toto území dočasně ovládnout a vytlačit mughalské panovníky z Indie. Stavební činnost reprezentující tento styl je relativně bohatá, za nejvýznamnější příklady lze považovat mešitu Qila i Kuhna postavenou v roce 1541 nedaleko Dillí a její mauzoleum, které dokončil jeho syn Islamšáh Súrů. Mauzoleum Šéršáha v Sasaránu má čtvercový půdorys, na němž je podstavec, který má stěny postavené tak, aby na sebe vzájemně vrhaly stín, což umocňuje efekt stavby. Na tomto podstavci jsou dvě osmistěnná podlaží na nichž je kupole s věžičkami. Jeho umístění uprostřed jezera umocňuje dojem z této stavby, která je silně inspirovaná podobou klasických indických stúp.\n\nTento styl se projevil i ve vojenské architektuře, kde lze za příklad uvést přestavbu Staré pevnosti v Dillí.\n\nBrzy po opětovném ovládnutí Indie mughaly zemřel Humájún (1556) a v říši začala téměř padesátiletá vláda jeho syna Akbara († 1605). Toto období bývá označováno jako Akbarův eklektismus, protože Akbar se pokusil spojit indické tradice do jednoho celku. V oblasti architektury a umění lze tuto snahu považovat za úspěšnou, v náboženské oblasti se mu změny prosadit nepodařilo.\n\nV průběhu jeho vlády došlo k obrovské výstavbě nových budov, které umožnily tento sloh rozvinout. Vývoj architektury byl v tomto období velmi dynamický a lze říci, že styl na počátku jeho vlády byl výrazně odlišný od stylu konce jeho vlády.\n\nPrvní stavbou, kterou Akbar nechal postavit byla Humájúnova hrobka v Dillí, která byla definitivně dokončena až v roce 1572. Na tuto hrobku měla rozhodující vliv perská architektura, která byla i podle perského vzoru zasazena do zahrady, v níž je několik vodních kanálů a jejíž celkový plán stojí na spojení zeleně a vody.\n\nSídelním městem jeho vlády se stala Ágra, kde v tomto období probíhala rozsáhlá stavební činnost, z níž se však zachovala pouze malá část. Z hlediska architektury je patrně nejcennější opevnění u Dillíské brány a Džahángírův palác.\nRoku 1569 začal Akbar budovat nové sídelní město Fatehpur Sikrí, do něhož v roce 1575 přesídlil. Toto město je situováno zhruba čtyřicet kilometrů na západ od Ágry. Díky tomu, že jde o uměle založené město podle celkového plánu, bylo zde možno prostor podřídit architektonické koncepci a nebylo třeba se podřizovat již existujícím stavbám. Město tak tvoří komplexy budov s oddělenými zahradami. Tím byla odbourána potřeba ulic. Přestože město vznikalo plánovitě, tak díky napodobení mnoha indických staveb různých stylů působí značně nesourodě. Mimo kopie starších stylů, je v Fatehpur Sikrí mnoho staveb, které jsou považovány za představitele mughalské architektury. Jako architektonicky nejvýznamnější bývá zpravidla označována Buland darváza tj. Velká brána, Velká mešita a Díváne chás tj. prostor určený pro soukromé slyšení u panovníka. Tyto stavby dokázaly spojit všechny proudy, které tvoří mughalské umění způsobem, který nijak nenarušuje celkovou koncepci díla.\n\nZa poslední významné dílo tohoto vladaře se považuje jeho vlastní hrobka. Ačkoli byla dokončena v roce 1614, tj. devět let po smrti Akbara, předpokládá se, že její podobu i umístění určil právě Akbar. Tato hrobka se nachází nedaleko od Ágry v Sikandře. Tato stavba však patří spíše do klasické indické architektury, ačkoli i zde se prosadily některé prvky z mughalské architektury. Přesto lze tvrdit, že právě tato hrobka položila základ mughalské pohřební architektuře.\n\nDžahángír se ujal vlády po smrti svého otce (1605) a vládl do své smrti v roce 1627. Za jeho vlády se mughalská architektura vyprofilovala jasněji, což se projevilo tím, že architektura výrazně omezila hindské prvky. Tento trend nastoupil již za jeho otce a Džahángír se spíše soustředil na malířské umění, architekturu ponechával spíše přirozenému rozvoji, přesto i on pokračoval v poměrně rozsáhlé stavební činnosti. To vedlo k tomu, že mughalská architektura směřovala blíže k íránské architektuře, která byla pro použití malby výrazně vhodnější.\n\nV tomto období se prosadilo dominantní používání bílého mramoru, který velmi dobře vynikl v kombinaci se zahradní architekturou a vodními příkopy. Architektonicky nejvýznamnějším dílem jeho doby jsou patrně zahrady v Šrínagaru a Velká mešita u Láhaur, která je pokryta smaltovanými taškami. V zahradní architektuře se prosadil plán, který měl za cíl sladit stavbu se zahradou, zároveň se v zahradách objevuje mnoho typů fontán a malých staveb (altánů atp.).\n\nNejvýraznější a nejvýznamnější stavby tohoto období však nechala postavit jeho žena Núrdžahán po jeho smrti. Ta nechala postavit jeho hrob a hrob svého otce Itimáuddaula. V těchto stavbách byly využity výhody perské architektury, které umožnily nechat vyniknout práci s bílým mramorem. Tyto stavby bývají řazeny i do období vlády Šáhdžahána, do které časově spadají, přesto architektonicky spíše souvisí s dobou Džahángíra.\n\nZa vrchol mughalské architektury se obecně považuje vláda Šáhdžahána, který vládl v letech 1628-58. Ačkoli se v tomto období objevují tendence, jejichž pomocí byl patrně vyvíjen tlak na návrat k perským tradicím, znamenalo toto období obrovský architektonický rozvoj. Tento rozvoj se projevil jak v práci s detailem, tak v práci s celkem.\n\nNa raných stavbách jeho vlády se projevuje tendence hledat nová tvarová vyjádření, tato snaha vedla ke spojení architektury a výzdoby do té míry, že cílem výzdoby bylo umocnit dojem stavby. Do staveb se dostaly nové prvky jako např. konklávní střecha. Dále se kladl důraz na dokonalé tvary. Tyto trendy se projevily především na výstavě pevnosti v Ágře a Dillí. Především v pevnosti v Ágře byl při stavbě perlové mešity využit prostor tak, aby vynikla lehkost a elegance této stavby.\nNejvýznačnější stavbou tohoto období je Tádž Mahal (tj. slza věčnosti), který byl postaven v Ágře jako hrobka jeho manželky Mumtázmahal († 1631). Tádžmahal byl dokončen v roce 1648 a je považován za vrchol mughalské architektury. Vzorem pro tuto stavbu byla Humajúnova hrobka, jejíž základní koncepce byla dále rozvíjena. Hrobka stojí na podstavci v jehož rozích jsou čtyři minarety. Je postavena z bílého mramoru, který je zdoben kaligrafiemi s rostlinnými motivy. Stavba je dále zdobena mnoha polodrahokamy a dalšími cennými materiály. Tím cena stavby narostla natolik, že ohrožovala ekonomickou situaci v říši. Stavba je umístěna v zahradě se třemi vodními kanály. Tádžmahal je zcela symetrický pouze sarkofág je umístěn mimo centrum v kryptové místnosti.\n\nSnaha o využití prostoru a prosazení nových architektonických řešení vedla k založení nového města Šáhdžahánábádu, které bylo vystavěno nedaleko Dillí v letech 1638-48. Toto město bylo stavěno podle celkového plánu a je založeno na systému pravoúhlých širokých ulic. I v tomto městě se projevila tendence zakládat komplexy umístěné do zahrad. Architektonicky nejvýraznější stavbou tohoto města je Dillíská mešita.\n\nMimo tyto stavby se podílel na dostavbě pevnosti v Lahore, nechal postavit mešitu v Thattě, kterou pojmenoval po sobě - Šáhdžahánova mešita.\n\nPo smrti Šáhdžahána vládl v letech 1658-1707 Aurangzéb, který se angažoval především v náboženské oblasti a byl poměrně radikální Sunnita. Oblast umělecká se postupně začala zanedbávat a časem došlo k nahrazování dražších materiálů levnějšími a architektura začala sklouzávat k opakování. Kvalita řemeslného zpracování výrazně poklesla. Aurangzbég se podílel na dostavbě Lahorské pevnosti. Mimo to nechal postavit několik mešit. Hrob jeho manželky z roku 1689 je prakticky kopií Tádž Mahálu, jeho provedení však bylo ve výrazně nižší kvalitě.\n\n\n"}
{"id": "255568", "url": "https://cs.wikipedia.org/wiki?curid=255568", "title": "Chrám Castora a Polluka", "text": "Chrám Castora a Polluka\n\nChrám Castora a Polluka (italsky: \"Tempio di Castore e Polluce\") byl postaven v jihovýchodní části Fora Romana na počest dvojčat Castora a Polluka, což byli synové Lédy a boha Dia. Dnes tato původně řecká bratrská dvojice představuje souhvězdí Blíženci.\n\nChrám nechal založit na konci 5. století př. n. l. římský konzul Aulus Postumius Albus po bitvě u jezera Regillus, v níž porazil posledního etruského krále Tarquinia Superba. Právě k této bitvě se váže legenda, že když proti sobě stanula Tarquiniova a Postumiova vojska, objevili se před římskou armádou dva jezdci, kteří dovedli Postumia k vítězství. Poté se záhadní jezdci zjevili na Foru Romanu, aby napojili své koně u pramene bohyně fontán a studní Juturny. Zde v nich Římané poznali dvojčata Dioskúrů Castora a Polluka a na místě jejich zjevení nechali vystavět jim zasvěcený chrám, jehož stavba byla dokončena v roce 484 př. n. l.\n\nV dobách římské republiky sloužil chrám k zasedání Senátu a ve 2. století př. n. l. se přední část chrámového podstavce proměnila v řečnickou tribunu. Stavba se využívala i dále za dob císařů, kdy zde sídlil Úřad pro míru a váhu a později také Státní pokladnice.\n\nJelikož byla budova chrámu v Římě důležitá, dostávalo se jí náležité péče. Kompletní rekonstrukcí prošla v roce 117 př. n. l. za vlády konzula Caecilia Metella a podruhé v roce 73 př. n. l. Po požáru roku 14 př. n. l. nechal chrám zrestaurovat císař Tiberius.\n\nBudova byla vystavěna na 7 metrů vysokém a mramorem pokrytém podstavci, jehož rozměry dosahovaly 32 metrů na šířku a 50 metrů na délku. Chrám, jehož dláždění bylo tvořenou velkou mozaikou, byl zvenku obklopen sloupořadím s osmi korintskými sloupy na kratší straně a jedenácti sloupy na straně delší. Celá budova byla pokryta mohutnými bloky tufu, jež ale byly časem odstraněny. Podle archeologických nálezů vedla k hlavní budově dvě postranní schodiště, avšak zde se historikové rozchází s literaturou, která tvrdí, že chrám měl jedno centrální schodiště přímo uprostřed podstavce.\n\nJako ostatní budovy na Foru Romanu, i chrám Castora a Polluka nedokázal odolat vlivům prostředí. Více jak patnáct století byl vystaven neustálému rabování a drancování. Ve 4. století budova patrně ještě stála, ale v 15. století už prameny hovoří o chrámu jako o třech sloupech. Cesta, která kolem nich vedla, byla nazvaná \"via Trium Columnarum\". Tři mramorové sloupy zde naleznete dodnes na východní straně, společně s ruinami podstavce. Každý z nich měří přes dvanáct metrů a každý má průměr 1,45 metrů. Všechny nesou zbytky 3,75 metrů vysokého architrávu, na němž je dodnes patrný hladký rovný vlys. Právě tyto ruiny jsou nejspíše nejznámější památkou na Foru Romanu.\n\n\n"}
{"id": "255570", "url": "https://cs.wikipedia.org/wiki?curid=255570", "title": "Drávidské jazyky", "text": "Drávidské jazyky\n\nDrávidské jazyky tvoří jazykovou rodinu, která zahrnuje zhruba 73 jazyků. K hlavním drávidským jazykům patří tamilština, malajálamština, kannadština a telugština. Jsou rozšířeny především v jižní Indii (ale i jejích dalších částech) a na severovýchodě Srí Lanky, částečně také v Nepálu, Pákistánu, Bangladéši, Afghánistánu, Íránu, Malajsii a Singapuru.\n\nDrávidskými jazyky hovoří přibližně 222 milionů mluvčích, tedy asi 3,4 % lidstva.\n\nDělí se v zásadě na 5 větví, ale jednu z nich tvoří osamocená bráhujština, kterou hovoří asi 800 tisíc lidí v Pákistánu:\n\nZ hlediska typologického patří do skupiny jazyků aglutinačních, typické je pro ně ohýbání, postpozice a retroflexivní souhlásky.\n\n\n"}
{"id": "255571", "url": "https://cs.wikipedia.org/wiki?curid=255571", "title": "Bruno Comby", "text": "Bruno Comby\n\nBruno Comby (* 1960 Rochefort-sur-Mer, department Charente-Maritime Francie) je francouzský environmentalista, fyzik a spisovatel, propagátor zdravého životního stylu, entomofagie a jaderné energetiky.\n\nBruno Comby se narodil v Rochefort Rochefort-sur-Mer ve Francii (blízko Bordeaux). Dětství prožil (díky otci geologovi, se kterým cestoval) v řadě zemí Afriky, v USA a v Kanadě. Vystudoval prestižní nejdřív École polytechnique (ukončil 1980) následovanou École Nationale Supérieure de Techniques Avancées de Paris (ENSTA, Univerzita pokročilých technických věd), na které v roce 1985 získal titul z jaderné fyziky. V letech 1983–1987 byl zaměstnán u Électricité de France (EDF). Procestoval řadu zemí a v řadě z nich i žil, podle svých slov ovládá angličtinu stejně jako francouzštinu.\n\nV roce 2006 Comby navštívil i Česko (festival Ekofilm).\n\nOd roku 1985 vydal 10 publikací propagujících zdravý životní styl a jadernou energetiku, které vyšly v řadě jazyků ve víc než milionu exemplářů. Comby je předním propagátorem entomofagie (pojídání hmyzu), věnuje se však rovněž propagaci zdravého spánku a siesty, optimismu, boji proti kouření a stresu, posílení imunity či přípravě a konzumaci syrových jídel. V roce 1993 založil 1993 z iniciativy Dr. Christian Caussého Institut Bruno Comby (IBR, \"Institut Bruna Combyho\"), který má podporovat aktivity i výzkum v této oblasti.\n\nV roce 1996 založil neziskové ekologické hnutí Environmentalisté pro jadernou energii, propagované stejnojmennou knihou, jejíž uveřejnění v tomtéž roce vzbudilo ve Francii velkou pozornost. Hnutí od té doby získalo přes 8000 členů a přidali se k němu mj. vědec a environmentalista James Lovelock a zakladatel Greenpeace Patrick Moore.\n\nV češtině Combovi vyšly tři knihy a to \"Chvála Siesty\", \"Stres pod kontrolou\" a \"Environmentalisté pro jadernou energii\".\n\n\n\n"}
{"id": "255572", "url": "https://cs.wikipedia.org/wiki?curid=255572", "title": "Psychologická operace", "text": "Psychologická operace\n\nPsychologická operace (popř. PSYOPS nebo PSYOP, z anglického ) je plánovaná operace, jejímž cílem je předat zahraniční veřejnosti informace a ukazatele, které mají ovlivnit jejich emoce, motivy, uvažování a konečně chování zahraničních vlád, organizací, skupin a jednotlivců.\nÚčelem je vyvolat či posílit u cizinců uvažování a chování příhodné k dosažení cílů původce psychologické operace.\n\nPsychologická válka je použití psychologických technik s cílem posílit vlastní pozici a podlomit protivníkovu vůli k odporu. Již v Sun-c'ově \"Umění války\" je mnoho prostoru věnováno umění, jak si podmanit nepřítele bez boje. Jedná se o druh informační války.\n\nVýrazy „psychologické operace“ a „psychologická válka“ jsou často používány zaměnitelně. Oba výrazy jsou relativně nedávného původu. Termín „psychologická válka“ byla poprvé použit v roce 1920 a „psychologické operace“ v roce 1945.\n\nAmerické jednotky určené pro PSYOPS jsou většinou z řad speciálních sil. Česká republika disponuje jednotkou u 103. střediska CIMIC/PSYOPS.\n\n\n"}
{"id": "255582", "url": "https://cs.wikipedia.org/wiki?curid=255582", "title": "Ottendorferův dům", "text": "Ottendorferův dům\n\nOttendorferův dům je koncertní a přednáškový sál ve Svitavách, jenž byl zřízen v budově někdejší Ottendorferovy knihovny. Sál poskytuje, kromě jiných akcí, též zázemí pro činnost místního Kruhu přátel hudby. Ročně se zde uskuteční deset až dvanáct koncertů vážné hudby. Některé koncerty vážné hudby jsou pořádány také ve svitavských kostelích.\n\nOd září 2008 jsou přízemní prostory domu sídlem Muzea esperanta.\n\nBudova Ottendorferova domu původně sloužila jako knihovna a vznikla za podpory svitavského mecenáše a newyorského občana Oswalda Ottendorfera (1826–1900). Díky jeho peněžním darům byla ve Svitavách postavena nemocnice (1883), sirotčinec (1884) a budova veřejné knihovny a čítárny.\n\nOswald Ottendorfer zadal v New Yorku rakouskému architektovi Germano Wanderleyovi z Brna stavbu, která měla být důstojným reprezentantem města Svitav. Stavební práce začaly v roce 1891 a v roce 1892 byla slavnostně za Ottendorferovy přítomnosti knihovna otevřena. Budova postavená v americkém stylu stojí na místě rodného domku mecenáše stavby pana Oswalda Ottendorfera. \n\nSvitavská knihovna a čítárna původně vlastnila 22.000 svazků a byla největší a nejmodernější německou knihovnou na Moravě. Knihovnu navštívil v roce 1929 i první československý prezident T. G. Masaryk. Po 2. světové válce knihovna byla zčásti rozkradena a zbytek původního knižního fondu nyní opatruje městské muzeum a galerie, dochovalo se z něj pouze 5500 svazků. V letech 1989–1992 zde probíhala nákladná rekonstrukce, která vrátila Ottendorferově knihovně její bývalý půvab.\n\n"}
{"id": "255587", "url": "https://cs.wikipedia.org/wiki?curid=255587", "title": "Tržná délka", "text": "Tržná délka\n\nTržná délka je parametr materiálu, udávající, jak dlouhé lano, vlákno či textilie z tohoto materiálu by se v zemském gravitačním poli přetrhly vlastní tíhou. Udává se v metrech nebo častěji v kilometrech.\n\nTržná délka dává do souvislosti hustotu a pevnost daného materiálu. První se tímto problémem zabýval Galileo Galilei.\n\n\nHodnoty jsou jen přibližné, neboť jsou závislé na teplotě, struktuře materiálu a dalších okolnostech měření (u tkanin například na vlhkosti).\n"}
{"id": "255603", "url": "https://cs.wikipedia.org/wiki?curid=255603", "title": "Apu Nahasapeemapetilon", "text": "Apu Nahasapeemapetilon\n\nApu Nahasapeemapetilon (bengálsky: ) je animovaná postava ze seriálu Simpsonovi (The Simpsons), stvořená Mattem Groeningem. Je indické národnosti, do USA emigroval s bratrem. Provozuje obchod s potravinami Kwik-E-Mart. Apu byl nejlepší ze sedmi milionů studentů v ročníku ('Caltech' — Calcutta Technical Institut), odkud odešel studovat na springfieldskou školu \"Springfield Heights Institute of Technology\" (S.H.I.T.), kde získal Ph.D. z počítačových věd. Pod tlakem vyhlášky starosty Quimbyho získal americké občanství. Prodává často zkažené potraviny. Má osmerčata (4 syny a 4 dcery). Je vegan.\n\n"}
{"id": "255604", "url": "https://cs.wikipedia.org/wiki?curid=255604", "title": "Apu", "text": "Apu\n\nApu nebo APU může znamenat:\n\n"}
{"id": "255605", "url": "https://cs.wikipedia.org/wiki?curid=255605", "title": "Fügnerova (terminál MHD v Liberci)", "text": "Fügnerova (terminál MHD v Liberci)\n\nAutobusová a tramvajová zastávka Fügnerova je terminál městské hromadné dopravy v Liberci. Vzhledem ke svým účelům je situován v centru Liberce – nachází se v ulici Fügnerova. Jeho vlastníkem je Dopravní podnik měst Liberce a Jablonce nad Nisou. Současně se jedná o třetí nejvytíženější zastávku MHD v České republice, kterou využije průměrně 80 000 cestujících denně. \n\nDo roku 1995 zde stavěly jen autobusy a vedla sem pouze tramvajová trať do Jablonce. 15. listopadu 1995 byla ovšem v rámci rekonstrukce městské tramvajové trati otevřena nová kolejová přeložka Soukenné náměstí – Fügnerova ulice – Rumunská ulice. Zastávka se ale stala nepřehlednou a začalo uvažovat o novém centru liberecké MHD.\n\nTerminál vyprojektovala společnost ANTA s.r.o. Liberec podle návrhu Ing. arch. Patrika Kotase, autora mnoha projektů mezi které patří např. stanice pražského metra Střížkov nebo liberecká vozovna. Terminál byl otevřen 1. září 1996.\n\nV létě 2008 prošel terminál rekonstrukcí, jejímž cílem bylo mimo jiné zpřístupnit tramvajové obratiště normálněrozchodným tramvajím městské tratě ze směru od Rybníčku, což je zároveň považováno za nultou etapu modernizace liberecko-jablonecké trati a výstavby nové trati do Rochlice. Pro autobusy byl terminál kvůli rekonstrukci uzavřen od 16. června do 27. července 2008, pro tramvaje až do konce srpna 2008.\n\nKromě tří autobusových linek zde zastavují všechny autobusové i tramvajové linky MHD v Liberci. Před svým zrušením v roce 2012 z něj vyjížděla i dálková autobusová linka do Prahy provozovaná Dopravním podnikem měst Liberce a Jablonce nad Nisou. Terminál Fügnerova je od roku 2007 i středem noční dopravy v Liberci. V určitých časech z něj najednou vyjíždějí všechny noční tramvajové i autobusové linky, v těsné blízkosti se nachází i stanoviště taxislužby.\n\nPřed rekonstrukcí se zde nacházelo 17 stanovišť, z toho 5 tramvajových a 12 autobusových, po rekonstrukci se jejich počet zmenšil, kapacitně se však rozšířila. Po rekonstrukci je na terminálu umístěno 10 stanovišť (2 tramvajová a 8 autobusových). 15. února 2011 bylo na okraji terminálu zprovozněno nové stanoviště pro odjezd dálkových autobusů společnosti Student Agency z Liberce do Prahy.\n\nNa terminále se navíc nachází služebna Městské policie Liberec, předprodej jízdenek, automat na jízdenky, infocentrum dopravního podniku a trafika. V poschodí budovy jsou služební prostory dopravního podniku – dispečink, kanceláře apod.\n\n"}
{"id": "255633", "url": "https://cs.wikipedia.org/wiki?curid=255633", "title": "Šiš", "text": "Šiš\n\nŠiš ( ) je řeka v Omské oblasti v Rusku. Je 378 km dlouhá. Povodí má rozlohu 5 270 km².\n\nPramení na Vasjuganské rovině. Ústí zprava do Irtyše (povodí Obu) na 1288 říčním kilometru.\n\nZdroj vody je převážně sněhový. Průměrný roční průtok vody ve stanici Atirka, která se nachází 149 km od ústí, činí 15,2 m³/s. Zamrzá na konci října až na začátku listopadu a rozmrzá ve druhé polovině dubna až v první polovině května.\n\nPrůměrné měsíční průtoky řeky ve stanici Atirka v letech 1952 až 1999:\n\nŘeka je splavná pro vodáky.\n"}
{"id": "255638", "url": "https://cs.wikipedia.org/wiki?curid=255638", "title": "Slovák (rozcestník)", "text": "Slovák (rozcestník)\n\nExistuje více významů slova Slovák nebo Slovak:\n\n\n\n"}
{"id": "255642", "url": "https://cs.wikipedia.org/wiki?curid=255642", "title": "Divlje jagode", "text": "Divlje jagode\n\nDivlje jagode (v překladu doslova Divoké jahody) jsou rocková a metalová skupina ze Sarajeva. Úspěchu dosáhli v časech SFRJ, populárními se stali v celé zemi. Jejich první album vyšlo v roce 1979, působili již ale od roku 1976.\n\nVe skupině se vystřídalo již mnoho členů. Zakládajícími byli kytaristi Sead Lipovača, Saša Čabrić, Ševcet Hodža, vokalista (do r. 1982) Ante Janković, klaviaturista Mladen Krajnik, a bubeník Adonis Dokuzović (do roku 1980). V roce 1987 se ve skupině na pozici klaviaturisty objevil i Brit Don Airey.\n\n\n"}
{"id": "255644", "url": "https://cs.wikipedia.org/wiki?curid=255644", "title": "Eteoklos", "text": "Eteoklos\n\nEteoklos (řecky \"Ετέοκλος\", latinsky \"Eteoclus\") je v řecké mytologii jedním z účastníků války Sedm proti Thébám. \n\nByl synem hrdiny Hippomena a krásné lovkyně Atalanty. \n\nBojoval ve válce Sedmi proti Thébám, byl na straně Polyneika, syna Oidipova poté, co jej vlastní bratr Eteoklés zbavil vlády v Thébách. \n\nUvádí se, že jeho štít zobrazoval muže, který zdolává po žebříku jednu z věží obléhaného města. A aby toho bylo víc, na štítě byl také zpupný a rouhačský nápis: \"\"Ani sám bůh Arés mě nesvrhne dolů\"\". \n\nStalo se, co se dalo čekat: obránci Théb ho svrhli s věže a dole u hradeb ho zabili. \n"}
{"id": "255645", "url": "https://cs.wikipedia.org/wiki?curid=255645", "title": "Charitón", "text": "Charitón\n\nCharitón z Afrodisias, řecky Χαρίτων Ἀφροδισεύς (asi 2. století) byl starověký řecký spisovatel, autor nejstaršího plně dochovaného románu \"Příhody Chairea a Kallirhoy\" (Τῶν Περὶ Χαιρέαν Καὶ Καλλιρρόην).\n\nPocházel z maloasijského města Afrodisias, byl synem písaře Athénagóra, a pracoval jako sekretář u advokáta. Badatelé dlouho pochybovali o pravosti jeho jména. To bylo potvrzeno až při vykopávkách ve městě Afrodisias, kde se našel nápis s jeho jménem.\n\nVe svém románu líčí Charitón v osmi knihách strastiplné příběhy mladého manželského páru. Chaireas, syn Aristonův, a Kallirrhoé, dcera slavného syrakuského vojevůdce Hermokrata. se do sebe zamilovali a byli oddáni. Chaireas však začne neopodstatněně podezírat svou manželku z nevěry a v návalu žárlivosti jí uhodí tak silně, že klesne na zem, a všichni si myslí, že je mrtvá. Je proto pohřbena v hrobce za městem, kterou však v noci vyloupí lupiči. Protože se Kallirrhoé právě probrala ze své zdánlivé smrti, unesou ji a v Milétu ji prodají do otroctví. Když se o všem dozví Chaireas, vypraví se ji osvobodit. Po mnoha dobrodružstvích, při kterých se hlavní osoby románu dostaly i na dvůr perského velkokrále Artaxerxa, se nakonec společně šťastně vrátí do Syrakus.\n\n\n\n"}
{"id": "255646", "url": "https://cs.wikipedia.org/wiki?curid=255646", "title": "Stevie Wonder", "text": "Stevie Wonder\n\nStevie Wonder (* jako Stevland Hardaway Judkins 13. května 1950, Saginaw, Michigan, jméno si později změnil na Stevland Hardaway Morris) je americký zpěvák, skladatel a producent.\n\nTalentovaný, ale od narození nevidomý Stevie podepsal svou první smlouvu jako dvanáctiletý se společností Motown Records.\nProsadil se zde svým dětským sopránkem a výtečnou hrou na foukací harmoniku. Když dospěl, jeho hlas se posunul mezi vysoký tenor až baryton. Při dosažení plnoletosti uzavřel novou smlouvu, která mu umožnila tvořit zcela samostatně. \nSpolupracoval s muzikanty jako Jimi Hendrix, Bruce Springsteen, Elton John, Paul McCartney, The Rolling Stones, Bob Marley a mnoha dalšími.\n\nZa pět dekád nahrál víc než 35 alb s celkovým počtem udaných nosičů přes 100 mil. ks, měl 30 hitů v Top Ten a získal 22 cen Grammy. V letech 1974–1975 získal 9 cen americké akademie.\n\n\n"}
{"id": "255647", "url": "https://cs.wikipedia.org/wiki?curid=255647", "title": "Hippomedón", "text": "Hippomedón\n\nHippomedón ( , latinsky \"Hippomedon\") je v řecké mytologii jeden ze sedmi vojevůdců z války Sedm proti Thébám. \n\nŽil v Argu a uvádí se, že jeho švagrem byl argejský král Adrástos. Společně vyrazili do války Sedmi proti Thébám, spolu s nimi ještě Kapaneus, Amfiaráos, a Parthenopaios, to vše na výzvu dvou mužů, kteří hledali útočiště v Argu poté, co byli vyhnáni ze své domoviny: Týdeus z Kadydónu a Polyneikés, syn Oidipův z Théb. \n\nÚtočná válka proti Thébám nebyla úspěšná, město ubránilo svých sedm bran i opevnění. Vůdci argejské armády v bojích padli, jako jediný přežil Adrástos. \n\nPo deseti letech stejnou výpravu proti Thébám zorganizovali Epigoni - potomci uvedených válečníků, s nimi také Hippomedontův syn Polydóros. Tentokrát byl jejich boj úspěšný, sedm bran thébských bylo prolomeno, hradby zbořeny, město pokořeno. \n\nZcela obráceně to bylo s válečnými oběťmi: zemřel jako jediný Adrástův syn Aigialeus, všichni ostatní přežili. \n\n"}
{"id": "255649", "url": "https://cs.wikipedia.org/wiki?curid=255649", "title": "Parthenopaios", "text": "Parthenopaios\n\nParthenopaios (latinsky \"Parthenopaeus\") je v řecké mytologii jedním ze sedmi vojevůdců z války Sedm proti Thébám. \n\nUvádí se, že byl spojencem argejských, původem byl synem kalydónského krále Meleagra a krásné lovkyně Atalanty. \n\nO jeho akcích ve válce proti Thébám se mnoho nepovídá, dobýval jednu ze sedmi městských bran. V plné zbroji, krytý prý štítem s vyobrazením Sfingy, která drží v drápech mrtvého thébského muže. \n\nNic ho však nezachránilo, obránce thébských na něj shodil z vrcholu hradeb veliký balvan, který Parthenopaia usmrtil. \n\n"}
{"id": "255655", "url": "https://cs.wikipedia.org/wiki?curid=255655", "title": "Kontaminace", "text": "Kontaminace\n\nKontaminace \"(lat.)\" má několik významů podle oblasti použití:\n\n"}
{"id": "255656", "url": "https://cs.wikipedia.org/wiki?curid=255656", "title": "Amfiaráos", "text": "Amfiaráos\n\nAmfiaráos (řecky Αμφιάραος, latinsky \"Amphiaraus\") je v řecké mytologii jedním ze sedmi vojevůdců z války Sedm proti Thébám.\n\nByl synem krále Oiklea a byl nadán věšteckým uměním. Když argejský král Adrástos – jeho švagr – svolával vojska proti Thébám, ukázalo se, že Amfiaráos tuto válku nepodporuje, ostatně nebyla po vůli ani bohům. Amfiaráos se odmítal tažení zúčastnit.\n\nTehdy se do událostí vložil Polyneikés, syn vyhnaného thébského krále Oidipa, kterého bratr Eteoklés zbavil vlády v Thébách. Polyneikés navštífil Erifýlé, Amfiaráovu manželku. Ta již předtím zahlazovala spory mezi svým manželem a svým bratrem. Na její vliv vsadil Polyneikés a na našeptávání Týdeovo jí přinesl darem vzácný, dokonce kouzelný náhrdelník. Ten kdysi dávno darovala sama bohyně Afrodíté pramáti rodu Harmonii, manželce zakladatele Théb Kadma. Za tuto vzácnost Erifýlé urovnala spor mezi Adrástem a Amfiaráem a ten se k výpravě proti Thébám skutečně přidal.\n\nBohové zjevili mnohá znamení proti vedení války, přidala se k nim také jedna neblahá událost: když argejská armáda již táhla na Théby, v Nemei, kde vládl král Lykúrgos, požádali vojáci o vodu dívku, která opatrovala nemluvně. Byla to Hypsipylé, bývalá královna na ostrově Lémnos, dcera krále Thoanta. Ta se dostala do Nemei do otroctví. Dítě, které opatrovala, byl královský syn Ofeltés. Chůva ho položila na zem a šla vojákům ukázat pramen. Mezitím se připlazil velký had a dítě zahubil. Amfiaráos to považoval za další znamení nepřízně bohů.\n\nVojsko zaujalo pozice před branami, každý z vojevůdců útočil na jednu ze sedmi bran. Tam byl jako první zabit Kapaneus, po něm Týdeus byl zasažen oštěpem do břicha. Jeho ochránkyně bohyně Athéna si vyprosila u nejvyššího boha Dia elixír na záchranu Týdeova života. Než se vrátila, zabil Amfiaráos thébského bojovníka a jeho rozpolcenou hlavu nesl Týdeovi. Ten k ní přiložil ústa, aby vypil jeho mozek pro zvýšení své bojovnosti. V tom okamžiku ho zahlédla Athéna a zhnuseně vylila elixír na zem. Týdeus zranění podlehl.\n\nThébané pod vedením Kreonta vyrazili do útoku a zahnali argejské na útěk. Amfiaráos prchal ve svém voze, pronásledovatelé už ho málem dostali svými oštěpy, když zasáhl Zeus, udeřil do země bleskem a Amfiaráos zmizel pod zemí, kde prý dále vládl „\"živý mezi mrtvými\"“.\n\n\n"}
{"id": "255663", "url": "https://cs.wikipedia.org/wiki?curid=255663", "title": "Funchal", "text": "Funchal\n\nFunchal (čti [Funšal]) je portugalské město na ostrově Madeira, hlavní město autonomní oblasti Madeira. Podle údajů z roku 2006 se město rozkládá na ploše 75,7 km² a žije v něm 100 847 obyvatel. Název města pochází od portugalského slova \"funcho\" = fenykl. Tato aromatická rostlina se zde hojně vyskytovala na pobřeží.\n\nZarco a jeho lidé se po roce 1419 usídlili v Câmara de Lobos. Roku 1421 založili nedaleko odtud osadu Funchal. Díky své geografické poloze a výhodnému umístění jejího přístavu se toto místo brzy stalo centrem rozvoje ostrova. Roku 1440 byla Madeira rozdělena na takzvané kapitánie, přičemž fuchalská kapitánie byla roku 1450 svěřena Zarcovi. Roku 1508 byl Funchal povýšen na město.\n\nVýznam města se projevil zakládáním významných staveb. Zpočátku se mše konaly v malé kapli Santa Catarina, nejstarší církevní stavbě na ostrově, kterou dnes najdeme ve stejnojmenném parku v centru města. V letech 1492 až 1497 proběhla stavba kostela a kláštera Santa Clara. V devadesátých letech 15. století také začala stavba katedrály Sé, dokončené roku 1514 (věž dostavěna 1518).\n\nBohatnoucí město lákalo piráty, proti kterým nebylo dostatečně chráněno. Proto byly postupně vybudovány 4 pevnosti:\n\n\nFunchal leží v přírodním „amfiteátru“, začínajícím na mořském pobřeží a stoupajícím až do výšky 1200 m. Protékají jím tři potoky pramenící v horách. Po dešti se často rozvodnily a ohrožovaly město. Nejhorší povodeň byla roku 1803, kdy zahynulo na 600 lidí. Následně byla provedena regulace, která potoky svedla do hlubokých kanálů.\n\nZe známých osobností ve Funchalu pobývali:\n\nVe městě se narodil Cristiano Ronaldo, známý portugalský fotbalista.\n\nV hospodářství Funchalu převládá terciární sektor, zejména turistický průmysl, obchody, restaurace a hotely. Sídlí zde také stavební firmy, pěstování květin, krajkářská výroba.\n\nZemědělství produkuje víno, banány, subtropické plody.\n\nFunchal je stále častěji cílem výletních lodí, převážně ze Skandinávie a Německa. Během své poslední plavby zde zakotvila i Queen Mary 2.\n\nDělí se na 10 samosprávných městských částí:\n\n\nPod Funchal spadají administrativně i ostrovy Selvagens, zatímco ostrovy Desertas spadají pod obec Santa Cruz\n\n"}
{"id": "255664", "url": "https://cs.wikipedia.org/wiki?curid=255664", "title": "Slípka", "text": "Slípka\n\nSlovem Slípka může být pojmenováno více různých objektů \n\n\n\n\nPříjmení je zřejmě odvozeno od Slepičích hor, původ je dnes spatřován zejména v okolí Trhových Svinů a Kaplicka.\n\n"}
{"id": "255665", "url": "https://cs.wikipedia.org/wiki?curid=255665", "title": "Podzemní voda", "text": "Podzemní voda\n\nPodzemní voda je voda, která se nachází pod zemským povrchem, zejména v pórech mezi částicemi půdy a v místech, kde je narušena kontinuita hornin. Z pohledu geologického, resp. hydrogeologického, jde o vodu pod zemským povrchem, v nasycené zóně, kde vyplňuje všechny dutiny a je ohraničena svým horizontem. Ostatní vody pod povrchem, které této definici neodpovídají, jsou vody podpovrchové. Patří do nich půdní vlhkost, vody v nenasycené zóně, vody v jiném skupenství i kapilární voda. Výzkumem podzemní vody se zabývá hydrogeologie. Podzemní voda tvoří okolo 20 % dostupných světových zásob sladké vody, využívá se často jako zdroj pitné i užitkové vody.\n\nPodzemní voda je nejspolehlivějším zdrojem vody, proces jejího doplňování je však zdlouhavý a závislý na počtu a intenzitě srážek. Proto existuje hrozba, že zásoby podzemní vody budou v některých oblastech dosud zvyklých na určitý stav podzemní vody s pokračující změnou globálního klimatu ubývat.\n\nPokud obsah rozpuštěných minerálních látek nebo plynů překročí stanovenou hranici, označuje se tato voda jako minerální voda; opakem je \"prostá podzemní voda\".\n\nVoda pod zemským povrchem může být přítomna ve třech hlavních formách:\n\nOblast s absorpční a kapilární vodou se označuje jako \"provzdušnělé pásmo\". Oblast s gravitační vodou, ležící obvykle pod ním, se nazývá \"zvodnělé pásmo\".\n\nPodzemní voda se může do podzemí dostávat z povrchu, nebo naopak vyvěrat z nitra Země. Byla nalezena voda i 2 miliardy let stará.\n\n\n\n\n"}
{"id": "255668", "url": "https://cs.wikipedia.org/wiki?curid=255668", "title": "Vzdělávání", "text": "Vzdělávání\n\nVzdělávání je proces, který podporuje a napomáhá učení. V češtině se v návaznosti na mezinárodně obvyklé vymezení pojmů zpravidla odlišuje formální a neformální vzdělávání jako záměrné, strukturované a organizované aktivity od informálního učení, které organizovanou formu, strukturu a leckdy i záměr postrádá.\n\nV protikladu ke vzdělávání je vzdělání obvykle chápáno nikoli jako proces, nýbrž jako stav, k němuž vzdělávání vede. V tomto pojetí lze vzdělání chápat buď jako souhrn osvojených znalostí, dovedností a schopností jednotlivého člověka, nebo úžeji jako formální uznání výsledků učení (stupeň vzdělání, v anglofonním světě se tomuto užšímu vymezení blíží pojem \"kvalifikace\").\n\nTeorií vzdělávání se zabývá pedagogika a didaktika, které v různých podobách zkoumají formy, postupy a cíle výuky a učení.\n\nPříkladem think tanku, který se zabývá reformou vzdělávání v České republice, je Institut pro sociální a ekonomické analýzy.\n\n\n"}
{"id": "255671", "url": "https://cs.wikipedia.org/wiki?curid=255671", "title": "Cestopis", "text": "Cestopis\n\nCestopis je prozaický literární žánr, který můžeme podle jeho funkce zařadit jak do literatury dokumentární (publicistické), tak do literatury umělecké (zábavné).\n\nObsahem cestopisu je popis autorovy cesty do cizích zemí a krajin se záznamem jejich geografických, národopisných, kulturních, sociálních a jiných zvláštností. Dokumentárně hodnotné cestopisy vznikaly již ve starověku (Pausaniás, Strabón) a středověku (Marco Polo, Ibn Battúta). V české literatuře byla nejslavnější díla vytvořena v době humanismu a renesance (Jan Hasištejnský z Lobkovic, Kryštof Harant z Polžic a Bezdružic, Václav Vratislav z Mitrovic), v 19. století (Emil Holub) a ve 20. století (Alois Musil, Jiří Hanzelka a Miroslav Zikmund).\n\nV 21. století lze za novodobého cestopisce považovat novináře Dana Přibáně a jeho cesty Trabantem kolem světa. Vše se ale netočí jen kolem vysokých rozpočtů utracených za cesty a zpracování cestopisu. Např. na webu Cestujlevne.com najdete stovky cestopisů od běžných cestovatelů, kde může přidávat svou tvorbu každý, kdo má co světu říct.\n\nCestopis jako žánr umělecké literatury je rovněž možno najít již ve starověku (Lúkianos) a středověku (Mandevillův cestopis). Tato vymyšlená, fantaskní a většinou i satirická díla tzv. podivuhodných cest, která navázala na klasickou cestopisnou literaturu, se rozvíjela zejména v období renesance (Cyrano de Bergerac) a v 18. století (Jonathan Swift, Gottfried August Bürger). V období preromantismu vznikl intelektuální cestopis (Laurence Sterne), který v Československu později rozvíjel například Karel Čapek.\n\nJakožto cestopis pak bývají někdy nesprávně označována i některá díla audiovizuální povahy (dokumentární film), jež mívají obvykle převážně dokumentární či publicistický obsah (např. televizní seriály typu \"Objektiv\", \"Cestománie\", \"Na cestě\" apod.).\n\n\n"}
{"id": "255680", "url": "https://cs.wikipedia.org/wiki?curid=255680", "title": "Jaromír Václav Šmejkal", "text": "Jaromír Václav Šmejkal\n\nJaromír Václav Šmejkal, (14. listopadu 1902 Nusle – 27. prosince 1941 v KL Mauthausen) byl český spisovatel, textař a novinář.\n\nNarodil se v Nuslích (nebyly ještě pražskou čtvrtí) v rodině železničního inženýra Františka Šmejkala (1875-??) a matky Marie, rozené Brzákové (1880-??). Maturoval na reálném gymnáziu v Českých Budějovicích v roce 1922.\n\nDobrodružná povaha se projevila cestováním po Turecku a balkánských zemích, které navštěvoval od roku 1923. Po získání kontaktů byl od roku 1924 v diplomatických službách (např. sekretářem bulharského velvyslance či dragomanem, tj. prominentním překladatelem, tureckého velvyslanectví).\n\nV roce 1926 pracoval v Českém slovu, později v dalších listech. Jako novinář pobýval často v zahraničí, zejména ve Francii a severní Africe. V letech 1936-1937 byl zpravodajem ve španělské občanské válce. Od roku 1939 byl vedoucím redaktorem nedělní přílohy Venkova. Publikoval časopisecky i knižně, spolupracoval s rozhlasem.\nNa podzim roku 1941 byl zatčen a převezen do koncentračního tábora Mauthausen. Příčinou byl dle dostupných zdrojů nearijský původ jeho manželky. Koncentrační tábor nepřežil a byl zde krátce po příjezdu ubit.\n\nJeho žena Kamila Šmejkalová (6.1.1904-1944) a synek Miroslav Šmejkal (15.8.1938-1944) zahynuli o tři roky později v Osvětimi.\n\nPoužíval různé pseudonymy jako Petr Stráž a Václav Brázda, především knihy publikoval pod svým jménem.\n\nJeho prozaická tvorba byla ovlivňována exotikou (\"Byla to dobrá loď, Dcery mořských vlků\"), ktrou doplňoval historickými či aktuálními poznatky (\"Jsem občanka římská, Smečka jižního pólu\"). Práce z českého prostředí předcházelo bádání v archivech a dokumentárnní přípravu (\"Josefa a Josefina, Flekovská historie, Píseň písní národu českého\"). Šmejkal označoval žánr, který mu byl nejbližší, za genografický. Měl tím na mysli beletrizovanou kombinaci různých údajů biografických, historických a jiných.\n\n\nŠmejkalovy texty k některým trampským písním jsou populární dodnes. Tiskem vyšly v letech 1930-1947 následující písně:\n\n\n\nJaromír Václav Šmejkal byl autorem textů písní filmů (viz \"Texty k hudebninám):\n\n\n"}
{"id": "255704", "url": "https://cs.wikipedia.org/wiki?curid=255704", "title": "Národní hnutí pracující mládeže", "text": "Národní hnutí pracující mládeže\n\nNárodní hnutí pracující mládeže (NHPM) byla levicově orientovaná organizace, v období II. republiky vnímaná jako mládežnická základna Národní strany práce. Po německé okupaci se transformovala do odbojové organizace.\n\nOrganizace vznikla v roce 1936 pod názvem \"Československý ženevský výbor\" (ČŽV) jako reakce na Světový mírový sjezd mládeže v Ženevě a sdružovala levicovou, protifašisticky smýšlející mládež. V roce 1938 došlo k přejmenování na \"Československý výbor mládeže\". Během mnichovské krize organizace absorbovala i pravicovou mládež a přijala název \"Mladé Československo\". Ve svém programu se stavěla za obranu země. Po mnichovské krizi se organizace přejmenovala na \"Jednotu mladého Československa\", z níž se vydělilo levicové křídlo a přijalo název \"Národní hnutí pracující mládeže\". \n\nUstavující schůze organizace pod názvem NHPM se konala 13. listopadu 1938. Desetičlenný přípravný výbor (odrážel rozložení uvnitř hnutí) se skládal ze čtyř sociálních demokratů, čtyř národních socialistů a dvou komunistů. Při činnosti hnutí byl kladen především důraz na hájení sociálních zájmů dělnické mládeže. Hnutí vydávalo vlastní časopis, Hlas Mladých, který byl 30. ledna 1939 úředně zastaven. Do okupace Čech a Moravy se hnutí podařilo vybudovat síť místních organizací a uspořádat několik akcí, z nich nejvýznamnější byl tzv. Wolkerův večer, kterého se zúčastnilo 4000 návštěvníků. \n\nNHPM velmi aktivně uplatňovalo demokratické postoje: postavilo se proti útokům na Karla Čapka, podporovalo Osvobozené divadlo či uspořádalo oslavu narozenin T.G. Masaryka. A. Zimmer shrnul programové zásady hnutí do pěti bodů: zachování národní nezávislosti, svobodu lidu, demokratickou kontrolu hospodářství, sociální spravedlnost a politickou i občanskou poctivost. Mládež se snažilo vést v národně-kulturním odkazu Jana Husa, Jana Žižky, Karla Havlíčka Borovského a dalších. \n\nPrvní a zároveň likvidační sjezd se konal 8. dubna 1939 v Lidovém domě, činnost NHPM pak probíhala ilegálně. Početně hnutí dosahovalo až 20 000 členů. Po německé okupaci bylo hnutí zakázáno, ovšem na tzv. likvidační schůzce v dubnu 1939 bylo rozhodnuto o přechodu do ilegality a zahájení odbojové činnosti. Pro tento účel byly vybudovány trojčlenné buňky, ve kterých byli zastoupeni příslušníci všech tří názorových směrů. Buňky měly pracovat v ilegalitě za dodržování konspiračních opatření. Přes paritní zastoupení se komunistickým zástupcům dařilo ve stále větší míře ovládat celou organizaci.\n\nNa podzim 1939 se gestapu podařilo do NHPM poprvé proniknout. Zatčeni byli redaktoři ilegálního časopisu vydávaného NHPM a členové vedení organizace. Do dubna 1940 bylo pozatýkáno 31 příslušníků organizace. Velkou zásluhu na rozkrytí měl bývalý člen a pozdější významný konfident gestapa František Šmíd. 29. května 1940 došlo k druhé zatýkací vlně, při které byli zatčeni všichni známí členové NHPM.\n\nV následném soudním řízení u Lidového soudu v Berlíně byli vedoucí představitelé organizace odsouzeni za vlastizradu na 6 až 12 let káznice, nižší funkcionáři byli v dalším soudním řízení v březnu 1941 odsouzeni k 3 - 6 letům káznice.\n\nNejvýznamnější odbojovou činností byla propagandistická práce. Organizace tiskla a distribuovala vlastní časopis Informační služba národního osvobození (vydávaný Františkem Ošancem do srpna 1939), podílela se ale i na distribuci časopisů V boj, Signál a Rudé právo. Kromě toho její členové tiskli a šířili letáky, účastnili se protestních shromáždění a prováděli drobné sabotáže.\n\n\n\n\n"}
{"id": "255705", "url": "https://cs.wikipedia.org/wiki?curid=255705", "title": "Dromaeosaurus", "text": "Dromaeosaurus\n\nDromaeosaurus (\"běhající/rychlý ještěr\") byl rod malého dravého teropodního dinosaura z čeledi Dromaeosauridae (jíž dal své jméno). Žil v pozdní křídě (geologický věk kampán), před asi 77 až 74 miliony let, na území dnešní Severní Ameriky.\n\nTento menší teropod dosahoval délky asi 1,8 až 2 metru a hmotnosti kolem 15 kilogramů, čímž byl menší než jeho blízký příbuzný \"Deinonychus\". Byl také jako první objevený dinosaurus se srpovitým drápem na druhém prstu dolních končetin. Potíže při jeho konstrukci ale způsobily, že byl správně zařazen až po popsání rodu \"Deinonychus\".\n\nJeho životní prostředí bylo plné ceratopsidů a kachnozobých dinosaurů, pachycefalosaurů, ankylosaurů i velkých dravých tyranosauridů, jako byl například rod \"Gorgosaurus\".\n\nPříbuznými rody jsou například \"Deinonychus\" nebo \"Velociraptor\", ještě bližším příbuzným by pak mohl být podstatně větší a geologicky mladší rod \"Dakotaraptor\".\n\n\n"}
{"id": "255707", "url": "https://cs.wikipedia.org/wiki?curid=255707", "title": "NIMBY", "text": "NIMBY\n\nSpojení písmen NIMBY je akronym, tvořený počátečními písmeny anglických slov Not In My Back Yard, tj. česky „ne na mém dvorku“. Charakterizuje postoje lidí, kteří odmítají, aby nějaká obecně spíše prospěšná nebo dokonce nezbytná stavba byla nablízku jejich domova. Předmětem takových protestů bývá typicky dálnice, letiště, skládka, ale také věznice nebo útulek pro uprchlíky. Pojem se poprvé vyskytl v USA, počátkem 80. let 20. století.\n\nV moderních společnostech roste potřeba obecně prospěšných staveb nebo zařízení, která ovšem svým provozem obtěžují své bezprostřední okolí. Dálniční obchvat může zlepšit životní prostředí i bezpečnost tisíců obyvatel města, zrychlit dopravu, ušetřit pohonné hmoty a tím i celkové znečištění ovzduší, na druhé straně ovšem zhorší prostředí těch, kdo bydlí v okolí. Zastánci takové stavby (zastupitelstva, podnikatelé, stát) argumentují tím, že např. stavba továrny přinese pracovní místa a že její výhody vcelku převažují nad nevýhodami. Jednotlivci se však rozdělí na tři skupiny: na ty, jimž stavba přinese přímý užitek, na ty, komu přinese nevýhody a konečně na ty, kterých se spíše nedotkne. Zatímco těch prvních bývá větší počet, odpůrci bývají silněji motivováni, často dokážou účinně lobbovat a dovolávají se solidarity nezúčastněných.\n\nZastánci stavby často argumentují tím, že odpor čili postoj NIMBY je sobecký a dožadují se zásahu státu, například vyvlastnění pozemků za úřední náhradu. Naopak odpůrci se dovolávají svých individuálních práv. Zastupitelstva postižených obcí v okolí se často snaží postojem NIMBY získat aspoň vydatné (často finanční) kompenzace od státu, zlepšení své infrastruktury, místních silnic apod.\n\nOd postoje NIMBY je třeba odlišit radikální odpor proti určitým stavbám, například jaderným elektrárnám vůbec; pro ten se užívá akronym NIABY, \"Not In Anyone´s Back Yard\" čili „na ničí zahrádce“ nebo NOTE, \"Not Over There Either\" čili „tam taky ne“. Ve Velké Británii se užívá ještě akronym BANANA, \"Build Absolutely Nothing Anywhere Near Anything\" čili “nestavte naprosto nic blízko čehokoli”; i ten je míněn spíše ironicky nebo pejorativně.\n\n\n\n"}
{"id": "255708", "url": "https://cs.wikipedia.org/wiki?curid=255708", "title": "Valentin Oswald Ottendorfer", "text": "Valentin Oswald Ottendorfer\n\nValentin Oswald Ottendorfer (12. února 1826 ve Svitavách – 15. prosince 1900 v New Yorku, USA) , byl zámožný newyorský občan německé národnosti, svitavský rodák, mecenáš a stavitel několika historických staveb ve Svitavách.\n\nNarodil se ve Svitavách v rodině soukenického mistra. Studentská léta prožil na universitách v Brně, Vídni a v Praze. Po revolučních bouřích v roce 1848, kterých se aktivně zúčastnil, byl nucen opustit monarchii. Emigroval do USA, kde v New Yorku pracoval nejdříve jako nádeník, ale později se vypracoval na redaktora největších německých novin New-Yorker Staats-Zeitung. Roku 1859 se oženil s vdovou po majiteli listu a tiskárny Annou Josefou Behr Uhl, které pod jeho vedením dále vzkvétaly.\nV roce 1892 byla z jím poskytnutého finančního daru postavena budova Ottendorferova domu, kde byla otevřena velká veřejná lidová Ottendorferova knihovna a čítárna. Neplatilo se výpůjčné a čítárna byla bezplatnou službou. Na realizaci knihovny věnoval Ottendorfer 300 000 zlatých a dalších 10 000 na nákup knih. Knihovna plnila i funkci společenského domu určeného k přednáškám koncertům i divadelním produkcím. Brzy získala 22 000 svazků a stala se tak největší institucí svého druhu v tehdejším Rakousku-Uhersku. Spolu s knihovnou nechal postavit kašnu se sousoším představujícím mateřskou lásku na památku své matky, která zemřela osm let po jeho emigraci aniž by ji mohl navštívit. Celkem věnoval svému rodnému městu částku 1 000 000 zlatých (cca 700 milionů Kč v dnešní hodnotě), za které byl postaven také sirotčinec, chudobinec a nemocnice pro chudé (již v roce 1886). Na tyto instituce pamatoval rovněž ve své závěti zřízením nadací, které je měly finančně zajistit i v budoucnu.\n\nSpolu se svou manželkou Annou Ottendorferovou (1815–1884) věnovali v roce 1882 také městu New Yorku lidovou knihovnu a nemocnici, kde byla poskytována bezplatná péče pro německé imigranty. Knihovna i nemocnice existují dodnes a obě sousedící budovy (135 and 137 Second Ave.NY) byly zařazeny do Národního seznamu historických památek USA.\n\n\n"}
{"id": "255709", "url": "https://cs.wikipedia.org/wiki?curid=255709", "title": "Firdausí", "text": "Firdausí\n\nAbú-l-Kásim Mansúr ibn Hasan Firdausí (persky ; 940/941 Báž, okres Tús, Írán – 1020 Tús) byl perský básník, známý především jako autor monumentálního eposu \"Kniha králů\" (\"Šáhnáme\"), dokončeného kolem roku 1010. Kniha králů obsahuje přes 50 000 dvojverší a popisuje dějiny Persie od počátků až po arabskou invazi v 7. století n. l. Jako hlavní předloha Firdausímu sloužila \"Kniha králů\" Abú Mansúra Dakíkího, text ovšem zpracoval zcela po svém.\n\nPocházel z bohaté rodiny a zpočátku byl finančně nezávislý, takže se mohl cele věnovat svému životnímu dílu, psanému již v novoperštině. Později – \"Šáhnáme\" psal plných 35 let – se však dostal do hmotné tísně a byl nucen hledat vlivného mecenáše, jenž by mu umožnil jeho dílo dokončit. Našel ho v Mahmúdovi z Ghazny, nejmocnějšímu vládci soudobého muslimského světa, který se rád obklopoval literáty a u svého dvora je někdy držel i násilím. Do Ghazny se za ním odebral v pětašedesáti letech, nakonec se však nedočkal takového uznání, jak očekával, což souviselo jednak s nevalným Mahmúdovým vzděláním, jednak s „pohanskou“ tematikou spisu – kvůli ní mu byl později dokonce upírán pohřeb na muslimském hřbitově.\n\nNa počátku 20. století z něj učinili íránští nacionalisté obnovitele perské národní identity a z \"Šáhnáme\" pomník perské kultury.\nObzvláště se v této souvislosti poukazovalo na minimum arabských slov v eposu, tento fakt však spíše souvisel s prameny, které básník používal, než s jeho perským smýšlením. V pasážích o Alexandru Velikém, kde byl odkázán na arabskou předlohu, užívá i většího množství slov přejatých z arabštiny. Za svůj národní epos pokládají Šáhnáme nejen Íránci, ale také Tádžikové.\n\nV roce 1934 se v Teheránu zúčastnil jako oficiální host oslav tisíciletého výročí jeho narození český orientalista Jan Rypka.\n\n"}
{"id": "255710", "url": "https://cs.wikipedia.org/wiki?curid=255710", "title": "Pěčín (hrad)", "text": "Pěčín (hrad)\n\nPěčín je zaniklý hrad, jehož zbytky se nalézají na skalnatém ostrohu nad levým břehem řeky Zdobnice asi 1,5 km západním směrem od Pěčína. Od roku 1987 je chráněn jako kulturní památka.\n\nHrad byl založen na přelomu 13. a 14. století příslušníky rodu z Drnholce. První písemná zmínka pochází z roku 1318, kdy byl přepaden a vypálen. Po poboření v roce 1421 již nebyl obnoven.\n\nDo současnosti se zachovaly skrovné zbytky nevelkého hradu. Dodnes je patrný jeho přibližný půdorys se zbytky zdí a částečně zasypaným příkopem.\n\n"}
{"id": "255711", "url": "https://cs.wikipedia.org/wiki?curid=255711", "title": "Jana Boušková", "text": "Jana Boušková\n\nJméno a příjmení Jana Boušková nese více známých osobností:\n\n"}
{"id": "255712", "url": "https://cs.wikipedia.org/wiki?curid=255712", "title": "Otop", "text": "Otop\n\nOtop je slovo označující materiál na topení – výrobu tepla. \n\nNejčastějším otopem je dřevo. Užívá se ve formulacích dřevo na otop, koks na otop, apod. Otopem se myslí spíše dřevo zbytkové, již jinak neužitečné, v podobě chroští nebo odřezků. V dřívějších dobách, kdy většina domácností byla odkázána na vytápění dřevem, patřil otop ke standardnímu vybavení.\n"}
{"id": "255714", "url": "https://cs.wikipedia.org/wiki?curid=255714", "title": "Jana Boušková (herečka)", "text": "Jana Boušková (herečka)\n\nJana Boušková (* 8. května 1954 Kladno) je česká herečka.\n\nV roce 1975 absolvovala pražskou konzervatoř. Již v průběhu studia hostovala v pražském Národním divadle, kde od září 1975 získala řádné angažmá v činoherním souboru.\n\nJe manželkou českého herce Václava Vydry. Jejím prvním manželem byl herec Národního divadla Petr Svojtka, jenž předčasně tragicky zahynul dne 9. května 1982 a se kterým má syna Jana.\n\nUplatňuje se rovněž v televizi, filmu a dabingu. Od ledna 2016 hraje v seriálu Ordinace v růžové zahradě 2.\n\nOd roku 2010 s manželem Václavem Vydrou čtou komentáře do pořadu Prostřeno.\n\n1974 – 1976 Šamberk: Ševcovská komedie (\"Josefina\")\n\n1974 \"-\" 1976 Tyl: Tvrdohlavá žena (\"Terezka\")\n\n1975 – 1977 dramatizace Tolstého Vojny a míru (\"Nataša)\"\n\n1976 – 1978 Vrchlický: Soud lásky (\"Ysoarda)\"\n\n1979 – 1985 Stroupežnický: Naši furianti (\"Kristina)\"\n\n1980 – 1983 Hrubín: Kráska a zvíře (\"Kráska)\"\n\n1982 – 1987 Drda: Hrátky s čertem (\"Dišperanda)\"\n\n1982 – 1983 Schiller: Úklady a láska (\"Luisa)\"\n\n1983 – 1984 Tyl: Strakonický dudák (\"Dorotka)\"\n\n1984 – 1986 Čechov: Višňový sad (\"Aňa)\"\n\n1985 – 1987 Ostrovskij: Výnosné místo (\"Julinka)\"\n\n1987 – 1989 Shakespeare: Marná lásky snaha (\"Kateřina)\"\n\n1990 – 1993 bratři Čapkové: Ze života hmyzu (\"Cvrčková)\"\n\n1999 – 2002 Bulgakov: Mistr a Markétky (\"Šturman Žorž - spisovatelka)\"\n\n2000 – 2001 Hofmannsthal: Kristinčin návrat (\"Pasca)\"\n\n2003 – 2005 Brecht: Dobrý člověk ze Sečuanu (\"Vdova\" \"Šinová\")\n\n2005 – 2006 Schiller: Úklady a láska (\"Millerová)\"\n\n2006 – 2014 Gogol: Revizor (\"Anna Andrejevna)\"\n\n2008 – 2010 Jirásek: Lucerna (\"Klásková)\"\n\n2008 – dosud Galronová: Mikve (\"Esti)\"\n\n2009 – 2010 Ibsen: Nepřítel lidu (\"Kateřina Stockmannová)\"\n\n2009 – 2011 Lagronová: Pláč (\"Alenka)\"\n\n2013 – 2016 Lagronová: Z prachu hvězd (\"Kája)\"\n\n2013 – dosud Šamberk: Jedenácté přikázání (\"Veronika)\"\n\n2014 – dosud Shakespeare: Othello, benátský mouřenín (\"Šašek)\"\n\n2015 – 2016 Levin: Strasti života (\"Leviva)\"\n\n2016 – dosud Lagronová: Jako břitva (Němcová) (\"Rottová)\"\n\n2016 – dosud Shakespeare: Sen čarovné noci (\"Hořčička/Nitka)\"\n\n\n"}
{"id": "255720", "url": "https://cs.wikipedia.org/wiki?curid=255720", "title": "Šaría", "text": "Šaría\n\nŠaría (sharīʿah, , IPA: [ʃaˈriːʕa]) je systém islámského náboženského práva odvozený z náboženských zásad islámu, zejména z Koránu a hadísů. Arabské slovo \"šaría\" doslovně znamená \"cesta\". Šaría není jako sekulární právní systém, protože zároveň dává věřícímu návod, jak žít v soukromém životě podle islámu. Zabývá se vztahem člověka k Alláhovi a vztahem člověka k člověku, a až sekundárně začaly na základě potřeby chalífátu vznikat právní odvětví regulující vztah člověka a společnosti, jako je například trestní právo.\n\nŠaría se tedy tradičně zabývá běžnými záležitostmi života včetně politiky, ekonomie, bankovnictví, obchodu, smluv, rodiny, sexuality, hygieny a sociálních věcí.\n\nŠaría je založená na výkladu islámských náboženských textů, které představují soubor pravidel Boha (arab. Alláha), ze své podstaty neměnný. Konkrétní aplikace práva na jejich základě ale může být různá; zabývá se jí islámská právní věda (\"fiqh\").\n\nProbíhají diskuse o tom, zda je šaría kompatibilní se sekulární formou vlády, lidskými právy, svobodou myšlení a právy žen. Snahy o zavedení Šaríi způsobily mezi komunitami v Nigérii násilí a mohly přispět k rozpadu Súdánu.\n\nZákladní prameny islámského práva jsou dva. Korán je základní svatá kniha islámu, která pojednává o tom, co Mohamedovi zjevil Alláh. Protože však pravidla v Koránu obsažená zdaleka nepokrývají všechny oblasti, začalo se nedlouho po Mohamedově smrti v roce 632 zjišťovat, co vlastně dělal a učil. Souboru těchto pravidel se říká sunna, to je tedy druhý pramen islámského práva. Vyvstal ovšem problém s důvěryhodností jednotlivých svědectví o činech, neboli jednotlivých hadísů, a spory o jejich věrohodnost bují dodnes.\n\nPokud se Prorok v dané věci nevyjádřil, přichází případně na řadu analogie (\"qijás\") či konsenzus učenců (\"idžmá\"). Klasickým příkladem analogie je, zda se Prorokův zákaz pití vína vztahuje i na jiné alkoholické nápoje. Podle raného islámského učence Bukharího existuje idžmá (konsenzus učenců), že je možno, aby se vdávaly malé holčičky, i když jsou ještě v kolébce. \n\nMohamed se před tím, než se ve 40 letech stal prorokem, zabýval např. rozsuzováním kmenových sporů, takže se skutečně vyjadřuje k některým otázkám práva, jak tomu slovu rozumíme dnes my. Nejstarší zásady se týkají rodinného práva: manželství (Mohamed nezpochybnil starší kmenové právo umožňující polygamii), věna, rozvodu (ar. talaq; pokud se chce rozvést muž, stačí když třikrát pronese „rozvádím se s tebou“), dědictví (muži mají nárok na dvakrát tak velké podíly než ženy) a podobně.\n\nK největšímu rozvoji šaríi došlo od 7. do 13. století v souvislosti s rozvojem teokratického chalífátu. Vyvstala potřeba rozpracovat právní zásady pro potřeby fungování rozsáhlého státu, který potřeboval vybírat daně a trestat zločiny.\n\nPři systematizaci práva a tvorbě zákoníků v Osmanské říši v 19. století se však inspirovali evropským právem a od té doby význam šaríy jako práva upadá, s výjimkou rodinného práva a záležitostí ohledně osobního statusu.\n\nV dnešní době existují 4 hlavní proudy šáríi v sunnistkém islámu (hanbali, hanífía, šáfí, máliki) a jeden v šítském (džafari). Všechny proudy se shodují na věcech jasně stanovených v Koránu, ale liší se v tom, které hadísy považují za věrohodné a v odvozování pravidel, která nebyla jasně stanovena v Koránu a sunně.\n\nV otázkách uctívání, svědomí, morálky (modlitba, půst, pouť, očista, halal jídlo apod., morální zásady) je šaría praktikována více než miliardou muslimů na celém světě.\n\nNejvětší islámské země jako Indonésie, Bangladéš nebo Pákistán, mají nenáboženskou ústavu a právní systém pouze s některými pozůstatky šaríi v rodinném právu. V Turecku je ústava oficiálně sekularizovaná.\n\nSaúdská Arábie a Írán udržují šaríu jako jediný pramen práva, včetně náboženské policie, kontrolující dodržování zásad daných tímto systémem.\n\nVětšina ostatních zemí na blízkém východě udržuje duální systém sekulárních a náboženských soudů, přičemž náboženské soudy řeší převážně otázky manželství a dědictví. V Indii a na Filipínách, které však nepatří mezi státy s převládajícím islámem, mají dva druhy zákonů, islámské a sekulární (zejména v oblasti rodinného práva).\n\nV roce 2009 schválili zavedení šaríi na celém území Somálska poslanci v Mogadišu ve snaze oslabit povstalce, kteří obviňovali vládu, že není dostatečně náboženská.\n\nAčkoli islámské právo neplatí oficiálně nikde v Evropě, komunity imigrantů se obracejí na své duchovní vůdce jako na autority. Věří totiž, že islámské právo je od boha (ne od Mohameda), zatímco sekulární právo si člověk \"jen vymyslel\". V některých zemích, například ve Spojeném království nebo v USA, fungují muslimské rady na základě zákonů o arbitráži, jejich rozhodnutí jsou právně závazná na základě dobrovolnosti, ovšem nesmějí být protizákonná. V jiných zemích, jako je Německo nebo Kanada, je toto výslovně zakázáno.\n\nObjevují se muslimské organizace, jako např. Sharia4Belgium, Sharia4Holland či Islam4UK, které usilují o formální uzákonění prvků šaría pro muslimy v zemích západní Evropy. V České republice působila skupina Sharia4Czechia - Šaría pro Česko. Tématem této skupiny bylo postavení islámského práva v oblastech mimo islámský svět, tj. i v ČR. Podle Benjamina Kurase je šaría čistý nacismus.\n\nNěkteří muslimové považují sekulární právo země, ve které žijí, za závazné, jelikož muslim má povinnost dodržovat dohody a tím, že má občanství, uzavřel dohodu s daným státem, že bude dodržovat jeho pravidla. Existuje i malá větev islámu, zvaná ahmadíja, která přijímá sekularismus a považuje náboženství za soukromou záležitost člověka. Dále v islámu existuje koncept zvaný \"šúra\", znamenající společné domlouvání se na veřejných záležitostech. Někteří se domnívají, že by se tento koncept mohl vyvinout v demokracii, nicméně v demokracii je možno rozhodnout o věcech jinak, než rozhodl Korán, což by šúra dělat neměla.\n\nVe většině interpretací šaríi je konverze muslimů k jinému náboženství nebo k ateismu považována za odpadlictví , zasluhující trest smrti. V některých zemích je tento trest dodnes platný. Obvinění z odpadlictví (takfír) lze užít i proti nekonvenčním interpretacím Koránu. Příkladem takového postupu je perzekuce známého odborníka na arabskou literaturu, Nasra Abu Zayda. Dalším známým příkladem takových obvinění a perzekuce je známý případ Salmana Rushdieho, který psal o polyteistických verších, škrtnutých z Koránu muslimy, známých též jako Satanské verše. Z odpadnutí od islámu se obviňují i různé odnože islámu mezi sebou. Např. sunnitští muslimové z ISIS obviňují z odpadlictví každého, kdo má jinou interpretaci islámu, než oni (tedy např. šíitské muslimy).\n\nAhmadíjové (kteří sami odmítají trest smrti za odpadlictví) jsou často považováni za odpadlíky od islámu, protože po Mohamedovi přijali dalšího proroka Mirzu Ghulam Ahmeda (většina muslimů věří, že Mohamed byl poslední prorok), a proto jsou perzekvováni v islámských zemích a mají zakázáno vykonat pouť do Mekky.\n\nŠaría je základem pro zákony ve většině islámských států, tyto zákony určují práva žen například v otázkách manželství, rozvodu a svěření dítěte do péče. Právo šaría vybízí k domácímu násilí na ženách, pokud má manžel podezření na neposlušnost, neloajálnost, rebelii či špatné chování své manželky (na základě verše 4:34). V některých zemích nesmí ženy vyjít z domu bez doprovodu manžela, bratra nebo otce a na ulici mohou jen zahalené. Žena přistižená při manželské nevěře může být před očima své rodiny ukamenována. \n\nV některých zemích ženy nesmějí řídit automobily. Saúdská Arábie sice v roce 2017 povolila ženám řídit, ovšem stále platí další omezení pro ženy, například, že bez svolení muže se nesmějí vdávat, rozvádět, cestovat, otevírat bankovní účet, získat práci, identifikační průkaz, pas, jít na plánovanou operaci, až na výjimky jsou zakázané smíšené kolektivy v práci, vycházet ven může jen v černé róbě, podnikat mohou jen se souhlasem nejméně dvou mužů, nesmí vychovávat po rozvodu chlapce starší sedmi let, do restaurace musí chodit jiným vchodem než muži a musí jíst v samostatné části, ženské svědectví má před soudem hodnotu poloviny mužského svědectví a dcery při dědickém řízení dostávají polovinu toho, co jejich bratři. Ve všech zemích, kde se uplatňuje šaría, jsou omezení velmi podobná.\n\nNěkteré islámské země (např. Niger, Čad, Mali, Bangladéš, Guinea) umožňují manželství mladistvých dívek. Znásilnění je považováno za trestný čin ve všech zemích, ale v některých případech soudy dle práva šaría (v Bahrajnu, Iráku, Jordánsku, Libyi, Maroku, Sýrii a Tunisku) umožňují násilníku uniknout trestu tím, že se svou obětí uzavře manželský sňatek. V ostatních případech je oběť, která si stěžuje, stíhána pro trestný čin cizoložství. Podle některých učenců by se měla žena na veřejnosti zahalovat celá, včetně obličeje.\n\nMuži by měli nosit plnovous a být tradičně oblečeni. Televize i západní hudba je zakázaná, jelikož se považuje za nástroj satana. Zlodějům je možné useknout ruce. Homosexuální styk je nelegální a v některých zemích je za tento přečin běžný trest smrti. Za požití alkoholu může být viník bičován na veřejnosti.\n\nV soukromém životě šáría diktuje různá zvláštní pravidla, jako např. zákaz ležení na břichu či správný způsob použití toalety. Existují kontroverzní hadísy, ve kterých Mohamed doporučil pití velbloudí moči jako lék, což vede některé muslimy k závěru, že pití velbloudí moči je zdravé. Dále je např. zakázáno mít doma psy nebo obrazy a je doporučeno provádět obřízku na dětech.\n\n\n\n"}
{"id": "255727", "url": "https://cs.wikipedia.org/wiki?curid=255727", "title": "Kool Savas", "text": "Kool Savas\n\nKool Savas (* 10. února 1975) je německý hip-hopový muzikant. Narodil se v Cáchách, jeho občanské jméno je Savaş Yurderi, jeho rodiče pocházeli z Turecka, do Německa byli nuceni emigrovat kvůli politické příslušnosti jeho otce.\n\nDo povědomí německé hip-hopové scény se Kool Savas dostal v roce 2000, kdy vydal EP \"Warum rappst du? & King of Rap\", poprask v německé hip-hopové scéně pak způsobily song \"Lutsch Mein Schwanz & Schwule Rapper\". Už předtím vydal pod pseudonymem Julks svou demotape v roce 1997. V roce 2000 stihl ještě vydat dvě alba se svou novou Crew M.O.R. (Masters of Rap) Tyto tracky kolují po internetu v bootlegu pojmenovaném \"Raps sind unsere Waffe\", který je v Německu zhruba tak legendární, jako jsou u nás demonahrávky PSH.\n\nVýrazným krokem dopředu byl odchod od labelu Put Da Needle To Da Records, potažmo od M.O.R. Tento odchod byl způsoben neshodami s hlavou tohoto labelu, Peterovi S. Důvody odchodu pak vyjádřil v tracku „Diss gegen Peter“. Poté se Kool Savas upsal Sony BMG, kde působí až dodnes (ostatně i díky Sony BMG si můžeme jeho alba koupit i v ČR).\n\nV roce 2001, po příchodu k Sony BMG, založil Kool Savas svoji vlastní nahrávací společnost – Optik Records. U té pak vydal svou první sólovou dlouhohrající desku s názvem \"Der beste Tag meines Lebens\". Label Optik Records se pak postupně propracoval mezi německou elitu a v době své největší popularity čítal asi dvacítku umělců (např. Melbeatz, Ercandize, Caput, Franky Kubrick, či Savasův bratr Sinan).\n\nPo zřízení vlastního vydavatelství a vydání debutového LP prudce stoupala savasova popularta. V roce 2004 už patřil mezi nejoblíbenější německé interprety. Nejprve vydal zremixovanou verzi alba Der beste Tag meines Lebens - Die beste Tage sind Gezählt a poté vydal labelsampler Optik Takeover 2oo4. Vrcholem byl pak beef (spor vedený v umělecké rovině) s Eko Freshem, který opustil jeho label (odešel ke konkurenčnímu Universalu), přičemž pro něj nahrál track „Die Abrechnung“ (Zúčtování), načež Kool Savas odpověděl dnes již téměř legendárním trackem Der Urteil (Rozsudek). Track byl volně ke stažení na internetu a hned první den si ho stáhlo asi 150 000 lidí, což způsobilo totální kolaps serveru (Mzee.com), kde byl track umístěn. Zároveň to byl první song který dokázal 20× za sebou zvítězit v každodenní hitparádě MTV, která se jmenuje TRL a získal tak Zlatou desku \"TRL Charts\".\nV roce 2005 Vychází mixtape \"Die John Bello Story\", kde najdeme i onen song Der Urteil.\nNa konci roku pak vydal album spolu s Azadem - One. Z něho pocházejí komerčně úspěšné singly jako\" All 4 One\" či \"Guck My Man\".\n\nRok 2006 byl pro Kool Savase ve znamení samplerů, nejprve vydal sampler Optik Takeover '06. V průběhu roku založil ve Švýcarsku sublabel Optik Schweiz, na kterém vyšel sampler Wer hatz erfunden? (Kdo to vymyslel?). V hitparádách pak bodovaly soingly Das Ist OR!, Komm Mit Mir a Wie Er.\n\nV roce 2007 Kool Savas si pro své fanoušky připravil mixtape \"No Money?, No Problem\", který byl zadarmo ke stažení. A hlavně také druhé sólové album s názvem Tot oder lebendig (Živý nebo mrtvý). Album promoval singl Der Beweis (Důkaz). Zajímavostí je, že k tomuto songu byly natočeny hned dva videoklipy, první a oficiální verze je k dostání v bonusové verzi alba Tot oder lebendig. Druhá, neoficiální verze, byla natočená v Ukrajině nedaleko Černobylu. Z alba pocházejí ještě další tři úspěšné singly - Tot oder lebendig, Melodie a On Top.\n\nV létě 2008 Kool Savas vydal svoji best-of kompilaci tvořenou dvěma CD, které obsahovaly chronologický průřez jeho kariérou, ale i pár nových tracků.\nA na podzim téhož roku Kool Savas vydal druhé pokračování mixtapu Die John Bello Story, ke kterému bylo na začátku roku 2009 natočeno technologicky zajímavé video na track Brainwash, kde hostovali rappeři Kaas & Sizzlac. V souvislosti s tímto trackem pak v dubnu vyšel mixtape Die John Bello Story Vol.II - Brainwash Editon. Součástí těchto mixtapů byly také DVD s videoklipy a bonusovými materiály.\n\nMezitím ještě stihnul Kool Savas připravit další „bokovku“ v podobě ruského sublabelu Optik Russia. Stejně jako v Optik Schweiz i tady vyšel sampler a také DVD s názvem Road Trip DVD Vol.1.\n\nKe konci roku 2009 se Optik Records transformovaly do vydavatelství Essah Entertainment (sublabel vydavatelství Groove Attack). Prvním počinem tohoto vydavatelství bylo pětistopé EP Was hat SAV da vor? (Co má Savas v plánu?) od Kool Savase, kde se nacházel speciální remix songu Futurama, na kterém hostovali umělci z celého světa, namátkou třeba Havoc z USA, Ceza z Turecka nebo Kaz Money ze Saúdské Arábie.\nZačátkem roku 2010 pak vychází album John Bello Story III, které uzavírá tuto populární trilogii, která se mimo jiné vyznačuje tím, že na každém albu je velký počet hostů a také velkým množství klipů, které se ke každému albu natáčí. Toto album dosáhlo na 4. místo v německé hitparádě, což je doposud Savasův největší komerční úspěch.\n\nKe konci roku 2010 pak ve spolupráci s německou obchodní společností a mobilním operátorem o2 natáčí spolu s Moe Mitchellem videoklip k tracku Sky is the Limit. Song jako takový se dá zadarmo stáhnout.\n\nNa rok 2011 ohlásil Kool Savas své třetí studiové album. Podle předběžných zpráv vyjde 11. listopadu a ponese název Aura. Do budoucna pak plánuje nahrát společné album s Melbeatz (jeho dlouholetá přítelkyně a zároveň i dvorní producentka) a Moe Mitchellem (RnB zpěvák). Také se hovoří o možném kolabo-albu s Azadem, které by navázalo na jejich úspěšné album One, ale vzhledem k tomu, že oba pracují na svých projektech, je tento projekt zatím v nedohlednu...\n\nKool Savas si mimo jiné střihl roli Ahmeda ve filmu Thomase Arslanse \"Geschwister - Kardesler\" (1997).\n\n2004 se objevil na DVD, které neslo název \"Gegen Die Kutur\" a vydal ho label Royal Bunker, na tomto projektu se mimo jiné podíleli i lidi jako Sido, Eko Fresh či B-Tight. V roce 2005 se stal hlavní tváří Marketingové kampaně Du Bist Deutschland. Ve stejném roce byl hlavní tváří organizace PETA, která protestuje proti chovu zvířat pro maso (sám Kool Savas je vegetarián).\n\n"}
{"id": "255728", "url": "https://cs.wikipedia.org/wiki?curid=255728", "title": "Přítelkyně pana ministra", "text": "Přítelkyně pana ministra\n\nPřítelkyně pana ministra je česká romantická komedie z roku 1940 režiséra Vladimíra Slavínského, která navazuje na filmovou tvorbu první republiky a pojednává o tom, že i pomluva někdy může člověku pomoci ke štěstí.\n\nHlavní postavou filmu je písařka Julinka Svobodová, která pracuje v prosperující věhlasné firmě Hrubý a syn. Julinka sice pracuje dobře, jenom se občas opozdí, ale bere pořád strašně malý plat. Jednou ji ale zahlédne největší drbna, jak jede výtahem s panem ministrem, který bydlí ve stejném domě jako ona. V tu chvíli je nová „zaručená“ zpráva na světě. Tato nevinná pomluva se roznese po celém domě, a dokonce se dostane i do firmy, kde Julinka pracuje. Starý pan továrník se svým synem Janem se rozhodnou povýšit Julinku na sekretářku pana ředitele. Konečně má lepší práci i větší plat. Sice jí je divné, proč se jí pořád Jan vyptává na pana ministra, ale nijak zvlášť to neřeší. Firma Hrubý a syn je jednoho dne nespravedlivě očerněna v novinách a Jan Julinku poprosí, zda by mohla nedorozumění vysvětlit panu ministrovi. Je tím zaskočena, ale slíbí, že když ho náhodou potká, udělá to. Pak se pan ministr ale sám dozví, že firma byla nespravedlivě očerněna, vše napraví a v novinách druhý den vychází omluva. Tu si samozřejmě Jan s otcem přečtou a zmatenou Julinku div nenosí na rukou. A nejenom kvůli tomu. Jan si uvědomí, že se do Julinky zamiloval, a pozve ji na večeři. Ta je nadšena. Také ji pozve na slavnost u nich doma a představí ji mamince, která s úsměvem konstatuje, že se jí Julinka zamlouvá. Potom Julince Jan zazpívá píseň „Oči tmavohnědé“, které nikdo nedovede mít rád tolik jako on. A protože Julinka vskutku tmavohnědé oči má a pozná, že písnička patřila jí, je velmi šťastná. Jan si ale uvědomí, že Julinka je vlastně přítelkyně pana ministra a že nemohou být spolu. Tuto pomluvu, která jí tak zásadně ovlivnila život, však překvapenému Janovi vyvrátí a jejich štěstí už nemůže stát nic v cestě.\n\n"}
{"id": "255735", "url": "https://cs.wikipedia.org/wiki?curid=255735", "title": "Sázení po internetu", "text": "Sázení po internetu\n\nSázení po internetu je elektronická alternativa sportovního (kurzového) sázení a hazardní hry provozované v hernách a kasinech.\n\nSpolečným jmenovatelem pro hazardní hry je kredit, reprezentující finanční vklad v určité hodnotě, který hráč musí do hry vložit, aby se jí mohl zúčastnit. Tento vklad se během hry rozděluje mezi hráče a provozovatele hry v závislosti na náhodě a způsobu hry. Pravidlem pro hazardní hry je, že z matematického hlediska je zisk ze hry vždy na straně provozovatele. Oproti tomu je v dlouhodobém horizontu hráč ve ztrátě, která vyplývá z podstaty hry. Nejatraktivnějším prvkem hazardních her je možnost rychlého zisku a adrenalin z rizika hry.\n\nVe většině případů provozují společnosti profitující z online hazardu jak internetovou sázkovou kancelář zaměřenou na kurzové sázení, tak kasino nabízející online verze her známých z kamenných kasín. Princip her a jejich provedení kopíruje jejich sesterské verze ze skutečného světa. Hráč, který se již v nějaké formě seznámil s některou z nabízených her, by neměl mít problém s online alternativou. Při kurzovém sázení se vyplňuje tiket podobně jako v offline sázkové kanceláři, ruleta disponuje hlasem (a někdy i zobrazením) krupiéra, v některých vícečlenných hrách mohou být simulováni protihráči. Stejně tak se jedné online hry může účastnit více hráčů bez ohledu na jejich momentální fyzickou polohu.\n\nRozhodujícím faktorem pro účast v hazardních hrách je věk. Spodní hranice věku hráče je daná zákony země, jejíž je hráč občanem. Ta je nejčastěji stanovena na 18, nebo 21 let.\n\nDalší podmínkou je finanční vklad. Online kasina často nabízejí hru s virtuálním vkladem, kdy hráč neriskuje vlastní hotovost, ale hraje nanečisto. Nejedná se tedy o hazard v definovaném slova smyslu. Pro hru s finanční hotovostí je nutné na účet provozovatele online kasína/herny složit finanční vklad, který se potom promítne do hráčova herního účtu. Podle technických možností provozovatele je možné s vkladem volně manipulovat a využívat je při účasti ve všech nabízených hrách. Stejně tak je možné nechat si jej zaslat nazpět.\n\nTřetí podmínkou je identifikace hráče, která slouží k prevenci hraní nezletilých.\nDále je nutné dostačující technické vybavení (počítač, internetové připojení), a přiměřená znalost hry.\n\nHerní nabídka se liší podle zvolené sázkové kanceláře / kasina. Většina provozovatelů rozděluje svou nabídku na dvě hlavní části: sázková kancelář a kasíno. Hry se liší nejen vzhledem a provedením, ale často i pravidly. Některé hry jsou rozšířené o funkce, které při „kamenných“ hrách nejsou k dispozici. Nejčastěji jde o statistiky, nebo historie tahů.\n\nTypické rozdělení herní nabídky ve většině online sázkových kanceláří / kasín:\n\nVe srovnání se sázením v kamenných hernách a kasinech má sázení po internetu následující výhody:\n\nHráč se ke svému hernímu účtu může připojit prakticky z jakéhokoliv počítače s dostupností internetu. Při sportovním sázení bývají na vybrané zápasy k dispozici i stovky možných sázek zohledňující všechny aspekty hry, tedy nejen obvyklý výsledek hry (počet gólů, délka prodloužení, počet vhazování, počet rohů atd. ve fotbale).\n\nMnoho internetových sázkových kanceláří umožňuje sázení v průběhu zápasu. Kurzy na jednotlivé události v utkání se mění v závislosti na jeho průběhu.\n\nDíky tomu, že si zákazník může vybrat z více sázkových kanceláří, vzniká o něj mezi provozovateli online hazardu přirozený boj. Jeho výsledkem jsou u kurzového sázení výhody ve formě konkurujících si kurzů a prakticky absence manipulačního poplatku, jak jej známe z většiny „kamenných sázkových kanceláří“. U online kasín je to pak širší nabídka jak v počtu her, tak v jejich finančních rovinách.\n\nV rámci Evropské unie má každý stát přidělování licencí na provozování sázkových her ve své vlastní kompetenci. Nemůže však překračovat principy Unie o podnikání poskytování služeb v rámci EU. To paradoxně znamená, že např. český zákon nemusí českým firmám umožnit získat licenci na provozování online sázkových her, ale Česká republika nemůže znemožnit zahraničním sázkovým kancelářím podnikat na svém území. Většina provozovatelů má navíc sídlo v tzv. daňových rájích (Gibraltar, Malta), které poskytují těmto společnostem licence. Podle platných zákonů se pak sázka uskutečňuje v zemi, kde má společnost sídlo. Díky tomu neporušuje zákon země, odkud sází její klient. Jednotlivé státy by tak mohly postihovat pouze vlastní občany - sázkaře. V praxi se tak ale neděje. Zákaz by se totiž stavěl do stejné roviny jako například zákaz vycestování.\n\nDůležité je zabezpečení převodů financí proti praní špinavých peněz a nelegálním operacím. Jedním z bezpečnostních prvků identifikace je, že finanční převod od provozovatele k hráči musí být proveden pouze na účet nebo kreditní kartu vedenou pod jménem, které se shoduje se jménem majitele sázkového účtu. Finanční převody lze tak vždy vystopovat. Nevýhodou je, že anonymní účast není možná. Pozitivní je fakt, že výhra vždy skončí v rukou majitele.\n\n"}
{"id": "255737", "url": "https://cs.wikipedia.org/wiki?curid=255737", "title": "Josef Bláha", "text": "Josef Bláha\n\nJosef Bláha (8. června 1924, Novo mesto, Království Srbů, Chorvatů a Slovinců – 6. prosince 1994 Praha) byl český herec, dlouholetý člen hereckého souboru Divadla na Vinohradech.\n\nPocházel ze smíšeného manželství, matka byla Slovinka, otec Čech. Od jedenácti let žil v Praze. Během středoškolských studií hrál ochotnicky divadlo. Během druhé světové války byl totálně nasazen, herectví vystudoval až po válce na pražské DAMU. Po krátkém angažmá v divadle u Ference Futuristy zakotvil natrvalo v Divadle na Vinohradech, kde působil od roku 1951 do roku 1991 , tedy prakticky až do konce svého života.\n\nHrál také v několika desítkách filmů a v televizních seriálech. Z televizních a filmových rolí byla velmi významná postava policejního inspektora Brůžka z televizních seriálů \"Hříšní lidé města pražského\" a \"Panoptikum města pražského\" a na ně navazující série filmů \"Partie krásného dragouna\", \"Smrt černého krále\", \"Pěnička a paraplíčko\", \"Vražda v hotelu Excelsior\".\nV nich hrál po boku Josefa Vinkláře (inspektor Bouše), Františka Filipovského (inspektor Mrázek), Jaroslava Marvana (kriminální rada Vacátko), Jiřího Adamíry (policejní rada Korejs) a Ondřeje Havelky. Hrál také v seriálu Návštěvníci.\n\nV roce 1984 byl oceněn titulem zasloužilý umělec.\n\n\n\n \n"}
{"id": "255738", "url": "https://cs.wikipedia.org/wiki?curid=255738", "title": "Delage", "text": "Delage\n\nFrancouzská firma Delage byla výrobcem exkluzivních a sportovních automobilů. Jejím majitelem byl ambiciózní mladý inženýr Louis Delâge (1874–1947), který předtím pracoval pro firmu Peugeot. Firmu založil na \"Rue Cormeilles\" ve Levallois-Perret na severozápadním předměstí Paříže v lednu roku 1905 ve věku 31 let. Jeho společníkem byl Augustin Legros, který byl předtím také pracoval u Peugeotu.\n\nDelage se nejprve zabýval stavbou karosérií, motory a podvozky nakupoval, nejdůležitějším dodavatelem byla firma De Dion-Bouton. Od roku 1908 začal motory také sám vyrábět. Jeho vozy dosahovaly mnoho úspěchů v motoristickém sportu a značka díky tomu získala velmi dobrou pověst. \n\nV roce 1912 firma přesídlila do větších prostor v Courbevoie. Během první světové války byla výroba podřízena vojenským potřebám. Po roce 1918 byly opět vyráběny luxusní a exkluzivní automobily pro majetné zákazníky, kterým v době poválečného oživení imponoval i specifický design karosérií. Mnoho vozů mělo navíc karoserii dodanou na zakázku od firmy Letourneur et Marchand z Neuilly-sur-Seine. Závodní speciály Delage opět dosahovaly četných úspěchů v mnoha evropských závodech série Grand Prix. \n\nSvětová hospodářská krize však na firmu dolehla velmi těžce. V roce 1935 tak musel Louis Delâge dobrovolně vyhlásit úpadek. Obchodní značku koupil Walter Watney z firmy Delahaye, která ještě do roku 1953 vyráběla automobily pod označením Delage. \n\nOdhaduje se, že v období let 1905 až 1935 bylo vyrobeno kolem 35 000 automobilů Delage. Jiné zdroje uvádí, že v továrnách Levallois a Courbevoie vzniklo až 40 000 vozů. Poté, co Delage převzala firma Delahaye, vzniklo v letech 1935 až 1940 dalších 2000 vozů se značkou Delage. Po poválečném návratu k výrobě osobních automobilů vyrobila Delahaye dalších 330 vozů Delage.\n\n30. května 1914 zvítězil René Thomas v závodě 500 mil v Indianapolis, o deset let později, 6. července 1924 také ustanovil s vozem Delage \"La Torpille\" nový světový rekord rychlostí více než 230 km/h. V premiérové britské Velké ceně v roce 1926 zvítězil francouzský tým ve složení Louis Wagner a Robert Sénéchal na voze Delage 155 B. V polovině dvacátých let vozy Delage závodům dominovaly, v roce 1927 zvítězil Robert Benoist v Grand Prix Francie, Velké Británie, Španělska a Itálie. Ve vozech Delage získali slávu také britští jezdci Dick Seaman a Kay Petreová. \n\nPo první světové válce vznikly tyto vozy:\n\nDelage vyrobilo nejméně dva typy letadlových motorů pro závodní stroje. Delage 12 CED byl osazen ve stroji Kellner-Béchereau 28VD, navrženém pro účast v závodě Coupe Deutsch de la Meurthe 1933. Letoun ale při kvalifikaci 12. května 1933 havaroval. Druhý typ, Delage 12 GV, zůstává obestřen záhadou, dochovalo se minimum informací.\n\n"}
{"id": "255739", "url": "https://cs.wikipedia.org/wiki?curid=255739", "title": "Ronald Dworkin", "text": "Ronald Dworkin\n\nRonald Myles Dworkin (11. prosince 1931 Providence, Rhode Island, USA − 14. února 2013 Londýn, Anglie) byl americký filosof práva a představitel politické filosofie. Byl dlouholetým profesorem na University College London a na New York University.\n\nRonald Dworkin se narodil v roce 1931 v Providence v státe Rhode Island, ve Spojených státech. Bakalariát vystudoval na Harvard University a na \"Magdalen College\", Oxford, kde mezi jeho učiteli byl i Sir Rupert Cross. Dworkin poté studoval práva na \"Harvard Law School\" a byl asistentem soudce Learned Handa, který působil u amerického Federálního odvolacího soudu. Soudce Hand označil Dworkina za svého nejlepšího asistenta a Dworkin uznává soudce Handa za jednoho ze svých nejdůležitějších mentorů.\n\nDworkin pak krátce pracoval u významné právnické firmy Sullivan and Cromwell v New York City a od roku 1962 byl profesorem práva na Yale University, od roku 1968 jako držitel Hohfeldovy stolice právní vědy. V roce 1969 nastoupil po H. L. A. Hartovi na stolici právních věd v Oxfordu a od roku 1994 byl také profesorem práv na \"New York University\". Po odchodu z Oxfordu přednášel také na \"University college London\". Byl také dlouholetým přispěvatelem pro \"The New York Review of Books\".\n\nDworkin byl radikální zastánce lidských práv a právo je pro něho především historicky vzniklý celek, který je třeba interpretovat a rozvíjet. Dworkin odmítal pozitivistické pojetí práva (včetně teorie svého oxfordského předchůdce H. L. A. Harta), které začíná od oprávnění zákonodárce a nezabývá se souvislostí práva s morálkou. Právo podle Dworkina naopak vychází z práv jednotlivých lidí a při svém vývoji i výkladu s morálkou nutně souvisí. Úkolem právní teorie je poradit soudci, jak má správně rozhodovat, a podle Dworkina by dokonale vzdělaný soudce, který by měl dost času, vždycky našel to nejlepší řešení.\n\n"}
{"id": "255747", "url": "https://cs.wikipedia.org/wiki?curid=255747", "title": "Nekonečno vítá ohleduplné řidiče", "text": "Nekonečno vítá ohleduplné řidiče\n\nNekonečno vítá ohleduplné řidiče ( ) je první ze čtyř humoristických vědeckofantastických románů, které napsali Rob Grant a Doug Naylor.\n\nKniha vyšla v originále 2. listopadu 1989 a je založena na prvních dvou sériích televizního sitcomu Červený trpaslík. Kniha přináší čtenáři především hlubší náhled do charakterů hlavních postav – Listera a Rimmera – a zmiňuje také informace o lidstvu budoucnosti. Navíc je i několik příhod, které v seriálu nebyly (mj. okolnosti Listerova příchodu k těžební společnosti). Příběhová linie ubíhá v duchu epizod Konec, Ozvěny budoucnosti, Kryton, Lepší než život a Já na druhou, nicméně velmi volně – oproti epizodickému a nepříliš ucelenému toku děje seriálu podává kniha kompaktní příběh.\n\nV češtině byl vydán překlad Ladislava Šenkyříka roku 2002 v nakladatelství Argo pod ISBN 80-7203-411-1.\n\n\n\nDave Lister se po pořádném flámu probere na Mimasu, měsíci planety Saturn. Pít začal na Zemi, v Londýně. Jak se dostal na Mimas si nevzpomíná, probudil se s růžovým dámským kloboučkem na hlavě a žlutými gumákami na nohou, bez peněz a s pasem na jméno Emily Berkensteinová. Snaží se vydělat si 800 librodolarů na lístek na zpáteční cestu na Zemi, ale nedaří se mu ušetřit. Mimas jej deprimuje a tak se pravidelně opíjí. Přespává v pronajaté skříňce na zavazadla na mimaském nádraží. Peníze vydělává krádeží hopíků a následnou taxikářskou činností načerno. Nakonec se nechá naverbovat na těžební kosmickou loď Červený trpaslík. Jeho plán je jednoduchý, dostane se zadarmo na Zemi. Netuší však, že loď má za cíl Neptunův měsíc Triton a cesta se tak protáhne na několik let. Zjistí to až na palubě, kde mu to prozradí Petersen, dánský alkoholik. Na lodi se také opět setkává s Arnoldem Rimmerem, s nímž měl tu čest již na Mimasu. Rimmer, rodák z Io, je zakomplexovaný jedinec s utkvělou představou udělat důstojnickou kariéru jako jeho tři bratři, kteří jsou mu rodiči dáváni za vzor. Ale Rimmer na to nemá, pokaždé propadne u astronavigačních zkoušek. Dopracoval to pouze z třetího na prvního technika, který má na povel směnu Z, partu budižkničemů, opilců a pochybných individuí, jejímž členem je i Lister a která se má starat o údržbu jídelních automatů. U svých podřízených však nemá absolutně žádnou autoritu.\n\nLister se bláznivě zamiluje do řídící důstojnice Kristiny Kochanské. Věří, že spolu zůstanou navždy, ale Kochanská ho bere jen jako náplast na zklamání z rozchodu s leteckým důstojníkem a po 3½ týdnech randění ho nechá. Listerovi se zhroutí svět. Na Mirandě, kde mají třítýdenní zastávku, si pořídí kočku a pojmenuje ji Frankenstein. V lodních předpisech jsou zvířata, která neprojdou karanténou, zakázána. Lister kalkuluje s tím, že bude přistižen a potrestán pobytem ve stázové komoře (kde se mu zastaví čas). Nebude se tak muset po zbytek cesty užírat steskem po Kochanské. Jeho plán tentokrát vyjde, je poslán do stázové komory, což mu zachrání život. Všichni ostatní zemřou při poruše reaktoru, kdy se na lodi uvolní radiace.\n\nHolly otevře stázovou komoru s Listerem až po 3 000 000 let, kdy radiace klesne na bezpečnou úroveň. Je velká pravděpodobnost, že lidstvo vyhynulo a Dave Lister je tak poslední žijící člověk.\nListera šokuje, když zjistí, že Holly vzkřísil jako hologram Rimmera. Na palubě lodi narazí na Kocoura, zástupce \"felis sapiens\", rasy, která se vyvinula z Listerovy kočky Frankenstein. Kocour je maximálně sebestředný. Lister nařídí Hollymu nastavit kurs lodi směrem k Zemi. Loď stále zrychluje až prolomí rychlost světla a poté cestuje superluminální rychlostí. Na palubě dochází k podivným událostem, zúčastnění vidí tzv. echa budoucnosti. Rimmer je přesvědčen, že viděl Listera zemřít. Ten se s tím těžko vyrovnává, ale nakonec se přijde na to, že to nebude Lister, ale jeho vnuk (syn Baxleyho).\n\nPosádka lodi Nova 5 měla odpálit nebulární střelu do nitra hvězdy a pomoci ji tak do fáze supernovy. Je jednou ze 128 lodí, které všechny mají za úkol odpálit své střely tak, aby světlo z nově vzniklých supernov doletělo k Zemi ve shodný moment a vytvořilo na obloze reklamní slogan ŽIJTE S COCA-COLOU! Nova 5 po odpalu havaruje. Havárii má na svědomí služební robot Kryton, který vyčistil mýdlovou vodou palubní počítač i zevnitř. Všechny ženy na palubě (muži tam nebyli) zahynou. Signál SOS zachytí Červený trpaslík a loď letí na pomoc. Posádka zde však nalezne pouze zmateného Krytona. Rimmer najde na Nově 5 hologramovou simulační jednotku a napadne ho, že by mohl zkopírovat sám sebe. Listera zase vzrušuje, že je na palubě zařízení umožňující dělat tzv. dualitní skoky, skoky v prostoru. Podle Krytonových odhadů by návrat na Zemi mohl trvat dva či tři měsíce. Je k tomu ale zapotřebí palivo – U (izotop uranu).\n\nLister s Kocourem a Krytonem se vydávají do vesmíru natěžit rudu, zatímco oba Rimmerové mají na starost zprovoznění lodi Nova 5. Původně hladká spolupráce se zvrtne v zášť, protože oba spolu nesmyslně soupeří. Palivo je připraveno a Lister informuje oba Rimmery, že jednoho z nich musí vypnout, jednotka neutáhne dva hologramy. Volba padne na původního Rimmera. Ještě než to udělá, chce vědět proč Rimmera tak straší zmínka o polévce gazpacho. Rimmer mu prozradí, že byla předmětem jeho faux pas na večírku u kapitánky, protože si ji nechal ohřát (španělská zeleninová polévka gazpacho se jí studená). Lister mezitím vypl druhého Rimmera.\n\nNa Zemi se Lister stane otcem dvou synů a spokojeně žije v maloměstě Bedford Falls. Rimmer je jeden z nejbohatších mužů světa a oženil se s topmodelkou Juanitou, která mu zahýbá se správcem bazénu Hugem. Listerovi přijdou některé věci podezřelé a navštíví Rimmera. Společně jedou za Kocourem, který žije na malém ostrově nedaleko Dánska. Lister si je nyní jistý, že jsou oběťmi hry zvané Lepší než život (LNŽ), která je smrtelně návyková. Na palubě lodi si čelenku s elektrodami zavedl nejprve Kocour, následoval ho Lister a pak Rimmer. Potvrdí jim to Kryton, který se do LNŽ nechal nalogovat. Největším problémem bude hru opustit.\n\nV knize se vyskytuje kosmická zásobovací loď pojmenovaná Arthur C. Clarke a je zde zmíněn velšský fotbalový klub Swansea City AFC.\n\n"}
{"id": "255749", "url": "https://cs.wikipedia.org/wiki?curid=255749", "title": "Radula", "text": "Radula\n\nRadula je anatomický orgán měkkýšů umístěný v ústní dutině a určený k příjmu, posouvání a prvotnímu rozmělnění potravy. Je srovnávána s jazykem obratlovců, i když plní i odlišné funkce. Na povrchu je vybavena jemně ozubenými chitinovými pásky, užívanými zpravidla ke škrábání nebo řezání potravy před tím, než vstoupí do jícnu. Radula se vyskytuje pouze u měkkýšů, a sice u všech tříd s výjimkou mlžů.\n\nVšichni plži radulu používají při příjmu potravy. Uspořádání zubů je však podstatně odlišné u býložravých a masožravých plžů. Někteří draví mořští plži, jako např. Naticidae, používají radulu společně s kyselým sekretem k pronikání do ulit jiných měkkýšů, kteří jim slouží jako potrava. Jiní draví mořští plži, jako např. Conidae, používají zuby ze speciálně utvářené raduly jako jedovaté harpuny. Draví hlavonožci, jako je krakatice, používají radulu k řezání kořisti.\n\nZavedení pojmu „radula“ se připisuje Alexandru von Middendorffovi (1848).\n\nElastická jemná radulární membrána – může v ní být jeden jazyk, nebo se může rozdělit na dvě části (dvojdílný).\n\nSlouží jako připojovací bod pro svaly, které ovládají radulu, a je umístěn na horní ploše raduly. Hyalinní štít je tvořen z chitinu.\n\nOdontophore je jazyk, základ radulární membrány.\n\nRadula obsahuje více stejných řad zubů, ale často má každý zub v řadě (spolu s jeho symetrickým partnerem) jedinečnou morfologii.\n"}
{"id": "255756", "url": "https://cs.wikipedia.org/wiki?curid=255756", "title": "Zamie drobná", "text": "Zamie drobná\n\nZamie drobná (\"Zamia pumila\"), česky též keják drobný, je druh cykasu z čeledi zamiovité (\"Zamiaceae\"), pocházející z Karibských ostrovů. Byla Linném popsána jako vůbec první v této čeledi a proto se stala typovou rostlinou definující čeleď \"Zamiaceae\". Název „drobná“ není zcela adekvátní, nicméně Linné ji ve své době srovnával pouze se vzrostlými stromy cykasu indického a dalšími velkými cykasy.\n\nRoste v Karibiku na Kubě, ostrově Hispaniola (Haiti a Dominikánská republika) a v Portoriku.\n\nTato rostlina s podzemním či částečně nadzemním kmenem patří k menším z cykasů.\n\nKmen podzemní, řepovitý, často větvený. Rostlina nese 1-30 samčích šišek červenavě hnědých a s výstupkem na vrcholu. Samičích šišek se semeny bývá 1-5. Semena jsou červená nebo oranžovo červená.\n\nTato rostlina je ve vlastnictví Botanické zahrady Liberec a v soukromých sbírkách.\n"}
{"id": "255769", "url": "https://cs.wikipedia.org/wiki?curid=255769", "title": "Partido Radical Socialdemócrata", "text": "Partido Radical Socialdemócrata\n\nPartido Radical Socialdemócrata (PRSD, Sociálně demokratická radikální strana) je chilská sociálně demokratická/sociálně liberální strana navazující na Partido Radical (Radikální stranu) vzniklou roku 1863, která se roku 1994 spojila se Sociálně demokratickou stranou Chile. Na domácí scéně působí v rámci Koalice stran pro demokracii, v poslanecké sněmovně 7 mandátů (ze 120), v senátu 2 (z 38). Strana je součástí Socialistické internacionály.\n\n"}
{"id": "255770", "url": "https://cs.wikipedia.org/wiki?curid=255770", "title": "Encephalartos friderici-guilielmi", "text": "Encephalartos friderici-guilielmi\n\nPíchoš Encephalartos friderici-guilielmi je druh cykasu z čeledi zamiovité (\"Zamiaceae\"). Pochází z Jižní Afriky. Jedná se o typovou rostlinu definující rod píchoš (\"Encephalartos\").\n\nJedná se o druh píchoše s největším počtem šištic na jedné rostlině.\n\nJedná se o chráněnou rostlinu jejíž přežití je v přírodě ohroženo. Druh \"Encephalartos friderici-guilielmi\" je zapsán na hlavním seznamu CITES I, který kontroluje obchod s ohroženými druhy - jak s rostlinami, tak i jejich semeny.\n\n\n"}
{"id": "255771", "url": "https://cs.wikipedia.org/wiki?curid=255771", "title": "BC Place Stadium", "text": "BC Place Stadium\n\nBC Place je první kupolovitý stadion v Kanadě a největší vzduchem podporovaný stadion s touto technologií výstavby na světě. Leží na severní straně zálivu False Creek ve Vancouveru. Je domovem týmu kanadského fotbalu BC Lions, místem konání největších obchodních a spotřebitelských výstav a koncertů v regionu. Stadion vlastní a spravuje PavCo (BC Pavilion Corporation), královská společnost ve vlastnictví vlády provincie Britská Kolumbie. Během XXI. zimních olympijských her v roce 2010 se v prostorách BC Place uskutečnil zahajovací a závěrečný ceremoniál.\n\n"}
{"id": "255786", "url": "https://cs.wikipedia.org/wiki?curid=255786", "title": "Horní Hanychov (zastávka tramvaje)", "text": "Horní Hanychov (zastávka tramvaje)\n\nHorní Hanychov je konečná tramvajová zastávka v liberecké čtvrti Horní Hanychov. Leží se na tramvajové trati Lidové sady – Horní Hanychov, jezdí sem linka č. 3.\n\nJako stanice slouží od roku 1912. Tramvajová smyčka, která je zde dodnes, byla vybudována v roce 1957 jako druhá v Liberci.\n\nRoku 1998 byl v úseku \"Kubelíkova – Horní Hanychov\" na 7 let pozastaven provoz z důvodu rekonstrukce trati. 1. srpna 2005 se začala opět používat a slouží tak dodnes.\n\nV roce 1933 po zprovoznění lanovky na Ještěd , při rekonstrukci na začátku 21. století či následně při přípravách mistrovství světa v klasickém lyžování 2009 bylo uvažováno prodloužení tramvajové trati až k dolní stanici lanovky \"Liberec-Horní Hanychov\". Nově vybudovaná smyčka je svou polohou na případné prodloužení uzpůsobena, v současné době je však prioritní výstavba tramvajové trati do Rochlice.\n\nVe vzdálenosti asi deset minut pěší chůze se nachází dolní stanice kabinové lanové dráhy na Ještěd, v podobné vzdálenosti jsou i dvě sedačkové lanovky. \n\n"}
{"id": "255790", "url": "https://cs.wikipedia.org/wiki?curid=255790", "title": "Riziko", "text": "Riziko\n\nPojem rizika se používá v mnoha souvislostech a má v odborném jazyce různých odborných disciplín odlišný význam.\n\n1. V globálním slova smyslu - jde o určitý druh odrazu negativních stránek vývoje, který celkově nepříznivě ovlivňuje svými příznaky, existenci a následky náš život.\n\n2. V odborném jazyce bezpečnostních věd - jde o období existence studovaného systému (např. společnosti) v němž se skutečně začínají projevovat příznaky plynoucí z kritické fáze vývoje systému.\n\n3. V běžném obecném jazyce - jde o velmi konkrétní stavovou podstatu nejistoty v systému vztahující se velmi adresně (konkrétně) k určitému zdroji či příčině našich budoucích problémů a potíží, která má konkrétní časové a prostorové vymezení.\n\nRiziko jako globální pojem možné negace na sebe v politických i odborných bezpečnostních kruzích podvědomě i vědomě poutá značnou pozornost. V každé materiální části světa, která je antropocentricky vnímaná a využívána, jsou skryty šance a rizika.\n\nŠance (naděje) -  kladné projevy tvůrčího procesu přinášejí při své realizaci výhody, zisky, přínosy, úspěchy.\n\nRizika (nebezpečí) - záporné projevy tvůrčího procesu a přírodního vývoje (destrukce) přináší při své realizaci úmrtí, zranění, škod, zánik.\n\nFyzikální - světelné záření, tepelné působení, mechanické, elektrické, optické,\nmagnetické a zvukové efekty se svými důsledky, různé jiné druhy záření:\nkosmické, rentgenové, proudy částic – neutrina,\npozitrony, elektrony.\n\nChemické - prudké reakce, nevhodné reakce, výrony plynů, kapalin a\npevných látek, koroze, otravy živých materiálů i neživých, nežádoucí pH, nevhodné koncentrace, toxické odpady .\n\nBiologické - šíření biologických druhů, vytěsňování původních\ndruhů z prostoru, ztráta reprodukčních schopností, nemoci, epidemie a\npandemie, hladovění kvantitativní i fyziologické, fyziologický stres,\nztráta odolnosti (imunity) organismů, vetřelci zoologičtí i botaničtí, ztráta diverzity druhů selhávání biologických systémů jako celků.\n\nEkologické - spojením fyzikálních, chemických a biologických\nrizik v přírodním prostředí vznikají rizika vyššího řádu – rizika\nekologická, změny klimatu, narušování ekologických nik společenstev /subsystémů/ v jemném propojení anorganické a organické přírody.\n\nPsychologické - jde o vnitřní individuální duševní stavy,\npocity, zábrany aj. jako stres, problémy v komunikaci, nevraživost,\nzměny subjektivních postojů a pocitů, zátěž z vysoké rychlosti života, množství informací v čase a prostoru, frustrace, záměrné negativní působení skupiny na jedince /šikana/, vytlačování ze skupiny, rozsah a\nhloubka informační zátěže.\n\nSociální - vzniká spojením vlastních psychických problémů\njednotlivých osob do určitého trendu a směru vyústění. Vnějšími projevy\nje pak skupinová negativní činnost a ovlivňování systému jako celku\npůsobením kriminality, terorismu, zvyšování ekonomických a vzdělanostních rozdílů mezi občany – napětí mezi skupinami občanů,\npokles autority, disciplíny, spekulativnost, davové jevy, migrace lidí a biologických druhů /emigrace a imigrace/.\n\nEkonomické - jejími projevy jsou všeobecná bída,\nnezaměstnanost, zadluženost (vnitřní a vnější), záporná, daňové úniky a podvody, monopolismus, kartelové dohody.\n\nPolitické - názorová a osobní nesvoboda, omezování projevu slova, spory náboženských proudů a směrů, stranické spory.\n\nVojenské - závisí na přímé aplikaci vojenské moci nebo její\nvýhrůžkou projevující se ve svém dopadu např. jako anexe části území,\nzábory (anšlus) celých států, okupace, války útočné i obranné, násilné\nzavádění vlastního politického systému\n\n"}
{"id": "255792", "url": "https://cs.wikipedia.org/wiki?curid=255792", "title": "Petr Svojtka", "text": "Petr Svojtka\n\nPetr Svojtka (25. září 1946 Praha – 9. května 1982 Praha) byl český herec.\n\nJeho první manželkou byla herečka Kateřina Macháčková, se kterou měl syna Petra (* 13. ledna 1972), který je divadelním režisérem. Delší vztah udržoval s herečkou Janou Janěkovou, s níž měl dceru Janu Janěkovou mladší (* 1978). Později se stal ještě prvním manželem další české herečky – Jany Bouškové, se kterou měl syna Jana.\n\nJeho otec pracoval jako sazeč a typograf v tiskárně a matka byla úřednicí ve státních službách.\n\nPo maturitě na SVVŠ Budějovická roce 1964 byl přijat na DAMU, kterou úspěšně v roce 1968 ukončil. V letech 1968 až 1975 získal angažmá v Divadle Jiřího Wolkera. Od srpna 1975 byl členem činohry Národního divadla v Praze.\n\nVěnoval se rovněž přednesu veršů a vystupoval v televizních a filmových rolích. K překvapení některých přátel byl aktivním členem SSM a vstoupil do KSČ.\n\nZahynul tragicky pod vlivem alkoholu pod jednou z pražských tramvají v zastávce Botanická zahrada, Na Slupi. Údajně vyhledával adrenalinovou zábavu a posilněn alkoholem se vezl na spřáhlech mezi spojenými vozy.\n\nVe slavné pohádce Tři oříšky pro Popelku namluvil hlas prince, kterého hrál Pavel Trávníček. Ten měl v té době silný brněnský přízvuk.\n\n\n"}
{"id": "255797", "url": "https://cs.wikipedia.org/wiki?curid=255797", "title": "Kanthal", "text": "Kanthal\n\nKanthal® je registrovaná ochranná známka slitiny železa obsahující chrom (20–30 %), hliník (4–7,5 %) a stopové množství kobaltu. Kanthal vznikl náhodou, ale dále jej vyvíjel Hans von Kantzow ve švédském Hallstahammaru. Označení „Kanthal“ je složeno z jmen Kantzow a Hallstahammar. V roce 1931 vznikla společnost AB Kanthal zabývající se výrobou slitiny. V současnosti patří skupině Sandvik.\n\nSlitina je známá svou vysokou odolností teplotám a má velký měrný elektrický odpor. Proto je často využívána v přístrojích a strojích, kde je potřeba přeměnit elektrickou energii na teplo, zejména tam, kde jsou požadovány vyšší teploty tání než mají ostatní materiály, jako například slitina Nichrome.\n\nČastým využitím odporových drátů z Kanthalu jsou kuchyňské spotřebiče jako toustovače, žehličky, vysoušeče vlasů. V průmyslu se uplatňuje například v laboratorních a průmyslových pecích.\n\nDále se využívá jako cívka do elektronických cigaret (atomizér)\n\nMěrný odpor kanthalu bývá, v závislosti na přesném složení, kolem 1,4 μΩ.m a teplotní součinitel +49 ppm/K.\nPraktická poznámka: Měrný odpor v μΩ.m je shodný s odporem drátu o průřezu 1 mm2 a délce 1 m vyjádřeném v ohmech.\n\n"}
{"id": "255802", "url": "https://cs.wikipedia.org/wiki?curid=255802", "title": "Stalinec", "text": "Stalinec\n\nStalinec byl sovětský pásový traktor, který v obměnách sloužil jako buldozer, nosič zařízení nebo jako pásový tahač kanónů. Vyráběl se v Čeljabinském traktorovém závodě od roku 1933. Vznikl na podkladě americké licence společnosti Caterpillar. První z řady Stalinců podle amerického originálu se nazýval S-60. Měl benzínový motor o výkonu 60 koní. V letech 1933 - 1937 bylo vyrobeno 6460 kusů. Od roku 1937 byl produkován nový typ S-65 s dieselovým motorem o výkonu 75 koní. Od roku 1939 se vyráběl dělostřelecký tahač Stalinec S-2, který mohl kromě dvou členů osádky vézt na korbě 8 mužů obsluhy děla a náklad střeliva o hmotnosti 1,5 tuny, tahal kanóny do hmotnosti 12 tun. V roce 1946 se začal vyrábět pásový traktor S-80 s motorem o výkonu 80 koní. Tyto stroje, které sloužily i jako buldozery či nosiče zařízení (např, vrtné soupravy) se dovážely od konce 40. let i do Československa. Od roku 1958 byl produkován traktor S-100 s motorem o výkonu 105 koní.\n"}
{"id": "255805", "url": "https://cs.wikipedia.org/wiki?curid=255805", "title": "Mary Douglas", "text": "Mary Douglas\n\nMary Douglas (25. března 1921 Sanremo – 16. května 2007) byla britská antropoložka, afrikanistka, profesorka sociální antropologie, známá díky svým publikacím z oblasti kultury, symbolismu a antropologie náboženství.\n\nNarodila se jako Mary Tew. Její otec Gilbert Charles Tew sloužil v Indii jako oblastní zmocněnec koloniální správy, její matka byla Phyllis Margaret Twomey.\n\nV roce 1951 se vdala za zaměstnance veřejné správy Jamesem A. T. Douglasem, který později působil jako ekonom pro Konzervativní stranu.\n\nJejí sestra Pat Novy se stala ilustrátorkou a ilustrovala řadu jejích knih, stejně jako biografii Mary Douglas od Richarda Fardona.\n\nMary Douglas byla výrazně ovlivněná dílem Émila Durkheima a je považována za jeho následovnici. Proslavila se zejména dílem \"Purity and Danger\", ve kterém rozebírá koncept rituální čistoty a nečistoty.\n\n\n\n"}
{"id": "255806", "url": "https://cs.wikipedia.org/wiki?curid=255806", "title": "Demokratická strana (Srbsko)", "text": "Demokratická strana (Srbsko)\n\nDemokratická strana ( ) je proevropsky orientovaná politická strana v Srbsku. Jejím současným předsedou je Bojan Pajtić. Do roku 2012 byl jejím šéfem Boris Tadić, který byl v letech 2004–2012 také prezidentem republiky. Demokratická strana má po volbách v roce 2016 12 poslanců v parlamentu (Narodna skupstina Republike Srbije) a 10 poslanců v Shromáždění Autonomní oblasti Vojvodina.\n\nČlenem a předsedou Demokratické strany byl Zoran Đinđić, první předseda srbské vlády v období po svržení režimu Slobodana Miloševiće. Na vládě se strana podílela i v dalších letech.\n\nStrana se hlásí k základům sociálně demokratické politiky, v praxi i k sociálnímu liberalismu (je tedy rozkročena od levého k pravému středu). Skládá se ze tří menších uskupení a je proevropsky zaměřená.\n\nDemokratická strana od obnovení svojí činnosti v roce 1990 přežila celou řadu štěpení a odchodů svých významných politiků. Prakticky všichni nynější politici v Srbsku, kteří se hlásí k demokratickým principům, byli dříve členové Demokratické strany.\n\nPrvní demokratická strana byla založena 16. února 1919 v Sarajevu a hrála významnou roli v předválečné Jugoslávii, i když u moci byla jen krátce (dvakrát v letech 1919 a 1924).\n\nPůvodně stál v jejím čele Ljubomir Davidović, po jeho smrti v roce 1940 se stal lídrem Milan Grol.\n\nPo druhé světové válce ve volbách v listopadu roku 1945 zvítězil SKJ a ten následně zakázal všechny ostatní politické strany, včetně DS.\n\nZakládací kongres se uskutečnil 3. února 1990. Předsedou byl zvolen Dragoljub Mićunović, a za předsedu výkonné rady pak Kosta Čavoški. Strana se zúčastnila prvních protivládních demonstrací. Koncem roky 1990 se uskutečnily první volby s účastí více stran a Demokratická strana získala 7 poslanců (měla své kandidáty v 176 z 250 volebních okruhů).\n\nStrana v sobě zahrnovala stoupence různých politických proudů, proto se potýkala s vnitřními rozpory a štěpením. Nedlouho po volbách, v lednu 1991 stranu opustili Nikola Milošević a Kosta Čavoški, ti následně založili novou Srbskou liberální stranu.\n\nV roce 1992 se v souvislosti s možností založení opoziční koalice DEPOS (s jinou opoziční stranou SPO - Srbské hnutí obnovy) odštěpila skupina v čele s Vojislavem Koštunicou, která založila Demokratickou stranu Srbska.\n\nNa kongresu v roce 1994 byl do funkce předsedy strany zvolen Zoran Đinđić.\n\nV létě roku 1996 byla založena koalice \"Zajedno\" (Společně), skládající se z Demokratické strany (DS), Srbského hnutí obnovy (SPO), Občanského svazu Srbska (GSS) a Demokratické strany Srbska (poslední se v koalici zúčastnila pouze federálních voleb). Po federálních volbách DSS vystoupila z koalice, a tak se teď už tříčlenná koalice zúčastnila komunálních, v nichž zvítězila v několika městech v Srbsku. Režim výsledky voleb v těchto městech neuznal, což vedlo k tříměsíčním protestům. Teprve začátkem roku 1997 byly výsledky uznány.\n\nNa začátku ledna 2000 vznikla koalice Demokratické opozice Srbska (DOS), což bylo seskupení celkem 18 stran, mezi něž patřila i DS. Za kandidáta na prezidentskou funkci vybrala koalice 24. září 2000 Vojislava Koštunicu. Ten sice ve volbách zvítězil, avšak výsledky opět nebyly uznány. Následovaly proto mnohé protesty v srbských městech včetně Bělehradu. Ústavní soud nakonec ale rozhodl ve prospěch Koštunici, což uvítali hlavně vzbouřenci a bylo ranou pro Miloševićův režim.\n\nDemokratická opozice Srbska uspěla také ve volbách do poslanecké sněmovny (Skupštiny) Srbska 23. prosince 2000 a získala dvoutřetinovou většinu v parlamentu. Za předsedu nové vlády Srbska byl zvolen Zoran Đinđić.\n\nStrana jugoslávského prezidenta Koštunici, DSS, v srpnu 2001 opustila seskupení DOS a odešla i z vlády. To zahájilo velkou krizi vládní koalice, avšak premiér Đinđić udržel většinu v zákonodárném sboru, a koaliční vláda tak fungovala i nadále.\n\nDne 12. března 2003 byl premiér Đinđić zabit při atentátu. Pohřeb se konal o tři dny později v Bělehradě. Ve funkci byl nahrazen Zoranem Živkovićem, který se stal také předsedou DS.\n\nDemokratická opozice Srbska se rozpadla na podzim roku 2003, a vláda ztratila většinu v poslanecké sněmovně. Vypsány proto byly předčasné volby na 28. prosince. V těch však DS neuspěla a získala v koalici pouhých 37 křesel. Vládní koalici vytvořily strany DSS, G17+, SPO-NS a SPS.\n\nPo prosincových parlamentních volbách se stal Boris Tadić, místopředseda DS a tehdejší ministr obrany Srbska a Černé Hory, předsedou poslaneckého klubu strany. V řádných volbách předsedy DS v únoru 2004 pak Tadić zvítězil drtivou většinou. Dále byli zvoleni čtyři místopředsedové Nenad Bogdanović, Bojan Pajtić, Dušan Petrović i Slobodan Gavrilović.\n\nTadić se stal kandidátem DS na funkci prezidenta Srbska ve volbách, které se konaly v červnu 2004. Zvítězil nakonec v jejich druhém kole 27. června, když porazil kandidáta Srbské radikální strany, Tomislava Nikoliće.\n\nVe volbách do poslanecké sněmovny 21. ledna 2007 byli na kandidátce DS zástupci regionálních stran národnostních menšin včetně strany Rasima Ljajiće. DS v nich získala 64 mandátů a vstoupila do vládní koalice s Demokratickou stranou Srbska premiéra Vojislava Koštunici a stranou G17 plus Mlađana Dinkiće, obsadila 11 z 25 ministerských postů.\n\nV roce 2008 byl Boris Tadić znovu zvolen prezidentem Srbska.\n\nPro parlamentní volby 2008 se vytvořila koalice Za evropské Srbsko vedená DS, která zvítězila a získala 102 mandátů, z toho na DS připadlo 64 mandátů. Demokratická strana se stala hlavní součástí vlády Mirka Cvetkoviće.\n\nV roce 2012 vytvořila DS pro parlamentní volby koalici Volba za lepší život, která skončila se ziskem 67 mandátů na druhém místě za koalicí Pohněme Srbskem vedenou Srbskou pokrokovou stranou. V souběžně konaných prezidentských volbách podlehl ve druhém kole Boris Tadić obhajující svůj mandát za DS Tomislavu Nikolićovi ze Srbské pokrokové strany. Demokratická strana se nepodílela na vládě a přesunula se do opozice.\n\nV lednu 2014 Boris Tadić opustil stranu a stal se předsedou Nové demokratické strany - Zelení, kterou hodlá vést ve volbách v roce 2014. Od května stranu vede nový předseda Bojan Pajtić.\n"}
{"id": "255807", "url": "https://cs.wikipedia.org/wiki?curid=255807", "title": "Georges Dumézil", "text": "Georges Dumézil\n\nGeorges Dumézil (4. března 1898 Paříž – 11. října 1986 tamtéž) byl francouzský srovnávací lingvista a religionista, představitel komparativní religionistiky. Proslavil se zejména tzv. „trojfunkční definicí“ starých Indoevropanů, zabýval se historií mýtu, překládal z kavkazských jazyků.\n\nDumézilův otec byl klasický filolog a Georges se už v dětství naučil latinsky a prostřednictvím spolužáka na gymnáziu se setkal s významným lingvistou Michel Bréalem. Roku 1916 byl přijat na École normale supérieure, studium lingvistiky však musel přerušit a sloužil jako důstojník ve válce. Po válce pokračoval pod vedením lingvisty Antoine Meilleta, roku 1919 složil státní zkoušku z klasické filologie a roku 1924 získal doktorát prací o souvislosti řeckého slova \"ambrosia\" s indickým nápojem nesmrtelnosti \"amrita\". Narazil však na kritiku, že s fakty zachází příliš volně, a rozhodl se opustit Francii. Od roku 1925 byl profesorem na nově založené univerzitě v Istanbulu, kde se naučil turecky a hojně cestoval, zejména po Kavkazu, takže se stal uznávaným odborníkem na tamní jazyky (zejména osetštinu a abcházštinu), které také porovnal se starou etruštinou. Roku 1929 publikoval knihu „Flamen – Brahman“, jež srovnává funkci římských flaminiů a indických bráhmanů a kde poprvé vyložil svoji teorii trojfunkčního dělení u starých indoevropanů. Tu pak dále rozvinul ve své nejznámější práci „Mithra – Varuna“ (1940) a dalších.\n\nOd roku 1931 byl profesorem v Uppsale (Švédsko) a od roku 1935 profesorem srovnávací religionistiky na \"École pratique des hautes études\" v Paříži. Studoval čínštinu u M. Graneta a spolupracoval s M. Maussem. Roku 1941 musel pro obvinění ze zednářství školu opustit a učil na gymnáziu, brzy se však na ni vrátil. V letech 1949-1968 přednášel indoevropeistiku na College de France, po odchodu do důchodu přednášel v USA (Princeton, Chicago, Los Angeles) a roku 1978 byl s podporou Claude Lévi-Strausse zvolen členem Francouzské akademie.\n\nDumézil byl člověk mimořádné erudice a polyglot, pro něhož staré mytologie nebyly jen kuriozitami, ale hledal v nich i stopy ztracené lidské moudrosti. Objevil dosud neznámé, ale nápadné paralely mezi indickou, perskou, řeckou, latinskou, osetskou a germánskou mytologií, které studoval v detailních porovnáních. V jejich mytologiích rozlišil světlou, sluneční postavu zákonodárce (Mithra, Jupiter) a temnou, magickou postavu (Odin, Varuna). Tato podvojnost se promítla do staré představy panovníka. Dávné společnosti vykazují podle něho „trojfunkční“ dělení na kněze, bojovníky a sedláky.\n\nPatří mezi zakladatele strukturalismu a i když jeho „trojfunkční“ teorii mnozí kritizovali pro příliš volné zacházení s fakty, jeho náhled, že polyteistická božstva je třeba studovat ne jednotlivě, ale v párech a trojicích, jak si je staré kultury samy uspořádávaly, se v religionistice prosadil. Špatné zkušenosti se zmatenou politikou francouzské demokracie posílily jeho obdiv k pevnému dynastickému řádu starých civilizací, obvinění z náklonnosti k fašismu však přesvědčivě vyvrátil D. Eribon.\n\nDumézil významně ovlivnil řadu svých žáků a přátel, zejména M. Foucaulta, filosofy M. Halbwachse a Rogera Cailloise nebo historika Georges Dubyho, který jeho potrojné schéma uplatnil na středověkou společnost. Význam jeho prací vyzvedl například lingvista Émile Benveniste, antropolog Claude Lévi-Strauss, řada indologů nebo E. Massonová, která je uplatnila na chetitskou kulturu.\n\n\n\n\n"}
{"id": "255811", "url": "https://cs.wikipedia.org/wiki?curid=255811", "title": "Seznam hvězd v souhvězdí Malého medvěda", "text": "Seznam hvězd v souhvězdí Malého medvěda\n\nToto je seznam významných hvězd v souhvězdí Malého Medvěda, seřazených podle jasnosti.\n\nSeznam hvězd\n"}
{"id": "255818", "url": "https://cs.wikipedia.org/wiki?curid=255818", "title": "G17 plus", "text": "G17 plus\n\nG17 plus byla parlamentní politická strana v Srbsku. Jako strana byla založena v prosinci 2002, před tím působila jako skupina expertů (G17), zejména v oblasti ekonomiky (vypracovala ekonomický program koalice DOS, která vyhrála nad Miloševićem v roce 2000). Předseda strany je Mlađan Dinkić.\n\nStrana ve svých prvních volbách (28. prosince 2003) získala 34 míst ve sněmovně. Po dvouměsíčních koaličních jednáních se stala 3. března 2004 vládní stranou spolu s Demokratickou stranou Srbska - DSS (Vojislav Koštunica) a koalici Srbského hnutí obnovy (Vuk Drašković) a strany Nové Srbsko (Velimir Ilić) (SPO-NS), za podpory opoziční Socialistické strany Srbska - SPS (Slobodan Milošević). Ve volbách zvítězila Radikální strana Srbska, ale nebyla zapojena do koaličních jednání. Ta probíhala mezi „demokratickými“ stranami, ale nakonec druhá nejsilnější Demokratická strana vypadla.\n\nStrana G17 plus měla v této vládě post ministra financí (Mlađan Dinkić), místopředsedy vlády (Miroljub Labus), ministra zdravotnictví (Tomica Milosavljević) a ministra zemědělství, vodohospodářství a lesů (ministryně Ivana Dulić-Marković).\nPo demisi místopředsedy vlády Labuse (2006), jeho pozici obsadila ministryně Dulić-Marković, a na její post přišel Goran Živkov.\n\nRadovan Jelašić, funkcionář strany, se stal guvernérem Národní banky Srbska, poslanecké skupině v parlamentu Srbska předsedal Miloljub Albijanić.\n\nKoncem roku 2006 ministři této strany podali demisi, což přivedlo vládu k jejímu konci.\n\nVe vládě z 15. května 2007 obsadila G17 plus ministerstvo hospodářství a regionálního rozvoje (Mlađan Dinkić), ministerstvo zdravotnictví (Tomica Milosavljević), ministerstvo sportu a mládeže (Snežana Samardžić-Marković) a ministerstvo vědy (Ana Pešikan).\n\nPo volbách 11. května 2008, na kterých se podílela v rámci koalice Pro evropské Srbsko (\"Za evropsku Srbiju\" - ZES), G17 plus získala 24 poslanecká místa v parlamentu Srbska. Šéfem poslaneckého klubu byla Suzana Grubješić.\n\nG17 plus se účastnila vlády z 7. července 2008, kromě resortů, které obsadila v minulé vládě - ministerstvo hospodářství a regionálního rozvoje (ministr Mlađan Dinkić, který byl také místopředsedou této vlády), ministerstvo zdravotnictví (ministr Tomica Milosavljević), ministerstvo mládeže a sportu (ministryně Snežana Samardžić-Marković), měla také ministerstvo kultury (ministr Nebojša Bradić), ministerstvo telekomunikací a informatické společnosti ministryně Jasna Matić) a ministerstvo národního investičního plánu (ministryně Verica Kalanović). Resort vědy, v minulé vládě patřící G17 plus, byl přenechán koaliční Demokratické straně.\n\nČlen G17 plus Radovan Jelašić byl stále guvernérem Národní banky Srbska.\n\nVe volbách v roce 2012 tvořila G17 plus součást koalice Sjednocené regiony Srbska a získala 10 mandátů.\n\nStrana se podílela na vládě, obsadila post místopředsedy vlády pro evropskou integraci (Suzana Grubješić), ministerstvo financí a hospodářství (Mlađan Dinkić) a ministerstvo místního rozvoje a místních samospráv (Verica Kalanović).\n"}
{"id": "255821", "url": "https://cs.wikipedia.org/wiki?curid=255821", "title": "Zdeněk Zdeněk", "text": "Zdeněk Zdeněk\n\nZdeněk Zdeněk (* 16. ledna 1960 Karlovy Vary) je český jazzový pianista, hráč na klávesové nástroje, hudební skladatel a aranžér.\n\nV Chebu navštěvoval Základní uměleckou školu Jindřicha Jindřicha, poté v Plzni konzervatoř, obor klavír u profesora Eduarda Spáčila. Během základní vojenské služby byl členem Tanečního orchestru Jaroslava Dudka a již v této době založil s kolegy Františkem Kopem, Jaromírem Honzákem a Martinem Šulcem jazzovou skupinu Zelený kvartet, která se v roce 1985, kdy skupinu rozšířil houslista Martin Zbrožek, změnila ve slavnou skupinu Naima. Skupina se stala velkým objevem a byla třikrát za sebou vyhodnocena jako nejlepší jazzové seskupení roku (1987–89).\n\nV roce 2008 vydalo nakladatelství Albatros CD \"Harry Potter a Kámen mudrců\", ke kterému napsal hudbu.\n\nS Dagmar Andrtovou-Voňkovou nahrál album \"Slunci ležím v rukou\" (2008).\n\n\n"}
{"id": "255822", "url": "https://cs.wikipedia.org/wiki?curid=255822", "title": "Nassau (Bahamy)", "text": "Nassau (Bahamy)\n\nNassau je hlavní město a komerční centrum Baham. V roce 2002 zde žilo 210 832 obyvatel, kteří tvořili téměř 70 % obyvatel ostrovů (303 611). Město je položeno na ostrově New Providence, který je jedním z federálních distriktů souostroví. Zhruba šestnáct kilometrů na sever od města je letiště Lynden Pindling, odkud denně létají spoje do USA, Kanady, Velké Británie a Karibiku.\n\nNassau bylo dříve známé jako Charles Town. V roce 1695 bylo ale přejmenováno na počest místodržícího a pozdějšího krále Anglie, Skotska a Irska Viléma III., z rodu Orange-Nassau. Do roku 1713 se Bahamy staly útočištěm pro piráty Thomase Barrowa a Benjamina Hornigolda. Prohlásili Nassau za pirátskou republiku. Žili zde také piráti Calico Jack Rackham a nechvalně proslulý Edward Teach, známý jako „Blackbeard“, tedy Černovous.\n\nRozvoj města propukl koncem 18. století, když sem emigrovaly tisíce amerických loyalistů po válce za nezávislost. Mnoho z nich se zde trvale usadilo.\n\n\n"}
{"id": "255823", "url": "https://cs.wikipedia.org/wiki?curid=255823", "title": "Králík (rozcestník)", "text": "Králík (rozcestník)\n\nSlovo králík může mít více významů:\n\n\n\n\n"}
{"id": "255829", "url": "https://cs.wikipedia.org/wiki?curid=255829", "title": "Rakouská národní knihovna", "text": "Rakouská národní knihovna\n\nRakouská národní knihovna (německy \"Österreichische Nationalbibliothek\", zkratka ÖNB nebo OeNB; dříve Dvorská knihovna, německy \"Hofbibliothek\") je národní knihovna Rakouska a se 7,4 miliony položek ve svých sbírkách současně největší knihovna této země. \n\nSídlí v paláci Hofburg ve Vídni; některé její sbírky se od roku 2005 nacházejí také v barokním paláci Palais Mollard-Clary. Knihovna, založená rodem Habsburků, byla původně umístěna v budově dnešního sálu \"Prunksaal\" a nazývána \"Dvorskou knihovnou\". Ke změně jména na jeho dnešní podobu došlo po roce 1920.\n\nOd 1876 byl správcem knihovny Ferdinand Menčík.\n\nSbírky knihovny sestávají z papyrů, rukopisů, starých a vzácných knih, map, globů, hudby, portrétů, grafiky, fotografií, autogramů a plakátů, stejně jako z děl v a o esperantu a dalších umělých jazycích. Tyto materiály jsou uschovány v různých sbírkách a přístupné k vědeckému bádání. V této knihovně se nachází jeden z rukopisů Fredegarovy kroniky, která jako jediná popisuje osídlování českého území v 7. století Slovany a popisuje existenci Sámovy říše.\n\n"}
{"id": "255834", "url": "https://cs.wikipedia.org/wiki?curid=255834", "title": "Tamara Siuda", "text": "Tamara Siuda\n\nTamara Logan Siuda (* 1970) je zakladatelka a hlavní představitelka americké kemetistické organizace Kemetic Orthodoxy. V jejím rámci je pokládána za 196. faraona: je titulována titulem nisut (tj. „král“, odvozený od titulu nisut-bitej jako součásti egyptské královské titulatury), užívá z egyptštiny odvozené jméno Hekatawy I. (podle pravidel anglické transkripce hieroglyfů) zapsané v serechu, jednu kartuši a členy je označována jako Her Holiness („Její Svatost“).\n\n"}
{"id": "255840", "url": "https://cs.wikipedia.org/wiki?curid=255840", "title": "Guglielmo I. Sanudo", "text": "Guglielmo I. Sanudo\n\nGuglielmo I. Sanudo (zemřel 1323) byl čtvrtým vévodou z Naxu. Vládl od roku 1303 až do své smrti, kdy ho na trůnu vystřídal jeho syn Niccolò I.\n\n"}
{"id": "255841", "url": "https://cs.wikipedia.org/wiki?curid=255841", "title": "Jerseyština", "text": "Jerseyština\n\nJerseyština je dialektem normanštiny používaná na ostrově Jersey, který je součástí Normanských ostrovů v Lamanšském průlivu. Jedná se o románský jazyk řazený do podskupiny oïlských jazyků, kam patří i francouzština.\n\nK nejstarším literárním dílům používajícím dialekt, který je považován za předchůdce jerseyštiny, patří příběhy a poezie z 12. století od anglonormanského básníka jménem Wace pocházejícího z Jersey. Až do 18. století byla jerseyština spolu s francouzštinou převládajícím jazykem na ostrově. Dnes je počet rodilých mluvčí jazyka nižší než 3000 a klesá vlivem převládající angličtiny; přesto je snaha jazyk zachovat.\n"}
{"id": "255849", "url": "https://cs.wikipedia.org/wiki?curid=255849", "title": "Marcel Achard", "text": "Marcel Achard\n\nMarcel Achard (5. července 1899 Sainte-Foy-lès-Lyon – 4. září 1974 Paříž), vlastním jménem Marcel Augustin Ferréol, byl francouzský dramatik a spisovatel. Byl zvolen za člena Francouzské akademie 28. května 1959.\n\n\n\n\n\n"}
{"id": "255850", "url": "https://cs.wikipedia.org/wiki?curid=255850", "title": "Gekonovití", "text": "Gekonovití\n\nGekonovití (Gekkonidae) jsou čeledí malých až středně velkých ještěrů, charakteristická prsty s přísavnými ploškami a srostlými očními víčky. Žijí v teplejších oblastech na celém světě, v Česku se vyskytuje kosmopolitní Gekon turecký, jenž byl včetnně České republiky zavlečen z původních oblastí výskytu na většinu území svého současného rozšíření.\n\nGekonovití jsou vývojově starou skupinou ještěrů. Většinou jsou drobní, 7 - 15 cm dlouzí (maximálně však až 37 cm), mají plochou hlavu, kratší lámavý ocas a na končetinách dobře vyvinutých pět prstů opatřených lamelami a přísavkami, které jim umožňují snadné šplhání po skalách, stromech nebo i po kolmé zdi či skle. Síla, která udrží gekona „přisátého“ k povrchu, jen Van der Waalsova interakce mezi množstvím lamel na chodidle ještěra a povrchem samotným. Kdyby se dospělý, 70 g vážící gekon dotýkal povrchu všemi lamelami na svých končetinách najednou, ideální adhezivní síla by udržela 133 kilogramů. Ve skutečnosti ale člověka neudrží, protože by byla nutná značně větší plocha. Gekon se lehce udrží na hydrofobním povrchu (např. teflon), ale nikoli na hydrofilním (např. sklo) za mokra.\n\nKůže gekonů bývá měkká, složená z mnoha drobných šupin. Gekonovití jsou aktivní v noci, mívají proto velké oči, oční víčka jsou u většiny druhů srostlá a tvoří průhledný kožní kryt. Obratle jsou amficélní nebo procélní, zuby pleurodontní.\n\nŽiví se členovci nebo drobnými obratlovci. Samci některých druhů gekonů vydávají velmi hlasité zvuky. Vzácností není partenogeneze, gekonovití jsou vejcorodí - zvláštností jsou vajíčka s tvrdou, vápenitou skořápkou. V jedné snůšce jsou jen 1-3 vejce, samice však kladou vejce i vícekrát za rok.\n\nGekonovití jsou hojní v tropech, subtropech i teplejších oblastech mírného pásma, a to na celém světě. Gekon turecký je v České republice v současnosti znám jen z Moravy a Slezska. Nejblíže ČR pak gekoni žijí ve Středomoří včetně Balkánského poloostrova. Celkem se popisuje přes 1100 recentních druhů.\n\nGekoni jsou převážně masožraví, živí se hmyzem, malými obratlovci a ještěry. Občas ale lížou i sladké ovoce.\n\n\n"}
{"id": "255855", "url": "https://cs.wikipedia.org/wiki?curid=255855", "title": "Bečov nad Teplou", "text": "Bečov nad Teplou\n\nBečov nad Teplou () je město v Karlovarském kraji.\nHistorické jádro města bylo roku 1992 vyhlášeno městskou památkovou zónou. V místním zámku se nachází relikviář svatého Maura, který je považován po korunovačních klenotech za druhou nejcennější movitou památku v Česku . Žije zde obyvatel.\n\nVznik Bečova byl podmíněn existencí křižovatky dvou důležitých komunikací, jedna vedla z Plzně do Lokte, druhá spojovala klášter v Teplé s tržišti v Poohří. Falzum z 15. století zmiňuje Bečov již v roce 1214, první doložená zmínka je ale spojena až v souvislosti se vznikem hradu počátkem 14. století za pánů z Rýzmburka. Bečov byl tehdy osadou, kde se zřejmě nacházela celní stanice. Hrad jako centrum panství a těžba drahých kovů v okolí však přispěly k růstu jeho významu.\n\nV roce 1387 se Bečov připomíná jako městečko, privilegium pánů z Rýzmburka z roku 1399 dokumentuje postavení Bečova v té době. V 15. století se Bečov stává majetkem pánů z Plavna, kteří ale panství několikrát dali do zástavy různým rodům (Šternberkové, Šlikové). Jindřich III. z Plavna potvrdil v roce 1481 Bečovu stará privilegia a o rok později si u Vladislava Jagellonského vymohl povýšení na město s právem opevnění (1482).\n\nMohutného rozvoje se Bečov dočkal za vlády Pluhů z Rabštejna (1492–1547), kteří z něj učinili hlavní sídlo rozsáhlého panství. Tehdy také kulminovala těžba cínu v okolí Horního Slavkova a vysoké zisky umožnily Pluhům bečovský hrad ve velkém rozsahu přestavět. Kašpar Pluh z Rabštejna patřil mezi přední osobnosti stavovského odboje v roce 1547, poté však musel odejít do exilu. Jeho majetek mu byl zabaven a Bečov se stal korunním majetkem. Ferdinand I. krátce zastavil Bečov opět pánům z Plavna, za dalších zástavních majitelů Šliků bylo panství zadluženo a v roce 1597 je převzala městská obec v Horním Slavkově.\n\nHorní Slavkov se zapojil do českého stavovského povstání v letech 1618–1620 a Bečov byl poté opět zkonfiskován. K panství tehdy patřilo město a hrad Bečov, dvanáct vesnic, pivovar, ovčín, tři hospodářské dvory a dva železné hamry. Za 60 000 kop grošů míšeňských koupil celý tento majetek v roce 1624 Gerhard z Questenberka, jehož potomci zde vládli více než sto let. Za třicetileté války došlo k úpadku těžby drahých kovů, začala se ale rozvíjet řemesla pro potřeby armády (tkalcovství, kloboučnictví), na odumírající těžbu cínu navazovalo dočasně také cínařství. Questenbergové do značné míry rozvoj městečka podporovali (1662 potvrzení starých městských privilegií), na druhou stranu nekompromisně prosazovali protireformaci, během níž byl mimo jiné zlikvidován hrob Kašpara Pluha z Rabštejna v místním kostele. Kromě požáru v roce 1621 postihly Bečov dvě morové epidemie (1632, 1679), na konci třicetileté války obsadili město a hrad Švédové. V roce 1680 se bečovští zapojili do nevolnického povstání a šest místních měšťanů bylo za účast ve vzpouře odsouzeno k trestu smrti.\nQuestenberkové nakonec svým hlavním sídlem učinili Jaroměřice nad Rokytnou a Bečov zůstal stranou jejich zájmu, přesto zde v předhradí zahájili stavbu barokního zámku. Janem Adamem z Questenberka rod vymřel (1752) a panství přešlo na spřízněný rod Kouniců. Za Dominika Ondřeje II. z Kounic byl zámek dokončen a v roce 1755 se císařovna Marie Terezie definitivně vzdala lenních nároků na Bečov. Kounicové se zasloužili o vznik několika vesnic v okolí, ale protože jejich hlavní sídla se nacházela na jižní Moravě, nakonec Bečov prodali. Od Aloise z Kounic koupil Bečov v roce 1813 za téměř půl milion zlatých vévoda Bedřich Beaufort-Spontin ze starobylého belgického rodu.\n\nKoncem 19. století měl Bečov téměř 2 500 obyvatel, byly zde dvě školy, hudební škola, okresní nemocenská pojišťovna, okresní soud, součástí velkostatku byl pivovar, byla zde i elektrárna. V 19. století přispěla k rozvoji Bečova nová silnice Plzeň–Toužim, v roce 1837 byla zřízena pošta, v roce 1850 se Bečov stal sídlem soudního okresu a o rok později byla postavena budova okresního soudu. Další vývoj byl ovlivněn železniční tratí Karlovy Vary–Mariánské Lázně a Bečov-Rakovník (1898), na kterou navázala trať Bečov–Sokolov, vedoucí přes Loket (1901). Na konci 19. století bylo postaveno nádraží a v jeho sousedství luxusní hotel Central. Do podoby města zasahovali i v této době majitelé velkostatku, vévoda Alfred Beaufort-Spontin (1816–1888) skoupil domy a pozemky severně od zámku a zřídil zde park. Plánovaná přestavba hradu a zámku v novogotickém slohu podle projektů J. Zítka a J. Mockera z finančních důvodů proběhla jen v dílčích úpravách. V době první republiky fungovala v Bečově továrna na výrobu nábytku a knihtiskárna.\n\nPřipojení Bečova k Německé říši v roce 1938 přivítalo místní německé obyvatelstvo s nadšením, majitel velkostatku Jindřich Beaufort–Spontin (1880–1966) byl aktivním členem NSDAP a na zámku poskytoval azyl zraněným německým důstojníkům, mezi místními obyvateli byl však oblíben. V řadách Wehrmachtu padlo 89 mužů z Bečova, mezi nimi mimo jiné Karel Beaufort-Spontin (1918–1942), mladší syn Jindřicha Beaufort-Spontina.\n\nTěsně před koncem války prošly Bečovem tři pochody smrti z koncetračních táborů, krátce nato došlo k jeho osvobození. Bečovem procházela demarkační linie, takže americké jednotky se zastavily u nádraží, zatímco samotné město spadalo již do sovětské okupační zóny. Američtí vojáci odešli v roce 1947 do Německaa, zatímco sovětská armáda zůstala v Bečově až do roku 1951, v roce 1947 navštívil město maršál Koněv.\n\nPřevážně německé obyvatelstvo bylo po roce 1945 odsunuto, na základě Benešových dekretů byl zkonfiskován i velkostatek se zámkem a hradem. Z Bečova a okolí bylo během roku 1946 odsunuto přes 6 000 Němců. Prokazatelných antifašistů nebo odborníků ve specializovaných výrobních procesech, kteří mohli zůstat, bylo 171. Bečov se špatným dopravním spojením a nedostatkem pracovních příležitostí nelákal k novému osídlení, takže město i okolní obce zůstaly dlouho po druhé světové válce téměř opuštěné. Těžba uranové rudy v Horním Slavkově přinesla dočasně nové osadníky, v padesátých letech 20. století byli na zámku a v bývalém hotelu Central ubytováni horníci.\n\nAč bylo v letech 1948–1989 v Bečově zbořeno přes sto domů, zůstal historický ráz města zachován a v roce 1992 bylo centrum prohlášeno za městskou památkovou zónu. Oživení turistického ruchu napomohlo zpřístupnění vzácné památky, relikviáře sv. Maura v roce 2002.\n\nOd 14. století existovala v Bečově židovská komunita, jíž byl vyčleněn prostor v dnešní Poštovní ulici, v roce 1662 je doložen židovský hřbitov, v roce 1688 byla postavena synagoga. Koncem 18. století čítala židovská komunita v Bečově čtyřicet rodin, později ale došlo k výraznému úbytku židovských obyvatel a v roce 1938 zde žilo již jen šest rodin. Ve 20. století zanikla v Bečově samostatná židovská obec a kvůli nedostatku finančních prostředků na opravu byla v roce 1930 zbořena synagoga. Všichni bečovští Židé opustili město ještě před druhou světovou válkou. V roce 1938 byl zcela zlikvidován židovský hřbitov, dochovaly se jen tři náhrobky z 18. a 19. století, které jsou dnes umístěny v hradním lapidáriu. Z bečovské židovské komunity dosáhla největšího významu rodina Löwy, která se v Bečově připomíná od 16. století. Bečovský rodák ing. Erwin Löwy (1897–1959) se po odchodu z Československa prosadil ve zbrojařském průmyslu a proslul jako letecký konstruktér.\nPřibližně do doby třicetileté války spadají počátky hudebních tradic v Bečově, kdy ve městě a okolních obcích v několika generacích vyrostla řada nadaných hudebníků samouků. V roce 1650 se připomíná hudební bratrstvo \"Collegium musicum\", které o století později mělo již přes 800 členů. Některé osobnosti později přesáhly význam regionu (hudební skladatel J. Labitzky, jeho syn dirigent a houslista A. Labitzky, sbormistr A. Opl). V roce 1887 byla v Bečově založena hudební škola (budova školy byla postavena v letech 1900–1901). Vychovala řadu hudebníků pro lázeňské orchestry v Karlových Varech a Mariánských Lázních, působil zde žákovský symfonický orchestr a školu navštěvovalo přes 200 dětí. Hudební škola fungovala i za druhé světové války. Po dočasném útlumu způsobeném výměnou obyvatelstva po roce 1945 obnovil její činnost místní rodák Adolf Opl. Po jednom z nejslavnějších rodáků nese škola od roku 2002 název Základní umělecká škola Josefa Labitzkého. Mezi známé absolventy školy patří například Ladislav Gerendáš.\n\nOkolí města je kopcovité a hojně zalesněné. Nachází se v CHKO Slavkovský les. Poblíž řeky Teplé, na okraji Bečova, byla šlechtickým rodem Beaufort-Spontini před druhou světovou válkou vybudována unikátní botanická zahrada (Beaufortské alpinum), v současné době obnovovaná ZO ČSOP Berkut.\n\nNecelé tři kilometry východně od města se nachází evropsky významná lokalita Bečovské lesní rybníky.\n\nProchází zde regionálně významná silnice I/20 spojující Karlovy Vary – Plzeň. Silnice II/208 a II/230 napojují širší okolí města.\n\nMěsto leží na železniční trati Karlovy Vary – Mariánské Lázně. Ve městě je jedno nádraží a dvě zastávky v dalších částech města.\n\n\n\n\n\n\n"}
{"id": "255864", "url": "https://cs.wikipedia.org/wiki?curid=255864", "title": "Vlašim", "text": "Vlašim\n\nVlašim (německy \"Wlaschim\") je město a obec s rozšířenou působností v okrese Benešov ve Středočeském kraji, 20 km jihovýchodně od Benešova, 40 km severně od Tábora a je centrem mikroregionu Podblanicko. Žije zde obyvatel, jejich počet postupně mírně klesá.\n\nVlašim leží na řece Blanici, do níž se zde vlévají potoky Orlina (západně od města) a Borecký potok na severovýchodě. Na obou je řada rybníků. 8 km jižně od Vlašimi, mezi obcemi Kondrac, Pravonín a Louňovice pod Blaníkem leží hora Blaník (638 m n. m.), střed chráněné krajinné oblasti Velký Blaník.\n\nPověst o původu názvu města (uvádí ji Karel Josef Biener z Bienenberka v díle \"Versuch über einige merkwürdige Alterthümer in Königreich Böhmen\") se týká dob vlády Vladislava II., druhého českého krále, který vládl v letech 1152–1172. Svůj královský titul získal za své spojenectví s císařem Fridrichem I. Barbarossou v jeho tažení na Miláno. Vladislav II. vytáhl do boje na pomoc císaři s více jak deseti tisíci muži.\n\nPo dlouhé a strastiplné cestě přes Tyroly vstoupilo české vojsko do vlašské země (Vlachy) v severní Itálii. Po kapitulaci Milána se Čechové začali seznamovat s kulturou Italů, tedy Vlachů, kteří byli v té době v tomto směru považování za evropskou špičkou. Jedním z těch, kteří následně oslavovali chrabré činy českých hrdinů při vlašském tažení, byl rytíř, jehož sídlo se nacházelo nad řekou Blanicí. Krajina kolem jeho sídla byla bohatá na přírodní krásy, a ač nebyla tak slunná a nádherná jako ta vlašská, miloval ji a na památku své obliby vlašských mravů si začal říkat Vlašim.\n\nNázev města je lingvisticky odvozen od starobylé přivlastňovací přípony, odkazující na jména typu Vlastislav či Vlastimil. Název Vlašim je též domácí obměna jména Vlach, která vznikla jeho krácením.\n\nVe starých latinsky a německy psaných listinách se v různých datech objevují německé podoby názvu města, vzniklé adaptací názvu českého: \"Pleszin\" (1353), \"Flesching\" (1431), \"Wlassimg\" (1439) či \"Wlaschim\".\n\nArcheologické nálezy prokazují existenci sídliště již v době před 30 tisíci lety př. n. l. V době před 2 tisíci lety př. n. l. zde v okolí sídlili Keltové, o 500 let později Germáni, následováni Slovany.\n\nZ roku 1303 pochází nejstarší zmínka o hradišti, na jehož místě založil v roce 1318 Hynek z Vlašimi tvrz, která měla chránit brod přes řeku Blanici. Dochovaly se z ní pouze části uvnitř okruhu dělostřeleckých bašt. První písemná zmínka o městečku pod tvrzí pochází z roku 1320.\n\nRytíři z Vlašimi patřili ke družině krále Jana Lucemburského a Hron z Vlašimi padl po boku krále v bitvě u Kresčaku 1346. Rod se postupně rozdělil na několik větví, které se psaly podle svých sídel. Jan Očko z Vlašimi byl od roku 1364 druhým pražským arcibiskupem a prvním českým kardinálem. Za jeho působení byla Vlašim povýšena na město. Když se roku 1378 úřadu vzdal, nastoupil po něm jeho synovec Jan z Jenštejna. Větev Jankovských z Vlašimi působila na Moravě, Jiřík z Vlašimi byl v letech 1516–1520 moravským podkomořím. V letech 1363–1413 držela Vlašim jenštejnská větev pánů z Vlašimi.\n\nV letech 1442–1546 zde vládli \"Trčkové z Lípy\", stoupenci krále Jiřího z Poděbrad. Za Mikuláše Trčky z Lípy byl postaven městský kostel a rozšířen hrad. Jejich vláda však město a jeho okolí uvrhla do dluhů. Rod také řešil problém vzájemných vyrovnání, které byly urovnány až králem Ferdinandem I. Do roku 1588 bylo město dvakrát předáno do rukou rytířských rodů: nejprve to byli \"Markvartové Stranovští ze Sovojovic\" a o čtyři roky později \"Klenovští ze Ptení\". Roku 1580 dostalo město zásluhou Aleše Klenovského znak a jeho monogram „AKZP“ je na něm i dnes. Po nich do roku 1621 vládli Vlašimi \"Vostrovcové z Kralovic\", kteří si dali za úkol zbavit město dluhů. Představitel tohoto rodu Jan patřil ke třiceti direktorům, kteří vystupovali proti králi Ferdinandovi. Po bitvě na Bílé hoře byl odsouzen k trestu smrti popravením, rozsudek byl však později změněn na doživotní vězení. Jeho mezitím nahromaděný majetek připadl koruně a město roku 1621 \"pánům z Talmberka\".\n\nVětšina měšťanů byli protestanté, kteří trpěli za dob rekatolizace, což v okolí vedlo k mnoha povstáním. Rolníci a měšťané plenili a dobývali zámky v Ratajích, Domašíně a Vlašimi, kde mučili městského hejtmana a rozbili mu i hlavu. Po vyplenění tehdejšího kláštera svaté Barbory v Benešově narazili na císařská vojska a byli následně pomláceni, zatčeni, či popraveni. Město bylo v té době obsazeno a vypleněno. V roce 1645, během třicetileté války, dobyli Vlašim Švédové, kteří město vypálili a zanechali v troskách. Později, od roku 1744, vládli městu \"knížata z Auerspergu\", kteří v městě sídlili až do roku 1945.\n\nV roce 1895 bylo město napojeno na železniční síť. V roce 1914 byla spuštěna turbínová elektrárna rakouské firmy \"J. M. Voith\", což pomohlo zde začínající pobočce firmy \"AEG\". V roce 1918 pomohl rozvoji hospodářství obuvní průmysl a v roce 1935 se zde usídlila zbrojovka \"Sellier & Bellot\".\n\nZa vlády KSČ byla v 70. letech velká část původní maloměstské zástavby z 20. let zbourána a bylo zde vystavěno panelové sídliště. V souvislosti s výstavbou přehrady Želivka (1968–1975) byla také místní železniční trať, vedoucí do tehdejších Dolních Kralovic, zkrácena do Trhového Štěpánova. Staré Dolní Kralovice byly později zaplaveny a byla vystavena nová zástavba Dolní Kralovice. V roce 1977 zde byl natáčen film \"Stín létajícího ptáčka\".\n\nV srpnu 1992 zachvátil vlašimský zámek požár, který zničil celé jeho jižní křídlo. Do roku 2005 prošel zámek mnoha opravami. V současnosti probíhá revitalizace centra města, došlo k opravě vlakového i autobusového nádraží a náměstí v centru města jsou rekonstruována, především díky využívání fondů Evropské unie. V roce 2006 byla Vlašim v České republice na prvním místě v čerpání fondů z Evropské unie.\n\nV chronologickém přehledu za období od roku 1850 do současnosti je uvedena územně administrativní příslušnost obce v roce, kdy ke změně došlo:\n\nVe městě Vlašim \"(3628 obyvatel)\" byly v roce 1932 evidovány tyto živnosti a obchody:\nV obci Bolina \"(přísl. Bolinka, Skalkov, 375 obyvatel, samostatná obec se později stala součástí Vlašimi)\" byly v roce 1932 evidovány tyto živnosti a obchody: 2 bednáři, 3 hostince, kolář, kovář, 2 krejčí, mlýn, 3 obuvníci, pila, 16 rolníků, 3 trafiky, truhlář.\n\nV městysi Domašín \"(968 obyvatel, poštovní úřad, telegrafní úřad, katol. kostel, samostatný městys se později stal součástí Vlašimi)\" byly v roce 1932 evidovány tyto živnosti a obchody: cihelna, 3 hostince, hrnčíř, 2 kováři, 2 krejčí, mlýn, 8 obuvníků, 3 pekaři, 2 řezníci, 4 obchody se smíšeným zbožím, Spořitelní a záložní spolek pro Domašín, 2 trafiky, 4 truhláři.\n\nV obci Hrazená Lhota \"(přísl. Znosím, 256 obyvatel, samostatná obec se později stala součástí Vlašimi)\" byly v roce 1932 evidovány tyto živnosti a obchody: hostinec, 2 kováři, obuvník, 2 trafiky.\n\nV obci Nesperská Lhota \"(přísl. Hradiště, Polánka, Chobot, 256 obyvatel, samostatná obec se později stala součástí Vlašimi)\" byly v roce 1932 evidovány tyto živnosti a obchody: družstvo pro rozvod elektrické energie v Hradišti, 4 hostince, mlýn, rolník, obchod se smíšeným zbožím, 3 trafiky.\n\nPrapor města byl Vlašimi přidělen roku 1994 rozhodnutím heraldické komise Poslanecké sněmovny Parlamentu ČR. Barvy zlatá, stříbrná a modrá vycházejí ze znaku města.\n\nZnak města pochází z doby okolo roku 1580 a souvisí s povýšením Vlašimi na město. Písmena \"AKZP\" představují iniciály \"Aleše Klenovského ze Ptení\", který se o věnování znaku zasloužil a přidal na něj své iniciály. Od roku 1641 byly na krátký čas ve znaku iniciály \"FZT\" (\"Fridrich z Talmberka\"). Tento znak se objevuje už i na gotické městské pečeti z přibližně stejné doby.\n\n\nKe dni 1. ledna 2006 zde žilo 12 103 obyvatel, z toho 5 927 mužů a 6 176 žen. Průměrný věk obyvatel v obci byl 40,3 let (muži 38,9 let, ženy 41,7 let). V roce 2016 zde žilo celkem 11 704 obyvatel.\n\nZákladní školy:\n\nStřední školy:\n\nOrdinaci zde má praktický lékař pro děti a dorost.\n\n\nSoučasným starostou města je Mgr. Luděk Jeništa, působící ve své funkci od roku 2002, opětovně zvolený v letech 2006, 2010, 2014 a 2018.\n\nToto je seznam starostů města Vlašimi po roce 1989:\n\n\n\n\n\nV roce 2019 bylo po několika přestávkách znovu uvedeno do provozu letiště Vlašim, LKVL, původně založené v roce 1954. Jde o vnitrostátní veřejné letiště, provozovatelem je město Vlašim. Letiště dnes slouží příznivcům leteckého sportu, ale i jako místo pro přistávání vrtulníků a letadel záchranářů. Na letišti působí Aeroklub Vlašim.\nCyklistika – Městem vedou cyklotrasy:<br>\nč. 101 Český Šternberk – Vlašim – Kondrac – Louňovice pod Blaníkem,<br>\nč. 0004 Vlašim – Zdislavice – Trhový Štěpánov – Nesměřice,<br>\nč. 0069 Benešov – Postupice – Vlašim – Pravonín,<br>\nč. 8175 Vlašim – Hrádek – Ctiboř – Nad Domašínem – Vlašim.\n\nPěší turistika – Územím města procházejí turistické trasy:<br>\n\n\n\n"}
{"id": "255866", "url": "https://cs.wikipedia.org/wiki?curid=255866", "title": "Bečov nad Teplou (zámek)", "text": "Bečov nad Teplou (zámek)\n\nZámek v Bečově nad Teplou v baroku převzal rezidenční funkci přilehlého hradu. Zámek se nachází ve městě Bečov nad Teplou v dnešním Karlovarském kraji. Spolu s přilehlým hradem je chráněn jako kulturní památka ČR a od roku 1995 jako národní kulturní památka ČR.\n\nZámek byl vybudován v letech 1750–53 v těsné blízkosti středověkého hradu v místě bývalého předhradí. Pro vybudování zámku bylo využito raně barokní opevnění, které navrhl Jan Lacron v období třicetileté války a z něhož byla realizovaná pouze malá část v podobě dělostřelecké bašty.\n\nDvoupatrový zámek, zvaný v dobových pramenech \"Nový\" nebo \"Dolní,\" nechal vybudovat v polovině 18. století tehdejší majitel bečovského panství Dominik Ondřej z Kounic. Architekt barokní budovy využil zmiňovanou baštu jako substrukci pro rozměrnou polygonální věžici a zachoval i renesanční portál předhradí z doby kolem roku 1540, který využil jako vstupní portál zámku. Přístup do něj byl realizován zděným mostem neseným osmi hranolovými pilíři. Na mostě jsou umístěny kamenné sochy Jana Nepomuckého a jezuitského světce Jana de Gotto z roku 1753.\n\nReprezentační sály a kaple zámku jsou situovány v polygonální věžici, zbylá část budovy sloužila obytným účelům. V roce 1861 byla přestavěna zámecká kaple, v letech 1861–75 pak byly upraveny ostatní interiéry zámku za účasti architektů Josefa Zítka a Josefa Mockera.\n\nPřilehlá zámecká terasovitá zahrada pochází až z druhé poloviny 19. století. Pod terasami se nachází rozsáhlá sklepení bývalého pivovaru z 18. století.\n\nV roce 1996 byla v nově opraveném zámku otevřena expozice gotického umění západních Čech. Od roku 2002 je součástí expozice restaurovaný románský relikviář svatého Maura, po českých korunovačních klenotech druhá nejcennější památka a vůbec nejvýznamnější románská klenotnická památka v České republice. Ten byl koncem 80. let 20. století nalezen ukrytý pod podlahou v žalostném stavu. Expozice dokumentuje postup jeho náročné a komplexní restaurace.\n\n\n"}
{"id": "255869", "url": "https://cs.wikipedia.org/wiki?curid=255869", "title": "Adolf Lachman", "text": "Adolf Lachman\n\nAdolf Lachman (* 22. prosinec 1977, Pardubice) je český výtvarník věnující se kresbě (často upravované v počítači), tvorbě objektů a kreslení komiksů. Navazuje na díla představitelů českého informelu (Zdeněk Beran, Vladimír Boudník, Bedřich Dlouhý, Antonín Tomalík).\n\nV letech 1992 až 1996 vystudoval Výtvarnou školu Václava Holara v Praze a od roku 1996 do 2003 AVU u profesora Zdeňka Berana.\n\n\n\n"}
{"id": "255877", "url": "https://cs.wikipedia.org/wiki?curid=255877", "title": "Komunistická strana", "text": "Komunistická strana\n\nKomunistická strana v širším smyslu je politická strana, která má ve své programu uskutečnění komunismu, tedy rovnostářské (beztřídní) solidární společnosti bez vykořisťování. Tato společnost se má řídit heslem „Každý podle svých schopností, každému podle jeho potřeb.“ V užším smyslu se tak označují strany vycházející z leninismu nebo na něj navazující.\n\nPřehled komunistických stran od roku 1921 do současnosti:\n\n\nPrvní významnou komunistickou stranou na českém území byla Komunistická strana Československa, s prvním předsedou Václavem Šturcem a pod pozdějším vedením Klementa Gottwalda, jež existovala v letech 1921 až 1992, kdy byla rozpuštěna. Komunistická strana Československa (leninovci) byla z ní odštěpená radikálně levicová strana v období první republiky, složená z kritiků nového vedení KSČ r. 1929. V jejím čele stál Alois Muna. Ještě před ní, v roce 1925 vznikla Neodvislá strana komunistická v Československu jako politická strana na území prvorepublikového Československa založená jako odštěpenecká komunistická formace okolo Josefa Bubníka, která se odtrhla od KSČ. Za oficiální následovnici KSČ se považuje Komunistická strana Čech a Moravy, přítomná od svého vzniku po pádu Východního bloku ve všech českých parlamentech, jejímž prvním předsedou byl doc. PhDr. Jiří Machalík, CSc. a současným předsedou (ne generálním tajemníkem) je JUDr. Vojtěch Filip. Radikálnější je neparlamentní Komunistická strana Československa, založená roku 1995 původně jako Strana československých komunistů generálním tajemníkem ÚV KSČ ing. Miroslavem Štěpánem a jejímž současným generálním tajemníkem je RSDr. Jiří Vábr. Gottwaldovská KSČ prošla na přelomu tisíciletí rozkolem a v roce 2001 se od ní odštěpila Komunistická strana Československa – Československá strana práce, jejímž předsedou je s. por.v.v. Ludvík Zifčák. V dubnu roku 2014 oznámil tajemník Krajského výboru KSČ Jihomoravského kraje, že spoluzakládá novou politickou stranu s názvem Komunistická strana Česká 21.\n\nČlenové komunistických stran se mezi sebou oslovují titulem \"soudruh/soudružka\". V době vlády Komunistické strany se toto oslovení používalo povinně při oficiálním styku. Podobně se komunističtí spolustraníci oslovují i v jiných jazycích:\n\n\n"}
{"id": "255883", "url": "https://cs.wikipedia.org/wiki?curid=255883", "title": "Čeremoš", "text": "Čeremoš\n\nČeremoš ( , nebo ) je řeka v Ivano-Frankivské a Černovické oblasti na západě Ukrajině. Je 80 km dlouhá. Povodí má rozlohu 2560 km².\n\nVzniká soutokem řek Černý Čeremoš (délka 87 km) a Bílý Čeremoš (délka 51 km), které stékají z Východních Karpat. Ústí zprava do Prutu (povodí Dunaje).\n\nZdroj vody je smíšený s převahou dešťového. Průměrný průtok vody pod soutokem zdrojnic je 26,6 m³/s.\n\nŘeka je splavná. Leží na ní města Vyžnycja, Vaškivci.\n\n"}
{"id": "255886", "url": "https://cs.wikipedia.org/wiki?curid=255886", "title": "AVE", "text": "AVE\n\nAVE (zkratka španělského \"Alta Velocidad Española\" „španělská vysoká rychlost“, ale také španělsky „pták“) je označení pro vysokorychlostní vlaky a tratě na území Španělska. Provozovatelem je národní železniční dopravce Renfe Operadora, který vznikl v roce 2005 vyčleněním z organizace RENFE. Maximální provozní rychlost vlaků je 310 km/h (původní předpoklady byly 350 km/h). Celková délka vysokorychlostních tratí je asi 3350 km.\n\nNa rozdíl od konvenčních tratí, které mají rozchod 1 668 mm, mají tratě AVE (LAV) normální rozchod kolejí. Napájecí soustava je 25 kV; 50 Hz (zbytek sítě a úseky ve městech 3 kV ss). Hlavním uzlem systému je nádraží Madrid Puerta de Atocha.\n\nNíže jsou Informace o rozsahu sítě vysokorychlostních tratí otvírané postupně od roku 1992.\n\n\nVzhledem k rozdílnému rozchodu jsou vlaky většinou uzpůsobeny pouze k provozu na tratích AVE. Napájení je dvousystémové (25 kV; 50 Hz/3 kV ss).\n\nPoužívané jednotky\n\nV červenci 2009 vlaky AVE na trati Madrid – Barcelona poprvé porazily v počtu přepravených cestujících leteckou dopravu. V červenci cestovalo na této trase 251 754 osob vlakem a 246 654 letadlem.\n\n\n"}
{"id": "255888", "url": "https://cs.wikipedia.org/wiki?curid=255888", "title": "Dromaeosauridae", "text": "Dromaeosauridae\n\nDromaeosauridae (dromeosauridi – v překladu „běžící ještěři“) jsou čeledí dravých dinosaurů – teropodů, anatomicky podobných a vývojově velmi blízce příbuzných ptákům. Byli objeveni již na téměř všech kontinentech, což svědčí o jejich někdejším evolučním úspěchu. V lidové mluvě se jim také často říká „raptoři“ (podle velociraptorů z jurského parku). Jsou také často nazýváni „srpodrápými lovci“, podle velkého zahnutého drápu na druhém prstu zadních končetin.\n\nVětšinou byli menších rozměrů a doba jejich rozkvětu spadá do období křídy. Vyskytovali se na velké části světové pevniny, jejich fosilie známe ze Severní i Jižní Ameriky, Evropy i Asie. Jejich velikost kolísala mezi několika decimetry (byli mezi nimi jedni z nejmenších neptačích dinosaurů, jako byl \"Microraptor\") a délkou přes 6 metrů (poměrně velcí teropodi jako byl \"Utahraptor\" nebo \"Achillobator\"). Objevili se poprvé ve spodní křídě (asi před 130 miliony let) a vymřeli (pravděpodobně) spolu s ostatními neptačími dinosaury na konci křídy před 66 miliony let. Doba jejich existence tak přesáhla 60 milionů let. Opeření sloužilo většině druhů k udržení jejich stálé tělesné teploty, mechanické ochraně těla a zejména k vnitrodruhové signalizaci. Peří mohlo být pestře zbarveno, což umožnilo lepší rozpoznávání jednotlivých příslušníků daného druhu a mohlo být využito i k výstražným signálům vůči potenciálnímu nepříteli. Jen menší druhy dromeosauridů (jako byl \"Microraptor\") byly zřejmě schopny alespoň klouzavého letu.\nVýzkum biomechanických vlastností zvětšeného \"srpovitého\" drápu na druhém prstu zadní končetiny ukázal, že byl pravděpodobně využíván jako nástroj k přidržování, nikoliv sápání a trhání, kořisti. V případě rodu deinonychus měl být nejvíce užitečný pro fixování těla kořisti menšího než byl sám predátor, nikoliv k lovu větší kořisti.\n\nDromeosauři byli vývojově blízcí příbuzní dnešních ptáků. Většinou byli zřejmě opeření, u některých rodů z čínské provincie Liao-ning i odjinud se to povedlo prokázat přímo fosilním nálezem otisků někdejšího pernatého pokryvu těla (viz opeření dinosauři). Společně s čeledí Troodontidae spadají do kladu Deinonychosauria.\n\n\n\n"}
{"id": "255890", "url": "https://cs.wikipedia.org/wiki?curid=255890", "title": "Bluesberry", "text": "Bluesberry\n\nBluesberry je bluesová kapela založená založená v roce 1971 zpěvákem, harmonikářem, kytaristou a skladatelem Petarem Introvičem, který byl jejím lídrem do své osudové nehody.\n\nBluesberry hrají nejen skladby světových mistrů, ale i průřez svého více než pětačtyřicetiletého repertoáru, kde zazní jak klasické lidové blues, tak funky i rockovější skladby v rytmu veselém a radostném.\n\n\n"}
{"id": "255891", "url": "https://cs.wikipedia.org/wiki?curid=255891", "title": "Kurzové sázení", "text": "Kurzové sázení\n\nKurzové sázení je sázková hra pořádaná pořadatelem, jejíž princip spočívá v odhadování výsledku události sázkařem, které je za účelem výhry podloženo finančním vkladem. Pořadatel sázky zvažuje pravděpodobnost jednotlivých možných výsledků události a podle ní na ně vypisuje příslušné kurzy. \n\nSázkař, který si vsadí - a přijme tím návrh pořadatele kurzového sázení - a správně odhadne výsledek, získává od pořadatele vsazenou částku násobenou kurzem, který pořadatel vypsal k danému výsledku. V případě špatného odhadu sázkaře si pořadatel vsazenou částku ponechává jako svůj výdělek.\n\nNejběžnější jsou kurzové sázky na sportovní utkání, následují politické a společenské události (vítěz voleb, volba Miss apod.). Kurzové sázení je realizováno v sázkových kancelářích nebo ve formě sázení po internetu. Některé sázkové kanceláře umožňují podat sázky po telefonu za asistence operátora.\n\nKurzy na jednotlivé výsledky události jsou stanovovány na základě pravděpodobnosti, že nastanou. Čím více je pravděpodobné, že konkrétní výsledek nastane, tím nižší je kurz na něj vypsaný a potažmo i výhra ze sázky na tento výsledek. Analogicky, čím vyšší je kurz, tím menší je šance, že nastane výsledek, pro který byl daný kurz stanoven. Platí, že hodnota kurzu je vždy větší než jedna. Horní hranice není stanovena.\n\nVýše kurzu je stanovena na základě aktuálních informací (vývoj soutěže, volební preference, stav utkání, absence klíčových hráčů) a na základě historických předpokladů (výsledky předchozích utkání, umístění v tabulce, volební účast). Výsledná hodnota kurzu je dána mnoha faktory, do úvahy připadají také fyzická připravenost hráčů, souhra týmu, zdravotní stav, místo utkání. Kurz se může časem vyvíjet s ohledem na nově zjištěné informace.\n\nU sázkových kanceláří dále platí, že kurz musí být konkurenceschopný ve vztahu k nabídce jiných sázkových kanceláří. Rozdíl mezi kurzy od různých pořadatelů sázky je přímo úměrný výši kurzu. Čím vyšší je kurz, tím více se může lišit od kurzu v nabídce jiného pořadatele. Naopak kurzy na vysoce pravděpodobné výsledky budou téměř identické.\n\nDalší faktor ovlivňující kurzy je finanční výtěžnost z vypisované sázky. Cílem pořadatele je, aby vklady sázkařů, kteří sázku prohráli, přinejmenším pokryly výhry vyplácené výhercům. Rozdíl pak tvoří ztrátu, nebo častěji zisk.\n\nVe výjimečných situacích jsou kurzy úmyslně stanoveny tak, aby při libovolném výsledku pořadatel ze sázky zisk neměl. Cílem bývá nabídnout lepší kurzy než konkurenční společnosti a přetáhnout tak zákazníky. Děje se tak většinou při významných sportovních utkáních, kdy je vyšší šance oslovit nové zákazníky, kteří dříve nesázeli a vybírají si novou sázkovou společnost. Při výběru je pak kurz sázky jeden z hlavních faktorů.\n\nKurzy stanovují tzv. bookmakeři – odborníci na oblast, pro kterou kurzy vypisují. Jejich úkolem je získání a vyhodnocení informací, které mají vliv na výsledek sázkové události. Jejich práce je prakticky shodná s prací profesionálních sázkařů.\n\nExistují internetové sázkové kanceláře, které nestanovují kurzy, ale pouze zprostředkovávají sázení mezi sázejícími. Bývají označovány jako sázkové burzy. Kurz se řídí poptávkou a nabídkou sázejících. Sázková kancelář si účtuje jen provizi z výhry. Nejznámější sázkovou burzou je Betfair.\n\nKurzy jsou uváděny v několika formátech:\n\nManipulační poplatek je částka (obvykle bývá stanovena v procentech), kterou si sázkové kanceláře účtují navíc k sázkovému vkladu. Některé sázkové kanceláře (online i kamenné) však poplatek požadovat nemusí. Na první pohled to vypadá, že druhá zmíněná varianta je výhodnější. Avšak může nastat situace, kdy kurz sázkové kanceláře, která si účtuje poplatek, je o tolik vyšší, že zisk z případné výhry pokrývá „ztrátu“ způsobenou manipulačním poplatkem. Tento fakt bývá prezentován sázkovými kancelářemi, které si účtují poplatek.\n\nPříklad:\n\nAlternativou k manipulačnímu poplatku ve formě přirážky ke vsazené částce je poplatek, který si sázková kancelář může odečíst od čisté výhry.\n\nSázením na sportovní příležitosti se dokáží někteří lidé uživit a mít tento koníček jako primární zaměstnání. Takových dlouhodobě úspěšných sázkařů je samozřejmě jen malé procento, zdaleka ne každý totiž dokáže striktně dodržovat zásady bankroll managementu, což je jeden z hlavních bodů k úspěchu. Důležité je mj. zaměřit se pouze na jeden sport, kterému nejvíce rozumíme a dokonale se v něm orientujeme.\n\n"}
{"id": "255892", "url": "https://cs.wikipedia.org/wiki?curid=255892", "title": "Euromed", "text": "Euromed\n\nEuromed je označení pro 6 vysokorychlostních elektrických vlakových jednotek odvozených od TGV Atlantique, provozovaných od 16. května 1997 na východním pobřeží Španělska jakožto produkt společnosti RENFE. Vlaky jsou nasazovány na koridoru spojujícím města Barcelonu, Valencii a Alicante. Maximální rychlost je 220 km/h. Používají se jednotky AVE S-101 francouzského výrobce Alstom, upravené na široký rozchod 1 668 mm.\n\n30. března 2002 došlo v stanici Torredembarra k nehodě, když se odjíždějící Euromed 101.001 srazil s rovněž odjíždějícím regionálním vlakem. Oba směřovaly současně na stejnou kolej.\nDošlo k úmrtí 2 osob, poškození lokomotivy a několika vozů. Poškozená lokomotiva byla nahrazena novou - identickou s TGV POS. Nepoškozená část vlaku jezdí nadále ( video ).\n\n Barcelona-Sants\n\n"}
{"id": "255895", "url": "https://cs.wikipedia.org/wiki?curid=255895", "title": "Harry Govier Seeley", "text": "Harry Govier Seeley\n\nHarry Govier Seeley (18. února 1839 – 8. ledna 1909) byl britský paleontolog, který je připomínán zejména pro rozdělení druhohorních dinosaurů na základě stavby pánevních kostí na dvě skupiny: (Saurischia - plazopánvé dinosaury a Ornithischia - ptakopánvé dinosaury). Jeho nejslavnější studie vyšla roku 1888, podle přednášky, kterou měl o rok dříve. Seeley také popsal během své kariéry mnoho nových rodů dinosaurů, byl však odborníkem spíše na pterosaury („ptakoještěry“). Jeho publikace \"Dragons of the Air\" z roku 1901 je významným dílem svého druhu. Autor v ní mj. postuluje blízkou příbuznost ptáků a pterosaurů, což byl v jeho době poměrně nadčasový názor.\n\n"}
{"id": "255898", "url": "https://cs.wikipedia.org/wiki?curid=255898", "title": "Hanácké Slovácko", "text": "Hanácké Slovácko\n\nHanácké Slovácko je jednou ze šesti podoblastí součástí národopisné oblasti Moravského Slovácka. Jde o přechodnou oblast mezi Hanou a Slováckem, jejíž převážná část se rozkládá v severozápadní části okresu Břeclav a několika obcemi zasahuje také do okresu Brno-venkov a Hodonín.Název hanácké Slovácko je do jisté míry názvem umělým, zavedeným Josefem Klvaňou na konci 19. století. Obyvatelstvo samo sebe nazývalo v minulosti spíše Hanáky nebo Slováky. Současní obyvatelé však již přijali název Hanácké Slovácko za svůj.\n\nZeměpisné vymezení v současnosti již nekoliduje s vymezením regionu na etnografických mapách. Do regionu tyto mapy zařazují v mnohých případech i obce jako je Starý a Nový Poddvorov nebo Podivín, které jsou v současnosti již pevnou součástí Podluží. Naopak do regionu Hanáckého Slovácka lze v současnosti zařadit tři obce na jihozápadním okraji jižní části regionu, a to Hustopeče, Zaječí, Přítluky a nově od roku 2008 obec Popice Informace v odborných publikacích reflektují stav pouze do konce devatenáctého století.\n\nHranici oblasti tvoří na západě linie obcí Hustopeče – Šakvice – Popice – Starovičky – Podivín. Na jihu vede hranice od Podivína\nna Velké Bílovice, Moravský Žižkov, Nový Poddvorov, Čejkovice.\nOdtud na Krumvíř a ke Kloboukům. Na východě, v oblasti Ždánska,\ntvoří jižní část hranice obce Nenkovice, Stavěšice, Strážovice. Odtud\npokračuje hranice na Věteřov, Nechvalín, Ostrovánky,\nLovčice a Ždánice. Na severozápadě hranice hanáckoslovácké oblasti\npostupuje přes Žarošice, Uhřice, Dambořice, Borkovany, Těšany, Šitbořice\na Křepice opět na Hustopeče. Uprostřed tohoto okruhu jsou další\nvýznačné hanáckoslovácké obce jako Rakvice, Velké Pavlovice, Bořetice, Vrbice,\nKobylí, Boleradice, Horní Bojanovice nebo Diváky. \nNa jihu oblast sousedí s Podlužím, na jihozápadě s tzv. novoosídleneckými bývalými německými obcemi. Ze severozápadu sousedí s Politavím.\n\nRegion byl a na etnografické mapě jižní Moravy stále je poněkud opomíjen i přesto, že svou rozlohou patří mezi regiony největší. Na rozdíl od některých jiných oblastí je zde kroj stále živou součástí života lidí a především mládež se do něj při svátečních příležitostech, jako jsou hody, ostatky ap., stále obléká nebo nechává oblékat. Kroj se stále vyvíjí a tak jeho současná podoba nemusí korespondovat s podobou před sto lety a třeba i za sto let.\n\nJeště před cca 200 lety bychom mohli, dle jediné dochované kresby z tohoto období, hovořit v podstatě pouze o jednom typu hanáckoslováckého kroje. Díky velkému množství vlivů došlo ale během let k poměrně značnému vývojovému posunu a tak dnes můžeme mluvit o dvou základních typech krojů. Oblast se v současnosti dělí na dvě poměrně ostře vyhraněné části a to část severní a část jižní. Dá se říci že podoba kroje, je v dnešní době jediným spolehlivým rozlišovacím znakem obou částí. Jazykově je totiž region značně promíšen a jazyková hranice mezi nářečím hanáckým a dolským se vine nezávisle na krojových typech. Zejména na okrajích regionu se pak můžeme setkat s prvky, které kroj přebírá ze sousedících národopisných regionů. „Nejagresivnějším“ regionem v tomto smyslu je Podluží, jehož prvky pronikají již velmi hluboko do regionu hanáckého Slovácka.\n\nV části severní je dominantním znakem ženského kroje silně naškrobený krajkový stojatý límec a bílé plátěné pikové kalhoty u chlapců. Vesta (\"kordula\") jak mužská tak ženská je vyrobena obvykle z červeného sukna. Další barvy se však nevylučují. Především v minulosti tak bylo možno se setkat s kordulami zelenými či modrými. V některých obcích na severu severní části (např. okolí Násedlovic) se dodnes udržely korduly černé. Dívčí sukně je obvykle brokátová, ale opět se můžeme setkat s jinými materiály.\n\nV části jižní je u kroje ženského límec také velmi silně naškrobený, leží však na ramenou a dívčí kordulka je vyrobena ze stejného materiálu jako sukně, tj. z brokátu. U mužských krojů jsou kalhoty i kordula ze stejného materiálu, tj. sukna. Dominující barvou mužských krojů je černá nebo velmi tmavě modrá, ovšem s výjimkou několika obcí, jako jsou například Rakvice, Popice nebo Velké Bílovice, kde se nosí kalhoty sice soukenné, ale barvy žluté.\n\nŽluté kalhoty, které mají stárci a chasa např. z Vrbice na sobě, se nosí se v okolí Velkých Bílovic a jde o jakýsi návrat k původně nošeným koženým kalhotám nošeným v regionu do konce 19. století. Nošení černých kalhot se přičítá tzv. popanštění krojů v druhé polovině 19. století, kdy černá barva kalhot i vesty byla jakýmsi znakem honorace a časem přešla i do selské módy. Velmi záhy se začaly kroje vyšívat a dnes jsou mužské hanáckoslovácké kroje vyhlášené pestrostí a bohatostí výšivek. Jsou však samozřejmě obce, jako např. Starovičky nebo Bořetice, kde mužský kroj zůstal pouze černý bez výšivek. Možná proto ostatní těm posledně jmenovaným říkají kominíci.\n\nKrojovaná mládež se o hodech rozděluje na stárky a chasu. Stárci mají po celý rok na starosti všechny akce související s hody atd. Stárci se rozlišují od chasy kloboukem nazývaný na jihu \"šmukáč\" (díky ozdobným šmukám, kterými je klobouk omotaný) a v části severní \"zrnkáč\" (klobouk je pošitý barevnými korálky a malovanými mašlemi), v některých obcích nosí také \"fedro\". Fedro je cca v některých obcích v části jižní cca 70 cm dlouhá hůlka na konci ozdobená třásněmi, a je odznakem stárka. V části severní má fedro podobu jakési zástěry a stárek má jeho jeden konec připnutý k opasku a druhý konec přidržuje rukou.\n\nV jižní části se děvčata z chasy od stárky liší uvázaným tureckým šátkem (turečákem). Stárky mají na hlavě věnec nazývaný \"kotúč\" nebo \"rantál\". V části severní se stárky od chasy nijak neodlišují. Všechna tato pravidla díky velké pestrosti regionu však neplatí univerzálně. Existuje mnoho odlišností a zvláštností od vesnice k vesnici.\n\nVíce viz kniha: Martina Páleníková / Čarovný kroj (Carpe diem 2009), taktéž e-kniha na www.ereading.cz\n\n\n"}
{"id": "255913", "url": "https://cs.wikipedia.org/wiki?curid=255913", "title": "Mariner 3", "text": "Mariner 3\n\nMariner 3 a Mariner 4 byly identické sondy programu Mariner určené k průletu kolem Marsu a k fotografování jeho povrchu.\n\nMariner 3 byl vypuštěn 5. listopadu 1964 z Mysu Canaveral raketou Atlas. Po startu se neoddělil aerodynamický kryt a tak nemohly být rozvinuty sluneční baterie. Po vyčerpání energie z akumulátorů přestal Mariner vysílat. Mise skončila neúspěchem, nyní se sonda pohybuje po heliocentrické dráze, která neprotíná dráhu Marsu.\n\nSonda tvořila hranol z hořčíkové slitiny s veškerým elektronickým vybavením. K tomuto tělesu byly připevněny na bocích panely slunečních baterií a k základnám korekční motor, antény telekomunikačního systému a plošina s vědeckými přístroji\n\n"}
{"id": "255914", "url": "https://cs.wikipedia.org/wiki?curid=255914", "title": "Vojen Ložek", "text": "Vojen Ložek\n\nVojen Ložek (* 26. července 1925 Praha ) je český přírodovědec, odborník na přírodu kvartéru (čtvrtohor), zoolog-malakolog, dlouholetý ochránce přírody, spisovatel-publicista a pedagog. Žije v Praze-Stodůlkách.\n\nJedná se o vědce a odborníka světového významu, o němž jeho student Václav Cílek prohlásil: „Vojen Ložek není jeden člověk, ale tým specialistů“. Je držitelem zlaté medaile Albrechta Pencka za zásluhy o světový rozvoj poznání čtvrtohor, v roce 2005 obdržel Cenu ministra životního prostředí.\n\nVystudoval geologii na Přírodovědecké fakultě UK v Praze. Pracoval v Ústředním ústavu geologickém a později v kvartérním oddělení Geologického ústavu AV ČR a také v Českém ústavu ochrany přírody.\n\nOchraně přírody se věnuje také jeho syn, Ing. Vojen Ložek ml., referent Správy CHKO Český kras pro plány péče CHÚ, management, program péče o krajinu, naučné stezky a sport.\n\nBibliografie Vojena Ložka zahrnovala v roce 2005 celkem 1200 publikací.\n\nMezi jeho nejznámější publikace patří \"Příroda ve čtvrtohorách\" (Academia, 1973) či \"Zrcadlo minulosti\" (Dokořán, 2007).\n\n"}
{"id": "255916", "url": "https://cs.wikipedia.org/wiki?curid=255916", "title": "Louis Auguste Blanqui", "text": "Louis Auguste Blanqui\n\nLouis Auguste Blanqui [] (7. února 1805 – 1. ledna 1881) byl francouzský revolucionář a socialistický teoretik. Jím založený směr se nazývá \"blanquismus\".\n\nV mládí Blanquiho ovlivnili François Noël Babeuf, Charles Fourier a Henri de Saint-Simon. Účastnil se Červencové revoluce 1830, následujícího roku začal organizovat tajné republikánské a socialistické spolky. Roku 1839 byl odsouzen na doživotí pro organizaci povstání, jehož cílem mělo být svržení krále Ludvíka Filipa.\n\nPo devíti letech byl omilostněn a zapojil se do revolučního hnutí roku 1848 jako vůdce levice. Po potlačení povstání byl odsouzen na deset let vězení. V žaláři navrhl vlastní socialistickou teorii, v jejímž středu stála idea diktatury proletariátu, později převzatá marxisty. Po propuštění a dalším věznění v letech 1861–1865 odešel do exilu v Belgii.\n\nPo generální amnestii se roku 1869 vrátil do Francie. Brzy se zapojil do revolučního hnutí, jež směřovalo k vyhlášení Pařížské komuny. V říjnu 1870 stanul na krátký čas v čele přechodné vlády. Ještě před vlastním vypuknutím pařížského povstání byl znovu uvězněn a z vězení se dostal po omilostnění roku 1879. Zemřel roku 1881, krátce před smrtí napsal své hlavní dílo \"Sociální kritika\" (\"Critique sociale\") uveřejněné roku 1885.\n\nBlanqui silně ovlivnil komunistické a socialistické hnutí, jeho přívrženci se později připojili k Francouzské socialistické straně.\n\n\n"}
{"id": "255918", "url": "https://cs.wikipedia.org/wiki?curid=255918", "title": "Slipstream (video)", "text": "Slipstream (video)\n\nSlipstream (1981) je video od skupiny Jethro Tull, nahrané v průběhu roku 1980 na koncertním turné k albu \"A\".\nPůvodně bylo vydáno jako VHS a laserdisc, v roce 2003 vyšlo na DVD. Toto video je též obsaženo na bonusovém vydání DVD alba \"A\" (2004).\n\n\n\n\n"}
{"id": "255926", "url": "https://cs.wikipedia.org/wiki?curid=255926", "title": "Mariner 1", "text": "Mariner 1\n\nMariner 1 byla první sonda amerického programu Mariner určená k průzkumu Venuše. Byla i s raketou krátce po startu zničena.\n\nSonda byla ve tvaru hranolu z hořčíkové slitiny. Na bocích měla panely slunečních baterií, dále korekční motor, antény umožňující přenos dat na Zemi a elektroniku.\nNosičem byla dvoustupňová nosná raketa Atlas Agena B.\n\nByla vypuštěna 22. července 1962 z Mysu Canaveral. Měla se stát první sondou u cizí planety, avšak kvůli selhání antény se vychýlila z kurzu a asi po 5 minutách po startu byla zničena. Kategorizována v COSPAR proto nebyla. Náhradou se stala identická sonda Mariner 2, protože celý projekt byl založen převážně na dvojicích stejných sond.\n\n"}
{"id": "255928", "url": "https://cs.wikipedia.org/wiki?curid=255928", "title": "Žehra", "text": "Žehra\n\nŽehra je obec na východním Slovensku, v Košickém kraji. Nachází se 17 km východně od Levoče a 4 km od Spišských Vlach. V katastrálním území obce se nachází Spišský hrad, 5 km od obce.\n\nObec je poprvé zmíněná v roce 1245 pod názvem \"Sygura\". Římskokatolický kostel sv. Ducha z roku 1275 s freskami z období mezi 13. a 15. stoletím je od roku 1993 zapsán ve Světovém dědictví UNESCO spolu s hradem a Spišskou Kapitulou.\n\n"}
{"id": "255930", "url": "https://cs.wikipedia.org/wiki?curid=255930", "title": "Mbabane", "text": "Mbabane\n\nMbabane je hlavní město afrického státu Svazijsko. Je pouze sídlem vlády. Sídlo krále a parlamentu je ve městě Lobamba. Nachází se na západě až severozápadě Svazijska u řek Mbabane a Polinjane v provincii Hhohho. Leží v nadmořské výšce 1200 m. V roce 2003 zde žilo okolo 70 000 obyvatel. Bylo založeno v roce 1902. Průměrná teplota v lednu je 22 °C a v červenci 15 °C. Průměrné dešťové srážky za měsíc činí v lednu 250 mm a v červenci 20 mm.\n\nMbabane vzniklo koncem 19. století nedaleko dobytčího kraalu (uzavřená oblast se studnami, která náleží královské rodině) svazijského krále Mbandzeniho. V roce 1902 zde bylo založeno město, které se stalo správním střediskem britského protektorátu Svazijsko. Při vyhlášení nezávislosti na Velké Británii 6. září 1968 se stalo hlavním městem nezávislého království. Z koloniálního období se zachovalo několik administrativních budov a kostelů.\n\nMěsto je průmyslovým střediskem s potravinářskými a papírenskými závody. V okolí města se těží azbest a železná ruda. Těžba od 70. let 20. století výrazně klesá. Také se zde těží uhlí a diamanty.\n\n"}
{"id": "255932", "url": "https://cs.wikipedia.org/wiki?curid=255932", "title": "Eduard Haken", "text": "Eduard Haken\n\nMUDr. Eduard Haken (22. března 1910 Šklíň – 12. ledna 1996 Praha) byl český operní pěvec–basista, od srpna roku 1941 dlouholetý člen opery Národního divadla v Praze, manžel herečky ND Marie Glázrové.\n\nNarodil se ve volyňské obci Šklíň (také Česká Sklíň, dnešní Шклинь v Horochivském rajónu nedaleko Senkevičivky). Maturoval na gymnáziu v Lucku v roce 1928 a pak řádně studoval lékařství na Univerzitě Karlově (1929 až 1932). V letech 1930 až 1937 se soukromě učil zpěv u D. Levytského. V roce 1957 čtyři měsíce studoval zpěv v Itálii u A. Granforteho a pokračoval pak i při Granforteho pobytech v Praze.\n\nV letech 1938–1941 působil v  operním souboru Českého divadla v Olomouci, odkud jej Václav Talich angažoval do Národního divadla. V repertoáru měl stěžejní role basového oboru, jako jsou např. Kmet (\"Braniboři v Čechách\"), Kecal (\"Prodaná nevěsta\"), Mumlal (\"Dvě vdovy\"), Paloucký (\"Hubička\"), Beneš (\"Dalibor\"), Vodník (\"Rusalka\"), Basilio (\"Lazebník sevillský\"), Mefistofeles (\"Faust a Markéta\"), Zachariáš (\"Nabucco\"), Ramfis (\"Aida\"), Daland (\"Bludný Holanďan\").\n\nPohřben je v Praze na Vyšehradském hřbitově.\n\n\nVýběr:\n\n\n"}
{"id": "255934", "url": "https://cs.wikipedia.org/wiki?curid=255934", "title": "Marie Glázrová", "text": "Marie Glázrová\n\nMarie Glázrová, psána též Glasrová (11. července 1911, Horní Suchá – 19. února 2000, Praha) byla česká herečka.\n\nV začátku kariéry používala tvar příjmení Glaserová. Byla dcerou venkovského lékaře Vavřince Glasera (1875–1942), nadšeného ochotnického herce. Studovala herectví u herečky Izy Grégrové, poté studovala na dramatickém oddělení Státní konzervatoře Praha. K jejím učitelům patřil např. Jaroslav Hurt a Marie Laudová. Po dokončení studií (1931) nastoupila na jeden rok v divadle v Plzni. V letech 1932–1937 hrála v Divadle na Vinohradech. Od roku 1939 byla stálým hostem ND a od roku 1940 členkou činohry Národního divadla v Praze. Pohřbena je v Praze na Vyšehradském hřbitově.\n\nByla manželkou operního pěvce a sólisty opery Národního divadla Eduarda Hakena. Jejich dcera PhDr. Marie Ulrichová–Hakenová je členkou zastupitelstva MČ Praha 5 (údaj 2020).\n\nKromě divadelní činnosti hrála v letech 1934 až 1986 i v mnoha filmech a působila v rozhlase, především jako umělecká recitátorka. \n\nMezi její nejznámější filmové role patří Rozina z filmu \"Rozina sebranec\" (režie Otakar Vávra, 1945), a vdova Kubátová ve filmu \"Byl jednou jeden král\" (režie Bořivoj Zeman, 1954).\n\n\n\n"}
{"id": "255943", "url": "https://cs.wikipedia.org/wiki?curid=255943", "title": "Gametofyt", "text": "Gametofyt\n\nGametofyt je haploidní stadium rostlin, které procházejí životním cyklem zvaným rodozměna. Je charakteristický tím, že každá tělní buňka obsahuje pouze jednu sadu chromozomů. Haploidní rostlina (gametofyt) produkuje gamety prostou mitózou. Dvě takové gamety (z dvou jedinců stejného druhu, nebo obě z jednoho jedince) splývají, přičemž vzniká diploidní zygota, z níž se vyvíjí diploidní (zpravidla mnohobuněčný) organismus, který označujeme jako sporofyt.\n\nU mechů je gametofyt velmi dobře známý - je to celá zelená část rostliny (lodyžka, fyloidy) a rhizoidy. Sporofyt pouze vyrůstá na gametofytu a je na něm plně závislý (je jím vyživován).\n\nU kapraďorostů gametofyt - zvaný prokel - vyroste z výtrusu. Vajíčka a spermatozoidy po oplození vytváří zelenou rostlinu (tedy sporofyt).\n\nU ostatních rostlin je gametofyt většinou velmi malý (např. u kapraďorostů) a u krytosemenných dokonce redukovaný na samičí megagametofyt (vajíčko) a mikrogametofyt (pyl a pylová láčka).\n\n"}
{"id": "255945", "url": "https://cs.wikipedia.org/wiki?curid=255945", "title": "Blues rock", "text": "Blues rock\n\nBlues rock je hybridní hudební žánr, který kombinuje prvky blues a rock and rollu s důrazem na elektrickou kytaru. Jako jednotlivý styl se začal objevovat v polovině 60. let v Anglii a USA prostřednictvím skupin jako Cream a The Rolling Stones, které experimentovaly s hudbou starých bluesmanů jako Elmore James, Robert Johnson, Bo Diddley, Howlin' Wolf a Muddy Waters.\n\nHudebníci hrající blues rock usilují o zvýraznění prvků bluesu v rockové hudbě.\n\nBlues-rock by se dal charakterizovat jako bluesová improvizace twelve bar blues volnými variacemi ve stylu boogie povětšinou zaměřeného na zvuk elektrické kytary často s tvrdším zvukem zaměřeným na riffy, podobné tradičnímu blues, které se hrálo v okolí Chicaga. Velmi často je hrané v rychlém tempu, které ho také odlišuje od klasického blues.\n\nKlíčovými nástroji pro blues rock jsou: elektrická kytara, basová kytara a bicí nástroje. Dáván je důraz na zpěv, ale běžné jsou i čistě instrumentální bluesrockové skladby. Hudba tohoto žánru může být doplněna o klávesové nástroje (syntezátory, klavír, varhany ..), kytary bývají často dvě, jedna sólová a druhá rytmická (doprovodná).\n\nVývoj rock'n'rollu a blues je jasně historicky zmapovatelný, ale blues rock jako známý žánr se neobjevil dříve než v polovině 60. let. Prvním hudebníkem, který je známým představitelem tohoto žánru, byl americký kytarista Lonnie Mack se svými nahrávkami hitových singlů \"Memphis\", \"Wham!\" a \"Chicken-pickin'\". Jasnější je viditelný vývoj britského bluesrocku s několika významnými představiteli jako jsou Alexis Korner a John Mayall, kteří založili bluesové kapely, jež inspirovaly pozdější hvězdy bluesrocku jak byli Free, Savoy Brown nebo raná tvorba skupiny Fleetwood Mac. V USA byly průkopníky tohoto žánru hudebníci jako Johnny Winter, Paul Butterfield či skupina Canned Heat. Pro bluesrockové kytaristy pozdějších generací byl největším vzorem styl hry Jimiho Hendrixe.\n\nBluesrock se stal hlavní inspiraci pro moderní rockovou hudbu 60. a 70. let díky tvorbě Erica Claptona a Johna Mayalla se skupinami jako byly Bluesbreakers, The Yardbirds a superskupinami Blind Faith, Cream a Derek and the Dominos. Koncem 60. let, jeden ze zakladatelů skupiny The Yardbirds, kytarista Jeff Beck v své skupině The Jeff Beck Group přetvořil zvuk blues rocku do formy heavy rocku. Ve skupině The Yardbirds byl i třetí člověk, který psal historii rockové hudby. Byl jím Jimmy Page, který založil kapelu \"The New Yardbirds\", která se dostala do povědomí veřejnosti pod novým názvem Led Zeppelin. Skupina Led Zeppelin měla obrovský vliv na vývoj anglické bluesrockové hudební scény 70. let 20. století. Dalšími vlivnými představiteli britské bluesrockovou scény byli Rory Gallagher a Robin Trower.\n\nPočátkem 70. let americké skupiny jako Aerosmith spojily blues s heavy metalem, podobně jako pár let před nimi Led Zeppelin. Bluesrock se v repertoáru skupin jako byly Allman Brothers Band, ZZ Top a Lynyrd Skynyrd vyvíjel spolu s jižanským rockem a hardrockem.\n\nV počátku 90. let proběhlo znovuzrození bluesrocku, které má dodnes vliv na repertoár umělců jako jsou The White Stripes, Derek Trucks, The Black Crowes, The Black Keys, Sunny Landreth, Chris Duarte, Jeff Healey, Johnny Lang, Joe Bonamassa a Jack White.\n\n"}
{"id": "255952", "url": "https://cs.wikipedia.org/wiki?curid=255952", "title": "Velký Kujalnik", "text": "Velký Kujalnik\n\nVelký Kujalnik ( , ) je řeka v Oděské oblasti na Ukrajině. Je 150 km dlouhá. Povodí má rozlohu 1860 km².\n\nPramení na jihovýchodních svazích Podolské vysočiny. Ústí do Kujalnického limanu, který je oddělen od Černého moře písečnou kosou.\n\nZdroj vody je převážně sněhový. V létě vysychá a v zimě někdy promrzá až do dna.\n\nU Kujalnického limanu se nacházejí Kujalnické lázně.\n"}
{"id": "255958", "url": "https://cs.wikipedia.org/wiki?curid=255958", "title": "Láčka (trávení)", "text": "Láčka (trávení)\n\nLáčka, též coelenteron nebo gastrovaskulární dutina, je neprůchozí trávicí dutina s jedním přijímacím a zároveň vyvrhovacím ústním otvorem. Vyskytuje se u žahavců a žebernatek. Vyplňuje téměř celé jejich tělo a zasahuje i do chapadel, kromě trávení také rozvádí živiny. Její entoderm je tvořen žláznatými (vylučují trávicí enzymy), vstřebávacími a bičíkatými buňkami. U medúzovců a korálnatců je láčka rozdělena přepážkami (septy) na vícero oddílů. Láčka inspirovala pojmenování láčkovci.\n\n"}
{"id": "255959", "url": "https://cs.wikipedia.org/wiki?curid=255959", "title": "Láčka (botanika)", "text": "Láčka (botanika)\n\nLáčka je specializovaný listový orgán vzniklý u masožravých rostlin a sloužící k pasivnímu lákání, chytání a následnému trávení kořisti. Vyskytuje se u rostlin čeledí láčkovkovitých, špirlicovitých, láčkovicovitých a u některých druhů broméliovitých (např. brocchinie a katopsis). Slouží rostlinám rostoucím na půdách chudých na živiny jako náhradní zdroj dusíku, fosforu i dalších stopových prvků.\n\nLáčky jsou na prvý pohled dvojí:\nJejich odlišnost spočívá hlavně v umístění a tvaru, na funkci nemá podstatný vliv. Rostlina může mít současně oba typy.\n\nV horní části láčky se nachází výrazně zbarvený lem, obústí (peristom) s radiálními drážkami, které současně s voskovitými šupinami přispívají k hladkosti povrchu a sklouznutí hmyzu dovnitř. Obústí je směrem dolů do láčky převislé a nahoru protažené ve víčko, které při dešti láčku zakrývá; někdy je víčko malé nebo stočené do strany a otvor nekryje. Lákadlem pro hmyz je jak barva láčky, tak i nektar vylučovaný ve spodní části víčka nebo na vnější stěně láčky. K nalákaní kořisti přispívá i okolnost, že obústí i vnitřní strana láčky odráží ultrafialové modré a zelené světlo (vlnové délky 350-370, 430-470 a 490-540 mm), která jsou pro mnoho hmyzích druhů dobře viditelná.\n\nUvnitř je láčka rozdělena na dvě části. Horní část, včetně obústí, je vlhká, klouzavá a je pokryta hladkými, voskovými šupinami. Ty způsobí sklouznutí kořisti do spodní části obsahující viskoelastickou, dobře smáčivou tekutinu, jež obalí kořist a zajistí její utopení. Nejčastěji bývají kořisti členovci, hlavně hmyz a pavoukovci, nejčetnější jsou mravenci. Ve velkých láčkách, které mohou mít objem až okolo 2 litrů, se nacházejí i zbytky uhynulých drobných obratlovců.\n\nSpodní část láčky má žlázy s rozličnými funkcemi, vytvářejí trávicí tekutinu, udržují požadované pH a zajišťují vstřebávají živin z natrávené kořisti. Signálem ke snížení pH trávicí tekutiny a tvorbě trávicích enzymů je přítomnost chitinu z kutikuly lapeného hmyzu v tekutině, která je koktejlem různých proteinů a mění se s přítomnosti kořisti. Obsahuje mj. hlavně proteázu nepenthesin, která rozkládá lapené bílkoviny, chitinázu degradující chitin a peroxidázu ničící nežádoucí hnilobné bakterie v láčce.\n\nLáčkovky žijí v symbióze se specifickými bakteriemi a drobným hmyzem, který část svého života tráví v tekutině láčky (např. hmyzí larvy) a specializují se na určitý druh rostliny. Přiživují se na lapené potravě, kterou pomáhají porcovat a tím urychlovat trávení, jiní likvidují nestrávené zbytky a tím brání vzniku hniloby. Někteří živočichové žijí v láčce nad tekutinou, např. drobní pavouci a parazitují na lapené kořisti.\n\n"}
{"id": "255960", "url": "https://cs.wikipedia.org/wiki?curid=255960", "title": "Geosystém", "text": "Geosystém\n\nGeosystém je podle ruského geografa a geobotanika V. B. Sočavy prostorový otevřený systém středního měřítka. Střední měřítko bylo autorem definováno jako něco velikostí \"někde mezi atomem a vesmírem\".\n\nZastánci geosystémového přístupu ke krajinné ekologii popisují fungování krajiny podle konceptu geosystému. Krajina je tak chápána jako složka hierarchicky vyššího geosystému a sama se dělí na subsystémy. V pojetí prostorových dimenzí E. Neefa patří krajina do úrovně chorologické, je tak označována také jako geochora. Skládá se z topů, podle Formana (1997) si „krajinu můžeme představit jako mozaiku topů“.\n\n"}
{"id": "255967", "url": "https://cs.wikipedia.org/wiki?curid=255967", "title": "Jiří V.", "text": "Jiří V.\n\nJiří V. (3. červen 1865 – 20. leden 1936) byl král Spojeného království a britských dominií a indický císař od roku 1910 až do své smrti. Byl prvním britským panovníkem z windsorské dynastie, kterou vytvořil z britské větve dynastie Sachsen-Coburg und Gotha.\n\nOd dvanácti let sloužil u britského námořnictva, ale po náhlé smrti svého staršího bratra Alberta se stal princem waleským – následníkem trůnu – a oženil se s bratrovou snoubenkou Marií z Tecku. I když jako královský pár občas podnikli cestu po zemích Britského impéria, Jiří upřednostňoval konvenční styl života a trávil čas se sbírkami poštovních známek.\n\nNa trůn nastoupil po smrti svého otce Eduarda VII. roku 1910. Byl jediným císařem Indie, který navštívil císařský dvůr v Dillí, kde byl korunován. Pro tuto příležitost byla zhotovena indická císařská koruna. V době první světové války se zřekl všech svých německých titulů a změnil jméno svého královského rodu \"Sachsen-Coburg und Gotha\" na rod \"Windsorové'. V době jeho vlády po přijetí příslušného zákona došlo k oddělení správy dominií, takže byl vládcem dominií jako oddělených království, což připravilo cestu ke vzniku Commonwealthu. Období jeho panování bylo poznamenáno růstem socialismu, komunismu, fašismu, irského republikanismu a prvního britského labouristického předsedy vlády. Jeho nástupcem se stal jeho nejstarší syn Eduard.\n\nNarodil se 3. června 1865 v Marlborough House v Londýně jako druhý nejstarší syn waleského prince Eduarda, pozdějšího britského krále Eduarda VII., a jeho manželky Alexandry Dánské. Vzhledem k tomu, že měl staršího bratra, neočekávalo se od něj, že bude někdy v budoucnu králem.\n\nJeho bratr Albert byl jen o sedmnáct měsíců starší a tak byli oba princové vychováváni společně. Od roku 1877 strávili nějaký čas na výcvikové lodi Brittania v Dartmouthu. Od roku 1879 oba bratři sloužili tři roky na lodi Bacchante. Na této lodi procestovali různé kolonie Britského impéria v Karibiku, Jižní Africe a Austrálii a navštívili Jižní Ameriku, Středozemní moře, Egypt a Dálný východ. Po návratu se bratři rozdělili. Albert začal navštěvovat Trinity College v Cambridgi, zatímco Jiří dále pokračoval ve službě u královského námořnictva.\n\nJako mladý muž a námořník sloužil delší dobu pod velením svého strýce prince Alfréda, vévody z Edinburghu, na Maltě. Zde se zamiloval do jeho dcery a své sestřenice Marie z Edinburghu. Jeho babička, otec i strýc s tímto vztahem souhlasili, ale matky byly proti. Na nátlak své matky Marie Jiřího nabídku odmítla a později se stala královnou Rumunska.\n\nRoku 1891 se jeho starší bratr Albert zasnoubil se svou druhou sestřenicí Marií z Tecku. Nicméně Albert po půl roce zemřel na zápal plic a tak se stal korunním princem britského trůnu Jiří. Tato skutečnost ukončila jeho námořní kariéru a očekávalo se od něj, že se více zapojí do politiky. Královna Viktorie stále považovala princeznu Marii za vhodnou kandidátku na sňatek s budoucím králem a přesvědčila Jiřího, aby Marii požádal o ruku. Jejich sňatek se konal 6. července 1893 v královské kapli St James's Palace. Jejich manželství bylo úspěšné a oba se navzájem respektovali.\n\nDvojice žila v malém domě v Norfolku, kde se jejich styl života podobal více životu příslušníků střední společenské třídy, než životu členů královské rodiny. Jiří upřednostňoval, na rozdíl od svých rodičů, jednoduchý a klidný život. Byl známý filatelista a sehrál důležitou roli při vybudování královské filatelistické sbírky do úrovně nejrozsáhlejší sbírky známek na světě.\n\nJiří i jeho manželka plnili širokou škálu povinností členů královské rodiny. Po smrti královny Viktorie se Jiřího otec stal králem. Roku 1901 Jiří s Marií procestovali několik zemí Britského impéria. Navštívili Austrálii, kde zahájil první jednání australského parlamentu. Dalšími zastávkami byly země Jižní Afriky, Kanada a Nový Zéland.\n\n9. listopadu 1901 byl Jiřímu udělen titul prince z Walesu a jeho otec, na rozdíl od přístupu královny Viktorie k němu samotnému, si přál, aby se připravil na budoucí roli krále. Jiří tak měl přístup ke státním dokumentům.\n\n6. května 1910 král Eduard VII. zemřel a Jiří po něm nastoupil trůn britského impéria. Korunovace královského páru se konala 22. června 1911 ve Westminsterském opatství. Oslavy korunovace byly pojaty jako oslava Britského impéria.\n\nPozději oba navštívili indické Dillí, kde se jako indický císař a císařovna účastnili slavnostního zasedání indických hodnostářů a princů. Při té příležitosti měl Jiří na hlavě nasazenu indickou císařskou korunu, která byla vytvořena speciálně pro tuto příležitost. Poté oba cestovali po Indii a on sám jako nadšený lovec využil příležitosti k lovu tygrů.\n\nV letech 1914 až 1918 byla Británie ve válečném stavu s Německem. Německý císař Vilém II., který pro Brity symbolizoval válečné hrůzy, byl Jiřího prvním bratrancem. Marie, ačkoli byla podobně jako její matka britského původu, byla dcerou vévody z Tecku, následníka německého královského rodu Württemberků.\n\n17. července 1917 vydal Jiří nařízení, kterým změnil jméno královského rodu z německy znějícího \"Sachsen-Coburg und Gotha\" na \"Windsor\", aby tak podpořil britské vlastenectví. Dále on a členové královské rodiny, kteří byli britskými občany, se zřekli používání německých titulů a převzali britská příjmení. Také prosadil, aby příbuzní královské rodiny bojující na německé straně, byli zbaveni britských šlechtických titulů.\n\nKdyž byl ruský car a jeho bratranec Mikuláš II. svržen Říjnovou revolucí, nabídla britská vláda jemu a jeho rodině azyl. Zhoršené životní podmínky britského obyvatelstva a obavy z toho, že by mohla být revoluce zavlečena i do Británie, však vedla Jiřího k přesvědčení, že by přítomnost Romanovců mohla být shledána nepříhodnou. Britská tajná služba vypracovala plán na záchranu carské rodiny, ale sílící pozice bolševiků a zhoršující se podmínky války způsobily, že tyto plány nebyly realizovány a car i s celou svou rodinou byl roku 1918 zavražděn. Následující rok byla carova matka Marie Fjodorovna a jiní členové širší carské rodiny zachránění z Krymu britskou lodí.\n\nV průběhu první světové války a po ní byly svrženy mnohé evropské monarchie, jejichž příslušníci byli Jiřího příbuznými. Jiří se také zajímal o politické nepokoje v Irsku. V průběhu generální stávky roku 1926 vyjádřil znepokojení, že stávka je vedena revolucionáři, ale varoval vládu před použitím síly.\n\nPrvní světová válka poznamenala jeho zdraví a kouření tento stav dále zhoršovalo. Dlouho trpěl dýchacími problémy a záněty průdušek. Roku 1928 vážně onemocněl a po následující dva roky převzal jeho státní povinnosti jeho syn Eduard. Jiřího zdravotní stav se později sice zlepšil, ale úplně se už nezotavil nikdy. 20. ledna 1936 v Sandringham House zemřel.\n\nRoku 1932 souhlasil s pronesením vánočního projevu v rozhlasu; tato akce se od té doby každý rok opakuje. Nebyl příznivcem této novoty, ale byl svým okolím přesvědčen, že to je to, co si občané přejí. Obával se nárůstu vlivu nacistické strany v Německu a vyzval britského velvyslance v Německu, aby činnost nacistů sledoval. Oslavy stříbrného výročí jeho nástupu na trůn byly demonstrací náklonnosti veřejnosti k jeho osobě, k oblíbenému králi.\n\n\n"}
{"id": "255968", "url": "https://cs.wikipedia.org/wiki?curid=255968", "title": "Těžkej Pokondr", "text": "Těžkej Pokondr\n\nTěžkej Pokondr je české hudební duo známé svými coververzemi známých skladeb zahraniční i české popové hudby od šedesátých let až do současnosti. Duo tvoří Miloš Pokorný a Roman Ondráček (název skupiny napadl Ondřeje Hejmu a vznikl z jejich příjmení Pokorný+ Ondráček). Autorem většiny jejich textů je Lou Fanánek Hagen. Jejich texty jsou psány zpravidla obecnou češtinou až středočeským dialektem a slangem, častá je hra se slovy pro dosažení vtipného účinku.\n\nOd září 2011 do prosince 2011 duo Pokorný-Ondráček moderovalo na České televizi svoji vlastní talkshow \"Pokondr live\" vysílanou v přímém přenosu. Po sedmi letech ke dni 31. 10. 2017 skončili v pořadu rádia Frekvence 1 s názvem \"Den začíná v osm\", protože jim jejich nadřízený Miroslav Škoda nedovolil pozvat si do pořadu Jaroslava Kmentu v době ještě před volbami (přesněji dlouhodobější spor, který považují za cenzuru).\n\nMimo jiné v roce 2011 nazpívali na hudbu písně „Live Is Life“ skupiny Opus text „Prejs to čmajz“ na motivy incidentu Václava Klause kolem protokolárního pera v Chile.\n\n\n\n\n\n\n\n\n\n\n\n\nCD 1\n\n\"stejné skladby jako v základní edici\"\n\nCD 2\n\n\"Původně ohlášený tracklist:\"\n\n\n\n\n\n\n\n\n\n\n\n\n\n\n+ videoklipy (Šopák, Saša jede, Nájem zvedej, Vontové, Božský Kája)\n\n+ live skladby\n\n+ další bonusy\n\n\n\n\n\n"}
{"id": "255969", "url": "https://cs.wikipedia.org/wiki?curid=255969", "title": "Konzervatoř", "text": "Konzervatoř\n\nKonzervatoř je vzdělávací instituce se zaměřením zejména na nevýtvarné umělecké vzdělání, tedy hudbu, zpěv, tanec a hudebně dramatické umění. V Česku má konzervatoř v současné době v rámci českého vzdělávacího systému obvykle postavení obdobné jako střední škola (SŠ), v některých případech jako vyšší odborná škola (VOŠ), resp. pokud jde o dosažený stupeň vzdělání (kvalifikace – blíže ISCED), nejedná se tedy o vysokou školu (VŠ). Nicméně podobně jako VOŠ, či VŠ, se i konzervatoře mohou řadit mezi vzdělávací instituce, které poskytují terciární vzdělání.\n\nVýraz konzervatoř pochází z italského \"conservatorio\" (\"conservare\" – ochraňovat, uchovat apod.), který původně označoval dobročinné ústavy, sirotčince (zařízení pro ochranu dětí). První takové ústavy vznikly nejprve v Neapoli a Benátkách, později v celé Itálii. V 16. století existovala čtyři taková zařízení, zřizovaná vesměs při kostelích. V těchto \"konservatořích\" získávali nejen chlapci, ale také dívky vzděláváni od nejlepších skladatelů ve městě, a to v oboru hudby a zpěvu. V benátském sirotčinci při kostele della Pietà například jako skladatel působil Antonio Vivaldi. Ačkoli ženám bylo tehdy zapovězeno zpívat v kostele na kůru, stávaly se z nich první profesionální zpěvačky. Absolventi těchto zařízení pak nacházeli uplatnění jako hudebníci či zpěváci především církevních institucí, ale také v tehdejším operním provozu.\n\nTímto způsobem se výraz \"konzervatoř\" rozšířil na všechna hudební vzdělávací zařízení.\n\nMnoho významných konzervatoří vzniklo na konci 18. století a především v 19. století:\n\nVzdělávání na konzervatoři se v Česku řídí, stejně jako vzdělávání na SŠ, či na VOŠ, školským zákonem (nikoliv vysokoškolským zákonem) a též úspěšní absolventi konzervatoře (absolutorium) mohou od roku 2005 používat neakademický titul, či přesněji označení, diplomovaný specialista (ve zkratce DiS. uváděné za jménem, odděleno čárkou), stejně tak jako absolventi VOŠ.\n\nVzděláváním na konzervatoři může žák dosáhnout těchto formálních stupňů vzdělání: a) střední vzdělání s maturitní zkouškou, b) vyšší odborné vzdělání v konzervatoři.<ref name=\"561/2004-87\"></ref>\n\nVzdělávání v konzervatoři je zpravidla šestileté a je zakončeno (po čtyřech letech) středoškolským vzděláním (maturitou), resp. po šesti letech vyšším odborným vzděláním na konzervatoři (absolutoriem) – tedy obdobně jako na VOŠ. Případně může vzdělávací program trvat 8 let, přičemž následně je tento osmiletý vzdělávací program zakončen absolutoriem.\n\nExistují různé typy konzervatoří, např. hudební a taneční.\n\nVzdělávání na konzervatořích je v Česku v současné době upraveno zmíněným školským zákonem, tedy zákonem č. 561/2004 Sb., o předškolním, základním, středním, vyšším odborném a jiném vzdělávání, ve znění pozdějších předpisů, přičemž toto vzdělání má dle zákona za cíl: rozvíjet znalosti, dovednosti a další schopnosti žáka získané v základním a v základním uměleckém vzdělávání, poskytuje všeobecné vzdělání a připravuje žáky pro výkon náročných uměleckých nebo uměleckých a umělecko-pedagogických činností, a to konkrétně v oborech hudba, tanec, zpěv a hudebně dramatické umění (herectví).<ref name=\"561/2004-86\"></ref>\n\nVětšina hudebních konzervatoří, vedle klasického hudebního a pěveckého (praktického i teoretického) vzdělání, nabízí obvykle rovněž vzdělání v souvisejících oborech. Mezi \"povinné předměty\" pro všechny studenty hudebních oborů (netýká se oborů herectví) patří obligátní hodiny hry na klavír, hudební teorie a rytmus, dějiny hudby, sborový neboli ansámblový zpěv, pro hudebníky je obvykle povinná účast ve školním orchestru. Mezi \"základní předměty\" konzervatoří patří \"hlavní obor\", tzn. konkrétní praktické zaměření: hudební nástroj, zpěv, případně hudební skladba, dirigentství či sbormistrovství či herectví atp., a mezi \"všeobecné předměty\" pak například patří výuka cizích jazyků, jevištní řeč a herectví (pro studenty pěveckých oborů), tělesná výchova a další předměty.\n\nVzdělávání na konzervatoři probíhá v určitých vzdělávacích programech, přičemž je pro přijetí nezbytné mít nejprve ukončenu povinnou školní docházku a uspět u přijímacích zkoušek, které zde mají podobu talentové zkoušky; do osmiletých programů lze nastoupit po ukončení 5. ročníku základní školy (ZŠ).<ref name=\"561/2004-88\"></ref>\n\nAbsolutorium v konzervatoři je dle zákona komplexní odborná zkouška konaná před zkušební komisí, která se skládá z teoretické zkoušky z odborných předmětů stanovených rámcovým vzdělávacím programem (RVP), zkoušky z cizího jazyka, absolventské práce a její obhajoby, absolventského výkonu z jednoho nebo dvou hlavních oborů, popřípadě zkoušky z umělecko-pedagogické přípravy, pokud toto stanoví RVP.<ref name=\"561/2004-90\"></ref>\n\n\n\n\n"}
{"id": "255972", "url": "https://cs.wikipedia.org/wiki?curid=255972", "title": "Ichnotaxon", "text": "Ichnotaxon\n\nIchnotaxon (mn. č. ichnotaxa) je podle pravidel Mezinárodní komise pro zoologickou nomenklaturu ICZN \"taxon, založený na projevech života pravěkého organizmu\". Jsou založeny na fosiliích znázorňujících pohyb nebo jiné životní projevy (stopy, pozůstatky hrabání a hloubení, koprolity (zkamenělý trus), gastrolity (trávicí kameny), hnízda, vyvržené zbytky, kokony, pavoučí sítě a jiné deriváty tělesných orgánů. Mezi typické ichnofosílie patří třeba stopy dinosaurů.\nJe rozšířeným, ale mylným tvrzením, že \"organizmy popsané na základě životního projevu jsou klasifikovány jako ichnogenus/genera (rod) a ichnospecies (druh)\". Předmětem ichnologické klasifikace jsou pouze a jen stopy po životní činnosti a je nesprávné je pokládat za součást organismu. Zpravidla je ani nelze jednoznačně přiřadit k určitému původci. Mají však i tak značnou hodnotu, zejména při stanovování fyzikálních a chemických parametrů někdejšího přírodního prostředí.\n\nV případě dinosauřích fosilních stop patří mezi známé ichnotaxony například \"Tyrannosauripus pillmorei\" (zřejmě stopa slavného druhu \"Tyrannosaurus rex\") nebo \"Eubrontes\" (stopa různých druhů středně velkých teropodů, známá i z pozdně triasových hornin v České republice).\n\nV některých případech jsou u stop objeveny také petroglyfy (skalní rytiny) a jiné doklady o tom, že již lidé v předvědeckém období tyto zkamenělé stopy znali a vymezovali se vůči nim či se je snažili interpretovat. Podobné příklady (v případě otisků stop druhohorních dinosaurů) nalezneme například na území Číny, Brazílie, USA nebo třeba Polska.\n"}
{"id": "255973", "url": "https://cs.wikipedia.org/wiki?curid=255973", "title": "Fleetwood Mac", "text": "Fleetwood Mac\n\nFleetwood Mac je americko-anglická rocková skupina, založená v roce 1967.\n\nJediným členem, který byl v původně bluesové skupině od samého začátku a dal skupině jméno, je bubeník Mick Fleetwood (skupina je částečně pojmenována i po baskytaristovi John McVie, ale ten nevystupoval na prvním singlu a koncertu skupiny). Klávesistka Christine McVie (dívčím jménem Christine Perfect, ex-Chicken Shack) se sice podílela na všech albech skupiny, ale na dvou pouze jako nájemný hudebník.\n\nJedním z nejúspěšnějších období skupiny byl boom britského blues koncem 60. let, kdy skupinu vedl kytarista Peter Green, a později roky 1975–1987, kdy skupina vystupovala ve složení Mick Fleetwood, John McVie, Christine McVie, Stevie Nicks a Lindsey Buckingham.\n\nFleetwood Mac se formovali v roce 1967 v Londýně, když Peter Green opustil britskou bluesovou skupinu John Mayall & the Bluesbreakers. Green v Bluesbreakers nahradil kytaristu Erica Claptona a obdržel pochvalnou kritiku za svou práci na albu \"A Hard Road\". Když už byl nějaký čas ve skupině Bluesbreakers, navrhl bubeníka Micka Fleetwooda jako náhradu za Aynsleye Dunbara. Peter byl s Fleetwoodem již ve dvou skupinách; \"Peter B's Looners\" a souběžně v \"Shotgun Express\" (kde účinkoval mladý zpěvák jménem Rod Stewart). John Mayall souhlasil a Fleetwood se stal členem skupiny Bluesbreakers.\n\nSkupinu Bluesbreakers hrála ve složení Green, Fleetwood, John McVie a John Mayall. Mayall dal Greenovi zdarma nahrávací čas ve studiu a Fleetwood, McVie a Green nahráli pět písniček, pátá byla instrumentálka, která byla složeninou pojmenovanou po rytmické sekci (Fleetwood/McVie) – „Fleetwood Mac.“\n\nFleetwood a McVie byli známi pro svoje pijáctví. McVie byl ze skupiny Bluesbreakers vyhozen několikrát a jednou byl nahrazen Jackem Brucem. Fleetwood byl ze skupiny vyhozen též pro jeho problémy s alkoholem. Green se rozhodl skupinu opustit a byl nahrazen pozdějším kytaristou Rolling Stones Mickem Taylorem.\n\nGreen kontaktoval Fleetwooda aby založili novou skupinu. Oba chtěli do skupiny baskytaristu McVieho, dokonce ji pojmenovali „Fleetwood Mac“, aby se mu zavděčili. Avšak McVie si vybral jistotu stálé gáže od Mayalla, před nejistou kariérou s novou, neznámou skupinou. Mezi tím Peter Green a Mick Fleetwood doplnili skupinu o talentovaného hráče na slide kytaru, kterým byl Jeremy Spencer a baskytaristu Boba Brunninga, který byl ve skupině s vědomím, že jakmile McVie bude souhlasit se vstupem do skupiny, bude muset odejít. Skupina debutovala 13. srpna 1967 na Windsor Jazz and Blues Festival. Několik měsíců po této události John McVie souhlasil a do skupiny vstoupil.\n\nV květnu 1970 Peter Green opustil Fleetwood Mac kvůli psychickým problémům a drogám. Skončil na psychiatrii. Mezitím se ve Fleetwood Mac objevila první žena – Christine McVie, manželka Johna McVie. Během první poloviny 70. let se však ve skupině vystřídalo hned několik kytaristů a zvuk blues se postupně vytrácel. Z anglické bluesové kapely se stala soft-rocková americká skupina především kvůli novým kytaristům a zpěvákům z Kalifornie (Bob Welch a Bob Weston). Během této doby vydali hned několik alb, kde byly například klasiky Sentimental Lady, či Spare Me A Little Of Your Love. Poslední album v této éře bylo Heroes Are Hard To Find (1974), pro které napsali všechny písně Christine McVie a Bob Welch. I to bylo úspěšné. Jako blesk z čistého nebe se z vnějšího pohledu proto stal odchod hitmakera kapely Boba Welche.\n\nTrojice Mick Fleetwood, John McVie a Christine McVie hledala dalšího nového kytaristu na konci roku 1974. Historie rock´n´rollu se tak začala psát na Silvestra roku 1974, kdy Mick Fleetwood zavolal Lindseymu Buckinghamovi. Ten přijal pozvání do kapely pod jednou podmínkou, že přijmou i jeho dlouholetou životní i hudební partnerku zpěvačku a skladatelku Stevie Nicks. Stalo se. Skupina Fleetwood Mac v nové pětičlenné sestavě, kterou tvořily dvě ženy zpěvačky a skladatelky, zkoušela, nahrála nové album Fleetwood Mac a vydala se na turné. Z chudé dvojice Stevie Nicks a Lindsey Buckingham se za pár měsíců stali milionáři. Nové album bylo v USA velice úspěšné. Za zmínku stojí hity Rhiannon, Landslide, které nazpívala Stevie Nicks nebo I´m so Afraid od Lindseyho Buckinghama, či Say You Love Me od Christine McVie.\n\nZačátek velkého úspěchu kapely byl ale spjat se začátkem osobních problémů všech členů kapely. Manželství Christine a Johna McVie se rozpadalo, dlouholeté partnerství Stevie Nicks a Lindseyho Buckinghema taktéž a aby toho nebylo málo, bubeník Mick Fleetwood se rozváděl se svou ženou. Mezi tím však vznikalo druhé ještě úspěšnější album Rumours, které vyšlo v roce 1977. Toto album patří mezi 10 nejprodávanějších alb světa všech dob. V roce 1977 nebylo v rádiích v USA slyšet nic jiného než písničky Dreams, Go Your Own Way, Don´t Stop, Gold Dust Woman nebo You Make Loving Fun. Texty těchto písní jsou vesměs o rozpadání vztahů členů kapely. Píseň Go Your Own Way je vzkaz Lindseyho pro Stevie, Dreams je zase rozloučení Stevie s Lindseym. Po tomto albu následovalo celosvětové turné. V roce 1978 získali Fleetwood Mac cenu Grammy za album roku.\n\nPřes osobní problémy, všudypřítomný alkohol a kokain, nikdo nechtěl z kapely odejít. Ve studiu a na pódiu všichni hodili své osobní problémy za hlavu. V roce 1979 vydávají další nové album Tusk. Byl to experiment, pod který se může podepsat především Lindsey Buckingham. Byla to úplně jiná hudba než klasické rockové Rumours. Nové album nebylo tolik úspěšné. Následovalo však opět dvouleté celosvětové turné, které úspěšné rozhodně bylo. Z nových písniček na albu Tusk lze zmínit stejnojmennou Tusk nebo Sara, které se dostaly do pozdějších výběrů Best Of.\n\nNa začátku 80. let po skončení velkolepého turné k albu Tusk se členové kapeli rozešli pracovat na sólo projektech. Většina členů vydala svá první sólová alba. Opravdu úspěšná však byla pouze Stevie Nicks, která se svým albem Bella Donna a hitem Edge of Seventeen bořila hitparády. V roce 1982 se však na dlouho naposledy ještě sešli k natočení dalšího alba – Mirage. To však bylo jen průměrné. Přineslo však nové popové melodie, známá je například písnička Gypsy. Následovalo skromnější americké turné.\n\n80. léta jsou však ve znamení aktivních sólových prací jednotlivých členů skupiny. Stevie Nicks vydala v roce 1983 další album The Wild Heart s dalšími hity jako Stand Back nebo Beauty and the Beast. Christine McVie a Lindsey Buckingham také vydávali sólová alba, ale nepodařilo se jim tolik prorazit. Na sklonku roku 1985 vydává Stevie Nicks své třetí album, Rock a Little, které už však tolik úspěšné nebylo. Během jejího turné v roce 1986 se už však spekulovalo o možném návratu Fleetwood Mac.\n\nV roce 1987 vychází po pěti letech nové album Fleetwood Mac, Tango in the Night. Image skupiny se změnila od základů. Toto nové album obsahuje výrazné popové melodie, které prorazily především v Evropě. Za zmínku stojí písničky od Christine McVie jako Everywhere nebo Little Lies. Nicméně mezi kytaristou Lindseym Buckinghamam a ostatními členy skupiny to neklapalo a tak kytarista těsně před objednaným turné ze skupiny odchází. Skupina narychlo sehnala dva nové kytaristy a zpěváky Billyho Burnette a Ricka Vito. S nimi pak vyrazili na turné po USA na podzim 1987 a po Evropě v létě 1988. Přes absenci Lindseyho Buckinghama bylo pravděpodobně díky úspěchu alba Tango in the Night turné vcelku úspěšné. V roce 1988 vydávají Fleetwood Mac svojí první desku Greatest Hits a také koncertní live video točené v San Franciscu v prosinci 1987.\n\nV roce 1989 vydává Stevie Nicks své čtvrté album. V témže roce absolvovala sólové turné, v kterém jako jejím jediném sólovém se objevily také některá evropská města.\n\nV roce 1990 se v nové šestičlenné sestavě scházejí Fleetwood Mac k natočení nového alba. Vychází album Behind The Mask, které se však nesetkalo s velkým úspěchem. Přesto skupina vyráží na velké celosvětové turné. Ke konci turné však oznamuje Stevie Nicks, že ze skupiny odchází kvůli neshodám s Mickem Fleetwoodem a také druhá zpěvačka Christine McVie, která už měla koncertování dost. Vypadalo to, že je s Fleetwood Mac konec.\n\nV roce 1991 vydala Stevie Nicks své první Best Of. Stevie Nicks však byla závislá na Rivotrilu od roku 1986, kdy jí ho předepsal psychiatr krátce poté, co vyšla z kliniky Betty Ford, kde se úspěšně vyléčila ze závislosti na kokainu. Rivotril však způsobil, že přestala skládat nové písničky, na koncertech se chovala apaticky. Léky také způsobily, že přibrala na váze a po roce 1991 se prakticky přestala na veřejnosti ukazovat. Fleetwood Mac vydali v roce 1992 velký Box Set největších hitů. Významní členové však odmítali návrat na scénu. V lednu 1993 se však pětice sešla na inauguraci nového prezidenta USA Billa Clintona, který si přál aby na tomto plese zahráli a zazpívali jeho oblíbenou píseň Don´t Stop ze slavného alba Rumours z roku 1977. Zde ale opět všichni potvrdili, že se žádný comeback nekoná.\n\nV roce 1993 natáčí Stevie Nicks ještě stále během své závislosti na Rivotrilu další album, Street Angel. To vychází v roce 1994 a stalo se nejméně úspěšným v její sólové kariéře. Stevie Nicks se obrátila na kliniku Betty Ford, kde strávila několik týdnů na odvykací kúře, kde, jak tvrdí, nebylo daleko k její smrti. Odvykání od Rivotrilu bylo prý mnohem horší než od kokainu. Léčení bylo úspěšné. Vydala se na turné, které bylo velice úspěšné. Nicméně ona sama moc šťastná zejména kvůli své nadváze nebyla. Jak v jednom z interview Stevie říkala: „Je mi líto, že se z vašeho rock´n´rollového sexsymbolu 70. let se stala tlustá malá holka.“\nMezitím v letech 1994–1995 probíhalo turné skupiny Fleetwood Mac. Na něm se objevili z nejúspěšnější pětice jen Mick Fleetwood a John McVie, dále zde byl Billy Burnette, který se podílel na albu Behind The Mask v roce 1990. Ti si po odchodu Ricka Vito, Stevie Nicks a Christine McVie přizvali dva nové zpěváky Dave Masona a Bekku Bramlett. Turné sice bylo velké, ale vůbec ne úspěšné. V roce 1995 vydané album Time bylo propadák, i když se na něm podílela Christine McVie. Turné se už odmítla účastnit.\n\nV polovině 90. let pracoval Lindsey Buckingham na svém dalším sólovém albu. Pozval si pro výpomoc na několik skladeb Micka Fleetwooda. Ti poté přizvali Johna McVie. Pro nějaké vokály je napadlo si zavolat Christine McVie. Ve studiu jim to šlo moc dobře a tak zavolali Stevie Nicks. Neuvěřitelné se stalo skutečností a v roce 1997 natáčejí live koncert, který byl vydán jako nové album The Dance. Následovalo velice úspěšné turné po USA. V roce 1998 byla skupina Fleetwood Mac uvedena do Rock´n´rollové síně slávy. Christine McVie však tehdy oznámila, že se stahuje do ústraní, že sdělila světu co chtěla. Od té doby dodnes spokojeně žije doma na anglickém venkově. Byl to další signál, že se s Fleetwood Mac už nikdy nesetkáme.\n\nStevie Nicks vydala v roce 1998 retrospektivní album Enchanted, které obsahovalo nejen její největší sólové hity, ale také spoustu nových písní nahraných v různé době. I následující turné bylo spíše takové alternativní, nešlo vůbec o komerční úspěch, ale mezi fanoušky je toto turné velice populární.\n\nStevie Nicks začala pracovat na novém sólovém albu. Pracovala na něm hned s několika známými osobnostmi, například s Sheryl Crow. V roce 2001 vydává po 7 letech další své nové sólové album, Trouble In Shangri-la, které se stalo jejím nejúspěšnějším po roce 1983. Následovalo turné, které však zhatily teroristické útoky 11. září. Na začátku turné byla Stevie Nicks pozvána do řady televizních pořadů, kde tvrdila, že je v plánu velké turné včetně Evropy, což se nestalo.\nChristine McVie nikdo nepřesvědčil, ale zbylá čtveřice se v roce 2002 sešla ve studiu a v této sestavě poprvé od roku 1987 natočila nové album. V roce 2003 vychází Say You Will a následuje dvouleté celosvětové turné. Natočili také koncertní video Live in Boston.\nV letech 2005–2008 byla Stevie Nicks velice aktivní, co se týče koncertů v USA. Každý rok měla turné. V roce 2006 dokonce měla několik koncertů v Austrálii. V roce 2007 vydala retrospektivní album Crystal Visions. V letech 2005 a 2006 se účastnila turné s Tomem Pettym a Heartbreakers nebo s Donem Henleyem. V roce 2007 Stevie Nicks natočila koncert Live in Chicago, kde představila svoje nejúspěšnější a nejoblíbenější písničky z její sólové kariéry i z práce s Fleetwood Mac.\nLindsey Buckingham nezůstal pozadu a vydal dvě nová sólová alba. Následovalo taky jeho sólové turné.\n\nV roce 2009 se čtveřice opět sešla. Na novém studiovém albu se nedohodla, nicméně vyrazili na turné od března do června v USA, v říjnu a listopadu v Evropě a v prosinci v Austrálii. Toto turné obsahovalo ryze největší hity z 2. poloviny 70. let.\n\nNásledovaly spekulace o společném turné se skupinou Eagles na rok 2010, ty však nebyly potvrzeny. Na turné v roce 2009 se také mluvilo o možnosti natočení nového alba. V roce 2013 vyšlo EP nazvané jednoduše \"Extended Play\".\n\nNa koncertě v O2 aréně v Londýně 25 září 2013 se po dlouhé době poprvé objevila na pódiu i Christine a poté – 11. ledna 2014, Mick Fleetwood oznámil, že Christine McVie se opět připojí k Fleetwood Mac. \n\nV roce 2017 Christine a Lindsey vydali album duet – Lindsey Buckingham/Christine McVie, na kterém se podílí i Mick Fleetwood a John McVie.\n\nV listopadu 2017 kapela oznámila reedice jejich alba Fleetwood z roku 1975. Reedice nabízí remasterovanou verze původního alba spolu s nevydanými songy v alternativních a live verzích. Distribuce byla celosvětově ohlášena na 19. ledna 2018.\n\nViz článek Fleetwood Mac diskografie\n\nStránky fan klubů Fleetwood Mac (abecedně)\n"}
{"id": "255978", "url": "https://cs.wikipedia.org/wiki?curid=255978", "title": "Fuzzy logika", "text": "Fuzzy logika\n\nFuzzy logika (česky též \"mlhavá logika\") je podobor matematické logiky odvozený od teorie fuzzy množin, v němž se logické výroky ohodnocují mírou pravdivosti. Liší se tak od klasické výrokové logiky, která používá pouze dvě logické hodnoty - pravdu a nepravdu, obvykle zapisované jako 1 a 0. Fuzzy logika může operovat se všemi hodnotami z intervalu <nowiki><0; 1></nowiki>, kterých je nekonečně mnoho. Fuzzy logika náleží mezi vícehodnotové logiky.\n\nFuzzy logika může být pro řadu reálných rozhodovacích úloh vhodnější než klasická logika, protože usnadňuje návrh složitých řídicích systémů.\n\nNázev vychází z anglického slova \"fuzzy\" – nejasný, mlhavý, neostrý (potažmo neurčitý). Případně rovněž nepřesný, zmatený (konfúzní).\n\nFuzzy logika byla zavedena roku 1965 Lotfim Zadehem z Kalifornské univerzity v Berkeley. Vznikla z teorie fuzzy množin, stala se předmětem zájmu matematiků a stále se vyvíjí.\n\nMotivace vzniku fuzzy množin a návazně fuzzy logiky, byla vytvořit nástroj, který by byl mostem mezi dvěma typy znalostí, mezi nimiž je propast. Pro vysvětlení si z hesla Vágnost uvedeného zde na Wikipedii vypůjčíme odstavec:\n\nMezi znalostmi získanými přirozeným poznáním a znalostmi získanými poznáním metodou exaktních věd, je \"kvalitativní propast\". V prvém případě se na svět díváme filtrem vágnosti, v druhém případě filtrem „dírkovaným“, dírkami „vidíme“ atributy (měřitelné veličiny a parametry) - elementární manifestace reálného světa a vztahy mezi nimi, a nic jiného. Newton \"„digitalizoval“\" přirozený vágní pohled člověka na reálný svět. Inherentně vágní znalosti získané přirozeným poznáním lze sdělovat (reprezentovat, popsat) jen a jen neformálním jazykem, nejčastěji přirozeným. Znalosti získané umělým poznáním lze reprezentovat umělým formálním jazykem (matematika, logika, programovací jazyky).\n\nJedná se o to, jak inherentně vágní výroky přirozeného jazyka, převést do formálního jazyka, jímž v tomto případě je fuzzy logika a překonat tak onu výše uvedenou propast. Jelikož vágnost přirozeného jazyka je především vnitřní, (pro příjemce utajená, může ji jen odhadovat) a to i u kvantifikátorů, a vnitřní vágnost umělého formálního jazyka musí být vždy nulová, je třeba původní vnitřní vágnost odstranit a převést ji na vnější vágnost, kterou je umělý formální jazyk fuzzy množin a fuzzy logiky schopen reprezentovat. Znamená to vyzpovídat člověka, případně skupinu lidí tak, aby se shodli např. na tom, co pro ně fuzzy kvantitativně vyjádřeno, znamená příjemně teplá voda, spíš vyšší strom, nebo nepříliš chytrý člověk. Původní vágní chápání vyjádřené přirozeným jazykem se převádí na fuzzy hodnoty, které je pak možno dávat do souvislostí popsaných fuzzy operacemi fuzzy logiky. Převod z přirozeného jazyka do umělého formálního jazyka fuzzy logiky je vágní, tedy poznamenán nejistotou, neboť významy jazykových konstrukcí přirozeného jazyka jsou každým člověkem přiřazovány prostřednictvím emotivní, subjektivní a vágní konotace, měnící se od člověka k člověku, ale pro každého i v čase. Sebe sofistikovanější vyzpovídání respondentů nezaručí nulovou neurčitost onoho převodu z přirozeného jazyka do umělého formálního jazyka fuzzy množin a fuzzy logiky. Platí zde to, co jsme řekli v heslech Wikipedie Vágnost a Exaktní věda, a to: požadujeme-li exaktní poznatky zapsatelné umělým formálním jazykem, je nutno začít exaktním Newtonovým umělým poznáním. Nelze inherentně vágní znalosti získané přirozeným lidským poznáním, kde je filtrem poznáním vágnost, dodatečně převést na exaktní znalosti, tedy zbavit je vnitřní vágnosti, a tak dodatečně zkvalitnit informaci.\n\nFuzzy logika postupně nalezla i jiná použití, na příklad v automatickém řízení.\n\nFunkce příslušnosti ve fuzzy logice přiřazuje příslušnost k množinám v rozmezí od 0 do 1, včetně obou hraničních hodnot. Fuzzy logika tak umožňuje matematicky vyjádřit pojmy jako „trochu“, „dost“ nebo „hodně“ apod. Přesněji, umožňuje vyjádřit částečnou příslušnost k množině. Fuzzy logika používá stupeň příslušnosti (míru pravdivosti) jako matematický model \"vágnosti\", zatímco pravděpodobnost je matematický model \"neznalosti\". Je nutno říci, že fuzzy logika může modelovat pouze sdělitelnou \"vnější vágnost\", na rozdíl od \"vnitřní vágnosti\" vyskytující se v konotaci (vágní, subjektivní a emocionálně zabarvené interpretaci) jazykové konstrukce. Fuzzy logika, jako každý formální systém, přísně vyžaduje exaktní interpretaci všech použitých jazykových konstrukcí systému, tedy nulovou vnitřní vágnost, jinak tedy nulový sémantický diferenciál této interpretace.\n\nStupeň příslušnosti je často zaměňován s pravděpodobností. Tyto pojmy jsou ale rozdílné. Fuzzy hodnota je přiřazena funkcí příslušnosti k vágně definovaným množinám a nepředstavuje pravděpodobnost nějakého jevu, stejně tak u ní nejde o možnosti, které mohou nastat a možnosti, které nastanou.\n\nJinou vědní disciplínou, která se zdá využívat principů fuzzy logiky, je kvantová fyzika, která též počítá s tím, že mohou existovat i stavy, u kterých je výsledek měření předpověditelný pouze v rámci pravděpodobnosti.\n\nPříkladem může být 30 ml vody ve stomililitrové sklenici spolu se dvěma fuzzy množinami: \"Plná\" a \"Prázdná\". Naše částečně naplněná sklenice pak přísluší z 0,7 k \"Prázdné\" a z 0,3 k \"Plné\".\n\n"}
{"id": "255980", "url": "https://cs.wikipedia.org/wiki?curid=255980", "title": "Druhá internacionála", "text": "Druhá internacionála\n\nDělnická internacionála, která vešla do dějin jako Druhá nebo Sociálně demokratická internacionála, byla mezinárodní organizací socialistů. Byla ustavena roku 1889, po sedmi letech příprav, s podporou Friedricha Engelse (Karl Marx zemřel r. 1883). Ve srovnání s První internacionálou z ní byly vyloučeny tenkrát ještě vlivné anarchosyndikalistické strany a odbory, takže marxisté už měli jasnou převahu. Reprezentovala již početnou a vlivnou základnu marxistických stran a odborů ve všech významných industrializovaných zemích Evropy. Její vliv je patrný z toho, že se jí podařilo na většině kontinentu prosadit 1. květen jako Svátek práce (1889) a 8. březen jako Mezinárodní den žen (1910).\nMnozí vlivní marxisté této epochy razili teorie méně revoluční než generace První internacionály, zejména pokud pocházeli ze zemí, v nichž byly marxistické strany legální. Erfurtský program německé sociální demokracie z roku 1891, jehož hlavními autory byli Karl Kautsky a Eduard Bernstein, požadoval legální účast na politickém životě a kladl důraz na vylepšení života dělníků spíše než na přípravu revoluce. Pražský rodák Kautsky, editor čtvrtého dílu Marxova \"Kapitálu\" a nejvlivnější marxista doby, to zdůvodňoval tím, že brzké zhroucení kapitalismu je nevyhnutelné tak jako tak. Jeho stranický kolega Eduard Bernstein, autor věty „Hnutí je vším, konečný cíl ničím“, dospěl až k úplnému zavržení revoluční cesty. Upřednostňoval rozvoj odborového hnutí a reformy prosazované demokratickou cestou, čímž se stal zakladatelem \"evolučního socialismu\" čili \"reformismu\".\n\nRakousko-Uherský austromarxismus, reprezentovaný jmény jako Victor Adler, Otto Bauer, Karl Renner a Max Adler, zpochybňoval marxistický internacionalismus a požadoval oddělené socialistické strany pro jednotlivé národnosti na území jediné země. Ve shodě s tímto názorem byla 7. dubna 1878 Praze založena Českoslovanská sociálně demokratická strana, od roku 1893 již nezávislá na mateřské rakouské sociálně demokratické straně a sdružující česky mluvící marxisty.\n\nV internacionále byli i radikálové jako Rusové Lenin a Trockij nebo Němci Karl Liebknecht a Polka židovského původu žijící v Německu Rosa Luxemburgová, kteří udržovali revoluční tradici komunismu a své umírněnější soudruhy odsuzovali jako „renegáty“. Leninova frakce, zvaná později \"bolševici\", se roku 1903 oddělila od zbytku Ruské sociálně demokratické dělnické strany, zvaného od té doby \"menševici\", a vytvořila samostatnou organizaci vedenou profesionálními revolucionáři, z níž se později vyvinula Komunistická strana Sovětského svazu. Internacionála se rozpadla roku 1916 po vypuknutí první světové války. Ukázalo se, že většina evropských socialistů nechce dodržovat zásady internacionalismu ani připravovat světovou revoluci, ale podporuje válečné cíle vlád svých zemí.\n"}
{"id": "255987", "url": "https://cs.wikipedia.org/wiki?curid=255987", "title": "Gulliverovy cesty", "text": "Gulliverovy cesty\n\nGulliverovy cesty (1726, rozšířeno 1735, Gulliver's Travels) je fantastický cestopis anglického spisovatele Jonathana Swifta, napsaný jako syntéza parodie na dobrodružné příběhy z cest a satiry na lidskou společnost, která přerůstá v antiutopii zpochybňující moderní racionalitu, civilizaci i představy o nutném pokroku a nadřazeném postavení lidstva v přírodě.\n\nKniha, jejíž originální název zní \"Travels into Several Remote Nations of the World, in Four Parts. By Lemuel Gulliver, First a Surgeon, and then a Captain of Several Ships\" (Cesty k rozličným dalekým národům světa ve čtyřech dílech, napsal Lemuel Gulliver, zprvu ranhojič, později kapitán na rozličných lodích), vyšla poprvé roku 1726, ale konečná verze je až z roku 1735. Hlavní hrdina knihy, lodní lékař a později kapitán Lemuel Gulliver, v ní vypráví o neuvěřitelných dobrodružstvích, která prožil u maličkých obyvatel Liliputu, u brobdingnackých obrů, u učenců na létajícím ostrově Laputa a nakonec u moudrých koní Hvajninimů. Swift dílo napsal pro dospělé čtenáře, neboť v jeho podtextu jsou satiricky zobrazeny a kritizovány poměry na anglickém královském dvoře v době panování Jiřího I., šarvátky anglických politických stran toryů a whigů a dlouholeté nepřátelství Angličanů a Francouzů. Zároveň však Gullivera všude potkávají neuvěřitelné a zábavné příhody, takže se kniha (zejména její první dva díly) stala postupem času i četbou pro děti.\n\nPodle některých postav z knihy jsou pojmenovány krátery na Phobosu, měsíci planety Mars (např. Drunlo, Reldresal, Limtoc, Clustril a další).\n\nAby Swift posílil dojem, že se jedná o skutečný a ne o fiktivní cestopis, vložil na úvod dva texty. Prvním z nich je předmluva vydavatele pana Sympsona u příležitosti prvního vydání, v níž představuje autora a charakterizuje své (podle něho nezbytné) úpravy v knize. Druhým je dopis napsaný samotným Gulliverem a adresovaný vydavateli. Autor se v něm ohrazuje proti zkreslování textu svých cestopisů a kárá vydavatele za nepřesnosti a svévolné úpravy. Fikci pravdivosti knihy pak podtrhují také mapky, přesné datování a autentická první osoba vyprávění.\n\nPo tomto úvodu následují již jednotlivé díly knihy, jejichž názvy jsou\n\nDíly jsou rozděleny do kapitol, které jsou uvozeny tzv. epickým záhlavím stručně shrnujícím obsah kapitoly.\n\nPrvní díl knihy začíná krátkým nástinem dosavadního Gulliverova života. Díky podpoře příbuzných se mu dostalo výborného vzdělání, hodně četl, učil se cizím řečem, vystudoval medicínu a strávil šest let na moři jako lodní ranhojič. Pak se oženil, ale když se rozhodl zanechat námořních cest a zůstat doma se ženou a dětmi, nedařilo se mu dobře. Proto přijal nabídku kapitána lodi Antilopa, která se chystala na cestu do jižních moří. Plavba, která začala 4. května roku 1699 však skončila tragicky, protože loď ztroskotala u neznámého ostrova. Jedinému Gulliverovi se podařilo na ostrov doplavat a zde vysílením ztratil vědomí. Když se probral, zjistil, že je zajatcem asi patnáct centimetrů vysokých lidiček, obyvatel ostrova nazývaného Liliput. Když slíbil, že se bude dobře chovat, bylo mu umožněno se v největší budově Liliputu ubytovat a brzy se stal oblíbencem císařského dvora, jehož prostředí je líčeno jako satira na dvůr krále Jiřího I.\n\nGulliver umožnil Liliputu porazit jejich odvěké nepřátele ze sousedního ostrova Blefusk tím, že ukradl celé blefuské loďstvo (válka mezi oběma ostrovy, která je líčena jako satira na dlouholeté nepřátelství Angličanů a Francouzů, byla zaviněna sporem o správnost způsobu rozbíjení vajíček, tj. zdali se mají loupat od tlustého či tenkého konce). Když však pomohl uhasit požár královského paláce tím, že se na něj vymočil, a odmítl učinit z Blefuska liliputánskou kolonii, jeho obliba v Liliputu prudce klesla. Byl obviněn z velezrady a odsouzen k oslepení. Ve výsledku ho ovšem, již bezbranného, chtěli nechat vyhladovět. Naštěstí se o tom dozvěděl od jednoho svého vysoce postaveného dobrého přítele a podařilo se mu pod záminkou návštěvy uprchnout do Blefuska, kde mu bylo dovoleno ostrovy opustit. Na pobřeží Gulliver našel záchranný člun ze své ztroskotané lodi, který si opravil a vydal se s ním na moře. Blefuskuánský císař mu dal na cestu malinkatý dobytek, který pak Gulliver, když se mu podařilo dostat se 13. dubna roku 1702 zpět do Anglie, doma předváděl na důkaz pravdivosti svého vyprávění.\n\nPo návratu z Liliputu se Gulliver vydal ještě téhož roku (20. června 1702) opět na moře. Tentokrát se plavil na lodi \"Dobrodružství\" kolem mysu Dobré naděje do Indie. Když byla loď zahnána bouří k neznámému pobřeží, poslal kapitán několik námořníků na břeh, aby vyhledali pitnou vodu. Gulliver, který si chtěl pobřeží prohlédnout, se vydal s nimi. Na své prohlídce se od námořníků trochu vzdálil a náhle zjistil, že odjíždějí zpět k lodi. Pronásledoval je totiž člověk obrovitého vzrůstu, ze kterého měl Gulliver takový strach, že se ukryl v obilí. Zde ho našel další člověk velký jak kostelní věž, který byl čeledínem jednoho místního sedláka. Gulliver tak zjistil, že se dostal do Brobdingnagu, který obývají šedesát stop (asi osmnáct metrů) vysocí obři. Sedlák vzal Gullivera do svého domu, aby ho ukázal své ženě a devítileté dcerce, která se ho ujala. Gulliver ji nazýval Glumdalkič (což v tamějším jazyce znamenalo chůvička) a ona jej nazvala Grildrig (zakrslík). Když ho spatřili ostatní lidé z vesnice, velmi se mu podivovali, a jeden z nich sedlákovi poradil, aby Gullivera ukazoval za peníze na trzích. O jeho existenci se brzy dozvěděli na královském dvoře a královna zatoužila mít Gullivera jako zvláštnost u sebe. Přemluvila sedláka, aby jí ho prodal. U dvora s ním zůstala Glumdalkič, která se od něho nechtěla odloučit. Královna, král i ostatní dvořané měli Gullivera rádi a často si ho nechávali přinášet do svých pokojů v přenosné bedničce, aby se s ním pobavili. Král si nechal od Gullivera vylíčit, jak to vypadá v Evropě a ve Velké Británii a poté konstatoval, \"„Ze všeho, cos řekl, nevysvítá, že by u vás bylo potřeba vůbec nějaké ctnosti k dosažení jakéhokoliv úřadu. (…) Z toho, co jsem se dověděl z tvé zprávy, a z odpovědí, které jsem z tebe pracně vymámil a vyždímal, nemohu leč usoudit, že valná část tvých krajanů je nejškodlivější drobná hnusná havěť, jaká se kdy z dopuštění přírody plazila po povrchu země.\"\" (překlad Aloys Skoumal)\n\nV Brobdingnagu strávil Gulliver tři roky a musel zde čelit také řadě nebezpečí, plynoucích z jeho malého vzrůstu (svedl například boj se dvěma krysami, byl ohrožován vosami velikými jako koroptve nebo ho odnesl v zubech zahradníkův pes). Nakonec se ho i s jeho přenosným obydlím zmocnil veliký orel, který pak bedničku upustil do moře. Ta se naštěstí nepotopila a byla zpozorována námořníky jedné anglické lodi, kteří Gullivera zachránili a dopravili 3. června roku 1706 zpět do vlasti.\n\nPřestože se Gulliver vrátil z Brobdingnagu v červnu roku 1706, již za necelé dva měsíce (5. srpna) se přes prosby své ženy vydal na další cestu. Loď jménem „Naděje“ plula do Tonkinu, kde naložila zboží. Jeho část byla umístěna na šalupu, jejímž velitelem se stal právě Gulliver. Šalupa byla přepadena piráty, kteří vysadili Gullivera do člunu. Gulliver se zachránil na malém ostrůvku, odkud uviděl na nebi létající ostrov Laputa, obývaný uzavřenou aristokracií a vznášející se nad dolním ostrovem Balnibarbi (Laputa tak připravuje obyvatele Balnibarbi o slunce a o déšť a hrozí jim, že se zřítí, čímž je udržuje v poddanství, v čemž je možno spatřovat alegorickou kritiku tehdejší politiky Anglie k podrobenému Irsku). Samotní Lapuťané jsou velmi vzdělaní, znají matematiku, hudbu, mají moderní filozofii a hvězdářství, jsou však natolik zamyšlení a roztržití, že potřebují tzv. pleskače, kteří je jemně pleskají přes pusu, uši a oči, když mají mluvit, poslouchat či se dívat. Jejich kužel zájmů a znalostí je ovšem velmi úzký a nezajímají se ani o to, odkud Gulliver pochází. Opovrhují každým, kdo nemá alespoň základní znalosti matematiky nebo hudby. (popisem způsobu života a myšlení Lapuťanů chtěl Swift zřejmě poukázat na ztřeštěnost a podivínství dobových učenců)\n\nZ Laputy se Gulliver dostal na hospodářsky i kulturně upadající ostrov Balnibarby. Zde navštívil akademii plnou bláznivých vědců, kteří bádali například nad tím, jak vyloučit z okurek sluneční paprsky (za satirou na nepraktickou učenost se skrývá i autorovo varování před nebezpečím nekontrolovaného rozvoje vědy a techniky pro lidstvo). Potom se Gulliver vydal na ostrov čarodějů Glubbdubbdrib, kde mu jeden černokněžník na jeho přání vyvolal duchy zemřelých osobností (na základě jejich vyprávění může čtenář nahlédnout do dějinných procesů a poznat, kterak bývají dějiny překrucovány). Na dalším ostrově Luggnagg se Gulliver setkal s kastou nesmrtelných lidí, tzv. Struldbrugů, na jejichž příkladu Swift osvětluje nesmyslnost lidské touhy po věčném pozemském bytí. Struldbrugové jsou velmi mrzoutští a senilní a zdaleka nejsou šťastní, neboť musí nejprve zestárnout a teprve potom, až jsou nemohoucí, je jim dán věčný život. Od svých osmdesáti let jsou však oficiálně považováni za mrtvé, a proto jim je odebrán veškerý majetek.\n\nZ Luggnaggu pak odplul Gulliver do Japonska a odtud se vrátil 16. dubna roku 1710 do vlasti.\n\nNepoučitelný Gulliver se doma dlouho nezdržel a již 7. září roku 1710 znovu vyplul, tentokrát již jako kapitán lodi \"Dobrodruh\", na svou poslední plavbu. Část posádky však zemřela na tropickou horečku, a tak byl Gulliver nucen najmout náhradníky. Aniž to však věděl, doplnil svou posádku o bývalé námořní lupiče. Ti se pak proti němu vzbouřili a vysadili jej na břehu neznámého ostrova. Byl to ostrov Hvajninimů – moudrých mluvících koní, jejichž svět byl velmi spořádaný a neexistovala v něm lež, krádež, opilství, pýcha ani jiné lidské neřesti. Na ostrově však žili také Jahuové, což byla koním podřízená stvoření s lidskými rysy a s příšerným chováním. Jahuy Gulliver neměl rád, protože v nich poznával sám sebe a ostatní Angličany, neboť se vyznačovali především zlomyslností, hrabivostí a nezřízenou touhou po bohatství a moci.\n\nGulliverovi se mezi Hvajninimy velice líbilo, naučil se místní jazyk a chtěl zde zůstat navždy. Žil u jednoho Hvajninima, kterému vyprávěl o Anglii (tomu se však Anglie vůbec nezamlouvala). Po třech letech byl však požádán, aby ostrov opustil, neboť hvajninimské shromáždění došlo k názoru, že je nerozumné a zbytečné mít inteligentního Jahua (Gullivera), který nepracuje a potenciálně by mohl svést ostatní Jahuy k odporu. Kromě toho se Hvajninimové rozhodli, že všechny Jahuy vyhladí a nahradí je po všech stránkách lepšími osly. Guliver se proto vydal ve člunu na moře a zdárně doplul do Nového Holandska. Zde byl proti své vůli naloděn na portugalskou loď, se kterou nejprve nechtěl odplout, protože odmítal žít s lidmi. Nakonec se však 5. prosince roku 1715 vrátil domů. Zde se ovšem i nadále potýkal se svým odporem k lidem. Stal se samotářem a vyhýbal se i vlastní rodině. Ke konci knihy se vrátil ke své manželce a pořídil si dva koně, s nimiž dlouhé hodiny hovořil jejich jazykem..\n\n\n"}
{"id": "255989", "url": "https://cs.wikipedia.org/wiki?curid=255989", "title": "Diskografie Fleetwood Mac", "text": "Diskografie Fleetwood Mac\n\nDiscografie blues/rockové skupiny Fleetwood Mac.\n\n\n\n\nNejvyšší umístění singlů podle teritorií je v následující tabulce. Nevyplněná místa znamenají budˇ, že singl nebyl v daném teritoriu vydán, nebo informace chybí. Mnohé singly byly vydány i v dalších zemích (např. v Itálii), ale údaje o umístění nejsou k dispozici.\n\nVysvětlivky zkratek: UK (Spojené království), US (Spojené státy), CA (Kanada), AUS (Austrálie), IRL (Irsko), GER (Německo), FR (Francie), NL (Nizozemsko), NOR (Norsko), AUT (Rakousko), SP (Španělsko), SWE (Švédsko), SWI (Švýcarsko), SA (Jižní Afrika), NZ (Nový Zéland).\n\n"}
{"id": "255991", "url": "https://cs.wikipedia.org/wiki?curid=255991", "title": "Žábry", "text": "Žábry\n\nŽábry jsou dýchací orgán sloužící k získání kyslíku z vody a výdeji oxidu uhličitého.\n\nPrimitivní živočichové dýchají celým povrchem těla, suchozemští mají plíce, a vodní mají právě žábry. Jsou ektodermálního původu, jsou to zvrásněné vychlípeniny pokožky s co největším povrchem. Bývají umístěné v místě kde proudí nejvíc okysličené vody, například u perloočky na kmitajících hrudních nožkách.\n\nRůzné žábry se od sebe značně liší svou složitostí. Nejjednodušší jsou keříčkovité žábry umístěné vně těla. Mají je například larvy obojživelníků (dospělí jedinci mají plíce, ale velkou měrou jsou závislí na kožním dýchání). Jsou-li žábry uvnitř těla, voda je k nim přiváděna ústy a ven z těla proudí skrz žaberní štěrbiny po stranách těla za hlavou. U ryb je proudění zajištěno tím, že ryba neustále otvírá a zavírá ústa. Žraloci ústa neotvírají, a proudění je zajištěno jejich pohybem vpřed. Proto se udusí když se zamotají do sítě.\n\nPrimárním dýchacím orgánem ryb jsou čtyři páry žaber umístěné na kostěných žaberních obloucích v žaberní dutině.\n\n"}
{"id": "255994", "url": "https://cs.wikipedia.org/wiki?curid=255994", "title": "Valin", "text": "Valin\n\nValin (Val, V) je esenciální α-aminokyselina s nepolárním postranním řetězcem. Díky svému alifatickému postrannímu řetězci se řadí mezi hydrofobní aminokyseliny, a v proteinech je jeho hlavní rolí právě tvorba hydrofobních interakcí. Jeho kodóny jsou GUU, GUC, GUA, a GUG. Má stejný sumární vzorec jako dusitan amylnatý nebo nitropentan.\n\nValin poprvé popsal von Gorup-Besanez roku 1856 při zkoumání žláz s vnitřní sekrecí, v proteinech byl identifikován Schützenbergerem, který zkoumal složení albuminu. Své jméno získal podle isovalerové kyseliny, jíž je derivátem, která se hojně vyskytuje v kozlíku lékařském (\"Valeriana officinalis\").\n\nValin patří mezi hydrofobní aminokyseliny díky přítomnosti nereaktivní alifatické postranní skupiny. Má velmi podobné chemické vlastnosti jako leucin, oproti kterému je kratší o jednu methylovou skupinu, a spolu s isoleucinem tvoří skupinu aminokyselin s rozvětveným řetězcem.\n\nValin se pro svůj hydrofobní charakter vyskytuje především zabořený uvnitř proteinů, kde zprostředkovává hydrofobní interakce. Je málo reaktivní a většinou se proto neúčastní enzymatických reakcí. Ve většině hydrofobních interakcí může být snadno nahrazen jinými hydrofobními aminokyselinami (leucinem nebo isoleucinem), ale vzhledem k tomu, že je větvený na svém β-uhlíku (podobně jako isoleucin a threonin), tedy blízko peptidické kostry, ovšem omezuje konformační volnost, nepodporuje například konformaci alfa-helix.\n\nVýznam preference valinu pro výskyt uvnitř proteinů a ne na jejich povrchu ilustruje příklad srpkovité anémie, při které je mutován gen pro beta-hemoglobin. Dochází k ní při záměně hydrofilní kyseliny glutamové na pozici 6., která leží na povrchu proteinu, za hydrofobní valin. Mutovaná forma hemoglobinu má v odkysličeném prostředí tendenci shlukovat se díky hydrofóbním interakcím mezi jednotlivými molekulami hemoglobinu, protože tím se valin na pozici 6 \"schová\" mezi interagující proteiny, tedy mimo přítomnost vodného prostředí, takové shlukování hemoglobinu ovšem vede k poškození červené krvinky.\n\nJedním z oblíbených doplňků stravy v kulturistice je směs aminokyselin s rozvětveným řetězcem (BCAA) tedy leucin:isoleucin:valin nejčastěji v poměru 2:1:1. I když hlavní efekt pro růst svalové hmoty má leucin, přidání leucinu samotného snižuje koncentraci ostatních aminokyselin s rozvětveným řetězcem v krevní plasmě, proto musí být dodávány spolu s ním. I když dodávání BCAA má v krátkodobém horizontu pozitivní účinky, doposud (k 2014) neexistují dlouhodobé studie určující dlouhodobé bezpečné a efektivní dávky.\n\nRacemický valin lze syntetizovat bromací< kyseliny isovalerové, následovanou aminací\n\nZdrojem valinu jsou kozí sýry, rybí maso, čočka, drůbež aj.\n\nValin je spolu s dalšími aminokyselinami s rozvětveným řetězcem odbouráván ve svalech, tukové tkáni, ledvinách a mozku, kde slouží jako zdroj energie, a ne v játrech, jak je běžné pro ostatní aminokyseliny. Za degradaci je zodpovědný dehydrogenázový komplex 2-ketokyselin s větveným řetězcem (BCKDC), pomocí sedmi metabolických reakcí je valin přeměněn na sukcinylkoenzym A, který vstupuje do citrátového cyklu, mechanismus degradace je podobný beta-oxidaci mastných kyselin.\n\nPři dědičné nemoci javorového sirupu (neboli \"leucinóze\") nemá tělo funkční komplex rozkládající aminokyseliny s rozvětveným řetězcem (BCKDC), tedy i valin, takže při příjmu potravin bohatých na proteiny a při hladovění (kdy se odbourávají proteiny) se v těle hromadí toxické meziprodukty, jejichž projevem je zápach moči připomínající javorový sirup (případně karamel nebo sušené hrušky). Bez léčby je nemoc smrtelná, léčba spočívá v dietě limitující příjem proteinů, hlavně leucinu, isoleucinu a valinu.\n\n"}
{"id": "255995", "url": "https://cs.wikipedia.org/wiki?curid=255995", "title": "Bible krále Jakuba", "text": "Bible krále Jakuba\n\nBible krále Jakuba nebo také překlad krále Jakuba (\"King James Version\", zkratkou \"KJV\", plným anglickým názvem \"Authorized King James Version\" – Schválená verze krále Jakuba) je klasický anglický překlad bible, pořízený v letech 1601 (doporučení krále Jakuba I. vytvořit nový překlad bible) – 1611, kdy byla bible v tomto překladu poprvé vytištěna u královského tiskaře Roberta Bakera.\n\nPřeklad Nového zákona je pořízen z verze řeckého \"Textus Receptus\" z roku 1550, který vydal Robert Estienne, některá čtení pocházejí z byzantské verze či Vulgáty, u Starého zákona z masoretského textu pod vlivem Septuaginty.\n\nPřeklad byl schválen králem Jakubem I. Stuartem (který ho také podnítil a dal přesné instrukce ohledně způsobu vyhotovení překladu) a jako takový je přes existenci novějších překladů oficiálně užíván anglikánskou církví až do dnešních dnů (někteří konzervativci dokonce odmítají užívat jakékoli jiné překlady). Užívá ho také množství protestantských církví v anglicky mluvícím světě až doposud, přestože jeho velmi archaický jazyk je dnes již obtížněji srozumitelný. Historicky, jazykově a do jisté míry i nábožensky odpovídá překladu krále Jakuba v českém prostředí bible kralická.\n\nDo překladu krále Jakuba jsou zařazeny i deuterokanonické knihy (anglikánská církev je uznává jako plnoprávnou součást bible). Překlad krále Jakuba byl mnohokrát znovu vydán, často s drobnými, mnohdy ale i s vážnějšími textovými úpravami (extrémem je Blayneyho vydání z roku 1769, které se od prvního vydání liší asi ve 100 000 místech). Text celého překladu krále Jakuba je ve všech anglicky mluvících zemích vzhledem k dlouhé době od vzniku překladu zařazen do public domain, což je jeden z důvodů, proč v anglicky mluvícím světě slouží jako standardní referenční zdroj biblických citací.\n\nPřeklad krále Jakuba často staví na starších překladech (tzv. \"Bishops' Bible\" – \"Biskupská bible\" z roku 1572), vyhýbá se tvorbě neologismů a používání nezvyklých výrazů. Chybí v něm poznámkový aparát, pouze jsou v poznámkách na okraji stručně vysvětleny některé řecké a hebrejské termíny (oproti tomu bible kralická je doprovázena bohatým poznámkovým aparátem, obsahujícím i dobové reálie a exegeze). Překlad je pořízen metodou formální ekvivalence (snaží se o maximální přesnost, někdy je až doslovný), slova bez opory v originále jsou vyznačena závorkami či kurzívou (stejně jako v bibli kralické). Jazyk překladu krále Jakuba je velmi vznešený, básnický a slavnostní, užívá mnohá slova, která byla archaická už v době jeho napsání (podobně jako u bible kralické), za dlouhou dobu jeho existence jazyk ještě zarchaičtěl a dnes je dost obtížně srozumitelný. Jazyk překladu je také velmi latinizující (vzdělanci, tvořící překlad, raději užívali jako literární jazyk latinu, a proto byl latinou velmi ovlivněn jejich způsob vyjadřování).\n\n\n\n"}
{"id": "256016", "url": "https://cs.wikipedia.org/wiki?curid=256016", "title": "Leo Frobenius", "text": "Leo Frobenius\n\nLeo Frobenius (29. června 1873 Berlín – 9. srpen 1938) byl německý antropolog a archeolog. Mnoho cestoval po Africe a jeho díla se taktéž zabývají africkou společností. Byl profesorem na frankfurtské univerzitě.\n\n\n"}
{"id": "256023", "url": "https://cs.wikipedia.org/wiki?curid=256023", "title": "Minnesotská demokratická zemědělská strana práce", "text": "Minnesotská demokratická zemědělská strana práce\n\nMinnesotská demokratická zemědělská strana práce (anglicky Minnesota Democratic-Farmer-Labor Party, DFL) je minnesotská politická strana. Vznikla v roce 1944 sloučením Minnesotské demokratické strany s Zemědělskou stranou práce. DFL zastává středolevé sociálně liberální postoje, celostátně je součástí Demokratické strany. Ve Sněmovně reprezentantů vlastní 5 mandátů a v Senátu 1 mandát.\n\n"}
{"id": "256024", "url": "https://cs.wikipedia.org/wiki?curid=256024", "title": "Ski or Die", "text": "Ski or Die\n\nSki or Die je sportovní počítačová hra z roku 1990 od firmy Electronic Arts, vydaná pro platformy Amiga, NES, MS-DOS a Commodore 64.\n\nHra se odehrává v zimním prostředí a skládá se z 5 samostatných miniher – half-pipe snowboardingu, sjezdu na duších, lyžařské akrobacie, sjezdu na lyžích a koulované. Každá z těchto „disciplín“ nabízí úplně jiný styl hry, což zajišťuje dostatečnou rozmanitost. Soupeřit může dohromady celkem 6 hráčů.\n\nZde na hráče čeká snowboard a jakési šikmě klesající koryto ve tvaru U-rampy. Úkolem je předvést během dvou minut co nejvíce triků a fint.\n\nV této velmi originální disciplíně soupeří dva hráči. Jejich úkolem je sjet kopec na jakýchsi nafouknutých pneumatikách rychleji než jejich soupeř. Body se dají získat nejen za výhru v závodě, ale také za trefování soupeře různými předměty, nalezenými během závodu, jako jsou vidličky, nože atp.\n\nVe třech pokusech je zde cílem předvést co nejlepší akrobatický skok. Každý ze skoků je hodnocen podle provedení a dopadu pěti porotci, kteří dávají bodové ohodnocení od 0 do 10.\n\nZde je úkolem sjet na lyžích určenou trať. Body je možno získat jak za dobrý čas, tak za různé skoky a triky.\n\nV této minihře je úkolem trefovat se sněhovými koulemi do pobíhajících postav.\n"}
{"id": "256025", "url": "https://cs.wikipedia.org/wiki?curid=256025", "title": "Česká hokejová extraliga 2005/2006", "text": "Česká hokejová extraliga 2005/2006\n\nČeská hokejová extraliga 2005/2006 byla 13. ročníkem nejvyšší hokejové soutěže v České republice.\n\n\nVšech 14 účastníků se v základní části utkalo nejprve čtyřkolově každý s každým. Prvních 8 celků postoupilo do play off, které se hrálo na čtyři vítězná utkání. Celek na 14. místě musel svoji extraligovou příslušnost obhajovat v baráži o extraligu, do které postoupil vítěz 1. ligy. Baráž o extraligu se hrála na 4 vítězná utkání.\n\n\nPoznámky:\n\n1. utkání\n\n2. utkání\n\n3. utkání\n\n4. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n\n\n\n1. utkání\n\n2. utkání\n\n3. utkání\n\n4. utkání\n\n5. utkání\n\n6. utkání\n"}
{"id": "256031", "url": "https://cs.wikipedia.org/wiki?curid=256031", "title": "Bořivoj Zeman", "text": "Bořivoj Zeman\n\nBořivoj Zeman (6. března 1912 Praha – 23. prosince 1991 Praha) byl český režisér a scenárista. Jeho manželkou byla československá spisovatelka pro děti a mládež Alena Santarová (roz. Vančurová).\n\nPůvodním povoláním byl úředníkem, který si pro sebe psal scénáře krátkých filmů. Filmovou práci zahájil v hostivařských a také ve zlínských ateliérech, kde krátce spolupracoval s Karlem Zemanem. Známé jsou jeho dvě komedie \"Dovolená s Andělem\" a \"Anděl na horách\" s \"Gustavem Andělem\", filmovým revizorem pražských dopravních podniků, kterého ztvárnil Jaroslav Marvan. Kromě filmů pro dospělé také proslul svojí tvorbou pro děti. V tehdejším Československu natočil první filmovou pohádku \"Pyšná princezna\" s Vladimírem Rážem a Alenou Vránovou v hlavní roli. Dalším jeho dílem byla filmová pohádka \"Byl jednou jeden král…\" natočená na motivy pohádky Boženy Němcové \"Sůl nad zlato\" s Janem Werichem, Vlastou Burianem a Milenou Dvorskou v hlavních rolích. V roce 1968 natočil další filmovou pohádku \"Šíleně smutná princezna\", kde hlavní role hráli tehdy populární zpěváci Helena Vondráčková a Václav Neckář. Natočil i filmovou parodii \"Fantom Morrisvillu\", kde hlavní dvojroli hrál Oldřich Nový spolu se zpěvákem Waldemarem Matuškou. \n\n\n"}
{"id": "256032", "url": "https://cs.wikipedia.org/wiki?curid=256032", "title": "Grosser Hafner", "text": "Grosser Hafner\n\nGrosser Hafner (v překladu \"Velký hrnčíř\") je 3076 m vysoká hora ležící v Rakousku ve východní části pohoří Vysoké Taury. Tvoří spolu s několika blízkými vrcholy podskupinu zvanou \"Hafnergruppe,\" která se vypíná na severní straně údolí Maltatal na jehož konci byla vybudována velká přehradní nádrž Kölnbreinspeicher (1902 m).\n\nGrosser Hafner je obklopen třemi ledovci: na severu je to Rotgüldenkees (0,5 km²), na východě nejmenší, již zanikající Lanischkees a na západě rozpukaný Wastelkarkees. Ledovce jsou zde podstatně menší než u vrcholů v sousední, vyšší skupině \"Ankogelgruppe\" (Ankogel, Hochalmspitze). Hlavní vrchol Hafneru tvoří spolu s vrcholy Kleiner Hafner (3 017 m), Karschneideck (2 971 m), Lanischeck (3 023 m) a dvojvrcholem Sonnblick (3 030 a 3 000 m), vysoký předěl mezi hluboce zaříznutým údolím Maltatal na jihozápadní straně a mírnějším údolím Liesertal na východní straně. Skupina je zároveň rozvodím řek Malta a Lieser. Poloha samotného Grosser Hafneru je přímo na hranici spolkových zemí Solnohradska a Korutan.\n\nPřístup k vrcholu je možný ze tří stran. Všechny varianty jsou určeny vysokohorským turistům se zažitým pohybem ve velehorském terénu. Východní cesta dokonce překračuje ledovec Lanischkees (bez trhlin).\nJednou z možných variant výstupu je cesta č. 16 vedoucí z obce Sankt Peter na východě masivu, ležící asi 10 km pod silničním sedlem Katschberg. Cesta je velmi dlouhá (15 km) a vede poměrně mírně podél pastvin a zelených luk dolinou Liesertal. V horním patře doliny míjí vodopád Lieserfall, několik salaší a zcela v závěru údolí se nalézají tři jezera Lanischseen. Následuje prudký výstup nejprve sutí, potom po ledovci do sedla Lanischscharte a odtud sestup směrem k chatě Kattowitzer Hütte (2 319 m). Nad chatou v kotlině Ochsenkar se tato cesta napojuje na obvyklou trasu vedoucí od chaty na vrchol. Východní varianta je krajinově zajímavější a náročnější než výstupy od západu.\nZde je možno dosáhnou chaty Kattowitzer Hütte hned dvěma cestami. Jedna začíná přímo u hráze přehrady Kölnbreinspeicher, nad kotlem Wastelkar překonává vrchol Gamsleiten Kogel (2 342 m) a traversuje travnatý svah k chatě. Druhá cesta startuje u chaty Gmündener Hütte (1 186 m) v údolí Maltatal. Výstup (hlavně jeho první část) je velmi prudký, vede nejprve serpentinami lesem a dochází k salaším Obere Maralmhütte (1 813 m). Odtud stezka zmírňuje a po 1,30 hod. dochází k chatě Kattowitzer Hütte.\nSeverní cesta vede od chaty Rotgüldensee Hütte (1 702 m) stojící na břehu stejnojmenného jezera, odkud se otevírá pohled na severní stěnu Hafneru ověnčenou ledovcem. Cesta č. 541 míjí vrchní jezero Obere Rötguldensee a velmi strmě dosahuje sedla Wastelkar Scharte (2 720 m) ležícího v severozápadním rameni vrcholu. Stezka sestupuje na ledovec Wastelkarkees, který traversuje a vychází na jihozápadní rameno vrcholu do výšky 2 757 m, kde se napojuje na výstupovou cestu vedoucí od chaty Kattowitzer Hütte. Po vcelku širokém vrcholovém hřebeni snadno na plošně malý vrchol s křížem.\n"}
{"id": "256034", "url": "https://cs.wikipedia.org/wiki?curid=256034", "title": "Zdeňka Lorencová", "text": "Zdeňka Lorencová\n\nZdeňka Lorencová, uměleckým jménem Zdena Lorencová (* 18. prosince 1947 Praha), je česká zpěvačka populární hudby známá zejména ze 70. let 20. století, šansoniérka a filmová herečka.\n\nZdena Lorencová původně vystudovala zahradní architekturu na VŠZ v Praze. Poté, co nebyla přijata z politických důvodů na pražskou DAMU (1969), studovala v letech 1982–1984 na Konzervatoři Jaroslava Ježka obor skladba a aranžmá pod vedením Věroslava Neumana.\n\nV letech 1955–1965 zpívala v Dětském pěveckém sboru Českého rozhlasu, v roce 1956 vyhrála v celostátním kole Soutěže tvořivosti mládeže ve zpěvu, roku 1969 zvítězila na Folk Singers festivalu v Praze, roku 1970 na jihlavském Festivalu mladých zpěváků pop music, v roce 1971 na Intertalentu ve Zlíně, roku 1971 získala \"Plaketu Mikrofónu\" za osobitý přínos pop-music a \"Zlatou Kytaru\" od Folk a country klubu v Praze.\n\nOd roku 1972 se začala pěvecké dráze věnovat profesionálně. V tomto roce také obdržela nejvíce hudebních ocenění (\"Plaketu Panton\" za výrazný tvůrčí vklad při interpretaci pop-music, tři stříbrné \"Bratislavské lyry\" za hudbu, text a interpretaci písně \"Koukol\") a reprezentovala naši pop-music na festivalu v Cannes, Festivalu rozhlasových písní v Zagrebu, na Dnu česko-polského přátelství ve Wroclawi a také měla recitál ve Švédské televizi. Od roku 1973 do 1976 ještě posbírala mnohá ocenění doma i v zahraničí (mimo jiné na Festivalu mládeže v Berlíně a na Kubě).\n\nNejvětších úspěchů dosáhla především díky písním \"Absolutno\", \"Cinky linky\", \"Zpívej dál\" a \"Z Malostranských dvorků\". Lorencová úzce spolupracovala i s filmem. Roku 1965 zpívala píseň \"Sluníčko\" ve Formanově filmu \"Konkurz\" a o rok později hrála a zpívala v jeho filmu \"Lásky jedné plavovlásky\". Později nazpívala hit \"Žluťásku\" dětského filmu \"Přijela k nám pouť\" a písně dětského filmu \"Slůně\" (režie Vít Olmer), kterých byla sama autorkou. Tvorba pro děti se stala její hlavní činností. Napsala texty k písním pohádky \"Anička s lískovými oříšky\" a vydala básnickou sbírku pro děti \"Měly myši školu\".\n\n\n"}
{"id": "256048", "url": "https://cs.wikipedia.org/wiki?curid=256048", "title": "Joachimsthal", "text": "Joachimsthal\n\nJoachimsthal může být:\n\n"}
{"id": "256057", "url": "https://cs.wikipedia.org/wiki?curid=256057", "title": "Sovovy mlýny", "text": "Sovovy mlýny\n\nSovovy mlýny (též Odkolkovy mlýny) je budova, resp. komplex budov, zahrnující bývalý vodní mlýn s hospodářským zázemím a obytnou částí pro majitele na malostranském ostrově Kampa (skládá se z objektů čp. 503/III a 527/III, číslo orientační U Sovových mlýnů 2). Budovu od roku 2002 využívá Museum Kampa.\n\nObjekt se nazývá podle renesančního mlynáře Václava Sovy z Liboslavě (případně po majiteli z 19. století Františku Odkolkovi). Renesanční stavba vznikla v roce 1589, v 19. století došlo k velkým přestavbám v klasicistním a po velkém požáru roku 1867 v novogotickém stylu. Po požáru také mlynář Odkolek přeměnil provoz na moderní parní mlýn. V roce 1896 došlo k dalšímu požáru po kterém již provoz obnoven nebyl. Vyhořelou část mlýna rodina (dcera Františka Odkolka a její choť Ladislav Pinkas) prodala roku 1920 pražské obci, ale obytnou část nadále využívala až do roku 1950. Poté budovy využívala Československá akademie věd, stav se ale postupně zhoršoval. Od konce 20. století se začala o budovy zajimat Nadace Jana a Medy Mládkových a k razantní přestavbě a daptaci na galerijní budovu došlo roku 2002.\n\nPři požáru zasahovaly hasičské sbory: sbor pražský, sbor smíchovský, sbor karlínský, sbor vinohradský, sbor holešovický, sbor libeňský, sbor bubenečský a vojenská požární hotovost všech pražských pluků č. 88, č. 73, č. 28, č. 91 a č. 22. K požáru se dostavili mimo jiné také místodržící hrabě Thun, dvorní rada Jiří Dörfl, velicí plukovník Reiche, starosta měst pražských p. Gregor Čeněk , jeho náměstek dr. Srb, městští radní pánové Vendulák a Parůžek, členové ochranné stanice s předsedou p. Suchým, celá řada důstojníků a úředníků atd. Škoda byla podle znalců odhadována na více jak 300.000 zlatých, ale závod byl naštěstí dostatečně pojištěn u pojišťovny „Riunione Adriatica di Sicurtà”. Budova byla rekonstruována teprve v roce 2000 pro Museum Kampa.\n\n\n"}
{"id": "256059", "url": "https://cs.wikipedia.org/wiki?curid=256059", "title": "Archeologie popravišť", "text": "Archeologie popravišť\n\nArcheologie popravišť (taktéž právní archeologie) je nově se rozvíjející specializovaný archeologický obor. Zabývá se vzhledem a umístěním míst, na nichž probíhaly popravy, dále průběhem samotných poprav a následným zacházením s ostatky popravených osob.\n\nSvé uplatnění má i pro novodobá policejní vyšetřování, zvláště pak v případě válečných zločinů. Při své činnosti policie využívá i výzkumy a nálezy archeologů. Rekonstruuje události předcházející smrti jedinců a samotný způsob jejich smrti na základě archeologického kontextu.\n\n"}
{"id": "256061", "url": "https://cs.wikipedia.org/wiki?curid=256061", "title": "Seznam slavných obětí odstřelovačů", "text": "Seznam slavných obětí odstřelovačů\n\nSlavné oběti odstřelovačů\n\n"}
{"id": "256069", "url": "https://cs.wikipedia.org/wiki?curid=256069", "title": "Jdi a dívej se", "text": "Jdi a dívej se\n\nJdi a dívej se (: \"Иди и смотри\") je sovětský válečný film ruského režiséra Elema Klimova z roku 1985.\n\nDěj se odehrává v létě roku 1943. Hlavní postava je čtrnáctiletý chlapec Fljora, mladý naivní Bělorus odhodlaný přidat se k partyzánům. Fljora prožívá během druhé světové války mnoho strastí, jež ho tvrdě poznamenají. Na začátku mladičký chlapec plný ideálů prochází po děsivých zážitcích osobnostní proměnou a ztrácí veškeré iluze o válce, do které se nadšeně hlásil.\n\nFilm je natáčen chronologicky, což výrazně pomohlo Alexeji Kravčenkovi (Fljora) ke ztotožnění se svým hrdinou. Celková pochmurná a do děje strhující atmosféra příběhu je podpořena výbornou prací kameramana a zvukaře a občas se dostává téměř do dokumentárních poloh. Film je doplněn Mozartovou hudbou. Slova „jdi a dívej se“ (resp. „pojď a dívej se“) jsou ze šesté kapitoly Janova zjevení, kde zaznívají jako pozvání k obhlédnutí zkázy způsobené čtyřmi jezdci Apokalypsy.\n\nFilm začíná scénou dvou chlapců, kteří překopávají písek hledajíce pušku - vstupenku do partyzánského oddílu. Jeden z chlapců, Fljora, najde pušku SVT-40. Další den sovětští partyzáni přijdou k Fljorovi domů, aby ho vzali s sebou. Partyzánská skupina se připravuje na střet s Němci. Na poslední chvíli partyzánský velitel rozhodne, aby Fljora zůstal v týlu v partyzánském táboře, čímž chlapce zklame. Zde potkává Glašu, děvče které také zůstalo v týlu. Náhle německá letadla objeví tábor a poté začne dělostřelecká palba.\n\nFljora přechodně ztrácí sluch a vrací se s Glašou do své vesnice. Věří, že se jeho rodina ukryla před Němci na ostrůvku v močálech. Glaša si ale všimla hromady těl za jedním z domů. Němci postříleli všechny vesničany. V močálech potkává Fljora mnoho jiných vesničanů, kteří sem utekli před nacisty. Nakonec se dovídá, že jeho rodina nepřežila. V močálech leží muž, který má silně popálené tělo a obličej. Prosí, aby ho někdo zastřelil.\n\nFljora a tři další partyzáni opouštějí ostrov, aby našli jídlo pro hladové vesničany. Avšak narazí na jednotku Waffen SS nasazenou v protipartyzánských bojích a tzv. Einsatzgruppen. Posuny fronty byly rychlejší než očekávali, navíc nenaleznou předpokládané zásoby jídla. Rozhodnou se ukrást krávu místního vesničana, ta ale padla na poli v palbě během noci dřív než ji Fljora stihne dovést k vesničanům. Jeho společníci jeden po druhém umírají (dva zabila pozemní mina, třetí byl zastřelen) a Fljora tak zůstal opět sám.\n\nRáno se Fljora vzbudí na poli blízko vesnice a potká jednoho z vesničanů s koňským povozem. Chce použít povoz na odvezení krávy, která se dá zužitkovat na jídlo. V blízkosti zaslechne hluk motorů a německé povely. Nabíjí pušku, ale vesničan ho přiměje zbraň ukrýt a bere jej do vesnice, kde jej vydává za svého. Vesnice je přepadena vojáky Einsatzgruppe. Němci naženou všechny obyvatele do dřevěného kostela. Jeden z německých důstojníků oznámí, že lidé mohou vylézt oknem ven, ale bez dětí. Ty musejí zůstat uvnitř. Fljora, Glaša a několik dalších lidí vyleze. Jsou biti a ponižováni, ale na rozdíl od ostatních lidí uvnitř přežijí. Zbytek vesničanů uhoří poté, co vojáci dovnitř naházeli granáty, zápalné lahve a začali do budovy střílet. Fljora společně s několika ostatními přeživšími sleduje hořící peklo. Opilí vojáci mají radost ze své práce a pokračují v rabování a ve vypalování domů ve vesnici plamenomety. Glašu zatáhnou vojáci do nákladního vozu, kde ji znásilňují.\n\nFljora najde a opraví svou pušku, která měla odlomenou část pažby. Krátce nato se setkává s partyzány, kteří zajali několik nacistů zodpovědných za vyvraždění lidí v kostele. Na místo se připotácí duchem nepřítomná Glaša a po stehnech jí stéká krev. Fljora bere z jednoho německého motocyklu kanystr s benzínem a jde s ním směrem k zajatým vojákům, kteří jsou střeženi houfem partyzánů. Jeden ze zajatců zbaběle zapírá, že je Němec a svaluje vinu na velitele. Velitel se staví do role mírumilovného člověka, který má také rodinu a nikdy by nikomu neublížil. Pouze jeden z důstojníků se nebojí přiznat podíl na napáchaných zvěrstvech. S nenávistí v hlase oznamuje přítomným partyzánům, že jejich národ musí být vyhlazen. Nižší rasy nemají nárok na budoucnost. Všichni zajatí Němci jsou postříleni a partyzáni se chystají k odchodu. Fljora si všimne portrétu Adolfa Hitlera v kaluži vody a začne do něj střílet. Každý interval mezi střelami je proložen montáží ze záběrů proti proudu času: koncentrační tábory, Hitler gratulující mladému příslušníku Hitlerjugend, mítink nacistů ze 30. let 20. století, Hitlerova fotografie z první světové války, Hitlerova fotografie ve škole a nakonec Hitler jako dítě v náručí své matky.\n\nV poslední scéně Fljora dohání partyzány na pochodu za doprovodu Mozartovy skladby \"Lacrimosa\".\n\n"}
{"id": "256073", "url": "https://cs.wikipedia.org/wiki?curid=256073", "title": "Jiří Musil (sociolog)", "text": "Jiří Musil (sociolog)\n\nJiří Musil (20. února 1928 Ostrava – 16. září 2012) byl český sociolog. Zabýval se především sociologií města a bydlení. V letech 1990–1992 byl ředitelem Sociologického ústavu ČSAV, v letech 1992–1993 ředitelem Central European University v Praze a v letech 1998–2001 předsedou Evropské asociace sociologů.\n\n\n"}
{"id": "256080", "url": "https://cs.wikipedia.org/wiki?curid=256080", "title": "Alois Hnilička", "text": "Alois Hnilička\n\nAlois Hnilička (21. března 1826 Ústí nad Orlicí – 10. listopadu 1909 Chrudim) byl český hudební skladatel, učitel a sbormistr.\n\nNarodil se v rodině zdejšího kantora a ředitele kůru Františka Hniličky, od kterého dostal základy hudebního vzdělání. Když mu v 10 letech zemřela matka, byl mladý Hnilička přijat jako sopranista do proslulého augustiniánského kláštera v Brně, kde posléze vypomáhal jako houslista v divadle. Po ztrátě chlapeckého hlasu se vrátil ke svému otci do rodiště, kde se pilně cvičil ve hře na varhany a také se seznamoval s dechovými nástroji. Od r. 1843 navštěvoval hlavní vzornou školu na Malé Straně v Praze a současně navštěvoval proslulou varhanickou školu (tehdy dvouletá). Již za studií projevoval Hnilička velké nadání v kontrapunktu a byl také za tuto svoji dovednost na konci 2. ročníku vyznamenán.\n\nV r. 1845 vstoupil na přání svého otce do přípravného jednoletého učitelského kurzu v Hradci Králové, po jehož absolvování působil na mnoha vesnicích jako podučitel a varhaník (např. Žamberk, Německé Heřmanice apod.) až se nakonec usadil ve svém rodišti. Mimo školních povinností se věnuje horlivě kompozici (první skladba již v 17 letech – mše C dur op. 1) a studiu děl J. Haydna, W. A. Mozarta a L. van Beethovena. Za svého pobytu v Ústí vytvořil Hnilička na 63 hudebních děl, jsou mezi nimi zejména duchovní díla (mše, litanie, žalmy…), ale také např. ve své době velice oblíbené mužské sbory nebo první česká symfonická báseň \"Táborita\" op. 60 (1862) s violovým sólem a obligátním mužským sborem (zpěv chorálu \"Ktož jsú boží bojovníci\"), o které se pochvalně vyjadřoval i Bedřich Smetana.\n\nProtože Ústí nedokázalo vytvořit pro Hniličku vhodné pracovní podmínky, přestěhoval se, díky úsilí J. Klimeše, s celou rodinou do Chrudimi, kde se stal r. 1863 varhaníkem a později (1872) i ředitelem kůru. Mimo to vedl dlouhá léta chrudimskou ostrostřeleckou kapelu, byl sbormistrem zpěváckého spolku Slavoj, dlouholetým členem Klimešova kvarteta a v neposlední řadě působil jako věhlasný hudební pedagog a první učitel hudby na chrudimském gymnáziu. Mezi jeho žáky patřili např. pozdější pěvec ND Bohumil Benoni, hudební vědec Jaroslav Mikan (1881–1948) nebo František Neumann (1874–1929), pozdější náš přední operní dirigent, hlavně brněnské opery.\n\nHniličkovým přítelem byl a s jeho tvorbou se setkal také Antonín Dvořák, kterému věnoval Hnilička svůj smyčcový kvintet op. 126 c moll, o němž se Dvořák velmi pochvalně vyjádřil. Hnilička spolupůsobil na drtivé většině hudebních podniků v Chrudimi, nejdůležitější pro něj byl však chrudimský kůr.\n\nAlois Hnilička zemřel v Chrudimi 10. listopadu 1909.\n\nPro nás je dnes důležitý zejména Hniličkův odkaz, jeho skladatelská činnost. Protože byl velice skromným neprůbojným člověkem, bylo z jeho díla vydáno jen velmi málo skladeb. Naprostá většina zůstala uzavřena za zdmi archivů a muzeí. Že byly jeho kompozice velmi oblíbené, víme z dobových ohlasů. Sám však svou tvorbu nikdy neprosazoval.\n\nHniličkova tvorba čítá na 216 opusů. Je zde zastoupeno množství hodnotných duchovních skladeb – zejména 26 mší, z nich jmenujme např. 3 vánoční – latinské z mládí, Slavnostní mši D dur, op. 93, kterou se uvedl do funkce ředitele kůru v Chrudimi, dále Slavnostní mši C dur se sólovými varhanami, Mši Es dur, op. 184 pro velký smíšený sbor, kterou věnoval Slavoji, nebo poslední dílo vůbec – Slavnostní mši „Cecilskou“, op. 216. Velmi pozoruhodným a unikátním dílem je Stabat Mater pro 2 sbory, sólisty a smyčcový orchestr na český text. Dále je možné jmenovat 3 rekviem, Te Deum, různé sbory, písně. Z orchestrálních skladeb je možné připomenout 2 symfonie, 3 symfonické básně (Táborita, op. 60, Finále, op. 185 a Neděle na venkově, op. 189), řadu ouvertur, 2 houslové koncerty nebo Suitu pro smyčcový orchestr, op. 135. Jediná opera \"Žižkův dub\" na libreto V. K. Klicpery nebyla nikdy provedena. Z kantátové a oratorní tvorby jmenujme rané oratorium \"Ztracený ráj\", op. 14 na český překlad básně J. Miltona, nebo kantátu \"Lilie\", podle K. J. Erbena. Hnilička je také autorem obrovského množství komorní hudby (hlavně smyčcová kvarteta), klavírních, varhanních a instruktivních skladeb.\n\nPravda je, že Hnilička vyšel ze starší školy a stavěl tedy dlouho na klasických základech (nesmí se zde zapomínat na vliv prostředí!), ale časem se propracoval k osobitému uměleckému vyjadřování, působivé harmonii a kontrapunktické vynalézavosti. Jeho zejména duchovní skladby nevynikají okázalostí a pompézností, zato v sobě mají velkou spiritualitu, a pokoru, neboť byly komponovány z čisté lásky a víry.\n\n"}
{"id": "256081", "url": "https://cs.wikipedia.org/wiki?curid=256081", "title": "Vitoria-Gasteiz", "text": "Vitoria-Gasteiz\n\nVitoria (baskicky Gasteiz, oficiálně v obou jazycích Vitoria-Gasteiz) je město v severním Španělsku, hlavní město provincie Álava i celého autonomního společenství Baskicko. V současnosti (2010) zde žije víc než 238 000 obyvatel.\n\nMěsto bylo založeno roku 1181. Centrum města je velmi dobře zachovalé a lze zde nalézt množství parků a pamětihodností. Prochází tudy jedna z větví poutní Svatojakubské cesty. Nejstarší část města, El Campillo, byla znovu postavena po požáru v roce 1200. Město zbohatlo obchodováním se železem a vlnou. V roce 1434 udělil městu král Jan II. Kastilský městská práva.\n\n21. června 1813 zvítězil Wellington v bitě u Vitorie nad Josefem Bonapartem.\n\nBěhem španělského přechodu od diktatury k demokracii bylo město dějištěm krvavých represí. 3. března 1976 zde policie střílela do stávkujících pracovníků, kteří se shromáždili v kostele sv. Františka, a usmrtila 5 osob.\n\nOd 20. května 1980 je Vitoria oficiálním hlavním městem autonomního společenství Baskicko.\n\nVe městě sídlí jediná veřejná vysoká škola v Baskicku. Město je domovem fotbalového klubu Deportivo Alavés a úspěšného basketbalového klubu Saski Baskonia.\n\nVitoria leží na hlavní silniční i železniční trase spojující Paříž a Madrid. Jezdí tudy také vnitrostátní rychlíky na trase Madrid – Valladolid – Burgos – Vitoria – San Sebastián – Irun, existuje také spojení se Salamankou a Barcelonou. Městskou dopravu zajišťují autobusy, od roku 2009 také tramvaje. Ve městě se nachází letiště, odkud létají pravidelné linky do Barcelony a Madridu.\n"}
{"id": "256087", "url": "https://cs.wikipedia.org/wiki?curid=256087", "title": "West Vancouver", "text": "West Vancouver\n\nWest Vancouver je město a okres v kanadské provincii Britská Kolumbie. Žije zde 41 425 obyvatel. Park Cypress Provincial Park je jedním z míst, kde se v roce 2010 konaly XXI. zimní olympijské hry. Okres patří do regionálního okresu Metro Vancouver, leží na severozápad od Vancouveru, na severním břehu fjordu Burrard a úžiny Howe Sound. West Vancouver sousedí s okresem North Vancouver. V okrese West Vancouver stojí jedno z prvních nákupních středisek v Kanadě, Park Royal Shopping Centre.\n\nOkres je často označovaný, společně s Westmountem, městem na předměstí Montrealu a torontským předměstím Oakville, za nejdražší sídlo v Kanadě.\n\nWest Vancouver byl v roce 2006 vyhlášen za hlavní město kultury v Kanadě.\n\nOkres West Vancouver byl do registru zapsán 15. března 1912, po tom, co se oddělil od města North Vancouver. První volby proběhly 6. dubna 1912. V listopadu 1938 byl pro automobilovou dopravu slavnostně otevřen most Lions Gate Bridge, což umožnilo rychlý růst okresu do té doby dostupného jen s využitím přívozu. Některé domy v okrese West Vancouver pochází z období 20. a 30. let 20. století, většina v současnosti stojících budov je však ze 70. a 80. let.\n\n\nOkres West Vancouver nemá podle zákona žádný průmysl.\n\nWest Vancouver je obytnou zónou, kde žije hodně penzistů, hodně lidí pracuje doma, nebo v nedalekém Downtownu ve Vancouveru. Linie 25 bloků v ulici Marine Drive slouží jako obchodní zóna, na níž leží obchody, malé kanceláře a úřady, garáže, čerpací stanice, restaurace a banky. Tato oblast je známa také jako \"Ambleside\", jeden blok domů ji odděluje od oblasti nazývané \"Dundarave\". V okrese West Vancouver se nachází obchodní středisko \"Park Royal Shopping Centre\", jež zahájilo provoz v 50. letech jako první obchodní středisko v Kanadě. Zabírá 2 km obou stran ulice Marine Drive ve městě North Vancouver. Park Royal je také největší obchodní středisko na pobřeží North Shore a autobusové nádraží pro autobusy Blue Bus a TransLink.\n\nV okrese se nachází velké množství atrakcí, včetně sjezdovky na Cypress Mountain v parku Cypress Mountain Provincial Park, která bude jednou ze sportovišť během Zimních olympijských her v roce 2010. Park Ambleside Park a 15 bloků dlouhé nábřeží West Vancouver Seawall slouží jako populární místa pro místní obyvatele s rodinami a turisty. Park Whytecliff Park je považován za jedno z nejlepších míst pro hlubinné potápění v západní Kanadě. Okres je protkán množstvím menších parků, jako například Lighthouse Park v Point Arkinson, s výhledem na Downtown Vancouveru a úžinu Strait of Georgia.\n\nOkres West Vancouver má několik veřejných sportovišť, včetně 18 jamkového golfového hřiště, koupaliště, kluziště, basketbalových a tenisových kurtů, skateboardingových parků a značného počtu veřejných parků. Park Cypress Provincial Park má cesty pro horská kola a velké sjezdovky pro lyžaře a snowboardisty.\n\nPodle sčítání lidu v roce 2001 žije v okrese West Vancouver 41 425 obyvatel. Má druhý nejvyšší procentuální podíl osob ve věku 65 let a více v celé Britské Kolumbii. Do této kategorie spadá 22 procent obyvatel, v porovnání s 13 procenty ve zbytku provincie. Mezi pět nejčastějších zaměstnání v okrese West Vancouver patří technické služby, obchod s nemovitostmi, zdravotní péče, bankovnictví a pojišťovnictví a školství.\n\n\n\"První 4 neoficiální jazyky\"\n\nOkres West Vancouver spravuje nejstarší funkční veřejný dopravní systém v Kanadě. Síť Blue Bus - Modrých autobusů je jediným okresním veřejným dopravním systémem v regionálním okrese Metro Vancouver.\n\nBC Ferries zajišťuje spojení po vodě s odchody z Horseshoe Bay ve West Vancouveru do Nanaima, Bowen Islandu a na pobřeží Sunshine Coast.\n\nWest Vancouver je známý svými parky, například parkem Cypress Provincional Park, který umožňuje výhled na síť fjordů Howe Sound a oblast Metro Vancouver. Celý okres West Vancouver leží na svazích pohoří Coast Mountains. Z většiny domů v okrese je výhled na ostrov Vancouver, Lower Mainland a Howe Sound.\n\nV okrese stojí několik velmi velkých a drahých nemovitostí. Některé jsou oceněné a prodané i za sumu 20 milionů CAD. V roce 2006 průměrná cena za dům převyšovala 1 250 000 CAD. 70 procent domů mělo cenu vyšší než 1 milion CAD, proto je West Vancouver často označován za nejdražší sídlo v Kanadě, i když Westmount, město na předměstí Montrealu a torontské předměstí Oakville jsou těmito tituly označovány také. 40 procent mužské populace a 18 procent ženské populace v roce 2000 vydělalo průměrně více než 60 000 CAD. Celkový průměrný příjem činí 86 253 pro muže a 37 133 pro ženy, téměř dvojnásobek průměrného příjmu v provincii. Přes 50 procent obyvatel okresu má celkový rodinný příjem alespoň 90 000 CAD.\n\nStátní školy spravuje \"School District 45 West Vancouver\".\n\n"}
{"id": "256090", "url": "https://cs.wikipedia.org/wiki?curid=256090", "title": "Vesnice roku", "text": "Vesnice roku\n\nVesnice roku je soutěž, kterou pořádají společně Spolek pro obnovu venkova, Svaz měst a obcí, Ministerstvo pro místní rozvoj ČR a od roku 2007 i Ministerstvo zemědělství ČR, a to v rámci Programu obnovy venkova, spoluvyhlašovateli je řada dalších institucí a spolků. První ročník se uskutečnil v roce 1995. Cílem této soutěže má být zviditelnění obcí, ve kterých se snaží obyvatelé i samospráva udržovat a rozvíjet společenský život, tradice a podobně.\n\nSoutěže se mohou účastnit všechny „obce vesnického charakteru“ (vždy obec jako celek), které nemají status města a mají zpracován vlastní Program obnovy vesnice (roku 2010 byla tato podmínka rozšířena na více možností –„vlastní strategický dokument zabývající se rozvojem obce, program obnovy vesnice nebo program rozvoje svého územního obvodu“. Některé vítězné obce jsou však bývalými městysi nebo i městy (např. Jiřetín p. J.) a některým byl takový status později i vrácen. Od roku 2008 již soutěžní podmínky připouštěly i účast obcí se statusem města, původní omezující podmínka byla nahrazena limitem zaokrouhleného počtu obyvatel největší obce v ČR, která neměla status města ani městyse (viz seznam) – v letech 2008 až 2010 byl tento limit uváděn shodně jako 5250 obyvatel. t. j. nebyl v podmínkách soutěže aktualizován, jinak by pro rok 2010 činil přes 6300 podle Jesenice. Registrační poplatek je odvozen z počtu obyvatel, v roce 2010 činil 2 Kč na jednoho obyvatele obce.\n\nSoutěž probíhá ve dvou kolech. Z každého kraje je v 1. kole vybrána (nejvýše) jedna obec, která na základě udělená zlaté stuhy získává oprávnění nosit krajský titul \"Vesnice XXX kraje roku XXXX\" (za uvádění neúplného názvu titulu hrozí sankce) a zároveň postupuje do kola druhého, celostátního. Krajské hodnotitelské komise mohou udělovat též speciální diplomy a ocenění, například modrou stuhu za společenský život, bílou stuhu za činnost mládeže, zelenou stuhu za péči o zeleň a životní prostředí, od roku 2007 přibyla i oranžová stuha za spolupráci obce se zemědělským subjektem, a diplomy za vedení obecní knihovny, kroniky, rozvíjení lidových tradic nebo květinovou výzdobu a mimořádná ocenění za péči o kulturní dědictví. V jednom ročníku může tatáž obec získat nejvýše jednu ze stuh. Kvůli krajům s nízkou účastí bylo do pravidel vloženo omezení, že některou ze stuh smí být v kraji oceněna nejvýše 1/3 z obcí přihlášených do soutěže, t. j. všech pět stuh může být uděleno pouze v kraji s nejméně 15 účastníky.\n\nV celostátním kole porota vybere celkového vítěze, který se může honosit titulem \"Vesnice roku\" s příslušným letopočtem. Pořadatel zveřejňuje i obsazení druhých a třetích míst. Existují i navazující soutěže Cena naděje pro živý venkov (uděluje Sdružení místních samospráv ČR), Zelená stuha České republiky, Oranžová stuha roku, Knihovna roku a Putovní pohár FoS ČR, což jsou celostátní kola pro držitele některých krajských stuh a diplomů.\n\nVítěz celostátního kola soutěže Vesnice roku postupuje do soutěže Evropská cena obnovy vesnice (Europäischer Dorferneuerungspreis), kterou pořádá Evropská pracovní společnost pro rozvoj venkova a obnovu vesnice (Europäische ARGE Landentwicklung und Dorferneuerung, Vídeň).\n\nVítěz celostátního kola se nesmí účastnit následujících pěti ročníků soutěže, vítěz krajského kola se nesmí zúčastnit následujících 3 ročníků. Pro všechna ocenění platí, že totéž ocenění smí být téže obci uděleno nejvýše jednou za pět let.\n\nRoku 2007 se přihlásilo 264 obcí (nejvíce, 46, ze Středočeského kraje a nejméně, 4, z Moravskoslezského), roku 2008 se přihlásilo 309 obcí (nejvíce, 49, ze Středočeského kraje a nejméně, 10, z Moravskoslezského), roku 2009 se přihlásilo 325 obcí (nejvíce, 39, ze Středočeského kraje a nejméně, 12, z Moravskoslezského). Do 16. ročníku, roku 2010, se přihlásilo celkem 361 obcí, a to ze všech krajů kromě hlavního města (nejvíce z Královéhradeckého (37) a Olomouckého (36) kraje a Vysočiny (35), nejméně z Moravskoslezského kraje 15 a z Ústeckého a Jihomoravského kraje (po 22).\n\nObce umístěné na 1. místě mohou užívat titul Vesnice roku s příslušným letopočtem.\n\n"}
{"id": "256095", "url": "https://cs.wikipedia.org/wiki?curid=256095", "title": "Panleukopénie", "text": "Panleukopénie\n\nPanleukopénie, též zvaná kočičí mor, je silně virulentní onemocnění s inkubační dobou 2–10 dní postihující pouze kočky. Onemocnění mívá zpravidla velmi rychlý průběh a může připomínat otravu. Projevuje se současnými prudkými průjmy a zvracením, velmi často končí smrtí zvířete. Lze proti němu očkovat.\n\nNemoc způsobuje kočičí parvovirus, který napadá výstelku trávicího traktu, způsobuje vředy a rozpad výstelkového epitelu. Zároveň se snižuje množství bílých krvinek, což zhoršuje imunitu zvířete. Nákazu si mezi sebou zvířata většinou předávají přes sekrety, kterými se kontaminuje například voda k pití. Postižené zvíře je apatické, zvrací, má vodnatý průjem, mnohdy je ve stolici krev, nejí a nepije. Pokud je nákaza slabší, je možnost vyléčení. Nakazí-li se březí kočka, většinou potratí. Pokud se narodí živá koťata, mívají postižený mozeček, následkem čehož mají zhoršenou koordinaci pohybu, nebo mohou být i slepá.\n"}
{"id": "256102", "url": "https://cs.wikipedia.org/wiki?curid=256102", "title": "Sophie Blanchard", "text": "Sophie Blanchard\n\nMarie Madeleine Sophie Armant (24. března 1778 v Trois-Canons - 7. července 1819 v Paříži) byla manželka Jean-Pierre Blancharda a první profesionální žena-pilot balonu, současně také první žena, která při leteckém neštěstí přišla o život.\nMadeleine Sophie Armantová vyrůstala v hmotně dobře zajištěném prostředí rozvedeného manželství ve vesnici Trois-Canons (dpt. Charente-Maritime) v jihozápadní Francii. Roku 1804 jako šestadvacetiletá se provdala za balonového letce Jean-Pierre Blancharda. Létala spolu s manželem i samostatně. Společně oba manželé podnikli let z Calais do Doveru. Roku 1809 Blanchard při pádu balonu zahynul a Sophii zbyl jediný majetek – balony jejího muže. Za účelem obživy létala sama při slavnostních příležitostech a pro zvýšení atraktivity prováděla při letu artistické cviky na hrazdě zavěšené pod balonem. Takto zavěšená přeletěla roku 1810 celé pohoří Taunus, ale při letu utrpěla omrzliny a musela na celý další rok přerušit činnost.\n\nCísař Napoleon I. jí přiznal titul „císařské aeronautky“ spojený s finančním zajištěním. Vystupovala jako veliká atrakce při sňatku císaře Napoleona I. s rakouskou arcivévodkyní Marií Louisou roku 1810 a také při oslavách narození Napoleona II. (\"Orlíka\") roku 1811. Celkem podnikla samostatně 67 balonových letů. Na 7. července 1819 plánovala večerní let nad zábavním parkem Tivoli, spojeným s odpalováním ohňostroje z balonu. Jedna nálož však explodovala předčasně a balon začal hořet. Mnohatisícový dav na zemi považoval hořící balon za zvlášť povedenou část vystoupení a nadšeně tleskal a freneticky provolával slávu. Teprve až když hořící balon dopadl na pařížské domy a bylo nalezeno rozdrcené tělo Sophie Blanchardové, uvědomili si přihlížející, co se stalo. Po smrti známé pilotky uspořádali Pařížané sbírku na zřízení náhrobku ve tvaru balonové gondoly, který ještě dnes je možno obdivovat na jejím hrobě v hřbitově Pére Lachaise v Paříži.\n"}
{"id": "256116", "url": "https://cs.wikipedia.org/wiki?curid=256116", "title": "Národní jazyk", "text": "Národní jazyk\n\nNárodní jazyk je jazyk (nebo jazyková varieta, tj. dialekt), který reprezentuje národní identitu určitého národa nebo země. Národní jazyk je typicky používán pro účely politických a právních rozprav.\n\nNěkteré země mají více než jeden národní jazyk, jako např. Kanada, kde se používají současně francouzština a angličtina. Pokud je národní jazyk deklarován legislativou, jedná se o úřední jazyk. To je odlišné od případu dominantního národního jazyka, který je národním jazykem pouze používáním \"de facto\" (např. angličtina v mnoha státech USA) nebo díky historické asociaci s dotyčným národem.\n\nNárodní jazyk je obvykle souborem útvarů a podob jazyka. K obvyklým, ovšem ne vždy přítomným součástem národního jazyka patří:\n\n"}
{"id": "256117", "url": "https://cs.wikipedia.org/wiki?curid=256117", "title": "Druhý jazyk", "text": "Druhý jazyk\n\nDruhý jazyk je jazyk, kterým člověk dokáže hovořit vedle svého jazyka mateřského. Pojem druhého jazyka je třeba odlišit od pojmu cizího jazyka – o druhém jazyku se hovoří, jestliže je jeho znalost pro mluvčího nutná v každodenním životě. Jestliže tomu tak není, označuje se takový jazyk jako cizí jazyk.\n"}
{"id": "256122", "url": "https://cs.wikipedia.org/wiki?curid=256122", "title": "Lingvo Internacia (časopis)", "text": "Lingvo Internacia (časopis)\n\nLingvo internacia byl časopis v jazyce esperanto, vydávaný mezi lety 1895 a 1900 klubem esperantistů v Uppsale, později pak v Maďarsku. Vznikl v roce 1895 jako reakce na zánik prvního esperantského časopisu La Esperantisto a v této době tak byl jediným časopisem svého druhu.\n\nJeho prvními redaktory byli švédský student Valdemar Langlet z Uppsaly a ruský chemik Vladimir Gernet z Oděsy. Od roku 1897 byl redaktorem Paul Nylén.\n"}
{"id": "256125", "url": "https://cs.wikipedia.org/wiki?curid=256125", "title": "Sebastian Pawlowski", "text": "Sebastian Pawlowski\n\nSebastian Pawlowski (* 27. července 1967 v Mnichov) je švýcarský podnikatel, který od roku 1993 žije v Praze, kde podniká v oboru realit. Byl jednatelem společnosti COPA Centrum Národní, která od pražského magistrátu koupila za 425 milionů korun pozemek o rozloze 6000 m2 nad stanicí metra Národní.\n\nDo 14 let žil s rodiči v Paříži. Posléze jej vychovával jeho dědeček, architekt. Studoval na prestižních vysokých školách v Německu a ve Švýcarsku. Po dokončení studií ekonomie v roce 1989 pracoval v jedné ze švýcarských bank.\n\nJeho žena je sestrou podnikatele Charlese Butlera, který byl významným sponzorem strany Evropští demokraté Jana Kasla.\n\nO něco později se soustředil i na nakladatelskou činnost. Je majitelem společností Mediacop, která vydávala Nedělní svět (do 28. ledna 2007) a časopisy Týden a Instinkt. Byl majitelem společnosti Ebika, která vydává časopis Aha!. Firmu Ebika a Časopis \"Aha!\" k 17. říjnu 2007 prodal společnosti Ringier ČR (vlastník Michael Ringier).\n\nV Praze se zpočátku soustředil na renovaci významných pražských budov. V roce 1996 založil svoji první firmu Copa.\n\nSebastian Pawlowski byl do roku 2010 vlastníkem Škodova paláce v Jungmannově ulici, kam se v roce 2006 přestěhovala do dlouhodobého pronájmu část administrativy Magistrátu hlavního města Prahy. Město si palác na dvacet let pronajalo za čtyři a půl miliardy korun. Město vedlo se Sebastianem Pawlowskim soudní spor, který ale v roce 2014 pohrálo. Sama primátorka města Prahy, Adriana Krnáčová o smlouvě řekla, že je platná.\n\nPři rekonstrukci vlastních i pronajatých objektů získává od magistrátu diskutabilní povolení či výhody. Například projekt obchodního centra ve Spálené ulici u Obchodního domu Máj, které se chystá stavět, mu byl magistrátem schválen ve výšce o 6 metrů vyšší, než jakou původně určovaly zastavovací podmínky.\nPrvní nevyvrácené kontroverze kolem jeho podnikatelské činnosti pocházejí již z roku 1998, kdy vyhrál svůj druhý, pro firmu Copa velmi významný, podnikatelský záměr, a to soutěž o rekonstrukci Slovanského domu, která nakonec stála téměř půl druhé miliardy korun.\n\nJe kontroverzní, protože často bývá v tisku spojován s komunálními politiky, ke kterým má úzký vztah již z dřívějších dob. Jeho architektem byl kupříkladu pozdější pražský primátor Jan Kasl.\n\n"}
{"id": "256126", "url": "https://cs.wikipedia.org/wiki?curid=256126", "title": "Hnilička", "text": "Hnilička\n\nČeské příjmení Hnilička, ženská varianta Hniličková, nosí více různých osobností:\n\n"}
{"id": "256127", "url": "https://cs.wikipedia.org/wiki?curid=256127", "title": "La Esperantisto", "text": "La Esperantisto\n\nLa Esperantisto (v překladu \"Esperantista\") byl první časopis v jazyce esperanto, vydávaný od září 1889 do června 1895. Jde o nejvýznamnější zdroj pro výzkum raných dějin esperanta.\n\nPrvní časopis v jazyce esperanto vydávala německá Norimberská esperantská skupina, která zpočátku i připravovala jeho obsah. Tvůrci jazyka Ludvíku Lazaru Zamenhofovi se totiž nepodařilo získat povolení k tisku časopisu ve svém bydlišti, tehdy ruské Varšavě. Zamenhof nakonec přejal redigování časopisu v říjnu 1890, ale všechny exempáře byly i dále tištěny v tiskárně W. Tümmela v Norimberku.\n\nV únoru 1895 obdržela redakce časopisu překlad článku Lva Tolstého. Tento článek s titulem „\"Rozum a víra\"“ pobouřil cenzuru v carském Rusku, která zakázala dovoz časopisu do země. Následkem toho ztratil \"La Esperantisto\" 60 procent svých předplatitelů a musel krátce na to přestat vycházet. V okamžiku svého zániku měl časopis na 600 předplatitelů a vycházel s měsíční periodicitou. Lev Tolstoj se ještě marně pokoušel u cenzorů intervenovat, nepomohl ani návrh předkládat nadále všechny texty s paralelním překladem v ruštině.\n\nNásledníkem časopisu \"La Esperantisto\" byl časopis \"Lingvo Internacia\", který od prosince 1895 vydávala skupina esperantistů v Uppsale. Okolo roku 1900 posílilo esperanto své pozice také v západní Evropě, což vedlo k rozšíření dalších aktivit také do této oblasti a stálo na počátku zrodu dnešního esperantského hnutí.\n\n\n"}
{"id": "256130", "url": "https://cs.wikipedia.org/wiki?curid=256130", "title": "Jaromír Císař", "text": "Jaromír Císař\n\nJaromír Císař (* 5. září 1929 Olomouc) je bývalý politik za ČSSD, ministr pro místní rozvoj ve vládě Miloše Zemana v letech 1998 až 2000. Do roku 1970 člen KSČ.\n\nPo vystudování vysoké školy pracoval do roku 1970 na Vysoké škole ekonomické v Praze. Byl nucen z politických důvodů opustit toto místo, rehabilitace se dočkal až v roce 1990. V roce 1991 získal profesorský titul, do roku 1997 učil na VŠE, později na Západočeské univerzitě v Plzni. Členem ČSSD se stal v roce 1994, stal se předsedou ústřední bytové komise.\n\nOd 1. dubna 1993 do 30. června 1993 byl předsedou představenstva Dopravního podniku hl. m. Prahy.\n\nV roce 1996 se neúspěšně ucházel o křeslo senátora na Praze 6 za ČSSD.\n\nJe ženatý, má dvě děti.\n"}
{"id": "256132", "url": "https://cs.wikipedia.org/wiki?curid=256132", "title": "Mezinárodní sdružení katolických esperantistů", "text": "Mezinárodní sdružení katolických esperantistů\n\nMezinárodní sdružení katolických esperantistů (v esperantu IKUE: Internacia Katolika Unuiĝo Esperantista) je organizace katolických uživatelů esperanta. Byla založena roku 1910 v Paříži a nyní sídlí v Římě. Současným předsedou je Ital Giovanni Daminelli, před kterým v letech 2003–2012 organizaci řídil Čech Miloslav Šváček.\n\nIKUE pořádá mše svaté během esperantských setkání a každoročně také svůj vlastní týden trvající sjezd. Svazy a místní skupiny katolických esperantistů také nabízejí různá další setkání (biblické víkendy, mládežnické tábory apod.)\n\nIKUE vydává křesťanskou literaturu v esperantu, jako je např. v roce 2001 vydaná ekumenická kniha modliteb a písní \"ADORU\" o 1 472 stranách nebo esperantský překlad papežské encykliky \"Deus caritas est\" z roku 2006. Nepřetržitě od roku 1903 také vychází časopis \"Espero Katolika\" (\"Katolická naděje\"), který je nejdéle vycházejícím esperantským časopisem.\n\nVšichni papežové počínaje Piem X. měli vstřícný a podpůrný postoj vůči esperantskému hnutí.\n\nV roce 1977 začal Vatikánský rozhlas vysílat pravidelné rozhlasové pořady v esperantu (od roku 1998 třikrát týdně). V roce 1990 přijala vatikánská \"Kongregace pro bohoslužbu a svátosti\" esperantský překlad modliteb mešního řádu a uznala esperanto za liturgický jazyk. Esperantský \"Misál a lekcionář pro neděle a svátky\" byl vydán v roce 1995. V roce 1994 zahrnul papež Jan Pavel II. esperanto poprvé mezi jazyky svých každoročních velikonočních a vánočních pozdravů při příležitosti požehnání Urbi et orbi; od velikonoc roku 2006 pokračuje v této tradici i jeho nástupce papež Benedikt XVI.\n\nČlenem IKUE byl ve svém mládí i Miloslav kardinál Vlk, někdejší arcibiskup pražský, který se v roce 1995 přijal záštitu nad světovým kongresem katolických esperantistů v Olomouci, kde také v esperantu sloužil slavnostní mši.\n\n\n"}
{"id": "256135", "url": "https://cs.wikipedia.org/wiki?curid=256135", "title": "Jan Fencl", "text": "Jan Fencl\n\nJan Fencl (* 12. června 1942 Uherské Hradiště) je bývalý politik za ČSSD, ministr zemědělství ve vládě Miloše Zemana v letech 1998–2002. Jako ministr prosadil vznik Vinařského fondu v Brně.\n\nV roce 1964 vystudoval Vysokou školu zemědělskou v Brně. Poté působil na různých funkcích v Agropodniku. V letech 1990 a 1991 byl prvním prezidentem Českomoravské agrární unie. Členem ČSSD byl 1996–2009. Od roku 2009 je zakládajícím členem Strany práv občanů.\nJe ženatý, má dvě děti.\n\nStátní bezpečnost vedla J. Fencla od roku 1988 jako kandidáta tajné spolupráce. Ale Fencl má čisté lustrační osvědčení, protože kategorie kandidátů byla v roce 1992 z lustračního zákona vyškrtnuta.\n\nJiří Kubík, Sabina Slonková: Jan Fencl kupuje polnosti, idnes.cz, 21. února 2002\n"}
{"id": "256136", "url": "https://cs.wikipedia.org/wiki?curid=256136", "title": "Jaroslav Palas", "text": "Jaroslav Palas\n\nJaroslav Palas (* 2. října 1952 Bruntál) je český politik, od 90. let 20. století poslanec České národní rady a Poslanecké sněmovny za KSČM, pak za Levý blok a od roku 1995 za ČSSD, v letech 2002–2005 ministr zemědělství ČR, v letech 2008–2012 hejtman Moravskoslezského kraje, v letech 2010–2016 senátor za senátní obvod č. 64 – Bruntál. Zvolen do Senátu byl za ČSSD, v závěru roku 2012 se však z této strany rozhodl vystoupit.\n\nPochází z učitelské rodiny (jeho otec Josef Palas byl v 50. letech komunistickým poslancem). Absolvoval s problémy Střední zemědělsko-technickou školu a poté odešel do Bulharska, kde už působil jeho bratr, a vystudoval zde Vysokou školu vinařskou v Plovdivu. Během studií se aktivně věnoval atletice.\n\nV roce 1981 vstoupil do KSČ, vystudoval také Večerní univerzitu marxismu-leninismu (VUML). Pracoval v zemědělství jako agronom a posléze jako náměstek státního statku v Městě Albrechticích.\n\nVe volbách v roce 1992 byl zvolen do České národní rady za koalici Levý blok, kterou tvořila KSČM a menší levicové skupiny (volební obvod Severomoravský kraj). Zasedal v zemědělském výboru.\n\nOd vzniku samostatné České republiky v lednu 1993 byla ČNR transformována na Poslaneckou sněmovnu Parlamentu České republiky. Během volebního období 1992–1996 přešel do strany Levý blok (skupina reformní levice, která po rozpadu koalice Levý blok přijala název této střechové platformy a v parlamentu působila nezávisle na KSČM). V roce 1994 byl vyloučen z KSČM za účast při formování Levého bloku. V listopadu 1995 opustil Levý blok a přešel do klubu ČSSD. Mandát poslance obhájil ve volbách roku 1996 za ČSSD. Opětovně byl zvolen ve volbách roku 1998 a volbách roku 2002. V letech 1996–1998 byl místopředsedou zemědělského výboru, od roku 1998 do roku 2002 i jeho předsedou. V poslanecké sněmovně setrval do září 2004.\n\nV letech 2002–2005 byl ministrem zemědělství ve vládách Vladimíra Špidly a Stanislava Grosse. V roce 2006 byl předsednictvem sociální demokracie vyřazen z moravskoslezské kandidátky ČSSD do parlamentních voleb pro účast při nevýhodném prodeji státního podílu v potravinářské firmě Setuza v době jeho působení na ministerstvu zemědělství.\n\nV listopadu 2007 byl moravskoslezskou ČSSD zvolen lídrem kandidátky pro krajské volby v roce 2008. Poté, co v říjnu 2008 drtivě vyhrála ČSSD krajské volby, se 13. listopadu stal hejtmanem Moravskoslezského kraje. Uzavřením koaliční dohody mezi ČSSD a KSČM se poprvé od listopadu 1989 dostali na krajské úrovni k moci komunisté. Hejtmanský post zastával do krajských voleb v roce 2012, kdy již nebyl lídrem ČSSD.\n\nMezitím byl ve volbách 2010 zvolen za ČSSD do senátu za obvod č. 64 – Bruntál. V závěru roku 2012 se však rozhodl ČSSD opustit a v Senátu umožnit vznik klubu KSČM a SPOZ. Jeho nová politická příslušnost není zřejmá, internetové stránky Senátu u něj v příslušné kolonce uvádějí: „nezjištěno“.\n\nJe členem dozorčí rady Českých drah.\n\nJaroslav Palas je vášnivý myslivec a sportovec. Od roku 2005 je předsedou Českomoravské myslivecké jednoty. Je ženatý, má syna. Jeho žena Jiřina je živnostnice – zubařka.\n\nBěhem působení na ministerstvu zemědělství byl Jaroslav Palas kritizován za špatnou personální politiku. Jako asistent pro Palase pracoval bývalý agent StB a člen vedení SSM Vojtěch Slówik, který podle kritiků výrazně ovlivňoval Palasovo rozhodování. Ministerstvo bylo také obviněno z klientelismu a korupce v souvislosti se zadáním zakázky při vzniku Platební agentury, která byla přidělena firmě SAP bez výběrového řízení nebo s kauzou Setuza.\n\nPalas ve funkci ministra zemědělství posvětil prodej firmy Setuza lidem, kteří byli dle týdeníku Respekt napojeni na prominenty organizovaného zločinu Františka Mrázka a Tomáše Pitra. Palas sám potvrdil, že schválil opci na prodej státního podílu akcií firmy Setuza společnosti Český olej. Firma Tomáše Pitra ovládla Setuzu poté, co na něj PGRLF musel převést 38 % akcií firmy za 100 milionů korun. Setuza se tak dostala pod absolutní kontrolu firmy Český olej. Následně bylo podáno trestní oznámení proti managementu Podpůrného a garančního rolnického a lesnického fondu (PGRLF), který měl majetek Setuzy obhospodařovat, a na policii se obrátil i Úřad pro zastupování státu ve věcech majetkových. Trestní oznámení bylo založeno na tom, že šlo o cenu pro stát nevýhodnou. Palasův postup v této kauze byl také příčinou jeho vyřazení z šestého místa kandidátky ČSSD v moravskoslezském kraji ve volbách do sněmovny v roce 2006 poté, co na výzvu ČSSD odmítl sám odstoupit.\n\nPalas po svém nástupu do funkce hejtmana v listopadu 2008 odmítl sdělit v rozhovoru pro internetový portál Aktuálně.cz, pro které firmy v posledních letech pracoval, čímž by mohl vyloučit, že bude ve své funkci vůči některým z nich v konfliktu zájmů.\n\nPodle zjištění časopisu Týden Palas v roce 2010 financoval stavbu luxusního ubytovacího zařízení v Jeseníkách asi tři kilometry od Karlovy Studánky. Za pozemek o rozloze okolo půl hektaru zaplatil cenu přibližně 1,4 milionů Kč, cena samotné stavby byla však mnohonásobně vyšší, odhadem 30 až 40 miliónů Kč. Vzhledem k tomu, že v roce 2002 v majetkovém přiznání uvedl úspory ve výši 200 tisíc Kč, nebylo jasné, jakým způsobem tyto prostředky získal; podle odhadů si mohl vydělat jako poslanec, ministr zemědělství a hejtman okolo sedmi miliónů korun, jeho manželka pak asi devět miliónů Kč. Na otázky po původu chybějících peněz však Palas odmítl odpovědět.\n\nDne 26. 8. 2015 Policie ČR zastavila vyšetřování ohledně financování penzionu. Sice zjistila, že ve financování rekreačního zařízení je u manželů Palasových rozdíl 10 milionů Kč mezi příjmy a výdaji, ale neprokázala, že by došlo k trestnému činu, neboť nezjistila původ oněch 10 milionů Kč. Mezi Palasovými příjmy je i půjčka 10 milionů Kč od jeho známého, bez těchto peněz by byl rozdíl mezi příjmy a výdaji 20 milionů. Palas na zprávu reagoval s tím, že vyšetřování trvalo příliš dlouho a uvedl: „\"nemám pocit, že bych kdykoliv udělal něco, co by nebylo v souladu se zákonem\".“\n\n"}
{"id": "256137", "url": "https://cs.wikipedia.org/wiki?curid=256137", "title": "Mezinárodní esperantské muzeum", "text": "Mezinárodní esperantské muzeum\n\nMezinárodní esperantské muzeum je esperantské muzeum, které ve Vídni založil v roce 1927 \"Hofrat\" Hugo Steiner a v roce 1928 bylo jako nezávislá sbírka začleněno do struktur Rakouské národní knihovny. Dnes je současně muzeem, knihovnou, dokumentačním centrem a archivem. Poskytuje prostory pro světově nejrozsáhlejší sbírku na téma umělých jazyků a lingvistickou vědeckou knihovnu zaměřenou na jazykové plánování. Od roku 2005 je Oddělení pro plánové jazyky a Esperantské muzeum umístěno ve vídeňském barokním paláci Palais Mollard-Clary.\n\n\n"}
{"id": "256138", "url": "https://cs.wikipedia.org/wiki?curid=256138", "title": "Dělnické listy", "text": "Dělnické listy\n\nDělnické listy byly pražský (později vídeňský) dělnický časopis, který sehrál významnou roli v českém dělnickém hnutí. \n\nZačal vycházet v lednu 1872 v Rakousku-Uhersku pod patronací politické strany Mladočechů a byl redigován Josefem Barákem. Postupně v něm ale začal sílit vliv sociální demokracie. Po krátké pauze mezi lety 1876 a 1877 byl obnoven pod vedením Josefa Boleslava Pecky-Strahovského. \n\nV roce 1881 přesídlilo vedení sociální demokracie do Vídně a s nimi došlo i ke změně místa vydávání \"Dělnických listů\", kde začaly vycházet od 1. února 1881, kde byl jeho vydavatelem a redaktorem opět Josef Boleslav Pecka. Dělnické listy vycházely ve Vídni do roku 1884 a obnoveny byly až v květnu 1890. Postupně byl počet vydání rozšiřován a od roku 1900 se staly deníkem. Mezi redaktory vídeňských \"Dělnických listů\" patřili např. Vlastimil Tusar a Ivan Olbracht.\n\nPo první světové válce byl roku 1926 přejmenován na Vídeňské dělnické listy, až roku 1934 zanikl. Stejnojmenné periodikum vycházelo na konci 19. století jako krajanský časopis ve Spojených státech.\n\nRadikální Dělnická strana vydávala od svého založení v roce 2003 až do svého rozpuštění 17. února 2010 čtvrtletně stranickou tiskovinu s názvem Dělnické listy, kterou označovala za obnovené vydání původních Dělnických listů z roku 1872.. Po zrušení Dělnické strany přešla tiskovina pod Dělnickou stranu sociální spravedlnosti.\n"}
{"id": "256139", "url": "https://cs.wikipedia.org/wiki?curid=256139", "title": "Jindřich Vodička", "text": "Jindřich Vodička\n\nJindřich Vodička (* 22. července 1952 Praha) je český politik za Občanskou demokratickou stranu, po sametové revoluci československý poslanec Sněmovny národů Federálního shromáždění, v 90. letech poslanec Poslanecké sněmovny, ministr práce a sociálních věcí a poté ministr vnitra ve vládách Václava Klause, později podnikatel a manažer.\n\nRoku 1971 absolvoval Střední ekonomickou školu v Praze. V roce 1977 vystudoval Vysokou námořní školu v Oděse. V letech 1977-1990 pracoval na československých lodích ve funkcích důstojníka a inženýra.\nV letech 1990-1992 pracoval ve státní správě. V roce 1991 vstoupil do politické strany ODS a začal působit v politice. Ve volbách roku 1992 byl zvolen za ODS, respektive za koalici ODS-KDS, do české části Sněmovny národů (volební obvod Středočeský kraj). Ve Federálním shromáždění setrval do zániku Československa v prosinci 1992.\n\nV letech 1992-1997 byl v první vládě Václava Klause a druhé vládě Václava Klause Ministrem práce a sociálních věcí ČR. V listopadu 1997 usedl na post Ministra vnitra České republiky poté, co tento post opustil Jan Ruml. V čele rezortu vnitra setrval jen do ledna 1998 a konce Klausovy vlády.\n\nV roce 1998 vystoupil po Sarajevském atentátu z ODS a spoluzakládal Unii svobody (US). Po třech měsících však US opustil a vrátil se do řad ODS. Médiím tehdy oznámil, že minimálně rok nebo dva bude jen řadovým členem ODS. Od roku 1998 pak skutečně nepůsobil ve vrcholné politice a pracoval v soukromém sektoru. Byl jednatelem developerské skupiny Lighthouse. V letech 1999-2011 pracoval ve firmě České přístavy a. s. jako náměstek. V roce 2007 se zmiňuje i coby spolumajitel chystané televizní stanice o zdravotnictví \"Apatyka\". Provozoval rovněž pražskou kliniku \"Iscare Lighthouse\". V srpnu 2012 se objevily informace, že Jindřich Vodička plánuje návrat do vyšších pater politiky a na podzim 2012 se bude ucházet o post předsedy okresní organizace ODS Praha-západ. Jeho domovskou organizací jsou Černošice. Po volbách v roce 2010 a poté, co po skandálech rezignoval Aleš Rádl, se Vodička krátce stal i předsedou černošické ODS.\n"}
{"id": "256140", "url": "https://cs.wikipedia.org/wiki?curid=256140", "title": "Karel Pelant", "text": "Karel Pelant\n\nKarel Pelant (28. října 1874, Praha – 24. ledna 1925, Praha) byl český novinář, autor žurnalistické beletrie, průkopník esperanta (zakladatel našich prvních esperantských spolků), volnomyšlenkářský polemik proti katolické církvi a proti maloburžoaznímu způsobu života, překladatel z anglické literatury a z francouzského jazyka.\n\nNarodil se v rodině strojvůdce Karla Pelanta (*1842) a jeho manželky Marie, rozené Schneiderové (*1851). Byl druhý ze šesti sourozenců. Studoval externě na reálce a v letech 1894–1897 na Uměleckoprůmyslové škole všeobecnou školu modelování.\nCelý život pracoval jako novinář. Nejprve v Kolíně, kde vydával vlastní časopis a v období 1904–1905 v Rovnosti v Brně. V roce 1905 se navrátil do Prahy, zde i v Plzni vydával vlastní týdeníky a od roku 1920 do smrti byl redaktorem pražského Večera. Často cestoval po Evropě, v letech 1908 a 1919 absolvoval delší studijní pobyty v USA.\n\nZemřel na následky zranění poté, co ho srazil automobil.\n\nV roce 1898 vystoupil z římskokatolické církve a byl aktivní v protiklerikálním hnutí. Stal se členem spolku občanů bez vyznání \"Augustin Smetana\", přednášel a publikoval.\n\nPatřil k spoluzakladatelům Volné myšlenky a organizátorům předválečného protiklerikálního hnutí. Pravidelně přispíval do časopisu \"Volná myšlenka\", jeden rok působil redaktorsky ve Volné škole (1906–1907), byl redaktorem Večera. Bývá řazem mezi stoupence tzv. nového náboženství (podobně jako Otakar Kunstovný, Ladislav Kunte). Zúčastnil se světových kongresů ateistického hnutí Volné myšlenky v Římě 1904 a v Paříži 1905 jako sekretář české sekce. \n\nByl předsedou \"Prvního spolku esperantistů v Brně\", který vzniknul v roce 1901 v Brně.\n\nV roce 1921 se Karel Pelant oženil s Růženou, rozenou Hudlickou (1886–1959). Manželka Růžena Pelantová byla sociální pracovnice, funkcionářka národně socialistické strany a v období 1946–1948 náměstkyně primátora hlavního města Prahy. Dcera PhDr. Artemis Pelantová, provdaná Hujerová (1903–1937) byla středoškolská profesorka a publicistka.\n\nPortréty Karla Pelanta vytvořili Jaroslav Hašek v \"Dějinách strany mírného pokroku v mezích zákona\" (Pelantova aféra) a Josef Svatopluk Machar ve \"Zpovědi literáta\" (O Karlu Pelantovi, 1928).\n\n\n"}
{"id": "256141", "url": "https://cs.wikipedia.org/wiki?curid=256141", "title": "Opátka", "text": "Opátka\n\nOpátka (maďarsky \"Apátka\") je obec na východním Slovensku v okrese Košice-okolí. V roce 2017 měla 96 obyvatel. V obci se nachází malá veřejná knihovna a obchod se smíšeným zbožím.\n\nPrvní písemná zmínka o obci pochází z roku 1324.\n"}
{"id": "256144", "url": "https://cs.wikipedia.org/wiki?curid=256144", "title": "Zdeňka Švabíková", "text": "Zdeňka Švabíková\n\nZdeňka Švabíková (28. června 1912 Uherský Brod – 27. června 1994 Praha) byla česká herečka, první manželka spisovatele Františka Kožíka (za něhož se provdala v roce 1938), účinkující v Brně v rozhlasovém vysílání Verda Stacio v esperantu . Byla sestrou herečky Jarmily Švabíkové, provdané za herce Josefa Grusse.\n\nPřed druhou světovou válkou byla členkou souboru Zemského divadla v Brně. Na jevišti zde bývala často partnerkou Karla Högera . Vystupovala rovněž v brněnském rozhlase.\n\nJejí dcerou je Alena Kožíková, dlouholetá dramaturgyně Městských divadel pražských a Vinohradského divadla, překladatelka a teatroložka.\n\n\n"}
{"id": "256145", "url": "https://cs.wikipedia.org/wiki?curid=256145", "title": "Vladimír Leraus", "text": "Vladimír Leraus\n\nVladimír Leraus (28. července 1905 Beroun – 29. června 1991 Praha) byl český divadelní a filmový herec, účastník rozhlasového vysílání v mezinárodním jazyce esperanto \"Verda Stacio\".\n\nStudoval na Filozofické fakultě Univerzity Karlovy v Praze a současně navštěvoval hodiny herectví u herečky Národního divadla Anny Suchánkové (1886–1969). Studia vysoké školy nedokončil a věnoval se plně divadlu. V letech 1927 až 1929 působil v činohře Slovenského národního divadla v Bratislavě, v letech 1929–1932 ve Státním divadle v Ostravě, následně až do roku 1941 v činohře Zemského divadla v Brně. V letech 1941–1952 byl členem uměleckého souboru Městského divadla na Královských Vinohradech, od roku 1952 až do prosince 1974 byl členem činohry Národního divadla v Praze. V Národním divadle vytvořil role ve více než 70 inscenacích.\n\nOd roku 1935 vystupoval rovněž ve filmu, v rozhlase, později byl také činný v dabingu.\n\n\n\n\n"}
{"id": "256172", "url": "https://cs.wikipedia.org/wiki?curid=256172", "title": "Ptahšepses", "text": "Ptahšepses\n\nPtahšepses byl významný hodnostář a vezír ve starověkém Egyptě v době panovníka Niuserrea v období 5. dynastie (zemřel kolem roku 2400 př. n. l.).\n\nPůvodně byl královským holičem a manikérem; jaké okolnosti vedly k jeho společenskému vzestupu, není známo. Na nápisech ze své hrobky je označován řadou titulů, např. \"„vezír“\", \"„nejvyšší soudce“\", \"„představený všech královských prací“\", \"„kněz předčitatel“\". Některé z nich (\"„jediný přítel“\", \"„miláček svého pána“\") poukazují na Ptahšepsesův blízký vztah ke králi, jehož byl vrstevníkem. Na vrcholu své kariéry se oženil s Niuserreovou dcerou princeznou Chamerernebtej.\n\nPtahšepsesova mastaba v Abúsíru je jednou z největších a nejsložitější známou nekrálovskou hrobkou pochazející z období Staré říše. V letech 1960 až 1974 v ní probíhal výzkum Československého egyptologického ústavu.\n\nKamil Voděra: Pohled z vrcholku Niuserreovy pyramidy na pohřebiště hodnostářů nekrálovského původu. Vlevo se nachází mastaba vezíra Ptahšepsese.\n"}
{"id": "256176", "url": "https://cs.wikipedia.org/wiki?curid=256176", "title": "Velociraptorinae", "text": "Velociraptorinae\n\nTaxon Velociraptorinae je podčeledí čeledi Dromaeosauridae, tzv. „srpodrápých lovců“. Tito obvykle drobní a hbití teropodi žili v období křídy (nebo již konce jury) v Severní Americe, Evropě a Asii.\n\nNázev skupině dal paleontolog Rinchen Barsbold v roce 1983 a patří sem tak populární rody jako mongolský \"Velociraptor\" a severoamerický \"Deinonychus\". Dalšími zástupci skupiny jsou \"Achillobator\", \"Adasaurus\", \"Balaur\", \"Nuthetes\", \"Saurornitholestes\", \"Tsaagan\" a \"Linheraptor\".\n\nPředpokládá se přítomnost opeření u všech zástupců této skupiny, vývojově blízkých dnešním ptákům. Zatím však byla nepřímo prokázána pouze u velociraptora, a to v roce 2007.\n\n"}
{"id": "256177", "url": "https://cs.wikipedia.org/wiki?curid=256177", "title": "Comédie-Française", "text": "Comédie-Française\n\nComédie-Française je jedno z pěti divadel ve Francii, které má status Národního divadla (\"Théâtre national\"). Jako jediné z těchto divadel má stálý soubor (\"la Troupe de la Comédie-Française\"). Budova divadla se nachází v 1. obvodu v Paříži.\n\nJméno Molière je úzce spjato s divadlem, a bylo často nazýváno \"La Maison de Molière\". Jeho velký vliv na francouzské divadelní prostředí a napsané hry utvářely dějiny tohoto divadelního domu.\nComédie-Française byla založena 21. října 1680 dekretem krále Ludvíka XIV. a sloučila oba pařížské divadelní soubory (v Hôtel de Bourgogne a Théâtre de Guénégaud). Repertoár se skládal z děl Molièra, Jeana Racina, Pierre Corneille, Paula Scarrona a Jeana de Rotrou.\nBěhem Velké francouzské revoluce bylo divadlo 3. září 1793 nařízením Výboru pro obecné blaho zavřeno a herci uvězněni. Teprve o šest let později, 30. května 1799, zrušila nová vláda toto uzavření a povolila další představení v \"Salle Richelieu\".\n\nComédie-Française měla do současnosti na repertoáru kolem 3000 divadelních kusů a disponuje třemi divadelními sály: \"Salle Richelieu\", \"Théâtre du Vieux-Colombier\" a \"Studio-Théâtre\".\n\nDivadelní hra \"Táta musí jíst\" (\"Papa doit manger\") spisovatelky Marie NDiaye byla v roce 2003 zařazena do repertoáru divadla a dramatička se tak stala první žijící autorkou, jejíž dílo je hráno v tomto národním divadle.\n\n\n"}
{"id": "256181", "url": "https://cs.wikipedia.org/wiki?curid=256181", "title": "Veni", "text": "Veni\n\nVeni byl úředník a hodnostář ve starověkém Egyptě v období 6. dynastie. Během své dlouhé úřednické kariéry za vlády panovníků Tetiho, Pepiho I. a Merenrea I. zastával řadu funkcí, jednou z nich byl i úřad správce nomu Horního Egypta. Informace o Veniho životě pocházejí z jeho nalezené autobiografie, který je nejdelším známým literárním textem z doby Staré říše. Byla nalezena v hrobce prince a vrchního kněze, Nekhty. Překlad do francouzštiny pořídil Auguste Mariette.\n\nV průběhu své kariéry byl Veni pověřen řadou nesnadných úkolů: vedl expedice do alabastrových lomů v Núbii, organizoval stavbu velkých nákladních lodí a vybudování průplavu nilskými katarakty u Asuánu, řídil válečné výpravy do Levanty. Měl hodnost \"generála\" a byl prvotřídním vojákem faraonovy armády a skvělým stratégem. Prvými nepřáteli, se kterými se musel setkat, byly beduínskéch kmeny, které pocházely z Kanaánu, a které na hranicích říše ohrožovali egyptskou nadvládu nad touto oblastí.\nO jeho postavení u královského dvora svědčí to, že byl Pepim I. jako \"„schopnější než kterýkoli králův úředník, než kterýkoli šlechtic a než kterýkoli (jiný) služebník“\" pověřen vyšetřováním neúspěšného harémového spiknutí proti králi, které zorganizovala jedna z egyptské královny, nejspíše Anchesenmerire II. .\nWeni the Elder and His Mortuary Neighborhood at Abydos, Egypt, \"Richards Janet\", E.Kelsey Museum Newsletter, Etana, 2000\n"}
{"id": "256189", "url": "https://cs.wikipedia.org/wiki?curid=256189", "title": "Schneeberg", "text": "Schneeberg\n\nSchneeberg může znamenat:\n\n"}
{"id": "256190", "url": "https://cs.wikipedia.org/wiki?curid=256190", "title": "Base64", "text": "Base64\n\nBase64 je kódování, které převádí binární data na posloupnosti tisknutelných znaků. Umožňuje přenos binárních dat kanály, které dovolují pouze přenos textů. Používá se například v rozšíření MIME pro přenos e-mailů původně 7bitovým poštovním systémem v Internetu. Je definováno v .\n\nBase64 kóduje vždy tři oktety binárních dat pomocí čtyř ASCII znaků. Ke kódování používá 64prvkovou sadu znaků tvořenou velkými i malými písmeny anglické abecedy, číslicemi a znaky plus ('+') a lomítko ('/'). Pokud počet oktetů původních dat není dělitelný třemi, doplňuje na konec zakódovaného textu jedno nebo dvě rovnítka ('=').\n\nOdstavec z knihy Leviathan (Thomas Hobbes):\n\nje v MIME Base64 zakódován takto:\n\nZ výše uvedeného příkladu je řetězec codice_1 zakódován do řetězce codice_2.\n\ncodice_3, codice_4, codice_5 jsou zapsány v ASCII jako čísla codice_6, codice_7, codice_8 dekadicky, tedy ve dvojkové soustavě codice_9, codice_10, codice_11. Tyto 3 bajty jsou spojeny do 24 bitů codice_12. Následně jsou rozděleny do skupin po 6 bitech (6 bitů reprezentuje 64 možných stavů) a převedeny do 4 čísel (24 = 6×4). Tato čísla jsou použita jako index do tabulky znaků:\n\ncodice_13\n\nkde znaku \"A\" odpovídá index 0 a znaku \"/\" index 63.\n\nJak je uvedeno v daném příkladu s textovými daty, kódování base64 převede každé 3 původní bajty (v našem případě 3 znaky ASCII) na 4 kódované znaky ASCII. Pokud počet nevychází přesně na trojice, zakóduje se poslední jeden nebo dva znaky a přidají se dvě, respektive jedno rovnítko. Base64 se však používá v převážné míře k zakódování binárních dat, například multimédií.\n\n\n"}
{"id": "256191", "url": "https://cs.wikipedia.org/wiki?curid=256191", "title": "Gekončík kočičí", "text": "Gekončík kočičí\n\nGekončík kočičí (\"Aeluroscalabotes felinus\") je jediný zástupce podčeledi Aeluroscalabotinae. Je to středně velký stromový ještěr, jehož druhové jméno vychází z faktu, že gekončíci mívají ve spánku ocas otočený kolem těla, podobně jako kočka.\n\n\nGekončík kočičí je štíhlý, červenohnědě zbarvený, bíle tečkovaný gekon, s bílou skvrnou na hrdle. Někteří jedinci mají na hřbetě hnědé skvrny. Samci bývají menší než samice.\n\nNa rozdíl od ostatních gekonů nemá na prstech přísavné lamely, ke šplhání používá drápy a chápavý ocas.\n\nGekončík kočičí žije horských tropických lesích Jihovýchodní Asie, je rozšířený v Indonésii, Malajsii, Singapuru a Thajsku.\n\nGekončík je stromový gekon s noční aktivitou. Živí se hmyzem a dalšími drobnými bezobratlými.\n"}
{"id": "256202", "url": "https://cs.wikipedia.org/wiki?curid=256202", "title": "Místní dráha Vídeň–Bratislava", "text": "Místní dráha Vídeň–Bratislava\n\nMístní dráha Vídeň–Bratislava (německy nebo (LWP)) byla elektrifikovaná trať na pomezí tramvajové a železniční dopravy (lze ji přirovnat k příměstským drahám v západní Evropě), která spojovala dvě velká města na Dunaji, Bratislavu a Vídeň. Dráha byla v provozu v první polovině 20. století. Po druhé světové válce byl zprovozněn pouze úsek na rakouském území z Vídně do Wolfsthalu, který byl koncipován již jako železnice. V současnosti jezdí po této trati linka S7 vídeňského S-Bahnu.\n\nPo bouřlivém hospodářském rozvoji v okolí Vídně na začátku 20. století vznikla v okolí rakouského hlavního města velká poptávka po dopravě, která byla vyřešena stavbou mnoha železničních příměstských tratí. Pouze přepravní nabídka z míst východně od Schwechatu zůstala zcela nedostatečná. Protože z vojenského hlediska zde nebyl žádný důvod trať vybudovat, vznikla 12. listopadu 1904 společnost \"AG Elektrische Lokalbahn Wien – Landesgrenze nächst Hainburg\" (česky \"akciová společnost Místní dráha Vídeň – státní hranice poblíž Hainburgu\"; hlavními akcionáři byl stát a země dolnorakouská) se sídlem ve Vídni. Z politických důvodů nebyla na dráze Vídeň – Bratislava možná doprava pouze výše zmíněnou společností (posledních 7 km se totiž nacházelo na území Uherska), proto došlo 23. prosince 1909 k založení uherské společnosti \"Pozsony Országhatárszéli Helyiérdekű Villamos Vasút\" (POHÉV; česky \"Společnost elektrické místní železnice Bratislava – státní hranice\"). Aby byla doprava na trati jednotná, byla mezi oběma společnostmi uzavřena smlouva o provozu s tím, že dopravu bude řídit rakouská společnost. Stavební práce pak byly zahájeny 3. června 1911.\n\nPo zkušebních jízdách, provedených 12. a 13. prosince 1913 mezi stanicemi \"Groß Schwechat\" a \"Fischamend-Reichsstraße\", mohl být 1. února 1914 slavnostně otevřen meziměstský úsek \"Groß Schwechat\" – \"Kopčany\". Pravidelný provoz byl pak zahájen 5. února téhož roku. Koncové městské úseky byly zprovozněny 13. dubna (\"Wien-Großmarkthalle\" – \"Groß Schwechat\") a 15. listopadu téhož roku (\"Kopčany\" – Bratislava).\n\nProvoz na městských úsecích (v okolí Vídně a Bratislavy) byl řízen dle provozních předpisů pro tramvaje, provoz na meziměstské trati dle předpisů železničních. Na městském úseku ve Vídni byly kvůli bezpečnosti protijedoucích vlaků zřízeny elektrické světelné signály.\n\nTechnicky se jednalo o normálněrozchodnou (1435 mm) elektrifikovanou dráhu, která byla z hlediska napájení i provozu rozdělena do tří úseků.\n\n\nS nepokoji na konci první světové války se objevily první změny v provozu dráhy Vídeň – Bratislava. Poté, co českoslovenští vojáci obsadili 31. prosince 1918 bratislavský \"Starý most\", mohly vlaky z rakouské metropole jezdit pouze do stanice \"Kopčany\". Celý provoz ale byl silně utlumen a probíhal nepravidelně. Vzhledem ke stavu podobném občanské válce na bývalém území Uherska byla od 27. dubna do 2. října 1919 doprava udržována pouze na rakouské části tratě ke státním hranicím poblíž Bergu. Ale také na Rakousko dopadly výsledky první světové války, takže doprava na trati byla často přerušována. Poté, co se situace v Československu stabilizovala, začaly 2. října 1919 znovu jezdit vlaky mezi Bratislavou a stanicí \"Kopčany\". Od 21. května 1920 byla znovu zprovozněna doprava v úseku \"Berg\" – \"Kopčany\". V \"Kopčanech\" museli cestující z Rakouska projít pasovou a celní kontrolou a poté přestoupit do vozů POHÉV, aby se dostali do Bratislavy.\n\nOd začátku provozu do léta 1920 se postupovalo tak, že vlaky jely z Vídně (respektive Schwechatu) až do zastávky \"Berg-Landesgrenze\". Tam byly lokomotivy přepřáhnuty na konec vlaku a vozy byly až do stanice \"Kopčany\" tlačeny. Tam si vozy, které měly pokračovat do Bratislavy (většinou dva kusy), převzaly lokomotivy POHÉV. Na podzim 1920 došlo ke změně napájení úseku \"Kopčany\" – státní hranice u Bergu z 15 kV 16 2/3 Hz na 550 V ss, tím bylo napájení celé slovenské části tratě sjednocené. 1. listopadu 1920 byla tato přestavěná trať zprovozněna.\n\nPo této přestavbě probíhal provoz tak, že vlak přijíždějící z Vídně zastavil ve stanici (původní zastávka byla rozšířena v nádraží) \"Berg-Landesgrenze\", lokomotiva byla přesunuta na konec vlaku a poté sunula vozy až na státní hranici (zde se nacházel krátký úsek bez vrchního vedení), kde si vozy převzala již připravená lokomotiva POHÉV. Při cestě zpět byla lokomotiva POHÉV přepřáhnuta na konec vlaku již na nádraží \"Kopčany\" a vozy sunula až do stanice \"Berg-Landesgrenze\", kde si je převzala rakouská lokomotiva.\n\n1. května 1921 převzal bratislavský dopravní podnik \"Bratislavská mestská elektrická železnica\" (BMEŽ), jenž se zanedlouho nato přejmenoval na \"Bratislavskú elektrickú účastinársku spoločnosť\" (BEÚS), správu společnosti \"Elektrická lokálna železnica Bratislava – Zemská hranica\" (BKH, maďarsky POHÉV), trať z Bratislavy k hranici u Bergu ale byla pořád provozována jako samostatný podnik. K úplnému převzetí došlo 1. ledna 1935, kdy BEÚS odkoupil většinu akcií BKH.\n\nPro BEÚS, který provozoval v hlavním slovenském městě tramvajovou dopravu o rozchodu 1000 mm, ale byla normálněrozchodná trať do Vídně přítěží. Proto po převzetí BKH zahájil 5. října 1935 přestavbu úseku na úzký rozchod, přičemž byla zavedena náhradní autobusová doprava. Doprava na trati státní hranice – Bratislava byla obnovena 15. května 1936, jednalo se již čistě o tramvajovou linku. Cestující z Vídně tak museli vystoupit na nádraží \"Berg-Landesgrenze\" a odtud jít pěšky přes hranice (cca 200 m) do stanice BEÚS, kde mohli nastoupit na tramvaj do Bratislavy.\n\nPo připojení Petržalky k Třetí říší na podzim 1938 byl zastaven provoz na tramvajové trati z Bratislavy, který byl nahrazen autobusy jezdícími z bergské železniční stanice na nádraží v Petržalce.\n\nKvůli zbrojovkám, které nyní na Petržalce v důsledku německých příprav na válku zaznamenaly enormní přírůstek pracovních sil, značně vzrostla poptávka po okolní dopravě. Proto se na konci roku 1939 začalo plánovat prodloužení tratě z Bergu na Petržalku. V roce 1940 byly tyto plány uskutečněny a proto 10. ledna 1941 byl zprovozněn normálněrozchodný úsek mezi Bergem (nádražím a bývalou státní hranicí) a stanicí \"Engerau\" (německé jméno pro Petržalku). Původní koncová trať, která pokračovala z Petržalky do centra Bratislavy, ale obnovena nebyla a ani v budoucích plánech se s ní nepočítalo. Od 1. listopadu 1943 byly díky vysoké přepravní poptávce zavedeny jízdy z vídeňského nádraží \"Aspangbahnhof\" přes Simmering a vídeňský ústřední hřbitov do Schwechatu (v části trasy dnešní linky S-Bahnu S7). Kvůli leteckým náletům, jejichž cíle ležely v okolí dráhy (především mezi Vídní a nádražím \"Groß Schwechat\") musela být doprava od roku 1944 často zastavována. Vzhledem k bojovým akcím v okolí dráhy na jaře 1945 byla zabavena všechna vozidla a doprava tak byla 3. dubna 1945 zcela zastavena.\n\nPo ukončení války byl nejprve obnoven provoz na několika kratších úsecích parní trakcí (26. července 1945), od března 1946 již jezdily elektrické vlaky z Vídně do Schwechatu. Poté, co byl opraven poslední zničený most v Hainburgu, mohla být zprovozněna celá trať až do Wolfsthalu, kvůli malému zájmu ale nebyl obnoven poslední úsek před hranicí z Wolfsthalu do stanice \"Berg-Landesgrenze\". Nicméně po tomto úseku jezdily nějaký čas od konce války nákladní vlaky vedené parními lokomotivami, které převážely demontované díly z bývalých zbrojovek v prostoru Berg – Petržalka do Sovětského svazu. Následně byla kolej na státní hranicí přerušena a z rakouské strany postupně do roku 1959 demontována, zatímco na slovenské straně existovala ještě v 80. letech 20. století.\n\nVídeňský městský úsek, který byl kvůli bombardování a jiným válečným událostem v okolí Dunajského kanálu (německy Donaukanal) poškozen, nebyl již po ukončení války obnoven. Koleje byly z větší části do roku 1948 rozebrány a byly použity k opravě meziměstského úseku.\n\nDnes jezdí po upravené části místní dráhy Vídeň – Bratislava linka vídeňského S-Bahnu S7 mezi Schwechatem (kde se nachází vídeňské letiště) a Wolfsthalem, kde je konečná stanice. O prodloužení přes Kittsee do Bratislavy se od 90. let 20. století diskutuje, existuje i alternativa obnovy původní trasy s nadzemním nebo podzemním překonáním dálnice, která je značnou komplikací spojení Bratislavy a Wolfsthalu. K realizaci žádného z těchto plánů doposud nedošlo.\n\n\nOd roku 1945, kdy dopravu převzaly Österreichische Bundesbahnen (ÖBB, česky \"Rakouské spolkové dráhy\"), se na trati (po vyřazení dožívajících původních lokomotiv a vozů) používají standardní rakouské elektrické lokomotivy a jednotky.\n\n\n"}
{"id": "256214", "url": "https://cs.wikipedia.org/wiki?curid=256214", "title": "Santa Bibiana", "text": "Santa Bibiana\n\nSanta Bibiana je římský kostel zasvěcený svaté Bibiáně. Jeden z nejstarších římských kostelů stojí u nádraží Termini, obklopen zástavbou ve čtvrti Esquilino.\n\nKostel dal postavit papež Simplicius roku 467, roku 1224 jej papež Honorius III. dal obnovit. Současné průčelí budovy pochází z let 1624-1626, kdy je na objednávku papeže Honoria III. přistavěl architekt Gian Lorenzo Bernini v barokním stylu.\n\nKostel je trojlodní, dělený starověkými sloupy. První sloup vpravo od vchodu je ten, u kterého při bičování zemřela svatá Bibiána.\nV jednom z výklenků stojí socha této patronky, vytvořená na objednávku papeže Urbana VIII. Berninim roku 1626. Pravá ruka sochy se opírá o sloup, v levé drží palmový list.\n\nNa stěnách jsou fresky od Pietra da Cortony a Agostina Ciampelliho. Pod hlavním oltářem jsou v alabastrové urně uloženy ostatky Bibiány a její rodiny.\n\n"}
{"id": "256218", "url": "https://cs.wikipedia.org/wiki?curid=256218", "title": "1914 v dopravě", "text": "1914 v dopravě\n\nTento článek obsahuje seznam událostí souvisejících s dopravou, které proběhly roku 1914.\n\n"}
{"id": "256219", "url": "https://cs.wikipedia.org/wiki?curid=256219", "title": "Dělení se zbytkem", "text": "Dělení se zbytkem\n\nVydělit celé číslo \"a\" celým nenulovým číslem \"b\" dělením se zbytkem znamená přiřadit k němu pár celých čísel \"q\" a \"r\" ,tak aby formula_1 (r∈[0,|b|) ∩formula_2); q pak nazýváme podíl a r zbytek\n\nformula_3 je dělení se zbytkem čísla 13 číslem 3.\n\nformula_4\n\nformula_5\n\nExistence takového páru v případě že a a b jsou přirozená se dá dokázat následovně:\n\nVezměme množinu všech celých čísel k,tak aby bk ≤ a. Tato množina je majorovaná a jelikož je to množina celých čísel, tak má maximum. Nazvěme si toto maximum q. Potom máme qb≤a<(q+1).b, z čehož vyplývá že 0≤a-qb\\mathbb{N}</math>\n\nJedinečnost tohoto páru (fakt, že takových párů není víc než jeden) lze dokázat následovně:\n\nNechť a=b.q+r(r∈[0,|b|) a a=b.q'+r'(r∈[0,|b|)\n\nb.q+r=b.q'+r'\n\nb.(q-q')+(r-r')=0\n\nb.(q'-q)=(r-r')\n\nZ této rovnosti vyplývá,že r-r' je dělitelné b.\n\n0≤r<|b| a 0≤r'<|b|\n\n0≤r<|b| a -|b|≤-r'<|b|\n\nZ čehož vyplývá že =-|b|<r-r'<|b| avšak mezi -|b| a |b|,jediný násobek b je 0 a tudíž r-r'=0 r=r' a b.(q'-q)=0 a jelikož b≠0,tak q'-q=0 q'=q.\n\nJedinečnost páru (b;q) je tímto dokázaná\n\n"}
{"id": "256221", "url": "https://cs.wikipedia.org/wiki?curid=256221", "title": "Nassau", "text": "Nassau\n\nNassau má více významů:\n\n\n"}
{"id": "256228", "url": "https://cs.wikipedia.org/wiki?curid=256228", "title": "Klasický heavy metal", "text": "Klasický heavy metal\n\nClassic metal, někdy nazývaný jako klasický heavy metal nebo tradiční heavy metal je klíčový metalový žánr, který popisuje heavy metal předtím, než se vyvinul a rozštepil na jednotlivé podžánry a styly\". Classic metalové skupiny jsou typicky charakteristické rychlou basou, ne tak rychlými, těžkými, riffy, dlouhými kytarovými sóly, vysoko položeným zpěvem a hymnickými texty. Je poněkud volné tento žánr definovat, zahrnuje totiž všechno od popovějších glam metalových skupin (Mötley Crüe, Kiss), agresivnějších speed/thrash metalových (Metallica, Megadeth) k power metalovým (Helloween, Manowar, Hammerfall) a NWOBHM skupinám (Iron Maiden, Motörhead, Judas Priest). Dalšími známými skupinami classic metalu jsou i Black Sabbath, Led Zeppelin, Accept nebo Deep Purple.\n\nPůvodní kratší a přesnější název pro tento žánr je \"heavy metal\", ale jak poznamenává Michka Assayas ve své knize \"Dictionary of Rock\", pojem \"heavy metal\" může mít různé významy. Může se tak označovat původní styl, ale také se může použít v širším smyslu jako obecné označení všech metalových odnoží. Kvůli odlišení se proto používá pojem \"tradiční heavy metal\" či \"klasický metal\". Aby se vyhnuli případné nejednoznačnosti, někteří autoři, jako Sharpe Young, používají pojem \"heavy metal\" pouze jako označení původního stylu, a pojem \"metal\" jako označení celého žánru, včetně odnoží. Také britský autor Paul Du Noyer používá pojem heavy metal výhradně v souvislosti s původním stylem.\n\nAssayas dává do pozornosti také další dvojznačnost při používání pojmu \"heavy metal\" a poznamenává, že za určitých okolností se používá jako synonymum pro hard rock (především v USA), i když hard rock a heavy metal jiní pokládají za dva rozdílné žánry.Tento názor sdílejí autoři jako Ian Christe a Robert Walser. Christe považuje tvorbu hardrockových kapel jako AC/DC, Queen, Led Zeppelin nebo Deep Purple za heavy metal v původním smyslu. Naproti tomu jiní autoři, například Garry Sharpe Youngnebo Paul Du Noyer ve své hudební encyklopedii, odmítají takové označení pro tyto skupiny. Sharpe Young, Rob Halford a Sam Dunn připisují původ heavy metalu výlučně Black Sabbath, kteří ve své tvorbě pominuly prvky blues. Rob Halford tvrdí, že \"Black Sabbath jednoznačně vynalezli heavy metal. Četl jsem spoustu článků a podobně, jako při hledání původu jdou stále více do hloubky. Je to jakoby tito autoři chtěli najít pramen, něco na způsob Dr. Livingstona a hledání pramene Nilu. Ale jak pravověrný metalový muzikant vám mohu říci, že ten pramen je Black Sabbath.\"\n\nAutoři jako Paul Du Noyer, Garry Sharpe Young a Andrew Cope připouštějí, že heavy metal a hard rock mají mnoho společného, ale tvrdí, že heavy metal se od hard rocku odlišuje eliminováním bluesového vlivu.Čili, původní heavy metal se vyznačoval riffy ve středním až rychlém rytmu, agresivními basovými linkami, řinčícími kytarovými riffy, složitými kytarovými sóly, čistými vokály (často ve vysokých výškách) a hymnickými refrény. Další významným a novátorským rysem tradičního heavy metalu je využívání zdvojených sólových kytar průkopníky jako Scorpions a Judas Priest.\nPoužívání zdvojených sólových kytar dosáhlo svého vrcholu na konci 80. let, kdy se tímto rysem vyznačovalo mnoho kapel, mezi jinými například Accept.\n\nJak tvrdí učenci David Hatch a Stephen Millward, tradiční heavymetalové skupiny jako Black Sabbath a mnohé skupiny, které inspirovali, se ve svých textech zaměřují \"na temnou a krušnou podstatu věcí, v míře do té doby nebývalé v jakékoliv formě populární hudby.\" jako příklad uvádějí druhé album Black Sabbath \"Paranoid\" z roku 1970, které obsahovalo \"skladby pojednávající o osobních problémech -, Paranoid a, Fairies Wear Boots '(popisující stinnou stránku užívání drog) - jakož i skladby týkající se širších souvislostí, jako například, War Pigs '(jejíž název mluví sám za sebe - znamená \"Válečné svině\") a, Hand of Doom'.\" Ve své další skladbě \"Electric Funeral\" se Black Sabbath věnují hrozbě jaderné války. Podobně se touto tematikou zabývali Iron Maiden ve skladbě \"2 Minutes to Midnight\" a Ozzy Osbourne v písni \"Killer of Giants\".\n\nNedílnou součástí tohoto druhu hudby jsou podivné, fantastické texty, vyvolávající rozptýlení. Například texty kapely Iron Maiden často v sobě nesou znaky bájosloví, krásné literatury a poezie; k takovým písním patří např. \"Rime of the Ancient Mariner\" (\"Píseň o starém námořníkovi\"), založená na stejnojmenné básni Samuela Taylora Coleridge. Mezi další ukázkové příklady patří: \"The Wizard\" od Black Sabbath a \"Dreamer Deceiver\" od Judas Priest.\n\nReference dokládají důležitost následujících kapel v rámci žánru:\n\n\n\nNásledující interpreti bývají často zařazováni do hard rocku nebo glam metalu, ale někteří autoři je občas řadí k tradičnímu heavy metalu.\n\n\n"}
{"id": "256232", "url": "https://cs.wikipedia.org/wiki?curid=256232", "title": "Užovka proužkovaná", "text": "Užovka proužkovaná\n\nUžovka proužkovaná (\"Thamnophis sirtalis\") je nejedovatý severoamerický had. Je nenáročná, přizpůsobivá a nekousavá, chová se proto často v teráriích.\n\nUžovka proužkovaná je had s hlavou málo odlišenou od těla a poměrně dlouhým ocasem. Šupiny jsou kýlnaté, horní strana hlavy vždy černá nebo tmavá. Užovka vytváří řadu poddruhů, které se liší zbarvením i velikostí. Základní zbarvení proto záleží na konkrétním poddruhu, většinou je však doplněno jedním pruhem na zádech a dvěma postranními pruhy, které však mohou chybět nebo se rozpadají v izolované skvrny. Mezi nejkrásněji zbarvené poddruhy patří chráněná užovka proužkovaná sanfranciská, která žije jen v okolí San Francisca.\n\nV závislosti na poddruhu dorůstá délky 45 až 140 cm, samci jsou obvykle kratší než samice a mají delší ocasy.\n\nUžovka proužkovaná je hojná na většině území Severní Ameriky, vyskytuje se na území od jižní Kanady, přes USA až po Severní Mexiko, i když se spíše vyhýbá pouštním oblastem jihozápadu Spojených států.\n\nJsou to velmi přizpůsobiví hadi, nicméně patří mezi vodní užovky - proto preferují vlhká travnatá místa v okolí vod, jako jsou potoky, jezera, rybníky nebo i vlhké příkopy, vyskytují se také v mokřadech, na loukách a v lesích. Často jsou k nalezení v blízkosti lidí a všude to tam, kde nacházejí úkryt.\n\nUžovka proužkovaná je aktivní hlavně ve dne, kdy loví drobné rybky, žáby i jejich pulce, mloky, žížaly, různé členovce, korýše i plže. Sežere i jiné druhy hadů, ještěry, malé savce i mláďata ptáků. Jsou imunní vůči jedu ropuch a mloků, kteří se tak stávají jejich kořistí.\n\nVětšinou žijí samotářsky, na zimovištích se však někdy vyskytují ve velkých množstvích. Zimují od konce října do března nebo do dubna, obvykle ve skulinách nebo v norách hlodavců. V jediném úkrytu zimuje více hadů, kteří si tak zajistí minimální teplotu nutnou k přežití zimy.\n\nJsou vejcoživorodí, mláďata se rodí po 2-3 měsících, v červnu až září. Po narození měří 15-20 cm a jsou plně samostatná, většinou jich je 10 až 40, starší a tudíž větší samice mívají větší počet mladých.\n\nPohlavně dospívají asi ve dvou letech, v přírodě mají však mnoho nepřátel a proto většina užovek proužkovaných nepřežije první rok života. Při vylekání mohou kousat a také z kloaky vypouští silně páchnoucí sekret, podobně jako užovka obojková, přesto jsou loveni většími rybami, skokany volskými, kajmankami, korálovkami, vránami, káňati, volavkami, mývaly, liškami, rejsky i dalšími živočichy.\n\nV zajetí se dožívají 6 - 10 let.\n\nNa chov je vhodné menší terárium s velkou vodní nádrží, nebo akvaterárium. Teplota by měla být okolo 22 až 28 °C, v noci nižší. V teráriu by měly být větve, kameny a důležité jsou i úkryty. Zazimování není k rozmnožování nutné, ale hadům by se mělo poskytnout 2-3měsíční období klidu se sníženou teplotou.\n\nDospělé užovky požírají malé rybky, žáby, občas i myšata, žížaly, slimáky a hovězí maso. nebo rybí maso, mláďata se krmí akvarijními rybkami, nitěnkami a žížalami.\n\nUžovka proužkovaná vytváří celou řadu poddruhů, které se liší velikostí, zbarvením a místem výskytu.\n\n\n\n"}
{"id": "256235", "url": "https://cs.wikipedia.org/wiki?curid=256235", "title": "Bitva u Yorktownu (1781)", "text": "Bitva u Yorktownu (1781)\n\nBitva u Yorktownu (28. září – 19. října 1781) a kapitulace britských vojsk lorda Cornwallise představují jedno z posledních velkých střetnutí Americké války za nezávislost.\n\nSpojené síly Francie a amerických separatistů oblehly vojska lorda Cornwallise v oblasti Yorktownu. O naprosté obklíčení se postaralo francouzské námořnictvo, které krátce předtím porazilo britskou flotilu v bitvě u Chesapeake a zablokovalo přístupy z moře. Tato jediná významná porážka, kterou Royal Navy v 18. a 19. století utrpělo, znamenala naprostou katastrofu jak pro Cornwallisovu armádu, tak pro celé britské válečné úsilí ve válce. Spojené síly Američanů a Francouzů převyšovaly Cornwallisovy muže více než dvojnásobně a námořní blokáda odřízla Brity od potřebných dodávek.\n\nCornwallis se přesto nevzdával, vytvořil okolo Yorktownu několik pásem improvizované obrany a ta zuřivě bránil. Doufal přitom v posily, které měly dorazit od New Yorku a s jejichž pomocí hodlal rozdrtit obléhatele. Brzy se však ukázalo, že převaha nepřátelských děl je příliš velká.\n\nObléhatelé postupně přes zuřivý odpor Cornwallisových mužů rozbili obě improvizované linie lehkého opevnění (v podstatě je rozstříleli děly i s každým, kdo se zavčas neskryl) a postupně se propracovali do pozic, odkud měli možnost pálit přímo do britského ležení. Když si zoufalý Cornwallis uvědomil, že posily nedorazí včas, pokusil se nejprve nějaký čas získat nočním útokem na obléhací baterie děl. Kdyby je vyřadil, značně by tím obléhatelům narušil plány a měl by šanci vydržet až do příchodu posil, ovšem jeho noční útok zkrachoval. Když pak selhal i následný pokus probít se nečekaným úderem z obklíčení, Cornwallis nabídl kapitulaci.\n\nPorážka vedla k rezignaci britského ministerského předsedy a přesvědčila Británii, že není v jejím zájmu pokračovat ve válce, která se i jinak vyvíjela spíše nerozhodně a odčerpávala z jejího rozpočtu obrovské sumy, aniž by slibovala nějaký větší zisk.\n"}
{"id": "256237", "url": "https://cs.wikipedia.org/wiki?curid=256237", "title": "Levá opozice", "text": "Levá opozice\n\nPojmem Levá opozice se všeobecně označuje seskupení v Sovětském svazu, vzniklé na podzim roku 1923 jako opoziční frakce uvnitř komunistické strany, stavící se odmítavě ke Stalinovým doktrínám a snahám získat výlučnou moc. Mimo skupiny tzv. Demokratických centralistů T. V. Sapronova jsou k Levé opozici počítáni zejména tzv. trockisté pod vedením L. D. Trockého, přechodně pak i skupina bolševiků, v jejichž čele stál Zinovjev a Kameněv.\n\nVzniku levé opozice předcházelo násilné potlačení povstání v Kronštadtu (na kterém se výrazně podílel sám Trockij) a X. sjezd KSR(b), obojí roku 1921. O tomto sjezdu, kde po zákazu opozičních stran z roku 1918 došlo k zákazu frakcí, napsal později (1936) sám Trockij: „Avšak to, co podle původního úmyslu se pokládalo jen za vynucenou daň tíživým okolnostem, přišlo neobyčejně vhod byrokracii […, která] směřuje od této chvíle k tomu, jak zbavit stranické ústrojí kontroly…“.\n\nZde je možno hledat zárodky instrumentu „diktatury stranického vedení a aparátu nad stranou samotnou“ a tedy nad celou zemí, což bylo implikováno již „principy, jimiž se řídil Lenin“. Opozice se začala formovat i proti Stalinově zahraniční politice, proti jeho tézím o socialismu v jedné zemi, proti industrializaci a kolektivizaci v jeho pojetí. I když převzetí moci Stalinovou frakcí nebylo ještě s konečnou platností rozhodnuto, bylo v této době předurčeno.\n\nPočátkem 20. let existovalo v Rusku několik opozičních seskupení jako \"Dělnická skupina\" - \"Рабочая группа\" (Gavril Mjasnikov) nebo \"Dělnická pravda\" - \"Рабочая правда\" (Alexandr Bogdanov), zejména pak ale \"Dělnická opozice\" - Рабочая оппозиция (Alexandr Šljapnikov, Sergej Medveděv, Alexandra Kollontajová). Již jejich název dokumentoval paradoxní situaci, že ve státě, který si dělal nárok být tzv. diktaturou proletariátu, se aktivní dělnické hnutí muselo organizovat v takto pojmenovaných skupinách. Ještě roku 1921 poznamenává Trockij na adresu Dělnické opozice „… jako kdyby strana nebyla oprávněna prosadit svou diktaturu i tehdy, když se dočasně míjí s představami dělnické demokracie … to je … priorita strany, která je povinna prosadit svou diktaturu bez ohledu na dočasné kolísání dělníků…“. Tyto skupiny byly postupně zakázány, pokud byly aktivní v rámci strany, byly zatlačovány do pozadí. Dělnická skupina se ve svém manifestu z roku 1923, který byl předložen na XII. Sjezdu KSR(b), přes veškerou kritiku postavila na stranu programu KSR, byla zakázána a Mjasnikov byl zatčen.\n\nSamotný vznik \"Levé opozice\" je zpravidla uváděn v souvislosti s tak zvanou deklarací 46 z října 1923. Tato deklarace, podepsaná 46 představiteli KSR(b) a adresovaná politbyru strany, argumentovala stejně jako již předtím zlikvidované skupiny: stranická hierarchie, profesionální straníci versus obyčejní, ztrnutí strany atd. K podepsaným náleželi známí bolševici jako Jevgenij Preobraženskij, Leonid Petrovič Serebrjakov, Vladimir Smirnov, Timofej Sapronov, Georgij Pjatakov a další. Trockij sám deklaraci nepodepsal, stejnou kritiku však vyjádřil ve svém dopise o týden dříve). V této době se iniciátoři nacházeli ještě v opozici vůči tehdejší vedoucí trojce Stalin – Zinověv – Kameněv, kteří měli podporu i Bucharina a Rykova. Začátkem roku 1925 se se Stalinem nepohodli pak i Zinověv a Kameněv, kteří založili \"Novou opozici\", která však vzápětí v prosinci 1925 byla na XIV sjezdu strany potřena, oba se připojili k Trockého opozici (krátce byl užíván pojem \"Spojená opozice\"). Mezi říjnem 1926 a listopadem 1927 byli členové této opozice odstraněni ze strany, 15. sjezd strany v prosinci 1927 pak názory opozice prohlásil za neslučitelné s učením strany.\n\nPo XV. sjezdu začíná konečná čistka strany: zatímco Zinověv a Kameněv „doznali svých chyb“, byl Trockij spolu se svými stoupenci vyloučen ze strany a později poslán do exilu. Sapronov byl také ze strany vyloučen a poslán na Krym, později do Gulagu. V exilu se Trockij pokoušel dál o opoziční aktivitu – roku 1929 založil v Paříži \"Buletýn opozice\" (\"Бюллеетен оппозиции\"), roku 1930 založil Mezinárodní levou opozici, což měla být opoziční skupina uvnitř kominterny (její členové, a také i z členství podezřelí, byli ovšem z kominterny okamžitě vyloučeni). Trockij však zůstává věren svému přesvědčení a víře i nadále: „Neznamená zhroucení Kominterny také zhroucení státu, jenž vznikl z říjnové revoluce? … Tato myšlenka zdá se na pohled nezvratná. A přece je nesprávná“.\n\nRoku 1933 byla \"Mezinárodní levá opozice\" přejmenována na \"Mezinárodní komunistickou ligu\", ze které v Paříži roku 1938 vzešla Čtvrtá internacionála.\n\nK vedoucím členům Levé opozice patřily především následující osobnosti:\n\n\n\n"}
{"id": "256238", "url": "https://cs.wikipedia.org/wiki?curid=256238", "title": "Bad Ems", "text": "Bad Ems\n\nBad Ems je lázeňské město v německé spolkové zemi Porýní-Falc na řece Lahn. Čítá cca 10.000 obyvatel a je administrativním centrem okresu \"Rhein-Lahn-Kreis\".\n\nBad Ems se nachází cca 40 km západně od biskupského města Limburg an der Lahn a cca 20 km východně od Koblenze. Leží na obou březích řeky Lahn, na jihu ho obklopuje pohoří Taunus, na severu Westerwald. Kromě toho se vyznačuje krásným okolím, jež vytváří klikaté říční údolí.\n\nPrvní listinná zmínka o městě pochází z roku 880. Městská práva získal Ems v roce 1324. Roku 1913 byl městu udělen dodatečný název \"Bad\" (lázně).\n\nV římské době se v prostoru dnešního centra nacházel kastel, po němž se však nezachovaly žádné pozůstatky. Zato jsou v okolí dodnes patrné zbytky antického limitu, oddělujícího v 1. – 3. století n. l. provincie římského impéria od svobodné Germánie.\n\nV 16. a 17. století nabyl Bad Ems významu jako lázeňské město a v 19. století sem zavítala celá řada tehdejších prominentních osobností, např. ruští carové Mikuláš I. a Alexandr II., císař Vilém I., anebo umělci jako Richard Wagner či Fjodor Michajlovič Dostojevskij.\n\nV roce 1870 byla z lázní odeslána emžská depeše, která napomohla k rozpoutání prusko-francouzské války.\n\nV roce 1947 se stal Bad Ems sídlem Statistického úřadu spolkové země Porýní-Falc a roku 1969 sídlem nově založeného okresu \"Rhein-Lahn-Kreis\".\n\nV okolí města se po dlouhou dobu těžily stříbro, olovo, měď a zinek.\n\n"}
{"id": "256243", "url": "https://cs.wikipedia.org/wiki?curid=256243", "title": "Zdeněk Podskalský", "text": "Zdeněk Podskalský\n\nZdeněk Podskalský (18. února 1923 Malenice, – 29. října 1993 Praha) byl český televizní a filmový režisér a herec. Jeho partnerkou se stala herečka Jiřina Jirásková. Syn Zdeněk Podskalský mladší je také režisérem.\n\nZdeněk Podskalský režíroval celý život komedie, často se jednalo o filmy na bázi muzikálu, což byl jeho oblíbený žánr.\n\n\n\n"}
{"id": "256245", "url": "https://cs.wikipedia.org/wiki?curid=256245", "title": "Římská shromáždění", "text": "Římská shromáždění\n\nMezi římská lidová shromáždění (\"comitia\") patřily comitia curiata („kurijní shromáždění“), comitia centuriata („setninové shromáždění“) a comitia tributa („tributní shromáždění“). Kromě komicií existovalo ještě concilium plebis („shromáždění plebejů“), ovšem na něm měli účast pouze plebejové. Těmto institucím příslušela zákonodárná a soudní pravomoc v politickém systému římské republiky a byly zodpovědné za volbu úředníků (\"magistratus\").\n\nNa rozdíl od zákonodárců v moderních právních státech tvořil římská lidová shromáždění veškerý římský lid (\"populus Romanus\"), nikoli pouze vybraní zastupitelé. Komicie představovaly instituce obdařené zákonodárnou mocí, které navíc směly schválit normu působící retroaktivně (\"ex post facto\") či dosáhnout odsouzení osoby v trestněprávním řízení. Nicméně prostí občané, kteří se účastnili jednání shromáždění, nesměli předkládat vlastní návrhy zákonů (takovým oprávněním disponovali pouze kompetentní úředníci), ani o nich debatovat. Navíc museli být fyzicky přítomní v místě konání schůze příslušné komicie. Lidovým shromážděním náležela také soudní moc, ovšem část tohoto oprávnění byla v době pozdní republiky přenesena na nově zřízené stálé soudní dvory (\"quaestiones perpetuae\"). Zřetelná absence dělby moci však neznamenala, že by římská forma vlády zcela postrádala princip kontroly a vyvážení (ve skutečnosti bylo vnitřní uspořádání římské republiky pozoruhodně propracované a poměrně komplikované). V období pozdní republiky získalo rozhodující legislativní moc concilium plebis (odvozené z comitia tributa), jež tak vytěsnilo lidová shromáždění.\n\nTitul \"Senatus Populusque Romanus\" (zkracovaný SPQR), často užívaný k označování římského státu, výstižně charakterizuje obecné mínění, podle něhož vládl Římu lid (prostřednictvím komicií), jehož rádcem byl římský senát a úředníci. Teprve poté, co byl nastolen principát – z formálního hlediska se tak stalo za trvání republiky, která nebyla fakticky nikdy zrušena – začala římský stát reprezentovat jediná osoba, římský císař, jenž nadále ztělesňoval zákonodárnou vůli Říma.\n\nKurijní shromáždění byl nejstarší římský sněm, pocházející z dob království, který sestával z patricijů rozčleněných do 30 kurií (\"curiae\"). Ty představovaly volební jednotky, přičemž každé z nich patřil jeden kolektivní hlas. Tento orgán byl zpočátku jediným shromážděním, které projednávalo státní záležitosti, volilo úředníky, propůjčovalo jim \"imperium\" a schvalovalo zákony. Později mu byly všechny tyto úkoly odejmuty, podrželo si pouze právo udělovat imperium prostřednictvím zákona \"lex curiata de imperio\". V podstatě se jednalo o určitý druh konfirmace úředníků zvolených setninovým shromážděním. V době na sklonku republiky bylo kurijní shromáždění složeno ze třiceti liktorů, každý z nich zastupoval jednu z kurií.\n\nPodle tradičního pojetí římských dějin bylo setninové shromáždění (\"Comitia centuriata\") zřízeno za vlády předposledního krále Servia Tullia, vznik tohoto sněmu stejně jako vznik tributního shromáždění byl však podle všeho pozdějšího data. Setninové shromáždění tvořili všichni římští občané, kteří byli rozděleni do 193 setnin (\"centuriae\"). Ty byly uspořádány do šesti tříd (\"classes\") určených na základě majetkového censu občanů. Na základě reformy z roku 367 př. n. l. připadalo na první třídu (jež se skládala ze senátorů a jezdců) 98 ze 193 setnin, takže mohla dosáhnout většiny, aniž by bylo nutné se dotazovat na názor ostatních tříd. Reforma uskutečněná cenzorem Gaiem Flaminiem v roce 220 př. n. l. přiblížila setninové shromáždění shromáždění tributnímu a snížila počet setnin první třídy na 88. Od tohoto okamžiku bylo tedy ke schválení jakéhokoli návrhu zapotřebí také hlasů některé z nižších tříd. Pojem „setnina“ byl chápán jako termín užívaný k označení skupiny hlasujících, nebyla tím tedy myšlena stovka mužů. Například pět setnin hlasujících naposledy se skládalo z nejchudších Římanů, kteří podle zjištění censu vlastnili jen nepatrný nebo vůbec žádný výměr půdy. Měly proto mnohonásobně více členů než setniny bohatých. Jelikož hlasy nebyly počítány podle občanů, nýbrž podle setnin, náležel patricijům politický vliv neúměrný jejich zastoupení ve společnosti. V každé ze setnin proběhlo nejprve hlasování jejích členů, z něhož vzešlo určení kolektivní vůle setniny. Hlasy jednotlivých setnin byly vyvolávány podle tříd, takže nejprve volily setniny první třídy, po nich druhé, třetí atd. Tak se dělo, dokud nebylo dosaženo většiny 97 setnin, což znamenalo, že setniny nejchudších občanů se jen málokdy zapojily do hlasování.\n\nJelikož uvnitř posvátných hranic města Říma (\"pomerium\") bylo zapovězeno shromažďování vojenských sil, comitia centuriata, která byla původně vojenským shromážděním, se nemohla scházet ve městě samotném. Shromáždění bylo proto svoláváno na Martovo pole (\"Campus Martius\"), které bylo jedním z mála dostatečně rozlehlých míst, na němž se mohla sejít celá svobodná mužská populace Říma. Shromáždění řídil konzul či praetor, případně interrex při mimořádných volbách konzulů (pokud oba stávající zemřeli během svého funkčního období). Velikost tohoto tělesa a s tím související obtíže technického rázu měly za následek, že setninové shromáždění postupně pozbylo svoji funkci zákonodárného orgánu římské republiky. Ke konci republiky se jeho činnost omezovala na volbu cenzorů, praetorů a konzulů, ačkoli čistě formálně mu i nadále příslušela legislativní pravomoc. Například zákon, jímž byl Cicero v roce 57 př. n. l. povolán z vyhnanství, byl přijat setninovým shromážděním. Vedení soudních procesů s občany obviněnými z velezrady (\"perduellio\") bylo rovněž svěřeno tomuto shromáždění. Nicméně od těchto řízení se upustilo poté, co na počátku 1. století př. n. l. Lucius Appuleius Saturninus zavedl zákon na ochranu majestátu (\"maiestas\").\n\nTributního resp. kmenového shromáždění se účastnili patricijové i plebejové. Všichni římští občané byli kvůli administrativním a volebním účelům roztříděni do 35 kmenů (\"tribus\"). Drtivá většina městského obyvatelstva Říma byla rozdělena do čtyř městských tribuí, což individuální hlas těchto občanů odsuzovalo prakticky k bezvýznamnosti. Podobně jako v případě setninového shromáždění, hlasování probíhalo nepřímou metodou a každá z tribuí měla jeden hlas. Výsledek volby byl proto závislý především na postoji členů jednatřiceti venkovských tribuí, v nichž dominovali pozemkoví vlastníci. Tributní shromáždění se konalo na Foru Romanu a volilo nižší úředníky: kurulské aedily, quaestory a vojenské tribuny (\"tribuni militum\"). Až do doby Sullovy diktatury, kdy byly zřízeny stálé soudy, mělo tributní shromáždění na starosti většinu soudních řízení týkajících se méně závažných deliktů.\n\nShromáždění plebejů vzniklo údajně v roce 494 př. n. l. jako důsledek kompromisu mezi patriciji a plebeji. Od svého vzniku hrála tato instituce významnou roli v zápase mezi patriciji a plebeji o politickou moc. Její důležitost spočívala v tom, že se jednalo o první politický orgán, jenž byl zcela ovládán plebeji, jimž tak poskytoval legální nástroj na obranu před zvůlí patricijů. Tento sněm byl identický s tributním shromážděním, avšak členství v něm bylo vyhrazeno pouze plebejům. Formálně se tedy nejednalo o jednu z komicií, neboť shromáždění nereprezentovalo celý římský lid. Shromáždění plebejů zpočátku náležela pravomoc přijímat zákony (\"plebiscita\"), které však zavazovaly pouze prostý lid, nikoli patricije. Kromě toho se zabýval občanskoprávními spory, třebaže tato jeho funkce přestala být využívána po Sullově zavedení stálých soudů. Shromáždění vybíralo z řad plebejů aedily a především tribuny lidu, jejichž hlavním úkolem bylo dohlížení na soudní rozhodnutí učiněná patricijskými úředníky, jestliže se jakkoli dotýkala plebejů.\n\nShromáždění plebejů mělo rovněž jisté možnosti jak působit na senát. Nebylo nijak vázáno usneseními senátu (\"senatus consultum\"), která měla v podstatě formu jakýchsi doporučení nebo navrhovaných opatření, a mohlo je tedy přehlasovat, což byl celkem běžný jev v době pozdní republiky. Obvyklým místem jeho schůzí bylo \"Comitium\" na Foru Romanu. Shromáždění bylo svoláváno tribunem lidu, jenž mu předsedal a předkládal návrhy plebiscit. Senátoři běžně přihlíželi těmto jednáním ze schodů budovy senátu (\"Curia Hostilia\"), odkud vyrušovali tribuny během řízení schůzí. Jelikož jednání nebylo zdržováno náboženskými rituály a obřady tak příznačnými pro setninové či tributní shromáždění, byla procedurální stránka shromáždění plebejů méně komplikovaná. Později se proto stalo rozhodujícím legislativním orgánem republiky. Tato skutečnost byla stvrzena v roce 287 př. n. l. vydáním zákona \"Lex Hortensia\", v němž byla plebiscita postavena na roveň řádným zákonům (\"leges\") a stala se tak závazná vůči všem římským občanům.\n\nLucius Cornelius Sulla prosadil během svého konzulátu v roce 88 př. n. l. sérii tří zákonů, jimiž zabránil tributnímu shromáždění a shromáždění plebejů radit se o návrzích zákonů, aniž by jim to předtím dovolil senát svým usnesením. Sullův čtvrtý zákon obnovil v setninovém shromáždění dominanci první třídy – senátorů a nejmocnějších jezdců. Pátý zákon pak odejmul tributnímu a plebejskému shromáždění jejich legislativní funkci, čímž byla všechna zákonodárná pravomoc svěřena do rukou restrukturalizovaného setninového shromáždění. Tributnímu shromáždění byla ponechána volba nižších magistrátů a vedení soudních líčení, která však nemohla probíhat, pokud k tomu shromáždění nebylo zmocněno usnesením senátu. Tyto reformy byly dočasně zrušeny poté, co se moci v římském státě chopili populárové v čele s Gaiem Mariem a Luciem Corneliem Cinnou. Po Sullově návratu do Říma a následném nastolení diktatury v roce 82 př. n. l. byly reformy opět uvedeny v účinnost, v níž setrvaly až do Sullovy smrti. Představovaly jednu z nejzásadnějších a nejdalekosáhlejších změn římské ústavy po celou dobu existence římské republiky i císařství.\n\nAugustus formálně respektoval republikánský systém vlády, avšak jeho nástupci se nechali volit na doživotí do řady magistratur, čímž ve svých rukou postupně soustřeďovali více a více kompetencí. Lidová shromáždění byla už za Augustovy vlády zbavena své klíčové zákonodárné funkce, jež byla postoupena senátu. V této souvislosti je nutné poznamenat, že senátoři byli vybíráni a jmenováni císařem. Definitivní ránu zasadil komiciím Tiberius, který přenesl volbu úředníků na senát. Po smrti Caliguly nebyla shromáždění již nikdy více svolávána.\n\n\n\n"}
{"id": "256252", "url": "https://cs.wikipedia.org/wiki?curid=256252", "title": "Pákistánská rupie", "text": "Pákistánská rupie\n\nPákistánská rupie je zákonným platidlem asijského státu Pákistán. Název \"rupie\" má pákistánská měna společný s několika dalšími měnami států v oblasti Jižní Asie. ISO 4217 kód rupie je PKR. Jedna setina rupie se nazývá \"pais\".\n\nPákistán býval součástí Britské Indie, a tak se na území dnešního Pákistánu používala indická rupie. Pákistán se stal nezávislým státem 14. srpna 1947. Pákistánská rupie se jako nová a jediná měna Pákistánu do oběhu dostala 1. dubna 1948, kdy nahradila dosud používanou indickou rupii.Z pákistánské rupie byla v roce 1972 odvozena nově vzniklá bangladéšská taka.\n\n"}
{"id": "256256", "url": "https://cs.wikipedia.org/wiki?curid=256256", "title": "Greenie Linux", "text": "Greenie Linux\n\nGreenie Linux je linuxová distribuce ze Slovenska vycházející z Ubuntu. Greenie Linux je zamýšlen jako linuxová distribuce pro začínající uživatele linuxu ze střední Evropy, zejména z České a Slovenské republiky. Greenie je zaměřen na svobodnou volbu uživatele, a proto už v základu nabízí 2 možnosti na výběr programů nebo verze operačního systému, čímž se od jiných linuxových distrubicí může lišit.\n\nPrvní pokusy začaly pod názvem Elvenbuntu. Tato distribuce však existovala jen velmi krátce. Za začátek projektu Greenie Linux, tehdy pod jménem Green Linux, se pokládá 14. září 2007. První verze Greenie Linuxu vyšla 5. října 2007, která vyházela z Ubuntu 7.04 Feisty Fawn. Od verze Greenie Linuxu 3 se za číslo verze vkládá písmeno kódového označení verze Ubuntu, ze které tato verze vychází (např. 3.0.2H znamená, že vychází z Ubuntu 8.04 Hardy Heron).\n\nSoučasná verze obsahuje speciální program Greenport, který slouží pro přidávání programů, např. Skype, nebo VLC Media Player. Pomocí tohoto programu může každý na svůj server umístit bash skripty s metadaty, které mohou uživatelé (kteří znají URL adresu umístění tohoto \"repozitáře\") pomocí grafického rozhraní spouštět na svém počítači dané skripty.\n\nDVD verze, výborná pro běžné použití s množstvím softwaru. Obsahuje prostředí Gnome, Fluxbox a Openbox, součástí je překlad do slovenštiny, češtiny, polštiny, maďarštiny, němčiny a angličtiny.\n\nCD verze, obsahující méně softwaru, ale vejde se na 1 CD. Obsahuje prostředí Gnome a Openbox, součástí je překlad do slovenštiny a češtiny.\n\nCD verze. Umožňuje instalovat systém úplně od začátku.\n\nObsahuje nástroje pro webmastery, editory (např. Kate), prohlížeče (např. Mozilla Firefox, Opera, Konqueror), ale i Apache2, Perl, Java, MySQL a návody na tvorbu stránek z Jakpsatweb.cz.\n\n"}
{"id": "256257", "url": "https://cs.wikipedia.org/wiki?curid=256257", "title": "Podkrušnohorský přivaděč", "text": "Podkrušnohorský přivaděč\n\nPodkrušnohorský přivaděč nebo Přivaděč Ohře–Bílina je vodní dílo, soustava vodních kanálů, potrubí a nádrží, které chrání podkrušnohorské povrchové doly před povodněmi z menších krušnohorských toků, zásobuje vodou z řeky Ohře průmysl v oblasti města Chomutov a celoročně přivádí dostatek vody do řeky Bíliny. Stavba přivaděče začala v roce 1957 a byla dokončena v roce 1982. Celé dílo o délce 33,8 km je rozprostřeno téměř od města Klášterec nad Ohří až za Jirkov. Vlastníkem a správcem přivaděče je státní podnik Povodí Ohře.\n\nPodkrušnohorský přivaděč není jediným dílem, které přivádí vodu z Ohře do Bíliny. Druhým takovým dílem je Průmyslový vodovod Nechranice.\n\nSamotný přivaděč je dnes rozdělen do dvou částí:\nI po přejmenování části přivaděče se na mapách stále objevuje název Podkrušnohorský přivaděč po celé délce kanálu. Někdy se naopak celému kanálu říká Přivaděč Ohře–Bílina.\n\nVoda pro přivaděč se odebírá na levém břehu Ohře v katastru Mikulovic. Původně vodu čerpalo jedno čerpadlo o výkonu 1000 l/s, ale poté, co Elektrárny Prunéřov získaly vlastní zdroj vody, bylo čerpadlo nahrazeno čtyřmi novými. Každé z nich přečerpá 180 l/s. Nové řešení umožňuje snazší regulaci průtoku vody přivaděčem.\n\nZ Ohře se čerpá voda do přelivového objektu, koryta zakrytého betonovými panely. Přelivový objekt začíná nad vsí Ciboušov, přibližně 100 m nad hladinou řeky Ohře u Rašovic. Končí po asi třech km před dnes již uzavřeným úložištěm popelovin Elektráren Prunéřov. Pod úložištěm je přivaděč sveden do potrubí. Na povrch zase vystupuje až asi kilometr na východ od něj. Nedaleko od úložiště překračuje Prunéřovský potok.\n\nPřevaděč dále pokračuje východním směrem k obci Málkov, kde sbírá vodu z horního toku potoka Hutná (potok je přerušen povrchovým dolem). Na předměstí Chomutova mimoúrovňově překonává potok Hačka, přičemž část své vody do něj odvádí, a to jak přímo spojovacím kanálem, tak nepřímo přes Uklidňující nádrž a Panský rybník.\n\nV Chomutově přivaděč přetéká po akvaduktu přes Chomutovku. Mezi Chomutovem a Jirkovem vede pod Březencem v podzemí a je na něm malá vodní elektrárna. Pak se přivaděč kříží s Březeneckým potokem. Až do tohoto místa se přivaděč oficiálně nazývá Přivaděč Ohře–Bílina. Krátce na to se jeho voda slévá s řekou Bílinou v malé společné nádrži, z níž zase oba toky vytékají. Bílina teče východním směrem rovnou do nádrže Újezd. Přivaděč teče nejprve asi 5 km severovýchodně do obce Vysoká Pec. Cestou sbírá vodu potoka Lužec. Ve Vysoké Peci se stáčí na jih a rozděluje do dvou ramen. Jedno teče jihozápadním směrem zpět k řece Bílině, aby se s ní slilo těsně před jejím ústím do nádrže Újezd. Druhé odvádí vodu jihovýchodně spojovacím korytem rovnou do Bíliny tekoucí pod nádrží Újezd. Soutok leží na západním konci Ervěnického koridoru, který na Podkrušnohorský přivaděč navazuje.\n\n"}
{"id": "256258", "url": "https://cs.wikipedia.org/wiki?curid=256258", "title": "Syňucha", "text": "Syňucha\n\nSyňucha ( , ) je řeka v Kirovohradské a v Nikolajevské oblasti na Ukrajině. Je 111 km dlouhá (včetně nejdelší zdrojnice Tikyče řeky Hnylyj Tikyč 283 km). Povodí má rozlohu 16 700 km².\n\nVzniká soutokem řek Velká Vys a Tikyč. Ústí zleva do Jižního Bugu.\n\nZdroj vody je převážně sněhový. Průměrný průtok vody ve vzdálenosti 12 km od ústí činí 29,4 m³/s. Zamrzá v prosinci a rozmrzá v březnu až na začátku dubna.\n\nNa řece byly vybudovány tři malé vodní elektrárny. V ústí leží město Pěrvomajsk.\n"}
{"id": "256259", "url": "https://cs.wikipedia.org/wiki?curid=256259", "title": "Tematická mapa", "text": "Tematická mapa\n\nTematická mapa (anglicky \"thematic map\") je mapa zobrazující na podkladu základní mapy, popř. na redukovaném podkladu základní mapy nebo obecně geografické mapy další přírodní, sociálně-ekonomické a technické objekty a jevy a jejich vztahy. Věda zabývající se technikou a uměním tvorby tematických map včetně jejich studia jako vědeckých dokumentů a uměleckých výtvorů je tematická kartografie. Pojetí tematické kartografie se u různých autorů liší. Dříve se tematické mapy označovaly jako mapy s dodatkovým obsahem nebo jako speciální mapy. Pro tematické mapy je typické, že zdůrazňují jen jeden nebo několik prvků mapového obsahu, kdežto ostatní potlačují, přičemž tematická mapa může mít libovolné měřítko a zachycovat libovolně velké území. Vzhledem ke snadné dostupnosti kartografických software a geografických informačních systémů lze říci, že tematické mapy jsou nejrozšířenějším kartografickým produktem.\n\nObsah mapy zahrnuje všechny objekty, jevy a jejich vztahy, které jsou v mapě kartograficky znázorněny. Je kvalitativním vyjádřením tématu mapy. Členitý obsah map, včetně tematických, je třeba systematicky třídit. Při mapování se rozlišuje v obsahu mapy polohopis, výškopis a popis. Toto členění je výhodné z hlediska mapovacího postupu. V současné kartografii se ovšem člení prvky obsahu map podle jejich původu, charakteru a významu na:\n\nMatematické prvky (ty tvoří konstrukční základ mapy)\n\nFyzickogeografické prvky (vyjadřující fyzickogeografickou sféru):\n\nSocioekonomické prvky(vyjadřující socioekonomickou sféru):\n\nDoplňkové a pomocné prvky (doplňující obsah mapy v rámu i mimo něj):\n\nTematické mapy jsou specifické svým obsahem a záleží na převládajících prvcích jednoho nebo více témat nad prvky jinými, které jsou z hlediska zaměření tematické mapy druhořadé. Tento výběr nejvíce ovlivní zastoupení fyzickogeografických a socioekonomických prvků v obsahu tematické mapy. Matematické a doplňkové prvky jsou v mapě zastoupeny v potřebném rozsahu. Jevy, které jsou předmětem kartografické interpretace, jsou klasifikovány a zobrazovány podle následujících hledisek:\n\n\nTematická mapa obsahuje dvě základní složky obsahu a to topografický podklad a tematický obsah. Z podkladových map přebírají obvykle jen prvky sloužící k obecné orientaci jako je vodstvo, sídla a státní hranice. Hlavní náplň tvoří tematický obsah.\n\nTopografický podklad (u map malých měřítek obecně geografický podklad)\n\nJe důležitým prvkem kartografické informatiky. Slouží k určení topologie jednotlivých prvků mapované tematiky a prostorově lokalizuje prvky tematického obsahu mapy. Topografický podklad obsahuje pouze prvky topologicky významné, zejména vodstvo, komunikace, sídla, politicko-administrativní hranice a prvky s vazbou na tematiku mapy, např. kóty, hranice katastrů atd. Topografický podklad se na různých typech tematických map liší. Základem topografického podkladu je vodstvo, které tvoří jeho kostru. Další prvky závisí na tématu mapy.\n\nTematický obsah\n\nTematický obsah je souhrn prvků obsahu mapy tvořící mapovou tematiku nebo s ní úzce souvisejí. Tvoří hlavní část obsahu tematických map a tvoří jej jeden nebo více prvků, jimiž mohou být libovolné fyzickogeografické nebo socioekonomické objekty a jevy. Z hlediska užití tedy tematické mapy slouží dvěma hlavním účelům a to jako zdroj informací nebo jako prostředek prezentace výsledků geografického výzkumu. Ten vyjadřuje velmi podrobně výsledky vědeckého výzkumu, statistických šetření a myšlenkových konstrukcí z rozličných vědních oborů, které používají mapové vyjádření pro jeho přehlednost a názornost. Proto vznikají tematické mapy nejčastěji spoluprací kartografa s odborníkem příslušného vědního oboru.\n\nHranice mezi topografickým podkladem a tematickým obsahem není stálá ani ostrá. Někdy tvoří tematický obsah některý z prvků topografického obsahu, který je znázorněn výrazněji a podrobněji než ostatní. Výrazně tematický charakter může mít i popis mapy. \n\nÚpravy tematického obsahu\n\nPři zpracování tematického obsahu se mapovaná témata pro kartografické potřeby geograficky, staticky či jinak odborně upravují. Jedná se především o následující procedury, které jsou sdruženy do příbuzných, či blízkých skupin.\n\nVzniku a vývoji tematických map předcházel vývoj map základních (geografických). Díky neustálému rozvoji v mapování a zpřesňování měřických postupů se první tematické mapy začaly objevovat už v 16. století. Vznikaly například mapy silniční (Etzlaub 1501, Ogilby 1670, Colles 1789). Nejstarší čistě tematickou mapou je mapa z roku 1607 ukazující rozptýlení hlavních náboženství světa. Na mapě jsou používaný tři symboly bodových značek a to pro křesťany kříž, pro muslimy půlměsíc a pro židy šipka. Její originální název je \"Designatio orbis christiani\" a vytvořili ji autoři Mercator a Jodocus Hondius v roce 1607, kterou publikovali ve svém \"Atlas Minor (1607).\" Významným přispívatelem tematické kartografie byl anglický astronom Edmond Halley, který pomocí kartografických prostředků roku 1686 vytvořil mapu pasátů v Atlantském oceánu a méně známou mapu magnetických odchylek (1683). Dalším autorem, který rovněž tvořil klimatické a meteorologické mapy byl až roku 1804 Dewitt. Na tyto mapy navázal Humboldt roku 1817 mapou izoterm. Vznikaly další fyzickogeograficky zaměřené tematické mapy např. mapa mineralogická (Marsigli 1726), mapa geologická (Smith 1824), hypsometrické mapy apod. Rovněž začaly vznikat i první tematické atlasy jakož například fyzický atlas Berghaus (1836-1841), hospodářsko-statistický atlas evropského Ruska (1851) a od roku 1899 ve Finsku začaly vycházet národní atlasy jednotlivých krajin. Dalším příkladem tematických map v 19. století, byla mapa choroplet (česky kartogram), kterou v roce 1826 vytvořil Charles Dupin. Dalšími významnými přispívateli socioekonomicky zaměřených tematických map byli kolem roku 1850 W. P. Ormerod a Thomas Shapter, kteří pomocí křížků a teček rozlišovali příznaky cholery a chřipky. Asi nejznámějším autorem je John Snow, který roku 1855 sestavil tečkovou metodou rozšíření cholery ve čtvrtích Londýna, čímž napomohl odhalit zdroj nemoci, kterým bylo čerpadlo vody, které díky tomu bylo odstraněno. V letech 1796-1829 vznikala mapa poštovních cest (Bradley).V roce 1829 Adrian Balbi a A.M. Guerry zveřejnili mapu různých trestných činů spáchaných podle okresů ve Francii. V roce 1837 byla prvně použita dasymetrická metoda.\n\nDle různých autorů a různých přístupů k tematickým mapám existuje celá řada dělení tematických map. Obvykle se tyto dělení shodují s všeobecným dělením map. Proto zde uvádím taková dělení, která jsou typická a nejčastěji používaná pro tematické mapy.\n\n\n\n\nGeografické informační systémy obsahují mnoho nástrojů pro návrh tematické mapy a každý uživatel nyní již dokáže v GIS softwaru vytvořit tematickou mapu, mnohdy ale chybnou. Proto bychom se při tvorbě tematické mapy měli řídit základními zásadami tvorby.\n\nTvorba tematických map je dílem týmové spolupráce řady odborníků a proto je nezbytné, aby se práce tvorby tematické mapy řídila metodickými pokyny a návrhy obsahu znakových soustav a dodržovaly se teoretické poznatky kartografické sémiologie, izomorfizmu a informatiky. Existují tři typy pohledu na mapy:\n\nExistuje 9 základních zásad, kterými bychom se měli při tvorbě tematické mapy řídit. Jedná se o tyto zásady:\n\nKompozicí mapy se rozumí rozmístění základních náležitostí mapového díla na mapovém listu. Kompozice tematické mapy úzce souvisí s jejím účelem, ten proto musí být stanoven zcela jednoznačně a musí z něj být zřejmý:\n\nZákladní kompoziční prvky tematické mapy jsou:\n\nNadstavbové kompoziční prvky tematické mapy jsou:\n\nKe znázorňování tematického obsahu je důležité umět vybrat vhodnou znázorňovací metodu. V průběhu vývoje tematické kartografie se postupně podařilo vytvořit dostatečný počet metod, které buď samy, nebo ve vzájemné kombinaci umožňují vyhovět různorodým požadavkům na znázornění tematického obsahu mapy. Dělení metod se liší od autora k autoru a zmíněné dělení je jednou z mnoha možností jak znázorňovat tematický obsah v mapě.\n\nVětšina autorů rozděluje způsoby zavádění kvalitativních údajů do map takto:\n\nJako doplňující informace do tematické mapy se používají:\nPokud se zpracovávají kvantitativní údaje do mapy, musí se vzít v úvahu, zda se zpracovávají absolutní hodnoty nebo relativní hodnoty.\n\n"}
{"id": "256260", "url": "https://cs.wikipedia.org/wiki?curid=256260", "title": "Ivan Luťanský", "text": "Ivan Luťanský\n\nIvan Luťanský (19. dubna 1953 v Praze – 1. srpna 1983 ve Vietnamu) byl český herec, člen hereckého souboru Národního divadla v Praze.\n\nVyrůstal v rodině na pražském Žižkově, v dětství navštěvoval dramatický kroužek LŠU. Vyučil se elektromechanikem , v roce 1976 absolvoval pražskou DAMU. Od roku 1975 hostoval v menších rolích v Národním divadle v Praze, kde byl po ukončení DAMU angažován jako člen činohry. Zde nastudoval role ve více než 20 divadelních hrách. Byl často obsazován do televizních pohádek, dramatičtějšího rázu byla titulní postava v inscenaci \"Karel Hynek Mácha\". Zahrál si i ve filmu (\"Na veliké řece\", \"Osada havranů\"). K jeho zálibám patřil šerm, bojová umění a karate.\n\nIvan Luťanský zahynul za dosud ne zcela vyjasněných okolností ve věku 30 let ve Vietnamu. Oficiální příčinou úmrtí byla autonehoda. Přepravu těla do ČSSR však provázela nezvyklá bezpečnostní opatření a rozporuplné informace. Ivanův bratr Štěpán později při pátrání na vlastní pěst údajně zjistil, že skutečnou příčinou smrti byla dávka ze samopalu. Ve Vietnamu se totiž Luťanský údajně nešťastnou náhodou připletl k loupežnému přepadení. Jako karatista se chtěl Luťanský lupičům postavit a byl zabit.\nJe pochován v Praze na Olšanských hřbitovech.\n\n\n\n\n"}
{"id": "256266", "url": "https://cs.wikipedia.org/wiki?curid=256266", "title": "Psi (program)", "text": "Psi (program)\n\nPsi (nesprávně PSI) je jedním z nejpoužívanějších a nejoblíbenějších klientů jen pro XMPP. Mezi oficiálně podporované platformy patří Microsoft Windows, GNU/Linux a Mac OS X. Jeho logem je graficky ztvárněné řecké písmeno ψ.\n\nVzhled Psi nelze upravovat \"skiny\" a je závislý na nastavení operačního systému (například změna motivu vzhledu MS Windows se tedy projeví i v Psi). Do jisté míry lze měnit barevné motivy a samozřejmě sady ikonek a emotikon. Konverzace umí uspořádat do panelů (tab) v jediném okně.\n\nPsi nabízí dobrý poměr mezi stabilitou, nabízenými funkcemi, podporovanými protokoly a vzhledem, a je tedy jedním z nejvíce doporučovaných klientů.\n\nPsi+ je fork vyvíjený ruskou komunitou, který obsahuje řadu vylepšení, jako je podpora pluginů, skinů, zobrazuje avatary v seznamu kontaktů a různá další rozšíření. Samozřejmě podporuje i hlasovou a video komunikaci založenou na protokolu Jingle a sdílenou kreslicí plochu, tzv. Whiteboard.\n\n\n"}
{"id": "256271", "url": "https://cs.wikipedia.org/wiki?curid=256271", "title": "Psi", "text": "Psi\n\nPsi může označovat:\n\n\n\n\n"}
{"id": "256278", "url": "https://cs.wikipedia.org/wiki?curid=256278", "title": "Bentos", "text": "Bentos\n\nBentos (benthos) je biocenóza zahrnující všechny živočišné (zoobentos) a rostlinné (fytobentos) organismy obývající břeh a dno vod.\n\nBentos se může rozdělovat podle velikosti:\n\nK typickým druhům bentosu v Evropě patří:\n\n"}
{"id": "256279", "url": "https://cs.wikipedia.org/wiki?curid=256279", "title": "Milion (milník)", "text": "Milion (milník)\n\nMilion v Konstantinopoli (nynější Istanbul) byl mramorový oblouk, od něhož byly měřeny všechny vzdálenosti v Byzantské říši. Z oblouku se zachoval jeden kamenný kvádr. Nachází se u baziliky Cistern poblíž chrámu (muzea) Hagia Sofia.\n\n\n"}
{"id": "256281", "url": "https://cs.wikipedia.org/wiki?curid=256281", "title": "Sedm proti Thébám", "text": "Sedm proti Thébám\n\nSedm proti Thébám (řecky \"Hepta epi Thébás\") je v řecké mytologii proslulé válečné tažení proti bohatému opevněnému městu Théby.\n\nDůvody pro vedení války byly v hrůzném životním příběhu thébského krále Oidipa, jemuž věštba určila, že se stane vrahem vlastního otce a manželem vlastní matky. Když mu bylo prokázáno, že je synem krále Láia, kterého při hádce zabil a že jeho manželka královna Iokasté je jeho matkou, ze zoufalství se Iokasté zabila a Oidipús se oslepil. Ztratil trůn, zemi, i rodinu - synové Eteoklés a Polyneikés se od něj odvrátili, dcera Isména ho ponechala jeho osudu. Jenom Antigona jej doprovázela do vyhnanství a stála při něm až do jeho smrti.\n\nPo odchodu Oidipa došlo ke sporům o trůn. S pomocí strýce Kreonta oba bratři došli k dohodě, že se o vládu rozdělí tak, že každý bude vládnout jeden rok a poté vládu předá. První usedl na trůn Eteoklés. Když však rok končil, odmítl bratrovi vládu předat a nakonec jej vyhnal z Théb.\n\nPolyneikés našel útočiště i porozumění v Argu, kde byl vlídně přijat králem Adrástem. Ve stejné době našel azyl v Argu také Týdeus, syn kalydónského krále Oinea. Týdeus byl z Kalydónu vyhnán, protože zavraždil své bratrance. Týdeus byl znám jako divoký, krutý a nelítostný bojovník. Přišel o možnost usednout na trůn po svém otci a hledal spojence, který by mu pomohl k návratu do Kalydónu.\n\nAdrástos je oba přijal a také oběma přislíbil pomoc při znovuzískání jejich postavení. Věštba Adrástovi doporučila, aby „\"zapřáhl do svého dvoukolého vozu kance a lva, co se perou v jeho domě\"“. Nevěděl si s tím rady, ale brzy pochopil: kalydónský Týdeus měl ve znaku kance, thébský Polyneikés lva. Tak se stali ženichy v Argu: Týdeus dostal Adrástovu dceru Déipylé a Polyneikés Argeiu.\n\nZačala se organizovat armáda a bylo rozhodnuto vyrazit jako první proti Thébám, které byly blíže. Město bylo obehnáno pevnými hradbami, v nich sedm velkých bran. Proti nim vytáhlo sedm velitelů se svými vojsky.\n\nPředpovědi úspěchu nebyly valné, jeden z účastníků, věštec Amfiaráos, dokonce věděl, že všichni kromě Adrásta při dobývání Théb padnou. Proto se nechtěl výpravy zúčastnit, ale Polyneikés nabídl jeho manželce Erifýlé vzácný náhrdelník po pramáti rodu Harmonii a to nakonec zlomilo Amfiaráův odpor, do války se vypravil, ale předtím ještě poručil svým synům, aby zabili svou matku v případě, že se Amfiaráos nevrátí živý. Prý to splnil Alkmaión, syn který bojoval v druhé válce s Epigony.\n\nTažení mělo podporu bohů, zejména bohyně Athény a samotného Dia, ale také jejich výhrady a varování.\nPřízeň však netrvala dlouho a bohové opustili zpupné a vychloubačné bojovníky a nechali je na pospas smrti.\n\nThébané všechny přípravy na válku pečlivě sledovali a byli připraveni k obraně města s pevnými hradbami, v nichž bylo sedm pevných městských bran. Když vojsko přitáhlo, útočníci viděli, že město jen tak nedobudou. Adrástos obránce vylákal ven z hradeb a tam jim způsobil citelné ztráty. Nato se Thébané opět stáhli za brány a tam vytrvali.\n\nAdrástos své vojsko rozdělil, každý ze sedmi vůdců měl zaútočit na jednu z bran. Boj se však pro útočníky nevyvíjel dobře. První v boji zahynul Kapaneus, po něm Parthenopaios, i Týdeus i Hippomedón, válku měli rozhodnout thébští bratři, v souboji však zahynuli oba. Poslední byl Amfiáráos. Tak se živý z bojů dostal jenom král Adrástos, který vyskočil na svého okřídleného koně Ariona a zmizel.\n\n\n\n\n\n\n\n\n\nBohové zjevili mnohá znamení proti vedení války, přidala se jiná neblahá událost: když argejská armáda již táhla na Théby, v Nemei, kde vládl král Lykúrgos, požádali vojáci o vodu dívku, která opatrovala nemluvně. Byla to Hypsipylé, bývalá královna na ostrově Lémnos, dcera krále Thoanta. Ta se dostala do Nemei do otroctví. Dítě, které opatrovala, byl královský syn Ofeltés. Chůva ho položila na zem a šla vojákům ukázat pramen vody. Mezitím se připlazil velký had a dítě zahubil. Amfiaráos to považoval za další znamení nepřízně bohů. Na usmíření bohům založili na počest této události nemejské hry, které se pak pořádaly každé čtyři roky. Podle jiné verze však hry založil hrdina Héraklés na počest a dík nejvyššímu bohu Diovi, který ho podporoval při zdolání nemejského lva.\n\nVojsko zaujalo pozice před branami, každý z vojevůdců útočil na jednu ze sedmi bran. Tam byl jako první zabit Kapaneus, po něm Týdeus byl zasažen oštěpem do břicha. Jeho ochránkyně bohyně Athéna si vyprosila u nejvyššího boha Dia elixír na záchranu Týdeova života. Než se vrátila, zabil Amfiaráos thébského bojovníka a jeho rozpolcenou hlavu nesl Týdeovi. Ten k ní přiložil ústa, aby vypil jeho mozek pro zvýšení své bojovnosti. V tom okamžiku ho zahlédla Athéna a zhnuseně vylila elixír na zem. Týdeus zranění podlehl.\n\nThébané pod vedením Kreonta vyrazili do útoku a zahnali argejské na útěk. Amfiaráos prchal ve svém voze, pronásledovatelé už ho málem dostali svými oštěpy, když zasáhl Zeus, udeřil do země bleskem a Amfiaráos zmizel pod zemí, kde prý dále vládl „\"živý mezi mrtvými\"“.\n\nTak neslavně skončila výprava proti Thébám, tragická a zbytečná. Válečná řež byla jenom kulisou pro bratrovražedný boj, končící smrtí obou.\n\nMěsto se pro tentokrát ubránilo, po deseti letech však už tolik štěstí nemělo. Potomci Sedmi proti Thébám, zvaní Epigoni, město dobyli, brány a hradby rozvalili. Mezi nimi byl také Adrástův syn Aigialeus, který jako jediný v této druhé válce padl. Jeho otec poté zemřel žalem.\n\n\n"}
{"id": "256283", "url": "https://cs.wikipedia.org/wiki?curid=256283", "title": "Psi (jednotka)", "text": "Psi (jednotka)\n\nPSI je anglosaská jednotka tlaku, definovaná jako libra síly na čtverečný palec (anglicky \"pound per square inch\"); někdy se proto též označuje lb/in².\n\nJednotka PSI je definovaná jako tlak odpovídající gravitační síle působící prostřednictvím tělesa o hmotnosti jedné libry na plochu jednoho čtverečného palce. Platí:\n\n1 psi = 1 lb/in² ≈ 6 894,757 Pa (jednotka soustavy SI).\n\nStandardní atmosférický tlak při mořské hladině má hodnotu: P = 14,695948804 psi.\n"}
{"id": "256296", "url": "https://cs.wikipedia.org/wiki?curid=256296", "title": "Josef Šejnost", "text": "Josef Šejnost\n\nJosef Šejnost (30. května 1878 Těšenov – 9. února 1941 Praha) byl český akademický sochař a medailér.\n\nNarodil se v obci Těšenov u Horní Cerekve 30. května 1878.\nPo studiích na keramické škole v Bechyni nastoupil do továrny na keramiku v Rakovníku. Teprve když se stal finančně nezávislým, mohl v roce 1901 nastoupit na uměleckoprůmyslovou školu v Praze. Stal se studentem Stanislava Suchardy a Jana Preislera. Pod Suchardovým vlivem se v roce 1911 definitivně rozhodl věnovat se výhradně drobné plastice, zejména medailérství a plaketám.\n\n2. května 1918 se oženil s šestadvacetiletou Martou Kalinovou (bylo mu téměř čtyřicet let), která měla vzdělání a literární talent (vlastní články a fejetony publikovala v novinách a časopisech). Její společenské a kulturní styky mu pomáhaly získávat další přátele a také vedla ve francouzštině korespondenci s pařížskou mincovnou, kde byly v roce 1923 raženy návrhy Šejnostových zlatých dukátů. Šejnosta měl ateliér v Praze, později pobýval i s rodinou také na Větrném zámku.\n\nByl aktivním členem tělovýchovného spolku Sokol, pracoval v jeho umělecké komisi a věnoval mu bez nároku na honorář některé své návrhy. Obdivoval české legionáře, některým zhotovil pamětní desky.\n\nV roce 1929 mu město Pelhřimov přenechalo parcelu, na které potom deset let budoval svůj Větrný zámek, kde mělo být také muzeum mincí. Vysněné sídlo jeho mládí na vrchu Křemešník (765 m n. m.) nedalekého rodného Těšenova mu navrhl jeho přítel architekt Kamil Hilbert.\n\n\nReliéfy v architektuře:\n\nNáhrobní plastika: \n\nPamětní desky: například deska na rodném domě Bedřicha Smetany v Litomyšli, deska Karla Havlíčka Borovského v Humpolci, deska na rodném domě Maxe Švabinského v Kroměříži a řada dalších, například plaketa Babičky, Mikoláše Aleše, Jana Husa, Vojtěcha Hynaise.\n\nTrojrozměrné plastiky v architektuře i v exteriéru:\n\nTrojrozměrné miniatury:\n\nCelkem vytvořil přes 300 děl, z toho asi 200 medailí. Jeho práce vynikají klasickou realistickou plasticitou. Sběratelé si je dosud cení.\n\nV letech 1905–1907 byl členem Spolku výtvarných umělců Mánes. V letech 1924 - 1926 byl redaktorem časopisu Dílo.\n\nV jeho díle pokračoval i jeho syn Zdeněk, který vytvořil pamětní bustu Josefa Lady pro Hrusice a kromě sochařské a medailérské tvorby se věnoval i restaurování.\n\n\n\n\n"}
{"id": "256302", "url": "https://cs.wikipedia.org/wiki?curid=256302", "title": "Eduard VIII.", "text": "Eduard VIII.\n\nEduard VIII. (23. června 1894 – 28. května 1972 Paříž) (celým jménem \"Edward Albert Christian George Andrew Patrick David\") byl král Spojeného království a britských dominií a císař Indie od 20. ledna 1936 až do své abdikace 11. prosince 1936, kdy byl okamžitě nahrazen svým mladším bratrem Jiřím VI. Eduard byl třetím britským panovníkem pocházejícím z Windsorské dynastie.\n\nPouhý měsíc po svém nástupu vyvolal Eduard ústavní krizi, když požádal o ruku rozvedenou Američanku Wallis Simpsonovou. I když z právního hlediska se s ní mohl Eduard oženit a zůstat králem, britský premiér tomuto sňatku odporoval tvrzením, že by ji občané nepřijali za svou královnu. Eduard si uvědomoval, že by ministři v případě jeho sňatku rezignovali, což by mohlo přivést zemi k všeobecným volbám a jeho status jako politicky neutrálního panovníka by byl vážně poškozen. Dal tedy přednost své abdikaci a stal se tak jediným panovníkem království Commonwealthu, který se dobrovolně vzdal trůnu. Doba jeho vlády trvala pouhých 325 dní a stala se tak jedním z nejkratších období vlády britských panovníků. Eduard nebyl nikdy korunován.\n\nPo své abdikaci přijal status syna panovníka a byl mu udělen titul vévody z Windsoru. V období druhé světové války byl nejdříve zařazen u britské vojenské mise ve Francii, ale poté, co byl obviněn z pronacistických sympatií, byl přesunut na Bahamy jako guvernér a vrchní velitel. Po válce mu nebyla nabídnuta žádná oficiální funkce a zbytek života strávil v ústraní.\n\nEduard se narodil 23. června v Richmondu jako nejstarší syn Jiřího, vévody z Yorku (později krále Jiřího V.) a jeho manželky Marie z Tecku.\n\nStudoval na námořních školách, nejprve v Osborne a později v Dartmouthu a sloužil dva roky u britského námořnictva. Poté, co jeho otec nastoupil na britský trůn, mu byl udělen titul prince z Walesu a začal se připravovat na budoucí královské povinnosti. Jeho námořní kariéra byla ukončena a začal studovat na Magdalenině koleji v Oxfordu. Protože byl podle svých učitelů na takové studium nedostatečně připraven, odešel odsud už po osmi semestrech.\n\nV době vypuknutí první světové války Eduard dosáhl věku, kdy již mohl sloužit v britské armádě. Do armády vstoupil v červnu 1914 a sloužil u granátnické stráže. Eduard měl zájem o službu na frontě, ale na základě rozhodnutí ministra války mu v tom bylo, jako následníkovi trůnu, zabráněno. Nicméně Eduard byl svědkem válečných střetů v první linii a mohl sledovat boje na frontě tak často jak chtěl. Jeho role ve válce, ačkoli se do ní příliš aktivně nezapojoval, mu přinesla velkou popularitu mezi válečnými veterány.\n\nVe 20. letech zastupoval Eduard svého otce při některých příležitostech, a to jak v Británii, tak i v zahraničí. Zajímal se o chudé části země a v letech 1919 až 1935 podnikl 16 cest po zemích Britského impéria. Jeho atraktivní vzhled a charisma, zcestovalost i status svobodného muže mu přinesly velkou pozornost a stal se populární jako filmová hvězda té doby. V době největší slávy se stal nejfotografovanější celebritou a určoval mužskou módu.\n\nEduardova zženštilost a jiné stránky jeho bezstarostné povahy ve 20. a 30. letech působily starosti britskému premiérovi, jeho otci králi i jiným jeho přátelům. Jiří V. byl nespokojen, že se Eduard nebyl schopen usadit, zatímco jeho bratr Albert se oženil a měl dvě děti.\n\nRoku 1930 věnoval král Eduardovi dům v Sunningdale. Zde se Eduard stýkal s několika provdanými ženami, z nichž jedna ho seznámila s Američankou Wallis Simpsonovou. Ta se rozvedla se svým prvním manželem roku 1927 a krátce nato se provdala za amerického obchodníka Ernesta Simpsona. Eduard a Wallis se stali milenci, i když to Eduard před svým otcem popíral. Tento poměr ještě zhoršil již tak nedobrý vztah mezi Eduardem a jeho otcem.\n\nKrál Jiří zemřel 20. ledna 1936 a Eduard nastoupil na trůn jako Eduard VIII. Hned následující den porušil Eduard královský protokol, když sledoval vyhlášení o svém jmenování panovníkem z okna St James's Palace v doprovodu tehdy ještě stále vdané Simpsonové.\n\nEduard působil ve vládních kruzích nesnáze, svými aktivitami, které mohly být interpretovány jako zásahy do politiky. Při návštěvě vesnic postižených snižováním těžby uhlí se vyjádřil, že by \"pro nezaměstnané horníky mělo být něco podniknuto\", což bylo vykládáno jako kritika současné vlády, i když nebylo jasné, zda to tak Eduard zamýšlel. Ministři se obávali posílat tajné dokumenty do Fort Belvederu, protože se obávali, že Eduard si není jist jejich významem a paní Simpsonová nebo její hosté by se k nim mohli dostat.\n\nV průběhu srpna a září podnikli Eduard a Simpsonová okružní cestu lodí po Středozemním moři. V říjnu začalo být zřejmé (zvláště poté, co byl potvrzen rozvod manželů Simpsonových), že se nový král chce se svou milenkou oženit. Byly zahájeny přípravy na korunovaci krále a královny. S ohledem na církevní prostředí a nejasnosti ohledně církevního postoje ke sňatku se neměla korunovace konat ve Westminsterském opatství, ale v Banqueting House na Whitehallu.\n\n16. listopadu 1936 pozval Eduard premiéra Stanleye Baldwina do Buckinghamského paláce a vyjádřil svůj úmysl oženit se s Wallis Simpsonovou. Baldwin ho informoval, že jeho poddaní budou považovat tento sňatek za morálně neakceptovatelný, zvláště proto, že je tento sňatek s rozvedenou ženou kritizován anglikánskou církví, a lidé Simpsonovou jako královnu nepřijmou. Eduard byl jako král hlavním představitelem církve a kněží očekávali, že bude názory církve respektovat.\n\nEduard navrhl alternativu morganatického manželství, v jejímž rámci by zůstal králem, avšak jeho manželka by nepoužívala titul královny, ale byl by jí udělen nižší šlechtický titul a jejich případní potomci by nebyli následníky trůnu. Tento návrh byl britskou vládou a vládami jiných dominií na základě zákona z roku 1931 (\"Statute of Westminster 1931\") odmítnut. Tento zákon uvádí, že změny v následnictví na britském trůnu vyžadují souhlas parlamentů dominií i britského parlamentu. Předsedové vlád Austrálie, Kanady a Jihoafrické unie vyjádřili svůj nesouhlas s Eduardovým sňatkem s rozvedenou ženou.\n\nEduard pak sdělil Baldwinovi, že bude abdikovat, pokud by jeho sňatek nebyl přijatelný pro britskou veřejnost. Baldwin pak navrhl tři možnosti – zavržení myšlenky na sňatek, sňatek proti vůli vlády anebo abdikace. Eduard se sňatku nechtěl vzdát a věděl, že by vyvolal demisi vlády a ústavní krizi. Zvolil tedy abdikaci.\n\nDokument o tom podepsal ve Fort Belvedere 10. prosince 1936 v přítomnosti svých bratrů Alberta, vévody z Yorku, a Jiřího, vévody z Kentu. Následující den vyslovil královský souhlas s deklarací o své abdikaci. Podle zákona z roku 1931 musela s jeho abdikací souhlasit i všechna dominia.\nPo abdikaci vysvětlil národu v rozhlasovém projevu důvody své abdikace a odejel do Rakouska. Jeho bratr Albert, vévoda z Yorku, se stal jeho nástupcem jako Jiří VI. Eduard se s Wallis Simpsonovou oženil 3. června 1937 v soukromém obřadu ve Francii, který byl později potvrzen obřadem v Anglii. Simpsonová po svatbě přijala příjmení Warfieldová.\n\nV říjnu 1937 Eduard se svou manželkou navštívili, navzdory doporučení britské vlády, nacistické Německo a setkali se s Adolfem Hitlerem. Tato návštěva byla využita německou propagandou. Během návštěvy Eduard dokonce používal nacistický pozdrav, který používal i v kruhu rodiny. Bývalý rakouský velvyslanec uváděl, že Eduard dával přednost fašismu jako hrázi proti komunismu. Eduardovy zážitky z první světové války ho vedly k příklonu k appeasementu.\n\nPo vypuknutí války v září roku 1939 byli Eduard s manželkou převezeni z Francie do Británie a Eduard byl jmenován generálmajorem přiděleným k britské vojenské misi ve Francii. V únoru 1940 prohlásil německý ministr v Haagu Julius von Zech-Burkersroda, že Eduard zavinil únik informací o plánech obrany aliance Belgie. Po napadení Francie se Eduard se svou manželkou přesunul na jih a později do Portugalska. Eduard požádal německé vojsko, aby postavilo k jeho domu v Paříži stráž, aby nedošlo k jeho drancování. Poraženecký rozhovor s Eduardem byl poslední kapkou pro britskou vládu. Winston Churchill mu pohrozil soudem, pokud se nevrátí do Británie. V srpnu byli Eduard s manželkou dopraveni na Bahamy, kde podle Churchilla nehrozilo, že by Eduard mohl poškozovat britské zájmy. Eduard zde zastával až do konce války funkci guvernéra.\n\nMnoho historiků se domnívá, že Hitler byl připraven dosadit Eduarda na britský trůn, aby podpořil myšlenku fašismu v Británii. Je známo, že jak Eduard, tak především jeho manželka, sympatizovali před druhou světovou válkou a v jejím průběhu s fašismem. Vévoda Karl Alexander von Württemberg prozradil FBI, že Eduardova manželka se stýkala s německým velvyslancem v Londýně, Joachimem von Ribbentropem, byla s ním v kontaktu i v průběhu války a předávala mu některé tajné informace.\n\nPo válce se oba vrátili do Francie, kde žili v ústraní, protože Eduardovi nebyla, poté co skončil ve funkci guvernéra na Bahamách, nabídnutá žádná oficiální funkce. Jejich výdaje byly částečně financovány britskou vládou a město Paříž jim pronajalo dům za symbolickou cenu. Roku 1951 vydal Eduard knihu \"\"Příběh krále\"\" a příjmy z vydání této knihy přispívaly do rozpočtu dvojice.\n\nKrálovská rodina Eduardovu manželku nikdy nepřijala. On sám se občas setkal s některým jejím členem a účastnil se Jiřího pohřbu, i když korunovaci své neteře Alžběty sledoval pouze v televizi. Roku 1965 se manželé vrátili do Anglie. V 60. letech se Eduardovo zdraví zhoršilo. Roku 1971 byla u něho, jako náruživého kuřáka, diagnostikována rakovina jícnu. Zemřel 28. května 1972 v Paříži a byl pochován ve Frogmore.\n\n\n\n\n\n"}
{"id": "256316", "url": "https://cs.wikipedia.org/wiki?curid=256316", "title": "Pavel Filipi", "text": "Pavel Filipi\n\nPavel Filipi (26. května 1936 v Praze – 28. prosince 2015 v Praze) byl evangelický teolog, duchovní Českobratrské církve evangelické a profesor Univerzity Karlovy.\n\nNarodil se do evangelické rodiny. Po studiu na Komenského evangelické bohoslovecké fakultě (dnes ETF UK) působil jako vikář ve farních sborech pražského seniorátu ČCE. Od 1. 1. 1967 se stal asistentem Ekumenického institutu při KEBF, následně odborným asistentem (1972) a v roce 1975 docentem (habilitační spis \"Ekumenické motivy v českém evangelictvi 19. století\", 1974). Na základě obhájené disertační práce \"Farář Josef Hromádka\" získal 14. 12. 1971 doktorát teologie, v roce 1977 byl jmenován profesorem pro praktickou a ekumenickou teologii na KEBF, po roce 1990 profesorem Evangelické teologické fakulty Univerzity Karlovy, vedoucím katedry praktické teologie a ředitelem jejího Ekumenického institutu.\nV letech 1999 - 2005 zastával funkci děkana ETF UK, tutéž funkci vykonával pak ještě krátce i v roce 2010 po abdikaci Martina Prudkého a před nástupem Jindřicha Halamy. Byl ovlivněn biblickou školou Slavomila Daňka a ekumenického rozhledu nabyl asistenturou u Josefa L. Hromádky.\n\n\n\n\n"}
{"id": "256317", "url": "https://cs.wikipedia.org/wiki?curid=256317", "title": "The Final Album", "text": "The Final Album\n\nThe Final Album je poslední album skupiny Modern Talking z roku 2003. CD Obsahuje 20 vybraných hitů z let 1984 - 2003.\n\n"}
{"id": "256318", "url": "https://cs.wikipedia.org/wiki?curid=256318", "title": "Anfield", "text": "Anfield\n\nAnfield je stadion ležící v Liverpoolu, v Anglii. Stadion byl postaven v roce 1884 v oblasti Stanley Parku, kdy na něm začal hrát svoje zápasy Everton FC. V roce 1892, po rozepři s majitelem stadionu Johnem Houldingem, se Everton FC přemístil do Goodison Parku a John Houlding založil nový klub jménem Liverpool FC, který svoje domácí zápasy hraje právě na stadionu Anfield. Kapacita činí 54 167 míst.\n\nV roce 1906 byla jedna z tribun pojmenována the Spion Kop, což byl kopec, na kterém se odehrála bitva v druhé búrské válce. V této bitvě bylo zabito kolem 300 vojáků z Lancashire regimentu. Většina z těchto vojáků byli Scousers, což jsou obyvatelé Liverpoolu a okolí. Fanoušci, kteří tribunu the Kop navštěvují, jsou známi jako ti nejhlučnější fanoušci na stadionu a říkají si příznačně Kopites. Ve své době měla tribuna kapacitu přes 28 000 fanoušků, což byla z hlediska kapacity jedna z největších tribun na světě. Dlouho se traduje, že pokud domácí kapitán vyhraje rozlosování mincí před výkopem, zvolí si hru s tribunou the Kop za zády. Druhý poločas pak tým hraje proti the Kop, což mu má pomoct ve větší agresivitě a bojovnosti. V roce 1975 byla kvůli získání licence snížena kapacita na 22 000 diváků, v roce 1989 kvůli tragédii na stadionu Hillsborough byla snížena znovu. V roce 1994 byla kompletně přebudována na tribunu pro sedící diváky s kapacitou 12 390 diváků.\n\nDalší tribunou je Anfield Road Stand. Tato tribuna je protější k the Kop a nachází se zde sektor pro hostující fanoušky. Tato tribuna je na Anfield Road nejnovější, přestavěna byla v roce 1998 a má kapacitu 9 074 diváků. Boční tribuny jsou Centenary Stand s kapacitou 11 762 diváků a Main Stand s kapacitou 12 227 diváků. Main Stand je nejstarší tribunou, naposledy byla přestavována v roce 1973. V zázemí jsou umístěny hráčské šatny a ředitelské boxy. Současná kapacita činí 45 362 diváků. Stadion je zařazen na listině UEFA jako čtyřhvězdičkový stadion.\n\n30. července udělila liverpoolská radnice povolení k stavbě nového stadionu pro 61 000 sedících diváků, který bude stát pár set metrů dále v Stanley Parku. Dne 8. září radní souhlasí s pronájmem pozemku na 999 let. Po převzetí klubu Georgem Gilletem Jr. a Tomem Hicksem v únoru 2007 noví majitelé potvrdili záměr vybudovat nový stadion, nakonec ale na stadion nedali nic a jejich snahou bylo zničení klubu jako takového. V roce 2011 k obrovské radosti fanoušků Liverpoolu byli nahrazeni společností FSG v jejímž čele stojí nový vlastník John William Henry II, který se do klubu nebojí investovat.\n\nDne 22. září 2012 se v Daily Mail objevilo, že k žádnému projektu s novým stadionem nedojde, ale naopak Liverpool rozšíří svůj stávající stánek na 60 000 míst. K zvýšení kapacity dojde na tribunách Main Stand. Zpráva zatím není oficiálně zveřejněna, ale je velmi reálné, že k ní dojde. Liverpool za přestavbu zaplatí asi 150 milionů liber, což je obrovský rozdíl naproti 400 milionům liber, kterých by klub stál nový stadion. Před přestavbou stadionu také musí dojít k odkoupení domů v obytné čtvrti blízko stadionu a k jejich zbourání, aby bylo získáno potřebné místo k rozšíření jak stadionu tak parkoviště. Celková kapacita stadionu po přestavbě tribuny Main Stand činí 54 167 míst.\n"}
{"id": "256333", "url": "https://cs.wikipedia.org/wiki?curid=256333", "title": "Marie Tudorovna (1496–1533)", "text": "Marie Tudorovna (1496–1533)\n\nMarie Tudorovna (28. března 1496 – 25. června 1533) byla dcera anglického krále Jindřicha VII. Tudora a Alžběty z Yorku, a sestra anglického krále Jindřicha VIII. Tudora.\n\n9. října 1514 se jako osmnáctiletá provdala za tehdy dvaapadesátiletého francouzského krále Ludvíka XII. a 5. listopadu téhož roku byla korunována královnou Francie. Král Ludvík XII. neměl z předchozích dvou manželství mužského potomka a toto přání mu nesplnila ani nová mladá žena. Starý král zemřel pár měsíců po svatbě 1. ledna 1515 a mladá francouzská královna se už 15. května znovu provdala. Svému manželovi, prvnímu vévodovi ze Suffolku, Charlesi Brandonovi, porodila tři děti. Marie toto manželství uzavřela bez souhlasu svého bratra, krále Jindřicha VIII., což jí později odpustil. Marie nesouhlasila s Jindřichovým druhým sňatkem s Annou Boleynovou.\n"}
{"id": "256334", "url": "https://cs.wikipedia.org/wiki?curid=256334", "title": "Ota III. Braniborský", "text": "Ota III. Braniborský\n\nOta III. Braniborský (německy \"Otto III. der Fromme\", 1215 – 9. říjen 1267) byl markrabě braniborský v letech 1220–1267.\n\nOta byl druhorozeným synem Albrechta II. Braniborského a Matyldy Lužické. Společně s bratrem Janem byl Ota držitelem kurfiřtského hlasu. Roku 1243 se oženil s Boženou, dcerou českého krále Václava I. Z tohoto manželství se zřejmě narodilo šest dětí. Od doby svého sňatku se stal věrným příznivcem a spojencem svého švagra Přemysla a v letech 1254 a 1255 se po jeho boku zúčastnil křížové výpravy do Pruska.\n\nPo smrti Viléma Holandského v roce 1256 se Ota, podporován saským vévodou Albrechtem a braniborským markrabětem Janem II., pokusil o kandidaturu na římský trůn. Nakonec si pro nevelký ohlas vše rozmyslel a stáhl se. Zemřel roku 1267 a byl pohřben v dominikánském klášteře ve Strausbergu, který roku 1252 založil. Božena jej přežila o více než 15 let.\n\n"}
{"id": "256335", "url": "https://cs.wikipedia.org/wiki?curid=256335", "title": "PlayStation Portable", "text": "PlayStation Portable\n\nPlayStation Portable (zkráceně PSP) je kapesní kapesní herní konzole. Sony vyvinula již celkem pět verzí, první PSP Fat (PSP-1000) byla vydána společností Sony Computer Entertainment 1. září 2005 v Evropě, druhá, výrazně vylepšená verze PlayStation Portable -PSP 2000 v září 2007 ,třetí PSP Street vydané též v roce 2007, které nemá ve výbavě Wi-fi připojení, čtvrté Slim & Lite PSP 3000 15. října 2008 PSP Go 1. října 2009, které se od předchozích verzí výrazně liší odsouvacím displejem a absencí UMD mechaniky. PSP Go nemá za cíl nahradit PSP 3000, které se již nevyrábí, PSP Go je stylová alternativa.\n\nPlayStation Vita, nástupce PlayStation Portablu, se začal v Evropě prodávat 22. února 2012.\n\nSony poprvé oznámila vývoj PlayStation Portable na tiskové konferenci před E3 2003. Ačkoli makety tohoto systému nebyly prezentovány na tiskové konferenci ani na E3, Sony představila rozsáhlé technické detaily o novém systému. Generální ředitel společnosti Sony Computer Entertainment Ken Kutaragi označil toto zařízení jako „Walkman 21. století“ ve spojitosti s multimediálními schopnostmi konzolí. Několik herních stránek bylo zaujato výpočetním výkonem konzole a těšili se na systém, který má potenciál stát se herní platformou.\n\nPrvní obrázky konceptu PSP se objevily v listopadu 2000 na firemní poradě Sony a ukázaly PSP s plochými tlačítky a bez analogového joysticku. Ačkoli někteří vyjádřili znepokojení nad nepřítomností analogového joysticku, tyto obavy se zmírnily, když bylo PSP oficiálně představeno na tiskové konferenci Sony během E3 2004. Kromě uvolnění více informací o systému a jeho příslušenství, Sony také vydala seznam 99 vývojářských společností, které slíbily podporu pro nový handheld. Na konferenci bylo uvedeno několik demo her pro PSP, jako jsou Metal Gear Acid od Konami a Wipeout Pure od SCE Studio Liverpool.\n\n17. října 2004 Sony oznámilo, že PSP by se mělo dostat na trh v Japonsku 12. prosince 2004 za cenu ¥19.800 (cca US$181 v roce 2004) za základní model a ¥24800 (cca US$226 v roce 2004) za Value pack. Vydání konzole byl úspěch s více než 200 000 prodaných kusů hned první den. Různé barevné varianty byly prodávány v balení, které stojí více než základní balení (asi 200$). Sony oznámilo 3. února 2005, že PSP by se mělo v Severní Americe dostat do prodeje 24. března 2005, v jedné konfiguraci za jednotnou maloobchodní cenu 249US$/299CA$. Někteří vyjádřili znepokojení nad vysokou cenou, která byla téměř o 20US$ vyšší než cena v Japonsku a více než o 100 dolarů vyšší, než cena nedávno vydaného Nintenda DS. I přes obavy, vydání PSP v Severní Americe bylo úspěšné, ačkoli zprávy o dva týdny později ukázaly, že konzole nebyla prodávána tak, jak se očekávalo, přesto Sony tvrdilo že v prvních dvou dnech bylo prodáno 500.000 kusů.\n\nPSP mělo být původně vydáno současně v PAL regionu a Severní Americe, ale 15. března 2005 Sony oznámilo, že v regionu PAL bude vydání odloženo, kvůli vysoké poptávce v Japonsku a Severní Americe. O měsíc později, 25. dubna 2005 Sony oznámilo, že PSP by se na trh v oblasti PAL mělo dostat 1. září 2005 za 249€ / 179£. Sony bránilo vysokou cenu, která byla téměř o 100 USD vyšší než v Severní Americe, poukazem na to, že Severo Američtí spotřebitelé museli zaplatit místní daně z obratu a že DPH bylo vyšší ve Velké Británii než v USA. I přes vysokou cenu konzole bylo vydání v PAL regionu obrovský úspěch. Prodalo se více než 185.000 kusů jen v Británii do tří hodin od vydání, více než dvojnásobek předchozího rekordního prodeje za prvního den 87.000 kusů, který stanovilo Nintendo DS. Konzole si také vychutnala velký úspěch v ostatních oblastech regionu PAL s více než 25.000 kusů předobjednaných v Austrálii a téměř jednoho milionu prodaných kusů v Evropě v prvním týdnu.\n\nInternetový prohlížeč v PSP je verze prohlížeče NetFront, který vytvořil Access s.r.o a byl vydán zdarma se systémovou aktualizací 2.00. Prohlížeč podporuje většinu běžných webových technologií, jako jsou HTTP cookies, formuláře, CSS a základní funkce JavaScriptu.\n\nVerze aktualizace 2.50 přidává Unicode (UTF-8) kódování a automatický výběr, jako volby prohlížeče v menu kódování, a také představil ukládání vstupu historie pro on-line formuláře.\n\nVerze PSP systému 2.70 představila základní možnosti Flash v prohlížeči. Nicméně, přehrávač špouštějící Flash verzi 6, pět iterací za aktuální desktop verzí 11, způsobuje, že je problém zobrazit některé stránky.\n\nK dispozici jsou tři různé režimy zobrazování: „Normal“, „Just-Fit“, a „Smart-Fit“. „Normal“ zobrazí stránku bez změn, „Just-Fit“se pokusí zmenšit některé prvky, aby se celá stránka vešla na obrazovku a zachovalo se rozvržení a „Smart-Fit“ zobrazí obsah v pořadí, v jakém je v HTML a to bez úprav velikostí, místo toho se prvek, který se nevejde na obrazovku, posune pod předcházející prvek.\n\nProhlížeč má omezené prohlížení v panelech, s maximálně třemi panely. Když se webová stránka pokusí otevřít odkaz v novém okně, prohlížeče ji otevře v novém panelu.\n\nRodiče mohou omezit obsah zapnutím funkce řízení prohlížeče při startu, který blokuje veškerý přístup do webového prohlížeče a vytvoří 4-místný PIN kód pod možností nastavení-bezpečnost. Navíc může být prohlížeč nastaven tak, aby pracoval pod proxy serverem a může být chráněný bezpečnostním PIN kódem k umožnění použití webového filtru nebo monitorovacího softwaru skrz sít. Nedávno byla přidána funkce TrendMicro pro PSP, která může být aktivována jako odběr filtrování a monitorování obsahu v PSP.\n\nProhlížeč PSP je pomalejší ve srovnání s moderními prohlížeče a často dojde k nedostatku místa v paměti z důvodu omezení, které zavedla společnost Sony. Homebrew ale dovoluje vydání vlastní verze prohlížeče, která by měla přístup ke všem 32MB/64MB paměti RAM, což umožňuje prohlížeči rychlejší načítání stránek a větší kapacitu paměti pro větší stránky. Opera Mini může být také použita na PSP přes PSPKVM, homebrew aplikaci, která je Sun Java Virtual Machine. Tvrdilo se že poskytuje mnohem rychlejší načítání, než výchozí prohlížeč a poskytuje lepší schopnosti webové stránky.\n\nPSP-2000 je první změna designu PlayStation Portable.\n\nNa E3 2007 Sony uvolnilo informace o tenčí a lehčí verzi PlayStation Portable. Nová verze PSP byla oznámena o 33 % lehčí a 19 % tenčí než původní konzole PSP. Modelové číslo bylo změněno na PSP-2000, jako pokračování po PSP-1000 (PSP-1000 je číselné označení starého PSP).\n\nBylo vydáno 30. srpna 2007 v Hong Kongu, 5. září 2007 v Evropě, 6. září 2007 v Severní Americe, 7. září 2007 v Jižní Koreji a 12. září 2007 v Austrálii. Vestavěná Wi-Fi internetová telefonní služba Skype byla přidána pomocí aktualizace firmwaru 8. ledna 2008.\n\nVe srovnání s PSP-2000, PSP-3000 (se zvětšenou obrazovkou a vestavěným mikrofonem)“ a stále prodávaný jako PSP v Severní Americe a Japonsku) mělo lepší LCD displej představující větší rozsah barev, pětkrát větší kontrast, poloviční odezvu zobrazování pixelů pro redukování efektu „duchů“ a rozmazání, novou strukturu náhradních pixelů a antireflexní technologií s cílem zlepšit venkovní hratelnost. Vkládání disků, loga a tlačítka byly všechny přepracovány a konzole má nyní mikrofon. Navíc, všechny hry nyní mohou vystupovat přes komponentní nebo kompozitní video výstup pomocí kabelu.\n\nZa první čtyři dny prodeje PSP-3000 Slim & Lite bylo prodáno 141.270 kusů v Japonsku, podle Famitsu. V říjnu 2008 bylo prodáno 267 tisíc kusů v Japonsku, podle Enterbrain.\nPředstaveno na gamescomu 2011 je PSP-E1000 - model, který je zaměřený na rozpočet a bude k dispozici v celém regionu PAL za běžnou cenu € 99.99. Na rozdíl od předchozích modelů PSP, E1000 nezahrnuje Wi-Fi schopnosti a finální povrchová úprava je matné, černé, dřevěné uhlí podobně jako u štíhlé PlayStation 3. Také má oproti předchozímu modelu pouze mono reproduktor namísto stereo reproduktorů.\n\nSkype funguje na všech verzích, ale u PSP 1000/2000/Street/Go (?) si musíte dokoupit mikrofon.\n\n\n\n\n\n\nKaždý vyšší podporuje funkce nižších.\n\nJako datové médium konzole používá UMD disky a paměťové karty Memory Stick Pro Duo.\n\nNa některých novějších UMD se objevuje možnost instalace speciálního firmware, bez kterého by hra nešla spustit. Jedná se o nový krok ochrany proti kopírování her a nelegálnímu šíření od Sony.\n\n"}
{"id": "256339", "url": "https://cs.wikipedia.org/wiki?curid=256339", "title": "Rotorua", "text": "Rotorua\n\nRotorua (maorsky \"Te Rotorua-nui-a-Kahumatamomoe\") je město v regionu Bay of Plenty na severu Nového Zélandu poblíž stejnojmenného jezera. Toto jméno pochází z maorského jazyka a znamená \"Druhé velké jezero Kahumatamomoe\". První evropští osadníci sem přišli v roce 1831. Rotorua je zároveň sídlem správy stejnojmenného okresu (\"Rotorua District\"). Dnes má toto město 65 000 obyvatel.\n\nPrameny v této oblasti byly objeveny již dříve domorodými Maory, ale proslavily se až v roce 1878. Nalezl je zde kněz, který zjistil, že když se koupal v těchto vodách, vyléčily mu artritidu. Dnes jsou známé jako \"Knězovy prameny\".\n\nVoda v těchto pramenech je kyselá a teče z vulkanické skály hluboko pod povrchem země. Má teplotu 33°C až 43°C. Což je velmi odlišné od ostatních pramenů této lokality, které jsou zásadité a tečou z blízkého povrchu. Místní prameny dokážou léčit artritidu, revmatismus, neuralgii a přispívají k obecnému zdraví. Je zde velké množství lázní a jezer s odlišnou teplotou vody.\n\nOblast Rotoruy je známa díky své geotermální aktivitě, která je největší v parku \"Kuirau\" na západě města. Nachází se zde mnoho gejzírů, jezírek bublajícího horkého bahna, termálních pramenů a jezer. Rotorua je také ráj milovníků vodních sportů. Provozuje se zde hlavně rybaření, plavání a vodní lyžování. V roce 2007 zde bylo zorganizováno mistrovství světa ve vodním lyžování. Místní hory jsou ideální pro horskou cyklistiku.\n"}
{"id": "256340", "url": "https://cs.wikipedia.org/wiki?curid=256340", "title": "Mlhovina Trifid", "text": "Mlhovina Trifid\n\nMlhovina Trifid (také Messier 20 nebo NGC 6514) je emisní mlhovina, konkrétně HII oblast obklopená reflexní mlhovinou, v souhvězdí Střelce. Její hvězdná velikost je 6,3,\nzdánlivý průměr 28' a vzdálenost od Země je 5 200 světelných let. V roce 2005 zde Spitzerův vesmírný dalekohled objevil 30 nově vznikajících hvězd.\n\nMlhovina získala svůj název díky třem tmavým čarám, které jsou způsobeny oblaky prachu a mlhovinu zdánlivě rozdělují na tři části.\n\nNa průzračné tmavé obloze je možné mlhovinu snadno najít i malými dalekohledy necelých 8° severně od hvězdy Alnasl (γ Sgr), která představuje hrot šípu Střelce, 1,5° severně od ještě jasnější mlhoviny Laguna. Okolí mlhoviny je bohaté na hvězdy na pozadí a zář Mléčné dráhy je zde velmi výrazná, protože se tímto směrem díváme ke galaktickému jádru. Pomocí triedru je možné pozorovat několik podrobností: mlhovina vypadá jako matná kruhová skvrna obklopená několika hvězdami. Dalekohled o průměru 120 až 140 mm ukáže další podrobnosti, jako jsou změny jasnosti v různých místech mlhoviny a také několik hvězd, mezi kterými je nejvýraznější hvězda téměř uprostřed mlhoviny. Dalekohledy od průměru 200 mm ukážou ještě více podrobností, zvláště tmavé pruhy, díky kterým mlhovina získala své jméno.\n\nM20 je možno jednoduše pozorovat z většiny obydlených oblastí Země, protože má dostatečně nízkou jižní deklinaci. Přesto není pozorovatelná v severní Evropě a Kanadě, tedy blízko polárního kruhu a ve střední Evropě zůstává poměrně nízko nad obzorem. Na jižní polokouli je mlhovina dobře viditelná vysoko na obloze během jižních zimních nocí a v oblastech blízko obratníku Kozoroha je možné ji vidět přímo v zenitu. Nejvhodnější období pro její pozorování na večerní obloze je od června do října.\n\nMlhovina leží blízko ekliptiky (vzdálená méně než 1°), proto přes ni často přechází tělesa sluneční soustavy. Poblíž mlhoviny Trifid se nachází mnoho dalších objektů Messierova katalogu, například 1,5° jižně leží mlhovina Laguna, necelý jeden stupeň severovýchodně otevřená hvězdokupa M21, 4° severně otevřená hvězdokupa M23 a severovýchodním směrem jsou to další objekty mezi kulovou hvězdokupou M22 a Orlí mlhovinou.\n\nMlhovinu Trifid jako první pravděpodobně objevil Guillaume Le Gentil v roce 1747 spolu s mlhovinou Laguna. Její první popis ovšem pochází až od Charlese Messiera, který ji také zařadil do svého slavného katalogu. William Herschel byl prvním pozorovatelem, který popsal tmavé pruhy protínající mlhovinu. Považoval ji tak za čtyři rozdílné objekty, kterým přiřadil označení H IV.41, H V.10, H V.11 a H V.12. Jako mlhovinu Trifid ji ovšem nazval až jeho syn John, který ji pozoroval a důkladně prozkoumal na mysu Dobré naděje. Naopak admirálu Smythovi se nepodařilo mlhovinu dobře pozorovat.\n\nMlhovina Trifid leží ve vzdálenosti přibližně 5 200 světelných let od Země a nachází se tedy v rameni Střelce, což je galaktické rameno blíže ke středu Galaxie sousedící s ramenem Orionu, ve kterém sídlí Slunce. Jediná hmotná hvězda, kterou je možné vidět uprostřed mlhoviny, je hlavním zdrojem ozařování celé mlhoviny. Stáří této hvězdy se odhaduje na 300 000 let, což ji řadí mezi nejmladší oblasti vzniku hvězd.\n\nPlyn mlhoviny je ionizován modrými obry spektrální třídy O s absolutní magnitudou dosahující hodnoty -5, které jsou staré přibližně 7 milionů let. Různé barvy mlhoviny jsou způsobeny různými ionizovanými prvky: například červené zbarvení pochází od vodíku a modré zbarvení od kyslíku. Modré odstíny kolem mlhoviny jsou ovšem pouhým odrazem světla jasných hvězd - tato reflexní část mlhoviny je nejvýraznější na severní straně. Tmavé pruhy jsou naopak neosvětlená chladná mračna plynu a prachu.\nNa vlnové délce 9,4 cm mlhovina vysílá rádiové vlny pocházející od srážek mezi volnými elektrony a protony, které způsobují nárůst teploty až na 10 000 K. Uprostřed mlhoviny leží trojhvězda ADS 10991, jejíž složky mají magnitudy 7,6, 10,7 a 8,7.\n\nNa pravé straně je zobrazen snímek z Hubbleova vesmírného dalekohledu, který v mlhovině ukazuje oblast prachu a plynu, ve které vznikají nové hvězdy. Tato oblast leží ve vzdálenosti 8 světelných let od ústřední hvězdy v mlhovině. Malý úzký výtrysk, který vychází z vrcholu mračna v levé horní části, je dlouhý zhruba 3/4 světelného roku (tedy přes 7 bilionů kilometrů). Zdrojem tohoto výtrysku je mladý hvězdný objekt skrytý v mračnu. Podobné výtrysky jsou vedlejším produktem vzniku hvězd.\n\nSnímek také ukazuje výstupek (prst mířící nahoru, vpravo od výtrysku), který je ukázkou objektů označovaných EGGs (zkratka z anglického \"Evaporating Gaseous Globules\", tedy vypařující se plynné kuličky), a je pozůstatkem mračna, které je narušováno silným zářením hvězd, ale na vrcholu tohoto výstupku je dostatečně hustý shluk plynu, takže tomuto záření zatím odolává. Tento snímek v nepravých barvách byl zveřejněn 8. září 1997 a vznikl spojením 3 úzkopásmových snímků, které zachytily záření atomů vodíku, ionizované síry a dvakrát ionizovaného kyslíku.\n\n"}
{"id": "256343", "url": "https://cs.wikipedia.org/wiki?curid=256343", "title": "PSP", "text": "PSP\n\nPSP je trojpísmenná zkratka, která může znamenat: \n\n\n"}
{"id": "256359", "url": "https://cs.wikipedia.org/wiki?curid=256359", "title": "Alexandre Colonna-Walewski", "text": "Alexandre Colonna-Walewski\n\nAlexandre Florian Joseph, hrabě Colonna-Walewski (4. května 1810 ve Walewicích u Varšavy, Polsko – 27. října 1868 ve Štrasburku, Francie) byl nemanželský syn Napoleona I. a jeho milenky hraběnky Marie Walewské. Významný politik Francie v období druhého císařství.\n\nSvým otcem zajištěn titulem hrabě císařství a roční rentou 160 000 zlatých franků, ztratil roku 1817 matku. Jeho děd z matčiny strany hrabě Theodor Martin Laczynski jej vychovával na rodinném statku v Kiernoži, nedaleko Walewic a později jej poslal do privátní školy v Ženevě. Ve 14 letech věku se mladý Alexandre vrátil do Polska, kde jej velkokníže Konstantin Romanov (bratr Alexandra I.) přemlouval ke vstupu do jeho služeb jako jeho osobní adjutant, což Alexandre odmítl a vrátil se zpět do Ženevy. Do Polska se vrátil až roku 1830 a podílel se na celonárodním povstání. V roce 1831 obdržel vyznamenání Virtuti Militari. Jakmile bylo jasné, že povstání bude potlačeno, byl poslán s dalšími dvěma šlechtici Poláky (hrabě Zamojski a hrabě Wielopolski) do Londýna, aby se snažil získat pro povstání podporu britské vlády. V Londýně pak prožil konec povstání a zůstal tam 2 roky. Tam se též oženil. Jeho chotí se stala britská aristokratka Caroline Mintagu. V roce 1833 odjel Walewski do Francie a vstoupil do francouzské armády, nejprve do cizinecké legie, ale brzy po obdržení francouzského občanství (prosinec 1833) do pravidelné armády a byl přeložen do Alžírska. Roku 1837 odešel do civilu a působil jako novinář a spisovatel. Založil časopis Le Messager. V roce 1840 byl Ludvíkem Filipem využit v diplomatických službách, nejprve v Egyptě, pak v misi do Buenos Aires. Když jeho bratranec Napoleon III. získal vládu nad Francií, stal se Walewski jednou z hybných pák francouzské politiky. Byl vyslancem ve Florencii (1849), Neapoli (1850), Madridu (1851) a téhož roku převzal vedení vyslanectví v Londýně. Vrcholem jeho kariéry bylo jmenování ministrem zahraničí Francie (7. května 1855). V této funkci zůstal až do 4. ledna 1860, kdy podal demisi. Roku 1866 byl jmenován vévodou a členem Akademie krásných umění. Obdržel též velkokříž Čestné legie. Zemřel náhle na mozkovou apoplexii a je pohřben na pařížském hřbitově Pere Lachaise.\n\nPrvní manželství (1. prosince 1831) – chotí se stala Catharine Caroline Montagu (1808 – 1833), dcera hraběte George Johna Sandwiche a Luisy Mary Anne Hariet Corry:\nObě děti zemřely v dětském věku.\n\nDruhé manželství (4. června 1846)- chotí se stala Anna Maria Ricci, dcera hraběte Zanobi di Ricci a Isabelly roz. princezny Poniatowské :\nZe vztahu s Rachel Felix (1821-1858) – přední francouzská herečka\n"}
{"id": "256374", "url": "https://cs.wikipedia.org/wiki?curid=256374", "title": "François Gérard", "text": "François Gérard\n\nFrançois-Pascal Simon, baron Gérard (4. května 1770 v Římě – 11. ledna 1837 v Paříži) byl francouzský malíř.\n\nGérard byl synem Francouze a Italky a již od dětství žil v Paříži. Tam se stal žákem sochaře Augustina Pajou a malíře Jacques-Louis Davida, který jej roku 1791 jmenoval svým asistentem.\nPoliticky byl velmi flexibilní, což mu umožnilo pracovat pro představitele všech směrů Francouzské revoluce, pro Napoleona, který jej jmenoval dvorním malířem a následně i pro Bourbony. David mu zajistil vlivné místo člena revolučního tribunálu, kteréhož zasedání se Gerard nikdy neúčastnil s opakovaným oznámením údajné nemoci. Roku 1819 byl Gerard za svůj obraz \"Příjezd Jindřicha IV. do Paříže\" králem Ludvíkem XVIII. povýšen do šlechického stavu s titulem baron. Stal se dvorním malířem a obdržel kříž Čestné legie.\n\nGérard maloval převážně mytologické a historické obrazy v neoklasicistním stylu, který převzal od Davida, který ale obohatil zasněným, někdy i tajemným výrazem. Jako dvorní malíř Napoleona a Bourbonů jsou četné jeho portréty čelných státních a vojenských činitelů císařství a monarchie. Portrétoval však i hojně své přátele a příbuzné. Lze jej označit za nejoblíbenějšího portrétistu empiru.\n\n\nVýběr obrazů Françoise Gérarda\n"}
{"id": "256382", "url": "https://cs.wikipedia.org/wiki?curid=256382", "title": "Český esperantský svaz", "text": "Český esperantský svaz\n\nČeský esperantský svaz (zkratka \"ČES\"; v esperantu Ĉeĥa Esperanto-Asocio, \"ĈEA\") je největší českou esperantisty sdružující organizací a zemskou organizací Světového esperantského svazu (UEA) v Česku. Byl založen v březnu 1969 v Brně. O několik měsíců později byl založen také Svaz slovenských esperantistů.\n\nPo vzniku České a Slovenské Federativní Republiky byl Československý esperantský svaz k 16. květnu 1990 zaregistrován v souladu s novou legislativou jako občanské sdružení.\n\nPosláním ČES je přispívat k podpoře jazykových práv a spravedlivému řešení problémů v mezinárodní jazykové komunikaci, k uchování kulturní plurality a podpoře přátelství, tolerance a porozumění mezi lidmi, v souladu s ustanovením článků 2 a 7 Všeobecné deklarace lidských práv přijaté 10. 12. 1948 Organizací spojených národů. Za tímto účelem šířit a všestranně používat mezinárodní neutrální jazyk esperanto.\n\nČES sdružuje komise a\nsekce, odborné skupiny a kluby v jednotlivých místech České republiky a je\notevřen spolupráci s dalšími organizacemi s podobnými idejemi a\nhodnotami.\n\nČeský esperantský svaz\n\n\ncestovního ruchu, putovní výstava apod.)\n\npředplatné časopisů ze zahraničí a další)\n\n\nnáměstí Míru 1\n568 02 \nSvitavy\nIČO: 00443034\nDIČ: \nTelefon: 774 999 091\nE-mail: ces \"zavináč\" esperanto.cz\n\n\n"}
{"id": "256383", "url": "https://cs.wikipedia.org/wiki?curid=256383", "title": "Česká esperantská mládež", "text": "Česká esperantská mládež\n\nČeská esperantská mládež, z. s. (v esperantu Ĉeĥa Esperanto-Junularo, zkratka \"ĈEJ\") je spolek (zaregistrovaný k 16. květnu 2005), který od svého vzniku sdružuje české příznivce mezinárodního jazyka esperanto do věku 30 let. Je oficiální zemskou sekcí Světové esperantské mládeže (TEJO). V předchozí době vykonávala její činnost sekce mládeže Českého esperantského svazu.\n\nSpolek eviduje přes stovku členů, jedním z jeho čestných členů je i kardinál Miloslav Vlk, sám v mládí aktivní esperantista. Dalším významným členem soudobého spolku je psychiatr Max Kašparů. V minulosti byl členem České esperantské mládeže, ještě jako sekce mládeže Českého esperantského svazu, také nakladatel Ivo Železný. Současné sídlo sdružení je v Brně.\n\nOd 18. do 25. července 2009 pořádala Česká esperantská mládež z pověření TEJO v Liberci 65. Mezinárodní kongres esperantské mládeže za účasti 343 esperantistů z 41 zemí světa.\n\n\n"}
{"id": "256391", "url": "https://cs.wikipedia.org/wiki?curid=256391", "title": "Psionika", "text": "Psionika\n\nPsionika, či také ve zkratce PSI (z angličtiny ) označuje paranormální psychické schopnosti, zejména ty, které si osoba uvědomuje a má je pod kontrolou. Termín je nejčastěji užíván ve fantasy, sci-fi a počítačových hrách. Používá se ovšem i v reálném světě, kde se osobami s \"PSI schopnostmi (paranormálními schopnostmi)\" označují osoby, o kterých se říká, nebo které samy o sobě tvrdí, že ovládají nějaké takové schopnosti (typickým příkladem je telekineze, nebo telepatie).\n\nB. P. Wiesner a Robert Thouless poprvé v roce 1942 použili termínu „PSI“ jako výrazu z oblasti parapsychologických jevů včetně zahrnujícího také telekinezi a mimosmyslové vnímání. Původní terminologie rozdělovala PSI do \"PSI-gama\", kam patřily příklady vjemů a \"PSI-kapa\", kam patřily příklady činnosti. Tyto termíny se později dále specifikovaly na \"aktivní PSI\" a \"pasivní PSI\".\n\nPozději, John W. Campbell navrhl termín \"psionika\", který složil s z výrazů „PSI“ (psychika) a „electronics“ (technika), kterým naznačil, že síla vědomí může také spolehlivě vykonávat práci. Výraz psionika byl v souvislost s počítačovými hrami a paranormálními jevy rozšířen po internetu jejími zastánci.\n\n\n\n"}
{"id": "256398", "url": "https://cs.wikipedia.org/wiki?curid=256398", "title": "Pražský manifest (esperanto)", "text": "Pražský manifest (esperanto)\n\nPražský manifest (v esperantu: Manifesto de Prago) je soubor sedmi principů široce sdílených mezinárodním esperantským hnutím. Manifest byl publikován při příležitosti Světového esperantského kongresu v Praze v roce 1996 zástupci organizace UNESCO (Organizace OSN pro výchovu, vědu a kulturu) a účastníky kongresu. Jeho text zdůrazňuje demokratickou komunikaci, jazyková práva, zachování jazykové rozmanitosti a účinnou výuku jazyků.\n\nProtože Pražský manifest představuje pokus poukázat na přednosti přijetí esperanta jako univerzálního druhého jazyka, je obecně považován za moderní manifest finvenkismu.\n\n"}
{"id": "256406", "url": "https://cs.wikipedia.org/wiki?curid=256406", "title": "Sajeret Matkal", "text": "Sajeret Matkal\n\nSajeret Matkal (hebrejsky סיירת מטכ\"ל, anglicky \"Sayeret Matkal\", česky \"Průzkumná jednotka Generálního štábu\") je speciální jednotka Izraelských obranných sil (IOS). Její primární určení je boj proti terorismu, průzkum na nepřátelském území a shromažďování informací o protivníkovi. Sajeret Matkal je postavena podle vzoru britských SAS. Organizačně podléhá zpravodajské službě Amanu. V IOS se Sajeret Matkal přezdívá \"Jednotka (Unit)\".\n\nNejvětší publicitu získal Sajeret Matkal při operaci Entebbe, kdy příslušníci jednotky zachránili více než 100 pasažérů z uneseného letadla Air France.\n\nJednotka byla vytvořena v roce 1958 Avrahamem Arnanem. Ten žádal velení IOS, aby byla vytvořena jednotka schopná plnit přísně tajné zpravodajské mise na nepřátelském území. Jednotka byla vytvořena rok poté, co v IOS vznikla první vrtulníková letka. Těsná spolupráce těchto dvou jednotek dovolovala Sajeret Matkal plnit úkoly v arabském území hlouběji než kdykoliv předtím.\n\nAčkoliv je Sajeret Matkal (SM) přísně utajená jednotka, měla vždy velký vliv na IOS. Příslušníci SM patřili k autorům a průkopníkům nových metod využívání vrtulníků při průniku na nepřátelské území. Masivní používání samopalů Uzi v této jednotce donutilo izraelský vojenský průmysl k vývoji modifikací této zbraně.\n\nPřijímání nových členů a jejich výcvik bylo přísně utajováno, zejména v počátcích. Příslušníci i velitelé byli vybíráni na základě osobních známostí a rodinné příslušnosti (v jednotce např. sloužili všichni tři bratři Netanjahuovi).\n\nTeprve v roce 1980 se jednotka otevřela pro dobrovolníky. Dvakrát ročně je pořádán výběrový tábor Gibush, ve kterém potenciální rekruti stráví několik dní. Během pobytu jsou sledováni lékaři a psychology. Ti, kteří dokončí s vyhovujícím hodnocením jsou přijati. Během 90. let 20. století začaly tento táborový způsob náboru používat i jiné jednotky Sajeret.\n\nUvádí se, že trénink rekrutů trvá 20 měsíců a je veden s důrazem na lehké zbraně, bojová umění, orientaci v terénu, maskování, průzkum a další schopnosti nutné pro plnění úkolů za nepřátelskými liniemi.\n\nTréninkový program se skládá ze:\nZbytek výcviku je zaměřen na hlídkový průzkum a zvláště na navigaci a orientaci, neboť tyto dovednosti mají v činnosti jednotky velký význam.\n\nI další příslušníci jednotky se později stali vysokými důstojníky IOS či členy Knesetu.\n\nNaproti tomu není pravdivý široce rozšířený názor, že u Sajeret Matkal sloužil pozdější premiér Ariel Šaron; ten sice zakládal a velel Jednotce 101 v roce 1953 (kterou mnoho lidí považuje za předchůdce Sajeret Matkal), ale tato jednotka v roce 1954 splynula s výsadkovou brigádou a Šaron se stal velitelem této brigády. V Sajeret Matkal nikdy nesloužil.\n\nAž donedávna bylo oficiální politikou IOS popírat existenci Sajeret Matkal. Operace provedené touto jednotkou byly všeobecně připisovány výsadkářům. Operace, které Sajeret Matkal provedla jsou tajeny do dneška. Ale existence jednotky je, kvůli jejím úspěchům, veřejným tajemstvím.\n\n\n21. prosince 2003 třináct příslušníků Sajeret Matkal v záloze předalo do premiérovy kanceláře v Jeruzalémě dopis, ve kterém prohlašují, že odmítají vykonávat vojenskou službu na obsazených územích. Dopis vyvolal, kvůli vysoké prestiži Sajeret Matkal, širokou diskusi v izraelské společnosti. Odmítnutí výkonu vyvolalo zvlášť ostrý nesouhlas zejména mezi politiky, kteří v řadách Sajeret Matkal sloužili (Barak, Netanjahu). Pravicový poslanec S. Jahalom žádal jejich uvěznění, naproti tomu levicový poslanec R. Bronfman dopis pochválil.\n\nNakonec nebyl žádný ze signatářů dopisu potrestán, ale všichni byli vyloučeni z řad Sajeret Matkal. Mezi příslušníky jednotky později obíhal dopis, který kritiky odsuzoval za zneužívání členství v Sajeret Matkal pro politické cíle. O rok později přiznal poradce premiéra Šarona D. Weissglass, že dopis příslušníků Sajeret Matkal odmítajících sloužit na okupovaných územích (stejně jako podobný dopis vojenských pilotů ze září 2003) byl jedním z faktorů, který vedl A. Šarona k jednostrannému stažení z Pásma Gazy.\n\n"}
{"id": "256411", "url": "https://cs.wikipedia.org/wiki?curid=256411", "title": "Deklarace čtyřiceti šesti", "text": "Deklarace čtyřiceti šesti\n\nTak zvaná deklarace 46 resp. deklarace čtyřiceti šesti byl tajný dopis politbyru ústředního výboru KSR(b) z 15. října 1923, podepsaný 46 vedoucími činiteli strany KSR(b). Deklarace následovala dopisu s obdobným textem L. D. Trockého z 8. října 1923 a je považována za základní dokument tehdy se formující Levé opozice.\n\nBěhem léta 1923 vystupovaly hospodářské a politické problémy v Rusku stále více do popředí: hospodářská a finanční krize, likvidování opozičních skupin tajnou policií GPU, vzrůstající moc stranické hierarchie sekretářů:\nObdobně vyzněla kritika hospodářských, finančních a vnitrostranických krizových jevů i v dopise, který následoval o týden později a který byl podepsán (v některých případech s výhradami) čtyřiceti šesti předními funkcionáři KSR(b). K problematice stranických vztahů autoři píší:\nTrockého podpis pod deklarací chybí, avšak mimo značnou shodnost obou textů se mezi iniciátory deklarace nacházejí i jeho nejbližší spolupracovníci jako Georgij Pjatakov a Jevgenij Preobraženskij; text podepsali dále např. Vladimir Antonov-Ovsejenko, Lev Sosnovskij, Leonid Serebrjakov a také stoupenci demokratických centralistů jako Timofej Sapronov, Vladimir Michajlovič Smirnov a další. Přes možnou rozdílnost motivů jednotlivých osobností pochopilo i tehdejší vedení KSR(b), že se zde začala formovat silná opozice; otázkou zůstává, zda oběma stranám šlo o dřívější principy „revolučních ideálů a ne o moc“.\n\n\n"}
{"id": "256415", "url": "https://cs.wikipedia.org/wiki?curid=256415", "title": "Symboly esperanta", "text": "Symboly esperanta\n\nEsperanto, nejrozšířenější mezinárodní plánový jazyk, během svého vývoje získalo několik tradičních symbolů.\n\nZákladním symbolem esperanta je zelená pěticípá hvězda. Jejích pět vrcholů představuje pět světadílů (dle tradičního pojetí), zelená barva je symbolem naděje. V případech, kdy je hvězda použita mimo vlajku, bývá někdy doplňována písmenem „E“, aby se naznačilo, že jde o hvězdu esperantskou. V esperantu bývá nazývána \"verda stelo\" \"(zelená hvězda).\"\n\nEsperantská vlajka má zelený list s bílým karé, ve kterém je zelená pěticípá hvězda. Esperantisté používají tuto vlajku k reprezentování svého jazyka. Použití zelené barvy a pěticípé hvězdy iniciovala švédská esperantistka G. Jonson. Zelená barva a symbol hvězdy se zpočátku používaly především k označení knih napsaných v jazyce esperanto – tento zvyk započal Louis de Beaufront. S konečným návrhem vlajky přišli v roce 1893 C. Rjabinis a P. Deullin – zelená barva má symbolizovat naději, pět vrcholů hvězdy představuje pět kontinentů a bílé karé reprezentuje mír.\n\nPři příležitostí stého výročí esperanta v roce 1987 představil UEA (Světový esperantský svaz) speciální logo v podobě dvou proti sobě obráceným zaobleným písmenům „E“, tvořícím kulatý tvar připomínající zeměkouli. V současnosti bývají často používány oba symboly (vlajka i jubilejní symbol). Nový symbol nachází oblibu především mezi mladými esperantisty. Někdy bývá také používán v textové podobě „ЄЭ“ v prostředí instant messagingu jako informace o tom, že dotyčný uživatel je esperantista.\n\nPíseň \"La Espero\" je mnoha esperantisty považována za hymnu esperanta. Jde o báseň napsanou Ludvíkem Lazarem Zamenhofem (tvůrcem esperanta), doprovázenou hudbou belgického skladatele Félicien Menu de Ménil.\n\nStelo (množné číslo: Steloj) byla mezi roky 1945 a 1993 používána mezi některými esperantisty jako měna.\n"}
{"id": "256423", "url": "https://cs.wikipedia.org/wiki?curid=256423", "title": "Pasporta Servo", "text": "Pasporta Servo\n\nPasporta Servo (v esperantu \"Pasová služba\") je mezinárodní hostitelská síť pro mluvčí jazyka esperanto. Je založena na každoročně vycházejícím adresáři lidí ze zemí všech kontinentů, kteří nabízejí jiným esperantistům možnost bezplatného přenocování ve své domácnosti. V esperantské kultuře jde o významnou publikaci, kterou svým významem přesahuje zřejmě pouze \"Plena Ilustrita Vortaro\" \"(Úplný ilustrovaný slovník)\". Vydání z roku 2007 obsahuje adresy 1320 hostitelů v 92 zemích světa. Od roku 2009 je služba zabezpečována primárně v elektronické podobě na internetu, tištěný seznam hositelů však nadále zůstává dostupný.\n\n"}
{"id": "256430", "url": "https://cs.wikipedia.org/wiki?curid=256430", "title": "Esperantská kultura", "text": "Esperantská kultura\n\nEsperantská kultura je kultura okolo jazyka esperanto, pěstovaná komunitou uživatelů tohoto jazyka.\n\nPodobně jako kultura národního jazyka je národní, kultura okolo mezinárodního jazyka je mezinárodní. Mezi kulturní hodnoty celosvětově sdílené příznivci esperanta se řadí mimo jiné tolerance, mezinárodní vztahy, esperantská literatura a hudba.\n\n"}
{"id": "256436", "url": "https://cs.wikipedia.org/wiki?curid=256436", "title": "Únos Adolfa Eichmanna", "text": "Únos Adolfa Eichmanna\n\nÚnos Adolfa Eichmanna byla operace izraelské tajné služby Mosad, při níž byl vystopován, zadržen a z Argentiny do Izraele dopraven nacistický válečný zločinec a hlavní postava nacistického plánu na tzv. konečné řešení židovské otázky Adolf Eichmann.\n\nEichmannovi se podařilo zmizet hned po válce v roce 1945. Jeho manželka Veronika (Vera) se v roce 1947 pokoušela prostřednictvím svého švagra Karla Lukase u okresního soudu v Bad Ischlu nechat A. Eichmanna prohlásit za mrtvého, to se ale S. Wiesenthalovi (který se o tom dozvěděl) podařilo překazit. Eichmannovi se mezitím podařilo zmizet z Evropy pomocí dočasného pasu. Další zprávu o Eichmannově pobytu obdržel Wiesenthal v roce 1951. Jeho známý, filatelista, ji dostal od dlouholetého kamaráda žijícího v Buenos Aires. Protože však Wiesenthal neměl prostředky na další pátrání, předal tuto informaci v roce 1954 izraelskému velvyslanectví ve Vídni. V roce 1957 se Wiesenthalovi podařilo na pohřbu Eichmannova otce vyfotografovat Adolfova bratra Ottu, o kterém se domníval, že je Adolfovi tak podobný, že by to mohlo pomoci s identifikací hledaného nacistického zločince. Tyto fotografie si později u Wiesenthala vyzvedli dva muži z Izraele.\n\nPrvní důvěryhodnou zprávu o Eichmannově úkrytu obdržel Isser Harel (dle svého vyjádření v knize Dům v Garibaldiho ulici), tehdejší šéf Mosadu, koncem roku 1957 od Fritze Bauera, státního zástupce v západoněmecké spolkové zemi Hesensko. Mezitím bylo prověřováno množství falešných stop a to i, jak později Harel řekl, od S. Wiesenthala. Bauer při schůzce s emisarem Mosadu Šaulem Daromem v Kolíně nad Rýnem sdělil, že Eichmann se skrývá v Argentině, v Buenos Aires. Dále pak potvrdil důvěryhodnost svého argentinského informátora. To, že se obrátil na Izrael, zdůvodnil Dr. Bauer nedůvěrou v ochotu německé justice Eichmanna potrestat. Jméno svého informátora odmítl Dr. Bauer sdělit, pouze řekl, že Eichmann sídlí v ulici Chacabuco č. 4261 v Buenos Aires na předměstí Olivos.\n\nV lednu 1958 odcestoval do Argentiny agent Mosadu, který společně s dalším spolupracovníkem, židovským studujícím v Argentině, informace prověřil. Na udané adrese ale byly zjištěny osoby, které neodpovídaly popisům Eichmanna či jeho ženy Veroniky. Kvůli těmto negativním zprávám se Darom znovu sešel v Kolíně nad Rýnem s dr. Bauerem. Ten nakonec sdělil adresu svého argentinského zdroje. Jednalo se o Lothara Hermanna, Němce usazeného v Argentině. Harel, který pátrání řídil, požádal o spolupráci vyšetřovatele izraelské policie Efraima Hofstättera, který shodou okolností mířil do Jižní Ameriky vyšetřovat jiný případ. Hofstätter se s Hermannem v Buenos Aires sešel, vydávaje se za vyslance dr. Bauera. Podařilo se mu navázat s Hermannem kontakt a získat jeho důvěru. Z jejich rozhovoru vyplynulo, že Hermannova dcera se seznámila s mladíkem, který se jmenuje Nicolas Eichmann. Z hovorů s ním vyrozuměla, že jeho otec býval důstojníkem v německé armádě nebo že vše by bylo lepší, kdyby se plán na vyhlazení Židů podařil. Hermann dále popsal, jak se pokoušel na žádost dr. Bauera vést vyšetřování a jak společně s dcerou (neboť byl stižen slepotou) navštívili dům, kde Eichmann s rodinou údajně bydlel. Z několika dalších indicií vyvodili, že by se mohlo jednat o Eichmanna.\nHofstätter se s Hermannem dohodl na další spolupráci.\n\nHofstätter později v Izraeli o Hermannovi referoval jako o zbrklém a přehnaně sebejistém člověku, přesto se ale díky jeho dceři informace zdají být důvěryhodné. V kontaktu s Hermannem doporučoval pokračovat.\n\nV dalších dopisech byl Hermann pověřen získáváním dalších informací, zejména o změnách ve vlastnictví domu v ulici Chacabuco č. 4261. Postupem času ale Harel se svými spolupracovníky začali zjišťovat, že si Hermann počíná zmateně a jeho výsledky jsou sporné. Paralelní vyšetřování, které vedl v Argentině spolupracovník Mosadu, potvrdilo nesmyslnost údajů Hermannem dodávaných. V srpnu 1958 Mosad na Harelův příkaz nechával kontakt s Hermannem odeznívat. Ale pátrání po Eichmannovi neskončilo. V rámci Mosadu byla vytvořena zvláštní skupina, která se pátráním po nacistech (a Eichmannovi zvlášť) zabývala. Její pátrání nepřineslo, kromě několika planých poplachů, žádné výsledky.\n\nV létě 1959 navázal Mosad znovu kontakt s dr. Bauerem, který sdělil, že má nové informace ve věci Eichmann. Tyto informace sdělil v prosinci téhož roku při své návštěvě Izraele. Podle nich se Eichmann přes katolický klášter v Německu a dále přes Rakousko dostal na mezinárodní pas Červeného kříže na jméno Ricardo Klement v roce 1950 do Argentiny. Jméno Klement se dále objevovalo v souvislosti s jednou argentinskou bankou či v souvislosti s činností společnosti zajímající se o využívání vodních zdrojů pro výrobu elektřiny C.A.P.R.I., u které Eichmann pracoval. Bauerův zdroj dále potvrdil, že Eichmann-Klement žil v ulici Chacabuco č. 4261 v Buenos Aires na předměstí Olivos. Protože se tato informace objevila nezávisle ze dvou zdrojů, rozhodl se Harel pokračovat po této stopě. Navíc byla koncem roku 1959 ustavena skupina pod vedením Ezri Ešeta, která měla v Evropě pátrat po dalších informacích z okruhu rodin Eichmannových a Lieblových (Eichmannova manželka Veronika se za svobodna jmenovala Lieblová). V únoru 1960 zároveň do Argentiny odcestoval další agent Mosadu Cvi Aharoni, aby zjistil další informace o Klementově pobytu v Buenos Aires. Aharoni s pomocí dalších čtyřech spolupracovníků z řad argentinských Židů postupně získal informace, díky nimž bylo možné ztotožnit Ricarda Klementa s Adolfem Eichmannem. Dále bylo potvrzeno, že Eichmannova rodina je v Argentině a bydlí v novém domě někde mezi San Fernandem a Don Torcuatem. Dalším pátráním bylo zjištěno, že rodina žije v domě s vchodem ústícím do Garibaldiho ulice. Dům i všechny osoby byly postupně vyfotografovány skrytou kamerou, aby mohla být plně prokázána jejich pravá totožnost. Zvi Aharoni opustil Argentinu 7. dubna 1960.\n\nV Izraeli byly fotografie předloženy dvěma lidem, kteří za války přišli s Eichmannem do styku. Ti však jeho totožnost (po dvaceti letech) nedokázali spolehlivě určit. Zpráva z expertízy (identifikačního fotografického porovnávání) provedené v laboratoři izraelské kriminální policie neprohlašovala s jistotou, že v obou případech (Klementova fotografie z Argentiny a Eichmannova z II. sv. války) jde o stejného muže, ale z jejího posudku prakticky vyplývalo, že byl takto identifikován. V Mosadu se začal sestavovat tým, který se měl vypravit do Argentiny pro Klementa-Eichmanna.\n\nPředvoj operačního týmu Mosadu dorazil do Buenos Aires postupně od 22. do 24. dubna 1960. Dne 26. dubna přišla do Izraele zpráva o pozitivní identifikaci A. Eichmanna. Zároveň členové předvoje zajistili najmutí prvního konspiračního bytu a aut na sledování.\nV dalších dnech dorazil zbytek operačního komanda. Byly pronajaty další nemovitosti, které měly sloužit jako úkryty a zároveň jako skrýš pro uneseného Eichmanna. Členové komanda začali sledovat Klementa-Eichmanna na každém kroku s cílem zjistit veškeré jeho zvyky, aby mohl být vypracován plán jeho únosu. V konspiračních bytech bylo vše připravováno na pobyt po únosu, kdy bude komando společně s Eichmannem čekat na odlet z Argentiny. Byly vytipovávány trasy, kudy bude Eichmann převážen či kudy budou členové komanda prchat v případě nezdaru (v takovém případě všichni členové komanda měli tvrdit, že jsou soukromé osoby a Izrael nemá s celou akcí nic společného).\nPři výběru členů komanda bylo největším problémem najít agenty, jež neztratili v holocaustu nikoho ze svých blízkých, a tím eliminovat nebezpečí možného „uspíšení“ provedení spravedlivého trestu na Adolfu Eichmannovi.\n\nAkce, při níž se komando zmocnilo Klementa-Eichmanna, začala 11. května 1960 večer. V 19:35 zastavilo v Garibaldiho ulici jedno z aut komanda, o kus dál další. Ve 20:05 vystoupil z autobusu Klement-Eichmann a vydal se do Garibaldiho ulice. Když procházel kolem auta agentů Mosadu, byl jedním z členů komanda stržen na zem. Následně byl vtažen do auta a uložen na podlaze. Obě auta únosců poté opustila místo činu. Průjezd městem do konspiračního domu proběhl bez komplikací (kromě neplánované desetiminutové zastávky před staženými železničními závorami a pětiminutové zastávky na výměnu značek). Ve 20:55 zajelo auto s Eichmannem na podlaze do předem připraveného konspiračního domu. Po celou dobu akce Klement-Eichmann nekladl žádný odpor, ačkoliv nebyl omámen anestetiky.\n\nV konspirativním domě byl Klement-Eichmann umístěn v izolované místnosti, která byla zabezpečena tak, aby nebyla nalezena ani při běžné domovní prohlídce. Jako první věc provedli agenti Mosadu výslech Klementa-Eichmanna. Ten se po krátkém zapírání přiznal k tomu, že je Adolf Eichmann. Mezi tím odeslal Harel do Izraele zprávu, že Eichmann je v izraelských rukou.\nVe svém improvizovaném vězení strávil Eichmann svých posledních 8 dní v Argentině. Během skrývání prošli členové komanda těžkou psychickou krizí, neboť byli nuceni starat se a ošetřovat člověka, který byl zodpovědný za smrt jejich nejbližších i smrt pěti milionů Židů při holokaustu v koncentračních táborech, ghettech či transportech. Eichmann sám nekladl žádný odpor, jako by se se svým zajetím smířil. Harel popsal jeho chování občas jako servilní.\n\nPřeprava A. Eichmanna z Argentiny do Izraele se ukázala být stejně těžkým úkolem jako jeho únos. Nejdříve byla zvažována varianta vyslání nákladní lodi, která pod záminkou transportu potravin převeze Eichmanna do Izraele. Tento způsob byl zavržen pro složitost a zdlouhavost. Schválen byl plán přepravit uneseného válečného zločince do Izraele pomocí leteckého speciálu, který přiveze do Argentiny delegaci na oslavy vyhlášení argentinské nezávislosti. Na úkolu spolupracovali lidé z vedení El Al, kteří let připravili, aniž přesně věděli, jaký bude jeho skutečný účel. Do Argentiny totiž žádná linka z Izraele nelétala.\nLetadlo vzlétlo z Tel Avivu 18. května 1960 a s mezipřistáními v Římě, Dakaru a Recife (Brazílie) přistálo 19. května na letišti v Buenos Aires. Letadlo typu Bristol Britannia bylo pilotováno předem vybranou posádkou. Vybraní stevardi se starali o nicnetušící cestující, kteří byli tvořeni oficiální izraelskou delegací. Odlet byl stanovený na 21. května na dvě hodiny po půlnoci.\n\nDne 19. května 1960 začali určení členové komanda v Buenos Aires vyklízet konspirační byty a domy (s výjimkou toho, v němž byl ukrýván Eichmann), vracet vypůjčená auta a likvidovat vše, co by mohlo pozdějším vyšetřovatelům pomoci v pátrání. Zároveň Harel určil několik lidí z pomocníků, kteří začali pátrat po Josefu Mengelem, o kterém se Harel domníval, že také žije kdesi v Buenos Aires. Toto pátrání však nepřineslo žádný úspěch.\n\nSoučástí plánu na převoz Eichmanna do letadla byl fingovaný úraz jednoho ze spolupracovníků agentů Mosadu (s vymyšleným otřesem mozku pobyl několik dní na klinice), který poté s lékařskou zprávou povolující let letadlem kliniku opustil. Lékařská zpráva o prodělaném otřesu mozku posloužila jako zdůvodnění, proč je Eichmann, převlečený do letecké uniformy, přepravován ve stavu snížené rozlišovací schopnosti.\n\nSamotný Eichmannův přesun začal po 21. hodině. Namaskovaný a omámený Eichman byl posazen do auta na zadní sedadlo. Vedle něj se posadil lékař (připravený pro případ naléhavé potřeby znovu aplikovat anestetikum) a z druhé strany další člen komanda. Na letiště dorazilo auto ve 23:00 a bez problémů projelo kolem vojenské hlídky. Poté auto zastavilo u čekajícího letadla a Eichmann byl vyveden ven a dopraven na palubu. Umístěn byl do jednoho z křesel v I. třídě. Ostatní členové posádky dostali příkaz sedět na sedadlech kolem něj a předstírat spánek.\n\nO několik minut později nastoupili do letadla někteří další členové komanda (zatímco další se vrátili zpět do Buenos Aires, aby vrátili vypůjčená auta; Argentinu pak opustili každý na vlastní pěst), jako poslední nastoupil Isser Harel. Krátce nato letadlo dorolovalo na startovací dráhu.\n\nDne 21. května 1960 v 00:05 opustilo letadlo s Adolfem Eichmannem argentinský vzdušný prostor.\n\nAby se zabránilo problémům, které mohly nastat při mezipřistáních (pokud by argentinské úřady zveřejnily Eichmannovo zmizení), rozhodli se piloti letět pouze s mezipřistáním v Dakaru.\n\nPo celý let byl Eichmann nepřetržitě střežen čtyřmi agenty Mosadu, aby mu bylo zabráněno v případném pokusu o sebevraždu či jiném nepředloženém jednání. Eichmann byl po celý let klidný a se svými únosci spolupracoval (ostatně jako po celou dobu ukrývání po únosu). V Dakaru na sebe nijak neupozornil ani dva Francouze z letištní hygienické stanice, kteří kontrolovali toalety na palubě.\n\nDne 22. května 1960 v 08:00 dosedlo letadlo s Eichmannem na palubě na letiště v Tel Avivu.\n\nJeště 22. května 1960 Adolfa Eichmanna z rukou agentů Mosadu převzal M. Drori, šéf pátracího týmu, a umístil ho do prozatímního vězení. V 10 hodin se o Eichmannově příletu do Izraele dozvěděl ministerský předseda David Ben Gurion. Odpoledne proběhla osobní identifikace A. Eichmanna, kterou provedl Moše Agami, v roce 1938 zástupce Židovské agentury ve Vídni. Dopadla pozitivně.\n\nDne 23. května 1960 ve vězení v Camp Ijaru, kam byl Eichmann převezen, mu byl soudcem přečten zatykač. Později došlo k další osobní identifikaci, kterou provedl Benno Cohen, který se s Eichmannem setkal v roce 1939. I ta dopadla pozitivně. V 16:00 Ben Gurion oficiálně oznámil v Knesetu, že A. Eichmann je v izraelských rukou a bude se ze svých zločinů zodpovídat před soudem. Účast izraelských tajných služeb na dopravení A. Eichmanna byla přiznána až později.\n\nPoté, co rodina A. Eichmanna zjistila jeho zmizení, obrátili se její členové na jeho bývalé spolubojovníky z dob II. sv. války. Ti se pokoušeli získat informace o pohybech osob v přístavech a na letišti, ale Eichmanna se jim najít nepodařilo. Rodině poskytli pomoc při pátrání i členové Perónistické mládeže. Ale i ta byla bezvýsledná. Všichni od začátku tušili, že A. Eichmann byl unesen Izraelci. Mnozí bývalí nacističtí pohlaváři přerušili s Eichmannovou rodinou veškeré styky a uprchli z Argentiny. Jak ale předpokládal Harel, na policii se rodina neobrátila.\n\nPoté, co Izraelci oznámili, že Eichmann je v jejich rukou, podala Argentina oficiální protest u OSN proti narušení své územní integrity. Izrael se za tento čin oficiálně omluvil, ale Eichmanna odmítl vrátit. Po několikatýdenní roztržce mezi oběma státy došlo k opětovnému znormalizování vztahů.\n\nNázvy krycích bytů a domů, které komando v Argentině používalo:\n\n\nNejvětší spor související s únosem se rozhořel kolem role „lovce nacistů“ Simona Wiesenthala. Přestože nebyla zpochybněna jeho role při zpochybnění Eichmannovy smrti, Harel v rozhovoru pro tisk popřel, že by se Wiesenthal jakkoliv podílel na nacistově vypátrání. Podle Wiesenthala to bylo proto, že při tiskových konferencích, které po Eichmannově únosu (Wiesenthal) pořádal, nezmínil roli izraelských tajných služeb. Dle Wiesenthalova vyjádření to ale bylo proto, že si to tak přála izraelská strana.\n\n\n\n\n"}
{"id": "256439", "url": "https://cs.wikipedia.org/wiki?curid=256439", "title": "Pop Ivan", "text": "Pop Ivan\n\nPop Ivan také Pop Ivan Černohorský (), někdy také nazývaný \"Černá hora\", je hora nacházející se v pohoří Čornohora na hranici Zakarpatské a Ivano-frankivské oblasti na Ukrajině. Se svou výškou 2022 m jde o třetí nejvyšší ukrajinskou horu. V meziválečném období (1918–1939) vedla přes vrchol polsko-československá hranice. Na vrcholu je kamenná stavba. Byla vybudována jako meteorologická stanice a patřila Polsku.\n\nAstronomickou a meteorologickou observatoř nechala postavit polská vláda v letech 1936–1938. Svému účelu sloužila jen rok do začátku druhé světové války, poté desítky let chátrala. Od roku 2012 se rekonstruuje.\nStavbě místní říkají „Bílý slon“ (ukrajinsky „Білий Слон“), pohled z dálky z údolí na zasněženou observatoř totiž připomíná bílého slona.\n\nPůvod jména „Pop Ivan“ není zcela jasný. Jednou možností je, že kameny pod vrcholem připomínají klečícího člověka v sutaně. Název také mohl vzniknout ze zvuku vydávaného větrem, když naráží do vrcholku hory. Vítr si tam prý „pozpěvuje“ (ukrajinsky „popivuje“).\n\nHora je součástí hřebenové trasy, která propojuje tři nejvyšší hory Ukrajiny, tj. Hoverlu (2061 m), Brebeneskul (2037 m) a Pop Ivan. Tato trasa vede po bývalé polsko-československé hranici a je značena červenou turistickou značkou.\n\nVrchol je přístupný také od rumunských hranic (od vrcholu Stih) nebo z horní části údolí Bílé Tisy.\n\n\n\n"}
{"id": "256447", "url": "https://cs.wikipedia.org/wiki?curid=256447", "title": "Karaoke", "text": "Karaoke\n\nKaraoke (カラオケ, z japonského \"kara\" - prázdný a \"ōkesutora\" - orchestr) je forma zábavy, kde amatérský zpěvák zpívá do hudebního základu. Skladby jsou většinou známé populární písně, ze kterých je částečně nebo úplně odstraněn hlas původního interpreta. Slova písně jsou zobrazována na obrazovce či plátně. Bývají často animovaná nebo mění svou barvu v závislosti na právě hrané části. Pomáhají tak zpěvákovi udržet správný rytmus.. Princip karaoke využívají také pořady v TV (Doremi, případně Carusoshow).\n\nJako zdroj karaoke lze použít midi soubory s vepsaným textem. Nevýhodou midi skladeb je nutné kvalitní hardwarové vybavení (zvuková banka), aby skladba slušně zněla.\nDále je možné sehnat skladby ve video formátu (avi, mpeg, dvd-video). Pro ně stačí použít běžný přehrávač videa v PC.\n\nNejčastější jsou však DVD, v minulosti Video CD a v anglicky či španělsky mluvících zemích a Asii hlavně CDG (dá se pouštět jako normální CD, ale text je vidět jen na speciálních přehrávačích). V minulosti byly populární laser disky.\nPro přehrávání karaoke souborů v PC, lze použít například software VirtualDj.\n\nKaraoke bylo vynalezeno bubeníkem Daisukem Inouem v Kóbe v roce 1971. Patent si však nikdy nepodal a vystavil se tím mnoha pozdějším patentovým sporům.\nPrvní karaoke automaty se objevily na počátku 70. let 20. století v Japonsku, kde se karaoke bary vyskytují převážně ve formě zvukově izolovaných soukromých boxů, kde se mohou hosté \"odvázat\" a nikdo kromě jejich přátel je při tom nevidí a neslyší. Karaoke bary a automaty se uchytily záhy i v Číně a na Tchaj-wanu. Později tento druh převážně noční barové zábavy expandoval do celého světa, takže jde o jeden z nejznámějších japonských kulturních artiklů vůbec.\n\nV euroamerické kultuře je poskytována pod pojmem karaoke odlišná služba než v Japonsku. Například v ČR jde o hospody, bary, herny, které poskytují možnost zpívat před celým podnikem (jako v TV pořadech Doremi, Caruso show, aj.).\n\nV současnosti je karaoke také hodně populární jako zábava doma v obýváku v nejužším rodinném kruhu nebo jako součást svatebních, firemních či rodinných oslav, kdy karaoke supluje klasickou hudební produkci. Na specializovaných webech s karaoke DVD nosiči si zájemci o karaoke nakoupí již hotová karaoke DVD a nebo si poskládají svůj vlastní playlist. Hitem roku 2016 se pak stává prodej on-line karaoke klipů, kdy zábava s karaoke se soustředí u počítače a karaoke klipy se nakupují on-line.\n"}
{"id": "256450", "url": "https://cs.wikipedia.org/wiki?curid=256450", "title": "Mniška (rozcestník)", "text": "Mniška (rozcestník)\n\nMniška může být:\n\n"}
{"id": "256453", "url": "https://cs.wikipedia.org/wiki?curid=256453", "title": "Hana Prošková", "text": "Hana Prošková\n\nHana Prošková (30. listopadu 1924, Praha – 4. října 2002, tamtéž) byla česká spisovatelka především detektivních povídek a novel.\n\nHana Prošková se narodila v rodině hudebního skladatele Pavla Bořkovce. Po maturitě na \"Dívčím reálném gymnáziu Elišky Krásnohorské\" strávila zbytek druhé světové války jako totálně nasazená v leteckém průmyslu. Po válce vystřídala celou řadu zaměstnání (byla soustružnicí, telefonistkou i reklamní kreslířkou) až se roku 1966 stala redaktorkou v nakladatelství Albatros, kde pracovala až do důchodu.\n\nDo literatury vstoupila Hana Prošková roku 1962 jako básnířka (lyrická sbírka \"Oblaka\"). Dále doprovodila verši celou řadu dětských leporel, omalovánek a vystřihovánek, překládala z němčiny, ruštiny a slovinštiny. Nejširší veřejnosti je ale známá jako autorka perfektně psychologicky prokreslených detektivních povídek a novel spojených ve většině případů dvěma hlavními hrdiny – amatérským detektivem a znalcem lidské povahy malířem Horácem a kriminalistou nadporučíkem a později kapitánem Vašátkem.\n\nDcery: Magdalena Rejholcová, Marie Kroupová, Kateřina Závadová\n\n12 vnuků, mezi nimi Pavel Rejholec (zvuk ve filmové tvorbě), Janek Kroupa, Mikuláš Kroupa (oba žurnalistika)\n\n\n\n\n\n"}
{"id": "256455", "url": "https://cs.wikipedia.org/wiki?curid=256455", "title": "Bétel", "text": "Bétel\n\nBétel (Bét-el, \"Boží dům\") je modlitebna, respektive sborový dům Církve bratrské vybudovaná v letech 2005-2007 ve městě Poděbrady. Její slavnostní otevření připadlo na neděli 2. listopadu 2007.\n\nBudova obsahuje kromě vlastního bohoslužebného prostoru ještě další komornější prostory, umožňující pořádání menších neformálních sborových či misijních setkání, například Kurzů Alfa, English clubů, atp. Tento rys je pro modlitebny a sborové domy protestantských církví typický, stejně jako to, že budova používá soudobé architektonické tvarosloví.\n"}
{"id": "256464", "url": "https://cs.wikipedia.org/wiki?curid=256464", "title": "Jacob Roggeveen", "text": "Jacob Roggeveen\n\nJacob Roggeveen (pokřtěn 1. února 1659 Middelburg, Spojené provincie nizozemské – 31. ledna 1729 tamtéž) byl nizozemský admirál a průzkumník z Nizozemské Východoindické společnosti, který byl vyslán, aby nalezl Terra Australis, předpokládaný a dosud neobjevený kontinent. Při své plavbě roku 1722 náhodně objevil Velikonoční ostrov.\n\nJacob Roggeveen byl pověřen Nizozemskou Východoindickou společností vedením průzkumné výpravy do Tichého oceánu, jejíž cílem bylo objevení předpokládaného neznámého kontinentu Terra Australis. Výprava vyplula z Nizozemska 1. srpna 1721. Výpravy se zúčastnily tři lodě: \"Arend\" s kapitánem Janem Kosterem, \"Thienhoven\" s kapitánem Corneliem Boumanem a \"Afrikaansche Galey\" na níž velel kapitán Roeloef Rosendaal. Výprava nejprve doplula k Falklandským ostrovům, které přejmenoval na \"Belgia Australis\". Poté proplul průlivem Le Maire a odtud pokračoval do Tichého oceánu. Doplul na Ostrovy Juana Fernándeze, kde setrval od 24. února do 17. března. Následovala další plavba na západ.\n\n5. dubna 1722 dorazil k dosud neznámému ostrovu, který pojmenoval \"Velikonoční ostrov\". Pojmenoval ho tak z toho důvodů, že v den připlutí k ostrovu byla zrovna velikonoční neděle. Informace, které Roggeveen zaznamenal o ostrovu jsou poměrně chudé. První domorodec, který vstoupil na palubu lodi byl obdarován několika drobnými dárky; to podnítilo zájem dalších domorodců. Během návštěvy domorodců na lodích došlo z jejich strany k několika krádežím, které vyústily až ve střelbu, při níž několik domorodců padlo. Roggeveen zaznamenal, že na ostrově žilo asi 2 000 až 3 000 obyvatel. Zaregistroval také přítomnost soch Moai. Domníval se však, že jsou hliněné a výprava jim nevěnovala výraznou pozornost.\n\nPoté se vydal na cestu do Batávie, během níž navštívil souostroví Tuamotu, Společenské ostrovy, kde objevil ostrov Bora-Bora a 13. června 1722 dorazil na Samou. Zde byl po nějakou dobu vězněn za porušení práv Nizozemské východoindické společnosti, avšak po propuštění byl společností odškodněn.\nV roce 1723 se vrátil do Nizozemska.\n\n"}
{"id": "256477", "url": "https://cs.wikipedia.org/wiki?curid=256477", "title": "Mnišství", "text": "Mnišství\n\nMnišství (z řec. \"monachos\", osamělý) také monasticismus či mnišský způsob života je životní styl, který podřizuje svůj život konkrétnímu cíli. V buddhismu do detailu propracovaný systém tréninku mysli zaměřený na probuzení, který zavrhl askezi, ale mniši dodržují sliby Vinaja-pitaka. V křesťanství službě Bohu, která se vyznačuje výraznou askezí a životem buďto v osamění (poustevník), nebo v relativně malém společenství podobně zaměřených druhů (sangha (buddhismus), klášter, řád).\n\nNejstarší monastický řád vznikl pravděpodobně v džinismu nebo buddhismu někdy kolem roku 500 př. n. l.. Jelikož nelze přesně určit dobu života zakladatelů těchto dvou indických náboženství, není zcela jasné, kterému z nich připadá prvenství v založení prvního mnišského společenství na světě.\n\nMnišství jako takové existovalo již v době předkřesťanské (např. eséni či therapeuté). V křesťanství jsou mnišské komunity žijící asketickým životem doloženy od druhého století (např. ze životů svatých). Jednotlivci odcházeli do pouště věnovat se intenzivnímu duchovnímu životu. Inspirací jim byl sv. Jan Křtitel a sv. Antonín Veliký (+ 356). Kolem roku 320 vytvořil sv. Pachomios v Horním Egyptě první křesťanskou mnišskou komunitu, řídící se řeholí a vedenou opatem. Pachomiovu řeholi rozvinul sv. Basileios z Kaisareie (kolem 350) a jeho tradice je dodnes živá ve východních církvích.\n\nV západní církvi udělal rozhodující krok Benedikt z Nursie, který roku 529 založil první klášter pozdějších benediktinů a napsal pro ně řeholi, jíž se dodnes řídí řada západních řeholních řádů. Benediktovo heslo \"Modli se a pracuj\" (\"Ora et labora\") uložilo mnichům, aby sami také pracovali pro svoji obživu a jejich klášter tak mohl být nezávislý na okolním světě. Díky tomu se jeho řád stal také důležitým civilizačním hnutím. Velký význam měly mnišské řády zejména ve vrcholném středověku (10.-15. stol.), kdy prosadily důležité reformy v církvi a měly velký podíl na šíření křesťanství v Evropě. Od 15. století se významně podílely na misiích po celém světě.\nZápadní křesťanský mnich může být buď kněz, anebo laický bratr či sestra. Mnišský život začíná zkušební dobou (noviciátem), který trvá několik let, a pak skládá tři základní sliby:\nNěkteré řády mají ještě nějaké sliby navíc. Například Boromejky mají navíc ještě \"slib milosrdenství\" a Redemptoristé \"slib setrvání\" v kongregaci až do smrti. V některých řeholních řádech se vyžaduje také setrvání na tomtéž místě (\"stabilitas loci\").\n\nV pravoslavné církvi jsou mniši oslovováni „otče“.\n\nV pravoslavném mnišství existuje několik stupňů:\n\n\nPro pravoslavný mnišský oděv je charakteristická černá barva, dlouhá říza (podrjasnik, rjasa a mantije) a klobouk s černým závojem na záda.\n\nTermín „řehole“ (\"regula\") se v pravoslaví nepoužívá. Pravoslavné mnišství není rozděleno na jednotlivé mnišské řády, jak to známe z katolické církve, ale je v zásadě jednotné, v drobnostech má každý jednotlivý monastýr určitá vlastní specifika daná jeho ústavou (vnitřním řádem). Někdy bývají pravoslavní mniši na Západě označováni jako řád Basiliánů (tj. dle „regule“ sv. Basila), což je omyl, který vzniká tím, že se osobitá římskokatolická církevní struktura používá na pravoslavnou církev, které je však cizí. Hlavním úkolem pravoslavného mnicha je modlitba - duchovní život. Pravoslavní tedy neznají „prakticky zaměřené mnišství“. Povinností mnicha je přebývat v poslušnosti duchovnímu otci (starci) a pokud možno v monastýru nebo v poustevně. Pravoslavné kánony zakazují, aby se mniši potulovali po městech.\n\nCentrem pravoslavného mnišství je Svatá Hora Athos, kde je zvláštní obyčej - téměř se zde nevyskytuje \"malá schima\"; svatohorští mladší mniši jsou většinou rjasoforové (což je zde pokládáno už za skutečné mnišství, nikoliv za pouhou přípravu) a starší mniši jsou většinou ve stupni \"velké schimy\".\n\nV buddhismu vznikl mnišský řád (sangha) ještě za života Siddhárthy Gautamy. Původně se jednalo o společenství potulných asketů, kteří se stali Buddhovými žáky.\nZpočátku neexistovala pro mnichy žádná specifická pravidla, pouze doporučení. Později vznikla první pravidla, která byla následně kanonizována a stala se závaznými. V zemích theravádového buddhismu dodržují novici (samanérové) dasa-síla tedy deset etických rozhodnutí a plně ordinovaní mniši (bhikkhu) 227 pravidel sepsaných ve Vinaja pitace, jednom ze tří hlavních košů pálijského kánonu.\n\nBhikkhu (plně ordinovaný mnich) musí dodržovat striktně 4 pravidla (parádžika), po jejichž překročení automaticky přestává být mnichem. Jedná se o vědomé zabití jiné lidské bytosti, vědomý sexuální styk s člověkem nebo zvířetem, vědomé ukradení cizího majetku a vědomé vychloubání se nenabytými spirituálními schopnostmi.\n\nMnišky musí bezpodmínečně dodržovat pravidel 8, celý jejich kodex obsahuje však pravidel 311.\n\nV mahájánových zemích dodržují mniši i mnišky pravidel ještě více.\n\n\n\n"}
{"id": "256489", "url": "https://cs.wikipedia.org/wiki?curid=256489", "title": "Hoher Riffler (Zillertalské Alpy)", "text": "Hoher Riffler (Zillertalské Alpy)\n\nHoher Riffler je hora ležící v Rakousku v severní části pohoří Zillertalské Alpy. Nachází se ve střední části Tuxského hřebene (\"Tuxer Kamm\"). Jedná se o podstatně méně navštěvovaný vrchol než sousední Olperer (3 476 m) nad střediskem Hintertux. V zimě je hora oblíbeným cílem skialpinistů.\n\nPřestože Hoher Riffler obklopují ze severní strany hned dva ledovce (Federbettkees a Schwarzbrunnerkees) lze na vrchol vystoupit tzv. „suchou nohou“. Cesty k vrcholu jsou jednoduché a průměrně zdatnému vysokohorskému turistovi nebude výstup činit potíže.\nNejjednodušší výstup na Hoher Riffler je cestou od chaty Friesenberghaus (2 498 m) od jihu. Cesta stoupá sutěmi, později po kammených blocích jižním ramenem. V závěru překračuje několik sněžných polí a vystupuje na vrchol.\n\nDruhou variantou je výstup od chaty po místy zajištěné cestě č. 526 do sedla Frisenbergscharte (2 910 m). Odsud neznačeným a nejištěným západním hřebenem (I.UIAA) k vrcholu. Tato cesta je náročnější a delší než předchozí varianta.\nOd severu lze na vrchol vystoupit od chaty Spannagelhaus (také Weryhütte, 2 531 m). Ta ve svém závěru pod sedlem Frisenbergscharte překračuje ledovec Schwarzbrunnerkees a v sedle se spojuje s cestou od jihu vedoucí po západním hřebeni.\n\n\n\n"}
{"id": "256509", "url": "https://cs.wikipedia.org/wiki?curid=256509", "title": "Vyškov-Předměstí", "text": "Vyškov-Předměstí\n\nVyškov-Předměstí je místní částí okresního města Vyškov. Leží mezi centrem města a průmyslovou zónou Tovární při silnici na Prostějov. Celá čtvrť je rozdělena na dvě poloviny městským průtahem ulicí Dukelská.\n\nVyškovské předměstí se původně nacházelo v samostatném katastrálním území, které bylo roku 1965 začleněno do katastru Vyškova.\n\n\n\n"}
{"id": "256518", "url": "https://cs.wikipedia.org/wiki?curid=256518", "title": "Zengí", "text": "Zengí\n\nImád ad-Dín Atabeg Zengí , později také zvaný al-Malik al-Mansúr (vítězný král; turecky , arabsky ; narozen 1085 - zemřel 14. září 1146) byl syn Aq Sunqur al-Hajiba, guvernéra v Aleppu za vlády Malika Šáha I. Zengího otec byl roku 1094 za zradu popraven a Zengí byl jmenován guvernérem v Mosulu. Podle legendy byla Zengího matkou rakouská markraběnka Ida z Formbachu, kterou Turci zajali po zničení pomocné křížové výpravy hraběte z Nevers roku 1101.. To by znamenalo, že Zengího bratrem byl rakouský markrabě Leopold III.\n\nPoté, co se v roce 1127 Zengí stal atabegem v Mosulu a o rok později i v Aleppu, čímž tato dvě mocenská centra sjednotil pod svou vládu, složil formální přísahu bagdádskému sultánovi Mahmúdovi II. a podporoval ho v jeho boji proti abbásovskému chalífovi al-Mustaršidovi.\n\nRoku 1130 uzavřel spojenectví s damašským emírem Tadž al-Mulk Burím proti křižákům, čímž chtěl rozšířit svou moc. Tadž al-Mulk se se Zengím spojil proto, že Zengí zajal jeho syna a uvěznil ho v Mosulu. Společně poté s damašskou pomocí oblehl pevnost Homs, kterou však nemohl dobýt a tak se Zengí vrátil zpět do Mosulu. V roce 1131 Zengí souhlasil, že propustí za výkupné Burího syna, pokud mu damašský vládce předá peníze, a emíra Dubaise z iráckého města Al Hillah, který uprchl do Damašku před sultánem Al-Mustašidem. Když vyslanec abbásovského chalífy přijel do Damašku převzít si Dubaise, Zengí zaútočil na emisarovu družinu a několik jeho vojáků zabil. Tak se vyslanec vrátil do Bagdádu bez Dubaise.\n\nRoku 1134 se Zengí angažoval v nástupnickém sporu mezi příslušníky artukidské dynastie a spojil se s emírem Timurtašem proti Timurtašovu synovci Daúdovi. Zengího zájmy však ležely jižněji, v Damašku. V roce 1135 Zengí přijal žádost o pomoc od Ismaíla, který se stal damašským emírem po svém otci Burím a který se bál o svůj život ze strany obyvatelstva, kterému vládl jako tyran. Ismaíl byl ochotný postoupit město Zengímu, pokud znovu nastolí mír. Avšak nikdo z Ismaílovy rodiny ani jeho dvora nechtěl za svého pána mosulského vládce, tak byl Ismaíl zavražděn svou vlastní matkou, aby město Zengí neovládl. Na trůn byl poté dosazen Ismaílův bratr Šiháb ad-Dín Mahmúd.\n\nTento vývoj situace však Zengího neodradil a do Damašku přijel stejně, s tím, že obsadí město. Damašek byl obležen a obléhání nepřinášelo výsledek, tak byl uzavřen mír a Šiháb ad-Dínův bratr Bahrám-Šáh byl vzat jako rukojmí. V té době se zprávy o obléhání donesly až k chalífovi do Bagdádu, a ten Zengímu přikázal, aby opustil Damašek a převzal kontrolu v Mezopotámii. Chalífův posel byl Zengím sice ignorován, ale obléhání skutečně přerušil a na cestě zpět do Aleppa zaútočil na Homs, jehož guvernér Zengího rozhněval. Město vyslalo žádost o pomoc do Damašku a Šiháb ad-Dín vyslal Mu'ín ad-Dín Unura, aby Homsu pomohl a vládl.\n\nV roce 1137 Zengí Homs oblehl znovu a zdejší místodržící Mu'ín ad-Dín Unur město úspěšně bránil. Zengí útok zopakoval a Damašek se proti němu spojil s Jeruzalémským královstvím. Zengí oblehl křižáckou pevnost Montferrand, zničil jeruzalémské vojsko a krále Fulka s nevelkým oddílem obklíčil v hradu. Zengí nabídl králi čestnou kapitulaci i bezpečný odchod. Překvapený Fulko souhlasil a muslimové tak ovládli údolí řeky Orontes. Poté Zengí uspořádal novou výpravu na Damašek, ale byl znovu odražen. V té době přitáhl do severní Sýrie také byzantský císař Jan II. a ohrožoval Aleppo. Císař převzal pod svou kontrolu křižácké Antiochijské knížectví a spojil se s knížetem Raimond z Poitiers a edesským hrabětem Joscelinem II. Zengí shromáždil všechny své síly i pomocné sbory ostatních muslimských vládců. V dubnu 1138 oblehly spojené byzantsko-křižácké armády město Šajzar, ale jednak kvůli Zengího ofenzivě, ale i kvůli sporům mezi latinskými křižáky a Řeky obléhání skončilo.\n\nV květnu 1138 uzavřel další dohodu s Damaškem a vzal si Šiháb ad-Dínovu matku Zumurrud, tu samou ženu, která zabila svého syna Ismaíla. Město Homs dostala nevěsta jako věno. V červenci 1139 byl emír Šiháb ad-Dín Mahmúd zavražděn a Zengí znovu přitáhl k městu s cílem jej obsadit. Obyvatelé Damašku sjednocení pod vládou Mu'ín ad-Dín Unura dosadili za regenta Šihábova nástupce Džamal ad-Dína a znovu se spojili s Jeruzalémem proti Zengímu. Zengí oblehl Džamal ad-Dínovu bývalou pevnost v Baalbeku, kde obranu vedl Unur. Poté, co Zengí přerušil obléhání Damašku, Džamal ad-Dín onemocněl a zemřel. Jeho místo zaujal jeho syn Mudžir ad-Dín a Mu'ín ad-Dín Unur zůstal ve funkci regenta.\n\nMudžir ad-Dín potvrdil spojenectví s jeruzalémskými křižáky a vyjednal jejich vojenskou podporu před Zengím. Zatímco spojené armády Damašku a Jeruzaléma oblehly Zengího pevnost, Zengí znovu zaútočil na Damašek, ale rychle ustoupil. Zengí poté zaměřil svou pozornost na sever a dobyl Ašib a arménskou pevnost Hizan.\n\nV roce 1144 Zengí vtrhl do křižáckého Edesského hrabství a na štědrý den 1144 dobyl hlavní město Edessu. Od té doby získal své přízvisko \"al-Malik al-Mansúr\" a již nebyl pouhým atabegem, ale získal titul sultána pro Aleppo a Mosul. V důsledku pádu Edessy byla vypravena z Evropy druhá křížová výprava a podle muslimských kronik započal džihád proti křižáckým státům.\n\nAčkoliv se Zengí v roce 1145 znovu pokusil převzít kontrolu nad Damaškem, byl o rok později zavražděn eunuchem franského původu jménem Jarankeš. Křesťanský kronikář Vilém z Tyru píše, že byl zabit množstvím svých dvořanů, když ležel opilý v posteli. Vilém zprávu o Zengího smrti vítal slovy:\nVilém použil slovní hříčku, neboť latinský název pro krev je \"sanguis\" ale také latinská zkomolenina Zengího jména, kterou používali křižáci. Zengího náhlá smrt způsobila mezi muslimy paniku. Jeho armáda se rozpadla, pokladnice zela prázdnotou a křižáčtí vládci povzbuzeni smrtí svého rivala zaútočili na Aleppo a Edessu. Damašský vládce Unur znovu dobyl Baalbek a Homs a další teritoria, patřící k Zengího sféře.\n\nZengí založil dynastii Zengí, jejíž členové si rozdělili jeho muslimskou říši. V Mosulu nastoupil na trůn jeho nejstarší syn Saíf ad-Dín Ghází I. a Aleppo získal jeho druhý syn Núr ad-Dín.\n\n\n"}
{"id": "256535", "url": "https://cs.wikipedia.org/wiki?curid=256535", "title": "List (graf)", "text": "List (graf)\n\nList je takový vrchol stromu, který nemá žádné potomky, neboli je stupně 1. Každý konečný strom s alespoň dvěma vrcholy má nejméně jeden list různý od kořene.\n"}
{"id": "256536", "url": "https://cs.wikipedia.org/wiki?curid=256536", "title": "Okoun říční", "text": "Okoun říční\n\nOkoun říční (\"Perca fluviatilis\"; Linné, 1758) je sladkovodní paprskoploutvá ryba z čeledi okounovitých (Percidae),\nV ČR má od roku 2017 dobu hájení. Lov je povolen od 16. 6. do 31. 12. V České republice je tento druh velice hojně rozšířen.\n\nTělo je poměrně vysoké. Na hřbetě se nacházejí dvě samostatné hřbetní ploutve. V první se nachází 23–17 tvrdých paprsků, ve druhé 1–2 tvrdé a 13–16 měkkých paprsků. Břišní, řitní a ocasní ploutve mají obvykle načervenalý nádech. Ústa jsou tzv. koncová. Šupiny jsou drobné, ostré a ktenoidní. Na bocích jsou výrazné tmavé příčné pruhy. Dorůstá do maximální délky okolo 50 cm (velmi výjimečně může dorůst až přes 60 cm a hmotností okolo 6 kg), tam kde se mu nedaří dobře třít nebo je na něj silný proud nebo velký tlak ostatních dravců a nedostatek přirozených úkrytů, obvykle tvoří zakrslé formy. Nejvyšší uváděná hmotnost činí 4,820 kg.\n\nObývá stojaté i tekoucí vody. Je rozšířen prakticky v celém mírném pásu Evropy, vyskytuje se i v Asii. Tento okoun se aklimatizoval například i v Austrálii, Jižní Africe či na Novém Zélandu.\n\nOkoun patří mezi říční dravce. Tvoří hejna, v nichž napadá menší, či nemocné ryby, někdy taky stejného druhu. Jeho hlavní potravu tvoří živočišná složka, zejména žížaly, bezobratlí a rybí potěr.\n\nSportovní rybáři loví tradičně okouny na dešťovky, moučné, či bílé červy. Velice oblíben je pak také lov na přívlač (tj. na woblery, třpytky, twistery, či gumové nástrahy). Jeho záběry bývají velice prudké.\n\nTření probíhá od března do června, při teplotě vody okolo 8 °C. Samice klade jikry na vodní rostliny nebo jiné potopené předměty. Jikry jsou spojeny do větších provazcovitých útvarů. Okoun říční stejně jako jeho poddruh okoun žlutý má jikry spojené v dlouhých pásech, které se snadno zachytí na kamenech a spadaných větvích v mělkých a pomalu tekoucích vodách.\n\n"}
{"id": "256548", "url": "https://cs.wikipedia.org/wiki?curid=256548", "title": "Epigoni", "text": "Epigoni\n\nEpigoni (řecky \"Ἐπίγονοι\", latinsky \"Epigoni\") jsou v řecké mytologii potomci vojevůdců z války Sedm proti Thébám.\n\nPrvní krutá válka proti opevněným Thébám nebyla dlouhá a útočící armádě přinesla zkázu. Všichni vojevůdci padli s výjimkou argejského krále Adrásta. Město se ubránilo.\n\nJejich synové přísahali, že smrt svých otců pomstí. A stalo se tak po deseti letech, kdy jejich vojsko zaútočilo na Théby, aby znovu vyrazili proti dosud nepokořeným Thébám.\n\nVůdců první války bylo sedm, Epigonů se uvádí devět:\n\n\nVojska vytáhla do boje za příznivých znamení bohů. Vojevůdci se také ptali věštců a z Delf se dozvěděli, že tažení bude vítězné, bude-li mu velet Amfiáráův syn Alkmaión. Ten se dlouho přel se svým bratrem Amfilochem, zda jít do války, či ne a tak se stalo, že nechali rozhodnutí na své matce Erifýlé. A tady se opakovala historie: Thersandros - stejně jako před lety jeho otec Polyneikés - podplatil královnu kouzelným pláštěm od pramáti rodu Harmonie. Erifýlé dar bez ostychu převzala a poslala své syny do války.\n\nBoj začal pod hradbami Théb a tam zahynul jako první a jediný z dobyvatelů - Aigialeus, syn Adrástův. Thébané si vyslechli věštbu svého rodáka Teiresia, který pravil: vaše město bude vypleněno; hradby budou pevné jen do té doby, dokud bude žít i jenom jediný z původních dobyvatelů, tedy Adrástos; a Adrástos zemře žalem, až se dozví o smrti svého jediného syna. Proto Teiresiás radí thébským, aby opustili své město a uprchli. A on, věštec, má psáno, že zemře v okamžiku, kdy Théby padnou do rukou argejských.\n\nThébané poslechli a za tmy opustili Théby se svými rodinami a nejnutnějším majetkem. Putovali dlouho a daleko a tam založili město Hestia. Teiresias se za svítání vydal k pramenu a napil se. To byl jeho poslední okamžik života.\n\nArgejci vstoupili do prázdného města, vydrancovali je a srovnali se zemí. Obětovali bohům a prý pomohli k vládě Thersandrovi, protože vládnoucí král Láodamás padl ve válce. Tak se Thersandros stal posledním thébským králem, který je známý z mýtů.\n\nThersandros spustil okolnosti, které vedly k naplnění osudu hamižné Erifýlé: chlubil se, že má hlavní zásluhu na vítězství ve válce, protože ji stejně jako kdysi jeho otec uplatil vzácnými dary a ona poslala svého manžela do první války Sedmi proti Thébám a své syny do druhé války Epigonů. To uslyšel Alkmaión, nechal si potvrdit věštírnou, že Erifýlé je vinna a matku zabil. O to ho ostatně prosil už jeho otec Amfiaráos při odchodu do první války. Umírající Erifýlé oba své syny proklela. Alkmaióna od té chvíle pronásledovaly Erínye a dohnaly ho až k šílenství.\n\n\n"}
{"id": "256553", "url": "https://cs.wikipedia.org/wiki?curid=256553", "title": "Giovanni Battista Grassi", "text": "Giovanni Battista Grassi\n\nGiovanni Battista Grassi (27. března 1854, Rovellasca, Itálie - 10. května 1925, Řím) ) byl italský zoolog. Proslavil se především pracemi o embryotickém vývoji včel, výskytu původce malárie ve vylučovacím systému komárovitých, o parazitech a o migraci a vývoji úhoře říčního.\n\nV roce 1896 získal od Královské společnosti Darwinovu medaili.\n"}
{"id": "256556", "url": "https://cs.wikipedia.org/wiki?curid=256556", "title": "Jan Heřman", "text": "Jan Heřman\n\nJan Heřman, křtěný Jan Richard (31. srpna 1886 Neveklov – 30. září 1946 Praha), byl český klavírista. Popularitu si získal především pro svoji jedinečnou interpretaci skladeb od Ludwiga van Beethovena, Claude Debussyho, Johanna Sebastiana Bacha, Vítězslava Nováka, Josefa Suka nebo Zdeňka Fibicha a stal se i populárním členem tzv. Českého tria, které založil spolu s Karlem Hoffmannem a Ladislavem Zelenkou.\n\nPocházel z velmi chudých poměrů. Jeho otec, učitel, neměl dokonce ani na kolébku, a tak malého Jana ukládali do staré basy bez vrchní desky. Hudba ho fascinovala už od dětství a první skladbičky se snažil skládat už od velice raného věku. Hudební vzdělání mu poskytl i jeho otec, sám vzdělaný hudebník. Jeho výuka byla tak přísná, že musel u klavíru a u houslí trávit až dvanáct hodin denně a otec pod dojmem oslňujícího zjevu Jana Kubelíka se rozhodl dát syna studovat na konzervatoř do třídy populárního pedagoga Otakara Ševčíka. Jeho učitel však po několika dnech usoudil, že mladý nemá houslovou ruku, proto ho doporučil do klavírního oddělení. I zde se však setkal s neúspěchem. Řekli mu totiž, že pro hru na klavír má příliš malou ruku.\n\nTyto neúspěchy se ho velice dotkly a nakonec se s velkou lítostí rozhodl odejít na gymnázium, ale přesto velice prahl po hudbě. Štěstí se na něj usmálo až po třech letech, kdy mu po velké snaze dovolili nastoupit do nově založené školy Adolfa Mikeše, kde se hra na klavír vyučovala podle nových metod skladatele L. Delpeho. Mikešovi se hned od počátku zalíbil a i on sám se snažil být velice pilným žákem. Za šest let, které strávil na této škole, se stal vynikajícím klavíristou, jehož jméno se během nedlouhé doby rozneslo po hudebním světě v Praze a v okolí. Velkým zážitkem v letech studia bylo také turné po Americe, kde působil jako doprovázeč a sólista houslistky Marie Heritesové.\n\nOd této doby věnoval většinu svého času hudbě. Hodně času začal trávit v Praze, kde si postupně získával obdiv jako interpret (např. v roce 1906 interpretoval s Českou filharmonií, A. Mikešem a K. Hoffmeistrem Bachův \"Koncert pro tři klavíry\"), ale i jako sólista (převážně v České filharmonii v Beethovenově \"Klavírním koncertu G dur\"). Vystupoval též s pěvcem B. Plaškem a s houslistou S. Colbertsonem.\n\nNějaký čas působil i v Národním divadle jako korepetitor. O něco později se zamiloval do členky baletního souboru, s kterou se zanedlouho oženil. Po sňatku přijal nabídku Carské ruské společnosti v Orlu, která nabízela, aby na její hudební škole vyučoval hře na klavír. Zanedlouho se z něj stala přední osobnost zdejšího nejenom hudebního, ale celkově kulturního světa, což ho povzbudilo neúnavně koncertovat a pořádat stylové večery. V této době se setkal s několika výraznými osobnostmi, které ho povzbuzovaly a přiměly, aby svou skvělou hru na klavír ještě zdokonaloval. Jeho popularita začala výrazně stoupat a při jeho interpretacích, např. když interpretoval Sukovu skladbu \"O matčině srdci\", vládl v obecenstvu neuvěřitelný obdiv.\n\nI přes velký úspěch v Carské ruské společnosti se toužil vrátit do svých rodných Čech. I v Čechách byl vítán, ale dlouho zde nevydržel a hned v roce 1913 podnikl zájezd do Paříže. I zde sklidil obrovský obdiv a setkal se s takovými osobnostmi, jako byli spisovatel a muzikolog Romain Rolland a historik Ernest Denis. Pomalu, ale jistě, se stával významným českým klavíristou ve světě a jeho jedinečná a neuvěřitelně živá hra na klavír se stala široce oblíbenou. Mistrovsky uměl zahrát skladby Antonína Dvořáka, Zdeňka Fibicha, Vítězslava Nováka, Josefa Suka a postupně si našel cestu i ke Smetanově klavírní tvorbě.\n\nAni první světová válka (1914–1918) neovlivnila jeho aktivitu, ba naopak – v tomto období ještě intenzivněji sloužil českému umění. Nedá se ale ani říci, že tato válka nijak neovlivnila jeho život. Začal trpět přílišným stresem, který se zmírnil až po válce, kdy začal pracovat jako pedagog na konzervatoři a později i na mistrovské škole. V tomto období též začal cestovat po mnoha evropských městech a postupně se stával obdivovaným téměř celou Evropou. Byl také jediným, který obsáhl nejvýznačnější světovou tvorbu, jen koncertů s orchestrem měl v repertoáru přes dvacet. Celý život ale obdivoval Ludwiga van Beethovena, od kterého provedl cyklicky všechny sonáty. I Johann Sebastian Bach se stal jeho oblíbencem a velice často hrál jeho díla, ale též skladby různých evropských skladatelů, od romantiků a novoromantiků až po díla moderních skladatelů, jako byli Claude Debussy, Richard Strauss nebo Arthur Honegger, a jako první studoval čtvrttónové skladby Aloise Háby.\n\nJeho hrou na klavír byly ohromeny i takové osobnosti jako Leoš Janáček, zvlášť po premiéře sonáty \"1. 10. 1905\". Pro Janáčka také koncipoval i své \"Concertino\". Postupně se prosadil mezi největší klavíristy své doby ve střední Evropě a spolu s Karlem Hoffmannem a Ladislavem Zelenkou založil České trio.\n\nŠpatná léta přišla spolu s druhou světovou válkou (1939–1945), kdy na protest proti nacistické okupaci zúžil svůj repertoár pouze na českou tvorbu, výjimkou byly pouze koncerty jeho oblíbence Ludwiga van Beethovena. V tomto období koncertoval v domácím prostředí s vědomím, že česká hudba se stala duchovní útěchou utlačovaného národa.\n\nDruhá světová válka však na něm zanechala nemalé zdravotní následky. Z Čech cestoval od této doby jen zřídka, a když už, tak na kratší dobu. Za své vynikající interpretační umění byl 25. června 1946 jmenován národním umělcem. Začal se ale cítit oslabený, ale svou hrou oslňoval až do své smrti, poslední koncert uspořádal 14. května 1946 ve městě, kde trávil poměrně dost času ke konci svého života, v Českých Budějovicích. Jeho jsou uloženy ve Slavíně v blízkosti hrobu jeho pozdějšího oblíbence Bedřicha Smetany.\n\nV rodném Neveklově je po něm pojmenováno náměstí .\n\n"}
{"id": "256565", "url": "https://cs.wikipedia.org/wiki?curid=256565", "title": "Marie Drahokoupilová", "text": "Marie Drahokoupilová\n\nMarie Drahokoupilová (*  Praha) je česká herečka.\n\nPo absolutoriu DAMU krátce působila v kolínském oblastním divadle, poté na delší dobu zakotvila v pražském libeňském Divadle S. K. Neumanna (dnešní Divadlo pod Palmovkou). Vdala se za rakouského občana, odstěhovala se do Vídně a od roku 1980 působila ve svobodném povolání.\n\n\n\n"}
{"id": "256567", "url": "https://cs.wikipedia.org/wiki?curid=256567", "title": "Libuše Švormová", "text": "Libuše Švormová\n\nLibuše Švormová (* 23. srpna 1935 Praha), vlastním jménem Libuše Schwormová, je česká herečka.\n\nNejdříve studovala střední uměleckoprůmyslovou školu. Pak absolvovala DAMU a nastoupila do divadla v Pardubicích. Zde ji objevil režisér Ota Ornest, ředitel Městských divadel pražských, který jí nabídl angažmá v Praze. Po tři desetiletí pak byla členkou hereckého souboru Městských divadel pražských (1962–1991) coby jedna z ženských hereckých hvězd souboru. Kromě toho se věnovala práci v rozhlase, filmovému dabingu a recitování poezie. V roce 2005 byla za dabing oceněna Cenou Františka Filipovského.\nDále je Libuše Švormová stále obsazovanou filmovou herečkou, její filmografie čítá téměř stovku rolí, naposledy hrála v komedii \"Jak básnící čekají na zázrak\" (2016).\n\nPo dvě desetiletí byla životní partnerkou spisovatele Jana Otčenáška, po jeho smrti se roku 1982 provdala za Jaroslava Pateru (o 18 let mladšího, v r. 2018 vztah trval 36 let).\n\nV posledních letech hraje pohostinsky v Divadle na Vinohradech.\n\n\n\n"}
{"id": "256569", "url": "https://cs.wikipedia.org/wiki?curid=256569", "title": "Libuše Havelková", "text": "Libuše Havelková\n\nLibuše Havelková, rozená Drboutová (11. května 1924 České Budějovice – 6. dubna 2017 Praha ) byla česká herečka, matka herce a zpěváka Ondřeje Havelky, dlouholetá členka činohry Národního divadla, herečka známá v posledních letech života především svými rolemi hodných a laskavých filmových maminek či televizních babiček, například v pořadu České televize \"Kouzelná školka\".\n\nLibuše Drboutová se narodila 11. května 1924 v Českých Budějovicích, kde také vyrůstala. Měla dva o hodně starší bratry. V letech 1941–1944 a 1945–1946 studovala na dramatickém oddělení konzervatoře v Praze. Pokračovala ve studiu na DAMU v letech 1946–1948, kde patřila k zakladatelům školního Divadla DISK, s jehož souborem pak hrála i v divadle Alhambra. Od roku 1948 hrála ve Státním divadle v Ostravě, v letech 1951 až 1959 pak v pražském Divadle E. F. Buriana. Od roku 1960 do roku 1991 byla členkou činohry Národního divadla v Praze.\n\nJejím manželem byl hudební skladatel Svatopluk Havelka. Jejich syn Ondřej Havelka je herec, zpěvák, moderátor a režisér.\n\nKromě divadla se často uplatňovala v rozhlase, televizi, dabingu a ve filmu.\n\nVyučovala ve Studiu E. F. Buriana a na Pražské konzervatoři. Na DAMU vyučovala externě od roku 1952 jevištní řeč a mluvený projev, v roce 1959 se zde stala odbornou asistentkou a od roku 1975 docentkou. Vykonávala rovněž funkci proděkana DAMU.\n\n\n\n\n\n\n"}
{"id": "256577", "url": "https://cs.wikipedia.org/wiki?curid=256577", "title": "Million Dollar Baby", "text": "Million Dollar Baby\n\nMillion Dollar Baby je film režiséra Clinta Eastwooda - drama oceněné 4 Oscary z roku 2004.\n\nVe filmu hrají: Clint Eastwood, Hilary Swanková a Morgan Freeman. Je to příběh o trenérovi boxu Frankie Dunnovi, který bude trénovat Maggie Fitzgeraldovou na mistrovství světa v ženském boxu. Maggie se snaží utéct své nepolapitelné minulosti a chce se stát profesionálem v ženském boxu. Film obdržel 4 Oscary, včetně ceny za Nejlepší snímek.\n\nScénář byl napsán Paulem Haggisem, dle krátkého příběhu od F.X. Tooleho, literární pseudonym zde má Jerry Boyd. Původní název knihy byl \"Rope Burns\".\n\n12. července 2005 byl film vydán na DVD. 18. dubna 2006 poté vydán na HD DVD.\n\nTrenér boxu Frankie Dunn (Clint Eastwood) stále nevytrénoval žádného šampióna na mistrovství světa v boxu, poslední jeho naděje skončí u jiného manažera. Do tělocvičny přichází Maggie Fitzgeraldová (Hilary Swanková), mladá servírka má od mládí jeden velký sen, stát se profesionálem v ženském boxu. Frankie ji ale nechce učit. Maggie se ale seznamuje s Eddiem Scrap-Iron Duprisem (Morgan Freeman), bývalým boxerem a uklízečem v tělocvičně, a dostává se blíž k Frankiemu, který nakonec svolí Maggie trénovat.\n\nPo mnoha a mnoha zápasech se Maggie dostává na mistrovství světa, kde ale utrpí po zákeřném úderu zezadu zranění páteře. Zbytek filmu dramaticky líčí pocity a myšlenky Maggie včetně její touhy po odchodu ze světa, o což žádá Frankieho, který zprvu nesouhlasí, ale nakonec jí píchne smrtící injekci.\n\nMillion Dollar Baby obdržel cenu Academy Award (Oscar) za nejlepší snímek roku 2004. Clint Eastwood obdržel druhého Oscara za režírování a také obdržel nominaci na nejlepšího herce. Film byl nominován na cenu za nejlepší střih a cenu nejlepší filmové adaptace příběhu. Film byl poražen Letcem Martina Scorsesiho, který vyhrál Zlatý glóbus a cenu BAFTA za nejlepší drama, ačkoliv byl film Million Dollar Baby více populární u kritiků.\n\nFilm byl také nominován a několikrát vyhrál Zlatý glóbus, SAG Awards a Directors's Guild Awards.\n\n"}
{"id": "256580", "url": "https://cs.wikipedia.org/wiki?curid=256580", "title": "Focke-Achgelis Fa 330", "text": "Focke-Achgelis Fa 330\n\nFocke-Achgelis Fa 330 Bachstelze byl německý průzkumný bezmotorový vírník určený ke službě na ponorkách. Jednalo se o lehký stroj s jednoduchou konstrukcí, který startoval z ponorky, k níž byl přikotven lanem. Průtok vzduchu potřebný k roztočení rotorů byl dosažen pohybem ponorky na hladině. Pozorovatel vystoupil do výše 120 m a měl tak rozhled na vzdálenost zhruba 50 km. V případech kdy byl kapitán ponorky nucen se náhle ponořit, uvolnili z ponorky tažné lano a vírník se snesl zvolna na hladinu. Vírníky byly do výzbroje zavedeny roku 1942 a používaly se hlavně na ponorkách operujících v jižní části Atlantského a v Indickém oceánu. Celkem bylo vyrobeno kolem 200 kusů.\n\nSpojenci 3. května 1944 ukořistili vírník Focke-Achgelis Fa 330 z ponorky U-852, která operovala v Indickém oceánu a byla poškozena.\n\n"}
{"id": "256581", "url": "https://cs.wikipedia.org/wiki?curid=256581", "title": "Tichá noc", "text": "Tichá noc\n\nTichá noc (německy \"Stille Nacht\") je jedna z nejznámějších vánočních písní. Poprvé ji uvedli učitel a varhaník Franz Xaver Gruber a tamní kaplan a básník Joseph Mohr (1792–1848) v kostele sv. Mikuláše v rakouském městě Oberndorf u Salzburgu na Štědrý večer v roce 1818.\nText k písni, oslavující krásu vánoční noci, napsal kaplan Mohr již v roce 1816 ve farnosti Mariapfarr. Před Vánoci 1818 zkomponoval Gruber k jeho básni melodii. Přestože byla poprvé kvůli potížím s varhanami předvedena jen v doprovodu kytary, píseň se stala brzy velmi populární. Dnes je přeložena do 300 jazyků a nářečí včetně češtiny, jako píseň je zpívána po celém světě. \"Stille-Nacht-Kapelle\" (Kaple Tiché noci) v Oberndorfu je dodnes turistickou atrakcí.\n\nPoté co poprvé zazněla v kostele sv. Mikuláše v Oberndorfu, nastalo kolem této melodie ticho. Je možné, že ji sám Gruber příležitostně hrál, nebo že ji hrál autor textu Joseph Mohr, na nových místech svého působení, když v roce 1819 opustil Oberndorf, avšak v tomto období píseň nikoho příliš nezaujala, aby se stala slavnou.\n\nKdyž v roce 1821 opravoval varhany kostela v Oberndorfu Carl Mauracher, známý varhaník z Fügen v Zillerthalu, objevil při práci na varhanách noty této písně. Zaujalo ho to natolik, že si je odnesl domů a dal je místnímu varhaníkovi, kterému se píseň natolik zalíbila, že ji nadšeně šířil dál. V kraji působilo několik rodin, které se věnovaly pěvecké činnosti. Byla mezi nimi i rodina Rainerova a Strasserova, která měla dílnu na výrobu rukavic. Tak při prodeji rukavic po Rakousku, Německu i jinde zpívala tyrolské lidové písně a do svého repertoáru zařadila i píseň \"Tichá noc\". První „mediální“ informace o této písni se nachází v Lipském deníku \"Leipziger Tagesblatt\", který píše o vystoupení sourozenců Strasserových a krásné tyrolské písni \"Stille Nacht\". O rok později píší tytéž noviny: „Kéž by sourozenci Strasserovi byli v co nejlepší kondici, aby se jim znovu v této předvánoční době povedlo zazpívat překrásnou píseň Tichá noc“. Píseň se začala šířit lavinovitě. Již v roce 1838 se nachází tato píseň v oficiálním lipském zpěvníku a v roce 1843 se dokonce stává součástí německého hudebního fondu. Zároveň překročila hranice náboženských konfesí, takže ji přijímají i protestanti. Důvodem je, že autor textu Joseph Mohr, pro kterého by jako pro katolického kněze byl typický mariánský kult, text pojal kristologicky, totiž že hlavní postavou písně je Kristus a jeho vykupitelské poslání. Tak se stalo, že se píseň stala součástí jak katolického, tak i protestantského prostředí a píseň byla nadále chápána interkonfesionálně.\n\nDalším důležitým momentem pro šíření písně byl rok 1839, kdy ji pěvecká rodina Rainerových začala zpívat při svém čtyřletém turné po USA. Nejprve se tak stalo v New Yorku v Trinity Church na Wall Street v Manhattanu. O několik let později se už její záznam nacházel v mnoha zpěvnících různých amerických církví. V roce 1840 to bylo u baptistů, v roce 1849 u metodistů a následovaly další. Velký počet misionářů mnoha církví ji začal šířit do celého světa. Díky pěveckým sborům z okolí Salzburku se začala šířit také po Evropě. Do poloviny 19. století se zřejmě dostala i do Čech a na Moravu. Byla považována za typickou tyrolskou lidovou píseň a jména autora hudby Franze Xavera Grubera a textu Josepha Mohra se začala uvádět až o mnoho let později, takže se autoři za svého života přílišné slávy nedočkali.\n\nV roce 1854 se začala zajímat královská pruská dvorní kapela v Berlíně o autorství této písně a napsala sborovému inspekčnímu benediktinského kláštera sv. Petra v Salzburgu P. Ambrožovi Prennsteinerovi dopis s žádostí o objasnění autorství písně \"Tichá noc\". Existovala totiž domněnka, že autorem je Johann Michael Heydn, bratr Josefa Heydna. V tomto období byl však členem salzburského pěveckého sboru Felix Gruber, syn Františka Xavera Grubera, který záležitost s dopisem řekl svému otci. F.X. Gruber proto napsal dopis, který objasňuje vznik této písně. Píše v něm: \"„Bylo to 24. prosince roku 1818, když výpomocný duchovní Joseph Mohr v nově založené farnosti sv. Mikuláše v Oberndorfu předal tamnímu zástupci varhaníka Franzi Xaveru Gruberovi, který byl toho času také učitelem v Arnsdorfu, báseň s prosbou o napsání příhodné melodie pro dva hlasy, sbor a kytaru. Posledně jmenovaný předal ještě téhož večera hudebně nadanému duchovnímu dle jeho přání kompozici, která téže svaté noci za všeobecného aplausu byla zazpívána...“.\" V jiných Gruberových textech je zapsáno, že sbor zpíval té noci refrén, Gruber bas a Mohr tenor za doprovodu své kytary. Vzhledem k tomu, že F.X. Gruber o sobě píše ve třetí osobě, je to svědectví o jeho skromnosti a věrohodnosti. Bylo by totiž možné, že vzhledem k tomu, že v této době byl již Joseph Mohr šest let po smrti, že by si mohl celé autorství přivlastnit, což však Gruber neudělal, naopak z dopisu vyznívá úcta k Mohrovi. Píseň byla napsána z nezištných důvodů jako odpověď na duše lidí usoužené neustálými napoleonskými válkami a zračí se v ní společná láska Grubera i Mohra k hudbě a umění.\n\nKostel svatého Mikuláše v Oberndorfu poškodila povodeň na řece Salzach roku 1899 a následně byl zbourán. Dnes na jeho místě stojí kaple nazvaná Tichá noc (německy \"Stille-Nacht-Kapelle\").\n\nDo češtiny byla \"Tichá noc\" přeložena víckrát. Patrně nejznámější „Tichá noc, svatá noc! / Jala lid v blahý klid…“ stejně jako méně známý „Tichá noc, svatá noc / v kteréž se nám dnes všem / narodil Spasitel náš…“ pocházejí od neznámých autorů. Dalšími překladateli byli například Václav Renč (1911–1973, „Tichá noc, přesvatá noc. / V spánku svém dýchá zem, / půlnoc odbila, město šlo spát…“), Čeněk Dušek (1843–1918, „Tichá noc, svatá noc. / Aj, Bůh sám přišel k nám…“), Rostislav Nechuta (1916–1993, „Tichá noc, svatá noc. / Však světa cizota / kolkolem leží u Betléma…“, z roku 1970) či Pavel Hájek (* 1925, „Tichá noc, svatá noc, / vánoční píseň zní…“). Verzi začínající „Tichá noc, svatá noc. / Všechno spí u jeslí“ nazpívala v roce 1969 Eva Pilarová.\n\n"}
{"id": "256582", "url": "https://cs.wikipedia.org/wiki?curid=256582", "title": "Listopad 2007", "text": "Listopad 2007\n"}
{"id": "256584", "url": "https://cs.wikipedia.org/wiki?curid=256584", "title": "Dvořečtí z Olbramovic", "text": "Dvořečtí z Olbramovic\n\nDvořečtí z Olbramovic ( von Olbramowitz) jsou český vladycký a později rytířský rod. Svůj predikát odvozovali od Dvorců u Soběslavi, které měli v držení od poloviny 14. století a od Olbramovic u Votic ,kde je zmiňován ve 12. století vladyka Olbram.\n\nV 15. století se oddělili od rozrodu Janoviců, pocházejí podobně jako jejich jmenovci Čejkové z Olbramovic, které leží severně od Votic. Na počátku 15. století se vynořuje jejich předek Kuneš, který zplodil tři syny, jeden z nich, Václav (1449–1516), patří mezi první ověřené předky rodu. Příslušníci rodu sloužili Rožmberkům jako dvořané, drželi Myslovice, Mašťov a samozřejmě i Olbramovice. Většina z nich měla pouze malý majetek, někteří členové umírali v naprosté chudobě. Základ většího dědictví pro svých 5 dcer a 4 syny poskytl až Kuneš (1522–1596). Stavovského povstání se účastnili jeho synové Kuneš Bohuslav a Prokop, člen direktoria stavů a nejvyšší berník Fridricha Falckého, který byl roku 1621 popraven na Staroměstském náměstí. I jeho synovce Kuneše Bohuslava odsoudili k trestu stětím, avšak mladý muž včas emigroval. Dalších sedm členů rodu bylo po bitvě na Bílé hoře trestáno ztrátou majetku. \n\nV průběhu 17. století pravděpodobně vymírají či chudnou a mizí z historického podvědomí, neboť doba pobělohorská jim jako účastníkům stavovského povstání nepřeje. Jedním z těchto členů byl i Bedřich Dvořecký z Olbramovic, jenž byl za účast v povstání zbaven všeho majetku, avšak císařským rozhodnutím 13. března 1623 je jeho ženě Prudencii rozené Myslíkové z Hyršova navrácen lenní manský statek v Ouběnicích za úhradu třetiny pokuty z 1400 kop grošů ( což byla odhadní cena jejich panství), neboť se ze všech zmíněných účastnil Bedřich povstání nejméně. \n\nV roce 1651 je pak na Ouběnicích připomínán jako rytířský man k královskému hradu Dobříši Jakub Hoffman (což je německý ekvivalent jména Dvořecký) a jeho žena Regina Kateřina, z Hyršova (dcera Prudencie a jejího bratrance Ludvíka Myslíka z Hyršova). Smrtí Reginy Kateřiny a zchudnutím již tak zatíženého statku Ouběnice přechází manství na Kateřininu nevlastní sestru Johannu Malovcovou roz. z Olbramovic ( dcera Prudencie a Bedřicha Dvořeckého z Olbramovic) a vyplacení potomci Hoffmannů sumou 800 kop grošů se usazují v Příbrami a posléze v Podbrdsku (Berounsku) jako kováři či mlynáři a to především ve vsích Osov a Běštín. Někerými badateli je rod dokonce označován jako Hoffmanné z Hyršova. Jako potomek rodu je i uváděn český římskokatolický duchovní a historik Jakub Dvořecký (21. července 1750 Telč – 27. dubna 1814 Třebíč).\n\nS Čejky mají podobný i erb, na modrém podkladu se nachází stříbrnočervená orlice, jež má uprostřed zlatou pružinu. Tento znak používalo i několik dalších rodů, avšak pouze Dvořečtí jej ponechali v původní podobě.\n\n\nSpojili se s Myslíky z Hyršova, Malovici, Lukavci, Věžníky, Kořenskými z Terešova, pány z Říčan a dalšími rody.\n\n"}
{"id": "256585", "url": "https://cs.wikipedia.org/wiki?curid=256585", "title": "Oldřich Červonka", "text": "Oldřich Červonka\n\nOldřich Červonka, uváděný též jako Oldrzych nebo Ulryk Czerwonka († 1465), byl velitel českého nájemného vojska, které bojovalo na straně křižáků ve třináctileté válce, původem Čech. Jelikož mu řád několik měsíců dlužil žold, prodal Polsku za 190 tisíc uherských zlatých křižácké hrady v Malborku, Tczewu a Iławě. Za odměnu obdržel několik menších hradů a úřad. Díky tomu mohl král Kazimír IV. Jagellonský slavnostně přijet do Malborku a velmistr Ludwig von Erlichshausen byl nucen přenést sídlo řádu do Královce. Oldřich byl v roce 1460 po návratu do Prahy uvězněn, ale po dvou letech byl po polské intervenci propuštěn. Poté se vrátil do Polska a ještě v roce 1462 se účastnil dobývání hradu Golub z rukou křižáckých vojsk, kterým velel Bernard Szumborski.\n\n"}
{"id": "256589", "url": "https://cs.wikipedia.org/wiki?curid=256589", "title": "Gotha Ka 430", "text": "Gotha Ka 430\n\nKalkert Ka 430 byl německý vojenský kluzák zkonstruovaný roku 1944 Albertem Kalkertem. Do konce války bylo postaveno 12 kusů tohoto kluzáku, které se ale nikdy nedostaly do bojového nasazení.\n\n\n"}
{"id": "256593", "url": "https://cs.wikipedia.org/wiki?curid=256593", "title": "Chinook", "text": "Chinook\n\nChinook [činuk] může znamenat:\n"}
{"id": "256594", "url": "https://cs.wikipedia.org/wiki?curid=256594", "title": "Junkers Ju 252", "text": "Junkers Ju 252\n\nJunkers Ju 252 byl německý celokovový třímotorový dolnoplošný transportní letoun postavený v roce 1941 firmou Junkers.\n\nVe druhé polovině 30. let 20. století objednala letecká společnost Deutsche Lufthansa u firmy Junkers v Dessau dopravní letoun, který by nahradil Junkers Ju 52/3m se zachováním jeho vlastností. Z několika návrhů byl vybrán letoun s předběžným označením EF 77, jehož technická dokumentace byla v prosinci 1938 předána ředitelství Lufthansy. Projekt byl řešen jako třímotorový stroj pro 21 pasažérů, poháněný hvězdicovými motory BMW 132 a s plně zatahovacím podvozkem. Deutsche Lufthansa ani RLM však o letoun neprojevily zájem.\n\nO rok později se Lufthansa opět obrátila na společnost Junkers se žádostí o konstrukci nahrazující Ju 52/3m. Předběžný projekt byl dokončen v červenci 1939, který vzbudil zájem také u vojenských úřadů. Stroj označený Ju 252 se od prvního návrhu EF 77 značně odlišoval, zejména přetlakovou kabinou pro cestující a pohonnými jednotkami. Ty měly tvořit trojice motorů Junkers Jumo 211 F o výkonu 992 kW, vznětovými Jumo 207 B o 735 kW, nebo dvouhvězdicovými BMW 800 o 882 kW každý. Vzletová hmotnost se měla pohybovat okolo 18 000 kg při doletu 1 500 km.\n\nPřed potvrzením objednávky na produkci tří prototypů Lufthansa změnila požadavek na přepravu 21 cestujících, který navýšila na 35. Upravený projektovaný Ju 252 měl být vybaven nákladovou rampou Trapoklappe testovanou již dříve na stroji Junkers Ju 90.\nStavba tří prototypů byla zahájena v červenci 1940. První prototyp Junkers Ju 252 V1 (D-ADCC) byl zalétán v říjnu 1941 s pohonem třemi dvouřadovými motory chlazenými kapalinou Junkers Jumo 211 F o vzletovém výkonu 993 kW.\n\nv zimě na přelomu let 1941-42 následovaly Ju 252 V2 a Ju 252 V3.\n\nJako vzor pro sériovou výrobu posloužil Ju 252 V4 (DF+BP) z jara 1942, který již nesl obrannou výzbroj. Ta byla tvořena kulometem MG 131 ráže 13 mm, umístěným v elektricky ovládané hřbetní střelecké věži EDL 131 a dvěma kulomety MG 15 ráže 7,92 mm instalovanými v bočních okénkách na obou stranách trupu.\n\nVýroba pokračovala jedenácti sériovými stroji Ju 252 A-1, přičemž každý letoun měl ještě prototypové označení V5 (DF+BQ), V6 (DF+BR), V7 (DF+BW) až V15.\n\nJako první byl operačně nasazen Ju 252 V5, který byl přidělen k Viermotorigen Transportstaffel, která byla vytvořena 2. ledna 1943 na letišti Tempelhof v Berlíně. Název jednotky byl zanedlouho změněn na Lufttransportstaffel 290.\n\nJu 252 sloužily také u jednotky Gruppe Gartenfeldt, která vysazovala agenty v týlu spojeneckých vojsk v severní Africe. Dva exempláře se nacházely ve stavu jednotky v době jejího přejmenování na I./KG 200 v únoru 1944. Tato jednotka prováděla většinu svých úkolů pod velením Hlavního úřadu říšské bezpečnosti.\n\nJiné Ju 252 dopravovaly náhradní motory DB 606 pro letouny He 177 dislokované na letišti Bordeaux-Mérignac. Létaly také se zásobami do SSSR, Itálie a Řecka.\n\nÚdaje platí pro verzi Ju 252 A-1\n\n\n"}
{"id": "256601", "url": "https://cs.wikipedia.org/wiki?curid=256601", "title": "Ami Ajalon", "text": "Ami Ajalon\n\nAmi Ajalon (: , * 27. června 1945, Tiberias) je izraelský politik a bývalý poslanec Knesetu za Stranu práce. V minulosti zastával funkci ředitele Šin bet a byl rovněž velitelem Izraelského vojenského námořnictva.\n\nAmi Ajalon se narodil v Tiberiadě v rodině, která se do Palestiny přistěhovala v roce 1930. V roce 1980 graduoval na Bar-Ilanově univerzitě, v roce 1992 získal titul z veřejné administrativy na Harvard University. Je ženatý a trojnásobný otec.\n\nSvou vojenskou službu Ajalon absolvoval v řadách izraelského námořnictva. V roce 1963 vstoupil do řad Šajetet 13, izraelského vojenského námořnictva. V roce 1969 obdržel nejvyšší izraelské vyznamenání za statečnost za činnost při operaci Bulmus 6, při níž Šajetet 13 společně se Sajeret Matkal zaútočili na egyptskou pevnost Green Island. Další vyznamenání obdržel za provedení většího množství operací bez obětí.\n\nV letech 1992 až 1996 v hodnosti admirála velel izraelskému námořnictvu. Po atentátu na Jicchaka Rabina v roce 1995 byl Ajalon jmenován ředitelem Šin bet. Tuto funkci vykonával do roku 2000.\n\n25. června 2003 zveřejnil, společně s palestinským profesorem Sari Nusseibehem mírovou iniciativu . Cílem iniciativy je shromáždit co nejvíce podpisů Izraelců a palestinských Arabů pod mírový program, který má vyřešit izraelsko-palestinské spory. Podle této iniciativy by existovaly dva státy - izraelský a palestinský (palestinští uprchlíci by se vraceli na palestinské území), hranice mezi oběma státy by byly stanoveny podle stavu ze 4. června 1967, Jeruzalém by zůstal otevřeným městem, Palestina by byla demilitarizovaná. Přijetím této iniciativy by se obě strany vzdaly dalších požadavků a nároků.\n\nV roce 2006 byl Ajalon zvolen do Knesetu za Stranu práce. Ale poté, co Strana práce uzavřela koalici s Kadimou, mu nebyla nabídnuta žádná pozice v nové vládě.\n\nKoncem května 2007 se Ajalon zúčastnil stranických primárních voleb o místo předsedy Strany práce (Avoda). Přestože měl krátce před volbami několikabodový náskok před svým soupeřem Ehudem Barakem, prohrál s ním v červnu, ve druhém kole.\n\nV září 2007 byl jmenován ministrem bez portfeje a členem ministerského bezpečnostního výboru, ekonomicko-sociálního kabinetu a předsedou ministerské státní kontrolní komise.\n\n\n\n"}
{"id": "256605", "url": "https://cs.wikipedia.org/wiki?curid=256605", "title": "Umělá neuronová síť", "text": "Umělá neuronová síť\n\nUmělá neuronová síť je jeden z výpočetních modelů používaných v umělé inteligenci.\nJejím vzorem je chování odpovídajících biologických struktur. Umělá neuronová síť je struktura určená pro distribuované paralelní zpracování dat.\n\nSkládá se z umělých (nebo také formálních) neuronů, jejichž předobrazem je biologický neuron. Neurony jsou vzájemně propojeny a navzájem si předávají signály a transformují je pomocí určitých přenosových funkcí. Neuron má libovolný počet vstupů, ale pouze jeden výstup.\n\nNeuronové sítě se používají mimo jiné i pro rozpoznávání a kompresi obrazů nebo zvuků, předvídání vývoje časových řad (např. burzovních indexů), někdy dokonce k filtrování spamu. V lékařství slouží k prohlubování znalostí o fungování nervových soustav živých organismů. Například perceptronová síť vznikla původně jako simulace fyziologického modelu rozpoznávání vzorů na sítnici lidského oka.\n\nJe popsána celá řada modelů neuronů. Od těch velmi jednoduchých používající nespojité přenosové funkce, až po velmi složité popisující každý detail chování neuronu živého organismu.\nJedním z nejpoužívanějších je model popsaný McCullochem a Pittsem:\n\nformula_1\n\nkde:\n\nVelikost vah formula_3 vyjadřuje uložení zkušeností do neuronu. Čím je vyšší hodnota, tím je daný vstup důležitější. V biologickém neuronu práh formula_4 označuje prahovou hodnotu aktivace neuronu. Tzn. je-li formula_9 menší než práh, neuron je v pasivním stavu.\n\nPodle povahy vstupních (a výstupních) dat můžeme neurony dělit na binární a spojité. Podle typu neuronu a typu neuronové sítě se použije vhodná přenosová funkce.\n\n\n\n\nPodle způsobů propojení neuronů a jejich přenosové funkce existuje více různých architektur neuronových sítí, například:\n\nCílem učení neuronové sítě je nastavit síť tak, aby dávala co nejpřesnější výsledky. V biologických sítích jsou zkušenosti uloženy v dendritech. V umělých neuronových sítích jsou zkušenosti uloženy v jejich matematickém ekvivalentu - váhách. Učení neuronové sítě rozlišujeme na učení s učitelem a učení bez učitele. Fáze učení neuronové sítě bývá nazývána adaptivní. Po naučení neuronové sítě je síť ve fázi vybavování.\n\nPodobně jako v biologických sítích je zde využita zpětná vazba. Neuronové síti je předložen vzor. Na základě aktuálního nastavení je zjištěn aktuální výsledek. Ten porovnáme s vyžadovaným výsledkem a určíme chybu. Poté spočítáme nutnou korekci (dle typu neuronové sítě) a upravíme hodnoty vah či prahů, abychom snížili hodnotu chyby. Toto opakujeme až do dosažení námi stanovené minimální chyby. Poté je síť adaptována.\n\nPři učení bez učitele nevyhodnocujeme výstup. Při tomto učení nám výstup není znám. Síť dostává na vstup sadu vzorů, které si sama třídí. Buď si vzory třídí do skupin a reaguje na typického zástupce, nebo si přizpůsobí topologii vlastnostem vstupu.\n\nBiologické studie ukazují, že lidský mozek nepracuje jako jediná masivní síť, ale jako soubor malých sítí. Tento výzkum dal zrod konceptu modulárních neuronových sítí, ve kterých několik malých sítí spolupracuje nebo soutěží, aby vyřešily daný problém.\n\nKomise (výbor) strojů (\"Committee of Machines\"; CoM) je soubor různých neuronových sítí, které dohromady „hlasují“ pro daný příklad. To obvykle dává mnohem lepší výsledky ve srovnaní s dalšími modely neuronových sítí. CoM směřuje ke stabilizaci výsledku. CoM je podobná obecné bagging metodě strojového učení, až na to, že nutná rozmanitost strojů v Komisi se získává trénováním z různých náhodně vyhraných startovních vah, oproti trénování na různých náhodně vybraných podmnožinách trénovacích dat.\n\nASNN je rozšíření CoM, které jde až za jednoduché/vážené průměry různých modelů. ASNN reprezentuje kombinaci souboru dopředných neuronových sítí a techniky k-nejbližšího souseda (kNN). Používá korelaci mezi souborem odpovědí jako měřítko „vzdálenosti“ mezi analyzovanými případy pro kNN. To opravuje systematickou chybu souboru neuronových sítí. Asociativní NS má paměť, která se aktualizuje s trénovacími daty. Jestliže se data stanou dostupnými, síť okamžitě vylepší svou schopnost předpovědi a poskytne aproximaci dat bez potřeby znovu přetrénovat soubor. Další důležitou vlastností ASNN je možnost interpretovat výsledky neuronové sítě analýzou korelací mezi příklady dat v prostoru modelu. Tato metoda je demonstrována na stránkách www.vcclab.org.\n\n"}
{"id": "256606", "url": "https://cs.wikipedia.org/wiki?curid=256606", "title": "Jan Šoupal", "text": "Jan Šoupal\n\nJan Šoupal (21. října 1892, Vyškov – 25. listopadu 1964, Ostrava) byl přední český hudební skladatel, sbormistr, dirigent a pedagog 20. století, který se proslavil především řízením Pěveckého sdružení moravských učitelů, které v roce 1935 převzal po Ferdinandu Vachovi a s kterým s velkým úspěchem procestoval velkou část Evropy – Rumunsko (1937), Jugoslávie (1947), Německo (1954), Nizozemsko (1957), SSSR (1957), Paříž (1956), Llangollen (1957),…\n\nŠoupal pocházel z chudých poměrů, narodil se jako syn soukeníka a kostelníka ve Vyškově. Hudební sluch a velký zájem o hudbu se u Jana projevoval už od raného věku, kdy hrál na housle a zpíval na kůru. I přesto že bylo jeho hudební nadání mimořádné se rozhodl jít studovat práva, ale hudební kariéra nakonec zvítězila. Nejprve se po dychtivé snaze dostal do třídy Jaroslava Kvapila, kde se učil skladbu a dirigování a sborové práci se učil u v PSMU sledováním Ferdinanda Vacha. Později absolvoval i státní zkoušky z klavíru a varhan.\n\nVe svém životě se proslavil i jako vynikající varhaník a klavírista.\n\n"}
{"id": "256610", "url": "https://cs.wikipedia.org/wiki?curid=256610", "title": "Marie Lucemburská", "text": "Marie Lucemburská\n\nMarie Lucemburská ( \"Marie de Luxembourg\", 1305 – 21. či 26. března 1324, Issoudun) byla francouzská královna z lucemburské dynastie.\n\nNarodila se v manželství lucemburského hraběte Jindřicha VII. a Markéty, dcery brabantského vévody Jana. Původně byla svými rodiči určena pro život v klášterním ústraní, ale jejich brzká smrt tento plán zhatila. Bratr Jan a strýc Balduin chtěli využít možného Mariina sňatku v rámci dynastické politiky. Svatbě s obstarožním Jindřichem Korutanským se podařilo Marii ubránit.\n\nDalší možný ženich byl o poznání mladší a díky úspěšné Janově a Balduinově diplomacii se Marie v září roku 1322 stala druhou manželkou mladého, čerstvě rozvedeného francouzského krále Karla IV. Sličného. 15. května 1323 byla za účasti svých lucemburských příbuzných v Remeši korunována francouzskou královnou a zároveň se začala společně s manželem starat o malého synovce Karla IV.\n\nMarie v březnu 1324 zemřela po porodu a novorozenec také. Společně se synem byla pohřbena v dominikánském klášteře Montargis.\n"}
{"id": "256613", "url": "https://cs.wikipedia.org/wiki?curid=256613", "title": "Heinkel Kabine", "text": "Heinkel Kabine\n\nHeinkel Kabine byl typ tříkolého dvoumístného miniautomobilu vyráběný od října 1956 firmou Ernst Heinkel AG ve Stuttgartu-Zuffenhausenu. Šlo o první automobil firmy vůbec. Prototyp byl představen už začátkem roku 1955. Výroba modelu byla z důvodu jeho ztrátovosti a také smrti Ernsta Heinkela ukončena v červnu 1958.\n\nVozy byly osazovány vzduchem chlazeným jednoválcovým čtyřtaktním motorem s rozvodem OHV o objemu 175 cm³ a výkonu 9,2 koní při 5 500 ot/min. Motor pocházel z motocyklu Tourist. Výkon motoru byl přes čtyřstupňovou převodovku přenášen na zadní kolo. Rám byl tvořen ocelovými trubkami, samonosná karosérie měla pro vstup pasažérů odklápěcí přední stěnu, její velká část byla prosklená. Byly vyráběny vozy se stahovací, pevnou nebo výklopnou střechou.\n\nMimo typu 173 s motorem 175 cm³ se ve stejném roce vyráběl typ 154 s větším objemem motoru. Jeho podvozek měl kola čtyři, rozchod zadních kol byl 220 mm. Některé vozy modelu 154 pro export, například do Británie nebo Rakouska, měly z daňových důvodů jen tři kola. Od března 1957 byl výkon motoru snížen o 5 cm³.\n\nVozítek typu 153 bylo v roce 1957 vyrobeno 6 438 kusů, typu 154 o rok později 5 537. Výrobní zařízení a licence byly poté prodány firmě \"Dundalk Engineering Company\" v Irsku a po krachu tohoto projektu se licence dostala k britské firmě Trojan. Celkem bylo v továrnách v Německu, Argentině, Irsku a Anglii vyrobeno přibližně 17 000 vozů.\n\n\n"}
{"id": "256614", "url": "https://cs.wikipedia.org/wiki?curid=256614", "title": "Canburg", "text": "Canburg\n\nCanburg bylo na přelomu 8. a 9. století slovanské hradiště někde na území Čech, zřejmě nedaleko soutoku Labe a Ohře. Od smrti Sámovy roce 659 do první zprávy o knížeti Mojmírovi v roce 833 zeje v dějinách naší země hluboká časová propast - kromě jedné zmínky o Canburgu. Jeho jméno známe z \"Chronicon Moissacense\" (kronika byla pravděpodobně sepsána ve franské říši v septimanském Narbonne neznámým mnichem, ale opis se dochoval v benediktinském opatství ve vsi Moissac ve francouzském departementu Tarn-et-Garonne v proslulém klášteře moissackém), podle které měl stát na břehu Labe. Je to nejstarší jménem známé místo bezpečně ležící na území dnešních Čech.\n\nV roce 788 franský král Karel Veliký zřizuje v severním Bavorsku takzvanou českou marku, tedy vojenskou hraniční oblast. Po vyvrácení říše Avarů mezi lety 791 až 803 se expanze nedávno korunovaného císaře Karla Velikého zaměřila na území současných Čech. V roce 805 podnikají tři franské sbory výpravu od Čech v celkovém počtu nejméně 30 000 mužů. Cílem bylo vynucení tributární závislosti českých kmenů.\n\n\"Anno Domini 805\" (Léta Páně 805...) \"Carolus Imperator misit filium suum\" (císař Karel vyslal svého syna ...) Karla zvaného \"Mladší\" († 811), který vtrhl s velkou silou do Čech. \"Et venerunt ad fluvium qui vocantur Agara\" (dle \"Chronicon Moissacense\") \"...in planicie Behaim\" (dle \"Annales Mettenses priores\") (a přišli k řece zvané Ohře ...na české planině), tam se tři vojska spojila. První, složené ze Sasů, postupovalo ze severu přes Krušné hory (\"Chronicon Moissacense\" pro toto pohoří používá Fergunna); pravděpodobně je překročilo Nakléřovským průsmykem a pokračovalo dále údolím řeky Bíliny do oharské pánve. Druhé vojsko, které tvořili Bavoři spolu s Alamany a Burgundy (dle \"Annales regni Francorum\") pod vedením Adulfa, prefekta Bavorska, a Werinhara, prefekta nově zřízené avarské marky, vniklo do Čech z jihu tradiční Zlatou stezkou zřejmě přes nynější Strakonice či všerubským průsmykem k nynější Plzni a dále k Ohři buď podél Berounky nebo přes území současného Rakovnicka. Třetí a hlavní voj vedený synem Karla Velikého Karlem Mladším přitáhl po takzvané královské cestě od horního Mohanu překračující Smrčiny a dále podél Ohře k místu setkání, odkud společně \"dorazila k hradu Canburg, který také oblehla a poplenila zemi dokola, na té i oné straně řeky Labe\". Poněkud nejasná je v souvislosti s výpravou úloha čtvrtého, zřejmě jen podpůrného vojska, které se po Labi plavilo k Magdeburku, kde zpustošilo jakési území \"Genewara\" a poté se podle \"Chronicon Moissacense\" vrátilo \"do své vlasti\". Nejčastěji se předpokládá, že mělo vázat vojenské síly Veletů, tato interpretace je nejistá.\n\nČeši proti útočícím franským vojskům zvolili taktiku vyhnutí se boje a spoléhali na to, že se velká armáda nedovede v pleněné zemi dlouhodobě uživit. Karel proto chtěl společnými silami dobýt hradiště Canburg. Ten se jim ale ani po 40 dní trvajícím obléhání dobýt nepodařilo. Při jedné ze šarvátek měl zemřít český kníže Lech (v různých redakcích \"Annales Mettenses priores\" a odvozených pramenů se vyskytují i tvary Lecho či Becho). Není ale jasné, zda šlo o vlastní jméno, nebo o titul. Karlova armáda tedy vyplenila okolí, a protože nezbývalo ani obroku pro koně, ani potravy pro vojsko, vrátili se domů.\n\nPo tomto neúspěchu se vpád franských vojsk opakoval příští rok (806), této výpravě velel již Pipin, druhorozený syn Karla Velikého. Vojsko se skládalo z Bavorů, Alamanů, Burgundů a podle \"Chronicon Gothanum\" i z Langobardů. Z dochovaných pramenů (\"Ordinatio imperii\", \"Einhardi Vita Karoli Magni\") lze vysoudit, že se české kmeny poddaly a pravděpodobně alespoň nějaký čas tribut do franské říše (přesněji Bavorska) odváděly.\n\nPřesná poloha hradiště není jasná a vedou se o ní spory. Z \"Chronicon Moissacense\" toho opravdu moc nevíme, jen to, že ležel někde u Labe. Nic víc. Je pravděpodobné, že ležel někde poblíž soutoku Ohře s Labem, kde se Karlova vojska měla setkat. Je také možné, že kronikáři zaměnili za řeku Labe jinou řeku, například Vltavu. I břeh, na kterém mělo stát, je sporný, a prameny se o něm nezmiňují. Protože franské vojsko se v Čechách zdrželo několik týdnů a mohlo se přemísťovat rychlostí několika desítek kilometrů za den, je možné, že mohlo ležet i poměrně daleko od soutoku Labe a Ohře a i poměrně daleko od samotné řeky Labe.\n\nCanburg se hledal již v 19. století, od dob Františka Palackého, a to hlavně pomocí jazykové analýzy. August Sedláček odvodil z písemných pramenů a znalosti o opevněném zdejším hradišti souvislost jmen Canburg (Can-burg) a Kanina (Kaninský hrad) a umístil Canburg na Hradsko u Mšena. Jiné možnosti byl například vrch Oškobrh ve východních Čechách, Kanín u Libice nad Cidlinou, nebo Hradec u Kadaně. Tyto jsou však nepravděpodobné, protože jsou dost daleko od soutoku Labe s Ohří. Na druhou stranu, Hradsko leží dost daleko od Labe (asi 10 km), toto malé (9,3 ha) a odlehlé hradiště ukryté v hlubokých lesích se navíc nacházelo mimo tehdejší sídelní komoru. Hradsko jako Canburg prosazoval zejména Miloš Šolle, který prováděl archeologický výzkum této lokality. Toto hradiště je známé nálezem dvou nízkých kónických přileb (v roce 1890 kdesi na předhradí, bohužel bez nálezových okolností) časově i typově zařazovaných do období pozdní franské říše (dle Dagmar Hejdové).\nPozději se k možným kandidátům přidaly i dvě lokality nedaleko dnešních Litoměřic. První je Tříkřížový vrch (Kalvárie) se sousedním vrchem Hrádek na pravém břehu Labe. Oba vrchy byly v té době využity jako sídliště, velmi pravděpodobně zásadního významu (zdejší dva dochované souběžné valy patří k nejmohutnějším na našich hradištích, dodnes dosahují výše 12–15 metrů). Zlomky nalezené keramiky jsou datovány do závěru starší doby hradištní, tedy zhruba do konce 8. století a do počátku 9. století. Je možno také poukázat na podobnost apelativa, které dalo jméno nedalekému Kamýku, a zmíněným jménem Canburg. Tříkřížový vrch podporuje Oldřich Kotyza.\n\nDruhou z litoměřických možností jsou Lovosice, město na levém břehu Labe, na jehož území bylo prokázáno významné obchodní sídlo té doby. Problémem je zejména to, že se nedochovaly zbytky silného opevnění, které by hradišti umožnilo, aby se ubránilo obrovské armádě. Archeologické nálezy spíše ukazují na to, že zdejší opevnění bylo jen palisádové, přičemž se nemohlo ani opřít o neprostupný terén, i když zde do Labe ústící potok Modla vytvářel v té době deltu s několika rameny. S touto variantou přišel historik Dušan Třeštík, který pochyboval, zda je vůbec smysluplné pro identifikaci Canburgu vycházet ze jména hradiště, navíc možná v cizích kronikách dochovaného ve zkomoleném tvaru, protože pravděpodobnost, že by se v pomístním názvu zachovalo z počátku 9. století, je velmi malá.\n\nDalší možností místa hradiště je šárecké hradiště, kterou zmínil Jiří Sláma. Upozornil zejména na fakt, že poloha tohoto hradiště odpovídá mnohem lépe mocenskému centru Čech a že pochod od Ohře k Šárce mohl trvat vojsku pouhý jeden den, přičemž by mu nestála v cestě žádná významnější řeka jako v případě Labe u Hradska nebo Tříkřížového vrchu.\n\nExistuje také teorie, že název Canburg lze pomocí latinského – „pes“ odvodit od jména \"Pšov\". Pak by tímto místem mohl být i pravobřežní Mělník, který je s Pšovem tradičně spojován. Tato lingvistická konstrukce H. Kuntsmanna (kterou později přijal P. Juřina) je onomastiky považována za neseriózní.\n\n\n\n\n"}
{"id": "256618", "url": "https://cs.wikipedia.org/wiki?curid=256618", "title": "Beatrix Lucemburská", "text": "Beatrix Lucemburská\n\nBeatrix Lucemburská (1305 – 11. listopadu 1319) byla uherská a chorvatská královna, dcera římského krále Jindřicha VII. z dynastie Lucemburků a Markéty Brabantské; sestra českého krále Jana Lucemburského.\n\nPůvodně byl pro Beatrix plánován sňatek s neapolským princem Petrem. Po otcově smrti roku 1313 se politická situace změnila a k plánovanému sňatku nedošlo. Nakonec se třináctiletá Beatrix stala druhou manželkou uherského krále Karla Roberta. Při porodu svého prvního dítěte ve věku pouhých čtrnácti let zemřela.\n"}
{"id": "256619", "url": "https://cs.wikipedia.org/wiki?curid=256619", "title": "Stockholmská radnice", "text": "Stockholmská radnice\n\nBudova Stockholmské radnice (Švédsky: \"Stockholms stadshus\" or \"Stadshuset\" – místní název) je budova Městské rady Stockholmu, hlavního města Švédska.\nStojí na ostrově Kungsholmen, byla postavena v místě, kde původně stál Velký mlýn Eldkvarn.\n\nStavbu navrhl architekt Ragnar Östberg, a byla postavena v letech od 1911 do 1923.\nNa stavbu bylo použito osm milionů červených cihel.\nMá dvě velká obdélníková nádvoří se společným středem, vnější nádvoří a vnitřní dvůr.\nVnitřní dvůr byl původně zamýšlený v modré barvě a je také nazýván „Modré nádvoří“ (Švédsky: \"Blå hallen\") a to i přes to, že Östberg změnil názor a rozhodl se zůstat u červených cihel. Jejich barvu považoval za krásnější. Modré nádvoří je pravděpodobně nejznámější jako jídelní sál užívaný k banketům po každoročním slavnostním předávání Nobelových cen. Varhany v Modrém nádvoří jsou s 10,270 píšťalami největší ve Skandinávii.\n\nNa vrcholku 106 metrů (348 stop) vysoké věže je vidět Tři koruny, starý národní symbol Švédska.\n\n"}
{"id": "256622", "url": "https://cs.wikipedia.org/wiki?curid=256622", "title": "Helmuth Koinigg", "text": "Helmuth Koinigg\n\nHelmuth Koinigg (3. listopadu 1948, Vídeň – 6. října 1974, Watkins Glen) byl rakouský automobilový závodník, účastník grand prix formule 1, který zahynul při nehodě během Grand Prix USA 1974, při svém druhém startu v F1.\n\nKoinigg se narodil ve Vídni 3. listopadu 1948. V počátku své kariéry si zakoupil závodní vůz Mini Cooper od mladého závodníka Niki Laudy. Závodil v mnoha kategoriích v cestovních vozech a zde v roce 1969 upoutal pozornost Helmuta Marka a výsledkem tohoto setkání byla smlouva s týmem McNamara v kategorii Formule Vee pro rok 1970. Koinigg přešel do týmu Kurta Bergmana pro rok 1971, když v celé sérii skončil třetí, mezi poraženými byl i Jochen Mass. V roce 1972 byl již druhy v týmu Manfreda Schurtiho a nakonec v roce 1973 získal titul. V Rakousku a Německu byl velice populární a získal řadu možností, jako pilotovat Ford Cologne v sérii cestovních vozů nebo Porsche Carrera RSR Turbo v týmu Martini Porsche v závodě 24 hodin v Le Mans, závod nakonec musel vzdát po osmi hodinách, neboť jeho vůz zachvátily plameny.\n\nKoinigg se ve svých 25 letech ocitl na vrcholu úspěchu, nejprve se oženil s letuškou rakouských aerolinek, následně sehnal finanční prostředky, aby si koupil místo v týmu Scuderia Finotto , který provozoval vozy Brabham. Koinigg se s vozem nedokázal kvalifikovat do domácí Grand Prix. Přesto dokázal zaujmout lidi z týmu Surtees a získal místo na poslední dva závody sezóny. Svůj debut si odbyl až v kanadské Grand Prix na trati Mosport Park, s vozem Surtees TS16 dojel na desátém místě. Koinigg udělal dobrý dojem na lidi v týmu a začali společně plánovat budoucí sezónu. Po dvou týdnech volna mezi Grand Prix Kanady a USA přišla rána osudu. Koinigg se do závodu kvalifikoval na 23 místě, po startu se vypracoval na 21. místo a v zápalu rychlosti jeho vůz nezatočil v zatáčce a prorazil svodidla. To stálo mladého pilota život.\n\ntučně vyznačené závody znamenají zisk pole position\n"}
{"id": "256623", "url": "https://cs.wikipedia.org/wiki?curid=256623", "title": "Ludmila Burianová", "text": "Ludmila Burianová\n\nLudmila Burianová (* 1921) je česká lékařka a bývalá politická vězeňkyně komunistického režimu v Československu. \n\nPocházela z poměrně chudé rodiny. Měla čtyři sourozence, dva z nich byli kněží. Jeden z nich, Bohuslav Burian, působil v protikomunistickém odboji a převáděl kněze prchající ze země do Rakouska. Na svých cestách u ní několikráte přespal a dostal najíst. \n\nStB Ludmilu Burianovou zatkla v dubnu 1952 a poté z ní, jejího bratra Bohumila a dalších tří lidí vytvořila umělou skupinu. Rozsudky padly v říjnu téhož roku: Ludmila Burianová byla odsouzena k šesti letům vězení (za mřížemi strávila něco přes 5 let), její bratr na 20 let (zemřel 7 let poté na Mírově). \n\n"}
{"id": "256624", "url": "https://cs.wikipedia.org/wiki?curid=256624", "title": "Výfuková brzda", "text": "Výfuková brzda\n\nVýfuková brzda je druh odlehčovací brzdy (retardéru) používané u nákladních automobilů a autobusů.\n\nPokud při sjíždění kopce snížíme či úplně odstavíme dodávku paliva do motoru („sundáme nohu z plynu“), působí motor na vozidlo jako brzda. Čím vyšší otáčky motoru, tím více vozidlo brzdí. Tento brzdný účinek se dá ještě zvýšit tím, že omezíme nebo úplně znemožníme průchod spalin výfukovým potrubím. Uzavření výfukového potrubí se zpravidla provádí klapkou, nebo šoupátkem ovládaným pomocí pneumatického válce. Pokud je vozidlo vybaveno zážehovým motorem, musí být spolu s uzavřením výfukového potrubí přerušena dodávka paliva. U vznětového motoru s vysokotlakým vstřikováním (systémy Common rail nebo čerpadlo-tryska) když se akcelerační ovladač (pedál plynu, ruční plynová páka) uvolní (stáhne na minimum) tak není žádné palivo vstřikováno. U starších dieselových agregátů (např. Tatra 148, Tatra 815) vybavených nízkotlakým čerpadlem (řadové čerpadlo) se vinou nedokonalé konstrukce palivo dál vstřikuje, dále není možné zastavit vstřikování u dieselů s předkomůrkou (VW 1.9D) z důvodu snížení teploty vznětové komory.\n\nBrzdící účinek tzv. decelerace je vyvolán přirozenými třecími a čerpacími ztrátami motoru v případě ovladatelné zábrany na výfukovém potrubí (již zmiňovaná klapka) posílíme čerpací ztráty. \n\nZábrana nesmí být zcela plynotěsná vždy musí být umožněn alespoň malý průtok spalin. V případě úplného zahrazení výfukového vedení by hrozilo porušení těsnících prvku na potrubí nebo hůře deformace součástí klikového mechanismu. \n"}
{"id": "256630", "url": "https://cs.wikipedia.org/wiki?curid=256630", "title": "PhoneGaim", "text": "PhoneGaim\n\nPhoneGaim je svobodný software pro technologii VoIP, založený na IM programu Pidgin a protokolu SIP. PhoneGaim je poskytován pod licencí GNU GPL. Program byl sponzorován firmou Linspire.\n\n"}
{"id": "256631", "url": "https://cs.wikipedia.org/wiki?curid=256631", "title": "Motorová brzda", "text": "Motorová brzda\n\nMotorová brzda je jednou z odlehčovacích brzd (retardérů), používá se u vznětových motorů, především nákladních automobilů a autobusů. Motorová brzda funguje pouze při zařazeném rychlostním stupni a nevypnuté spojce - musí zůstat zachováno mechanické spojení brzdného účinku motoru a hnacích kol. Motorové brzdy jsou spolehlivé a konstrukčně poměrně jednoduché. Nejjednodušší a nejlevnější formou je klapka ve výfukovém potrubí, dražší a složitější pak tzv. dekompresní brzda \"Jake Brake\", která může být hlučná.\n\nVznětový motor (\"Diesel\") pracuje s tzv. kvalitativní regulací (na rozdíl od zážehového \"Otto\" s regulací kvantitativní) - to znamená, že motor nasává, pomineme-li plnicí účinnost závislou na otáčkách motoru, stále stejné množství vzduchu a potřebný výkon je regulován jen množstvím vstříknutého paliva. V režimu brzdění motorem je dodávka paliva zcela odstavena, válcová jednotka při kompresním zdvihu stlačí nasátý vzduch, který se při zdvihu expanzním opět rozpíná, ale výsledný efekt je nižší o mechanickou účinnost mechanizmu - rozdílem je brzdný účinek motoru, který lze dále zvětšit zvýšením odporu proudění plynů - klapkou zmenšující podstatně průřez vstupu výfukového potrubí, čímž se zvýší odpor během výfukového zdvihu - tzv. výfuková brzda odlehčovací (podobně by to šlo teoreticky i na straně sání).\n\nTzv. kompresní či dekompresní motorová brzda rozvíjí uvedený princip zásahem do časování rozvodu výfukových ventilů – na konci komprese dochází k pootevření výfukového ventilu a upuštění vzduchu stlačovaného pístem do výfukového potrubí, takže stlačený vzduch nemůže většinu nabyté energie pístu svým rozpínáním vrátit a následně během expanze dochází v motoru ke vzniku podtlaku, čímž motor klade větší odpor a vozidlo brzdí více. Dalšího zlepšení je dosaženo kombinací dekompresní brzdy s klapkou ve výfuku - to omezí hluk způsobený odpouštěním stlačeného vzduchu na konci komprese a zvýšení tlaku v potrubí přnese další efekt ve zvýšeném odporu pohybu pístu při výfukovém zdvihu, kdy při normálně otevíraném výfukovém ventilu je výše zmíněný podtlak podobně nahrazen přetlakem z výfukového potrubí vytvořeným jiným válcem motoru. Otevírání výfukového ventilu řešil vynálezce Clessie L. Cummins r. 1957 pomocí jednoduchého patentovaného mechanického či hydraulického přenosu od palce vačky vstřikovače, který má vrchol právě na konci komprese. Dnes patent různí výrobci obcházejí jiným konstrukčním řešením - například přidáním speciálního menšího ventilu jen pro účel brzdění či speciálně upravenou konstrukcí ovládání standardního výfukového ventilu: na vačce ventilu je kromě hlavního nálitku ještě jeden menší, který umožňuje pootevření ventilu na konci komprese. Aby se ventil neotevíral i v době, kdy je motorová brzda vypnuta, je mezi vačkou a výfukovým ventilem vůle, která se při aktivaci motorové brzdy vymezí naplněním hydraulického zdvihátka tlakovým olejem. U moderních přeplňovaných motorů pak lze efekt dále zvýšit v případě použití řízeného turbodmychadla, kdy je toto nastaveno v režimu motorové brzdy na maximální dodávku vzduchu, popřípadě dalším zvýšením jiných odporů motoru než je vnitřní proudění plynů - např. sepnutím maximálních otáček ventilátoru chlazení, čerpadla chladicí kapaliny a podobně. Z principu je jasné, že nejvyššího účinku je dosahováno při vyšších otáčkách motoru - tomu odpovídá obvykle modře značený doporučený segment otáčkoměru pro použití motorové brzdy řidičem, který by měl podřadit tak, aby se otáčky motoru dostaly právě do tohoto rozsahu, u moderních vozidel to obstarává automaticky elektronika. \n\nDekompresní brzdu je obvykle pro její podstatně vyšší výkon možno ovládat v několika stupních aby bylo možno účinek dávkovat dle adhezních podmínek a nedošlo ke smyku hnacích kol nebo je vše hlídáno elektronicky. Jsou tak k brzdění postupně využity jen některé válce motoru nebo přidána klapka ve výfuku či účast turbodmychadla.\n\nHodnota brzdného výkonu dekompresní brzdy se pohybuje až kolem 2/3 maximálního výkonu motoru pro dopředný pohyb, přispívá ke zvýšení bezpečnosti provozu a podstatnému snížení opotřebení a tím prodloužení životnosti provozních brzd vozidla. Zejména na konci táhlých klesání je tak v případě potřeby k dispozici plný výkon provozních brzd nesnížený tepelným zatížením, které by normálně přineslo použití brzd v celém klesání.\n"}
{"id": "256633", "url": "https://cs.wikipedia.org/wiki?curid=256633", "title": "TNP", "text": "TNP\n\nZkratka TNP může znamenat:\n\n"}
{"id": "256634", "url": "https://cs.wikipedia.org/wiki?curid=256634", "title": "Bluesnarfing", "text": "Bluesnarfing\n\nBluesnarfing je technika neoprávněného získáváním dat prostřednictvím technologie Bluetooth. Nejčastěji je útok směrován na přenosná zařízení, např. notebooky, palmtopy, smartphony nebo mobilní telefony.\n\nPrincip útoku spočívá ve využití služby OBEX Push, která je nejčastěji využívána k příjmu a odesílání vizitek vCard. Pokud zařízení umožňuje vyžádání souboru přes službu OBEX Get, může útočník získat přístup k souborům a tyto si stáhnout do svého zařízení. Některá zařízení podporují také přístup pro zápis souboru.\n\nProvádění bluesnarfingu je zásahem do soukromí a je v mnoha zemích nelegální. Občas je bluesnarfing mylně zaměňován s bluejackingem (zasílání zpráv pomocí technologie Bluetooth), což na bluejacking vrhá špatný stín.\n\nMožnost provedení Bluesnarfingu objevil v listopadu 2003 Adam Laurie z britské bezpečnostní firmy AL Digital.\n"}
