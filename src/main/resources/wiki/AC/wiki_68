{"id": "315595", "url": "https://cs.wikipedia.org/wiki?curid=315595", "title": "Racek (divadelní hra)", "text": "Racek (divadelní hra)\n\nRacek () je drama, které napsal v roce 1895 ruský spisovatel Anton Pavlovič Čechov.\n\nHra má čtyři dějství.\n\nRacek je považován za přelomovou hru v dějinách evropského moderního dramatu. Děj hry, který nemá žádnou výraznější linii, je potlačen a čelné místo získává vnitřní život postav. Hra zároveň obsahuje řadu komicky absurdních situací. Hře dominuje šest jednostranných milostných vzplanutí. Přestože je Racek protkán řadou milostných vztahů, typicky pro Čechova, postavy si povídají o literatuře. Jejich vztahy a postoje lze poznat často pouze díky drobným zmínkám v textu nebo detailům v hereckém projevu jednotlivých protagonistů.\n\nAčkoli hra obsahuje řadu pochmurných míst a témat (nešťastná láska, rozpad osobnosti, sebevražda, alkoholismus), Čechov ji označil jako komedii. Snažil se tak vyjádřit své nazírání na život, který i přes řadu nešťastných momentů má převážně groteskně-absurdní charakter.\n\nHrdinové prožívají své nenaplněné sny, lásky a zklamání z neúspěchů. Konstantin Treplev, mladý ambiciózní dramatik a spisovatel (Čechovovo alter ego, postava je rovněž označována jako ruský Hamlet), se snaží upoutat pozornost své matky, herečky Arkadinové a získat lásku dívky ze sousedství Niny Zarečné. Domácí představení jeho divadelní prvotiny, v níž vystupuje Zarečná, sklidí neúspěch, částečně i matčinou zásluhou. Trepleva opouští i Nina, která se sblíží s milencem Arkadinové, úspěšným povídkářem Trigorinem (druhé Čechovovo alter ego v hře). Nina nakonec s Trigorinem utíká a zanechávají tak za sebou zlomená srdce Trepleva a Arkadinové. Nina se stává po vzoru Arkadinové herečkou. Linii milostných vzplanutí navršují neopětovaná láska dcery správcových domu Máši k Treplevovi, láska učitele Medvěděnka k Máše a Mášiny matky k lékaři Dornovi.\n\nPo dvou letech se ukazuje, že postavy nebyly schopny nalézt žádné přijatelné řešení svých životů. Máša si vzala Medvěděnka a stala se z ní alkoholička, Treplev se stal spisovatelem, ale dál se utápí v tvůrčích depresích atd. Nina se vrací a schází se s Treplevem, který ji stále miluje, Nina mu vyjevuje svůj zničený život a Trepleva podruhé opouští. Ten spáchá sebevraždu. Příčina Treplevovy sebevraždy nabízí řadu různých interpretací a záleží na režisérovi, jakou z nich divákům v představení nabídne.\n\nHra je prostoupena řadou hlubokých i banálních rozhovorů o podstatě tvorby, postavení umělce ve společnosti a jeho úloze, o divadle a potřebě originality v tvůrčí činnosti (vyjadřují se k ní postupně Arkadinová, Trigorin, Treplev, Zarečná a v komicky absurdní rovině i správce Šamrajev).\n\nHra dostala název podle racka, o kterém se ve hře často mluví. Racek představuje ptačí volnost a možnost vzletu (Nina opouští rodinu a stává se herečkou), ale i snadnou oběť pro náhodného lovce (Ninino a Treplevovo zlomené srdce). Příběh o zabitém rackovi vypravuje Nina Trigorinovi, jenž inspirován vyprávěním napíše povídku \"o dívce volné jako racek\". Ninin život se paradoxně završí podobně jako osud zastřeleného racka.\n\n\n"}
{"id": "315596", "url": "https://cs.wikipedia.org/wiki?curid=315596", "title": "Racek", "text": "Racek\n\nSlovo racek má více významů:\n\n\n\n\n\n\n\n"}
{"id": "315599", "url": "https://cs.wikipedia.org/wiki?curid=315599", "title": "Československá hokejová liga 1962/1963", "text": "Československá hokejová liga 1962/1963\n\n20. ročník československé hokejové ligy 1962/63 se hrál pod názvem I. liga.\n\n12 účastníků hrálo v jedné skupině. Účastníci hráli nejprve dvoukolově systémem každý s každým, pak byli rozděleni podle umístění na 2 skupiny (o 1. - 6. místo a o 7. - 12. místo). V obou skupinách se hrálo dvoukolově každý s každým o titul, resp. o udržení. Výsledky z prvních dvou vzájemných zápasů se započítávaly. Poslední dvě mužstva skupiny o udržení sestoupila.\n\n\nVladimír Nadrchal (27/2,22),\nKarel Ševčík (6/1,83) –\nFrantišek Mašlaň (31/1/6/-),\nJaromír Meixner (30/5/8/4),\nLadislav Olejník (32/1/11/-),\nRudolf Potsch (32/19/9/-),\nJan Soukup (7/3/3/-) –\nVlastimil Bubník (20/16/13/-),\nJosef Černý (23/18/10/-),\nBronislav Danda (31/10/20/-),\nJaroslav Jiřík (28/22/10/-),\nZdeněk Kepák (30/8/20/-),\nVáclav Pantůček (25/22/12/-),\nRudolf Scheuer (23/8/7/-),\nKarel Skopal (26/17/13/-),\nVladimír Šubrt (3/0/0-),\nFrantišek Vaněk (31/15/21/-),\nIvo Winkler (14/8/4/-) –\ntrenér Vladimír Bouzek\n\nJosef Bruk (25/-),\nBohuslav Křepelka (1/-),\nJiří Trup (9/-) -\nMiroslav Beránek (23/3/-/-),\nFrantišek Dům (32/6/-/-),\nVladimír Kýhos (32/0/-/-),\nKamil Svojše (27/4/-/-) -\nVlastimil Galina (10/2/-/-),\nJan Hroch (28/8/-/-),\nJaromír Hudec (32/14/-/-),\nIvan Kalina (19/7/-/-),\nMiroslav Kluc (32/13/-/-),\nZdeněk Nádvorník (23/2/-/-),\nFrantišek Novák (21/2/-/-),\nVáclav Svojše (17/0),\nLadislav Štěrba (28/11/-/-),\nRostislav Štrubl (25/3/-/-),\nJaroslav Walter (32/23/-/-)\nZdeněk Zíma (31/13/13/26)\n\nVítězové obou skupin 2. ligy - VTJ Dukla Litoměřice a TJ Gottwaldov postoupili do nejvyšší soutěže přímo.\n\n\n"}
{"id": "315604", "url": "https://cs.wikipedia.org/wiki?curid=315604", "title": "Polovodičový detektor", "text": "Polovodičový detektor\n\nPolovodičový detektor je elektrotechnické zařízení pracující na principu fotodiody zapojené v závěrném směru. Výhody jsou malá šířka zakázaného pásu a velmi dobrá rozlišovací schopnost. Nevýhody tohoto detektoru jsou hlavně tepelný šum (částečně řeší zapojení v závěrném směru), nižší detekční účinnost oproti scintilačnímu detektoru.\nExistují také PIN detektory kde je do PN přechodu, dána intrinzická vrstva (čisté Germanium, Křemík, ..).\n\nPro spektrometrická měření do 10 keV. Při Rentgen-fluorescenční analýze, při neutrinové aktivační analýze…\n\nDioda s intrinzickou oblastí mezi oblastmi P a N. Díky tomu je vyprázdněná oblast dostatečně široká. Čím delší je vyprázdněná oblast, tím pravděpodobnější je že foton generuje pár elektron-díra. Křemík je na takovou práci pomalý, lepší je arzenid galia nebo kvaterární sloučeniny GaInAs… K provozu stačí menší závěrné napětí, tím redukujeme temné napětí. Čím je delší (širší) Intrinzická vrstva tím delší je časová odezva.(Doba průletu, velký stupeň integrace)\n\nLavinová dioda ( ) je složena podobně jako pin dioda(+P I P +N). Pokud prolétající foton generuje pár elektron díra, ten letí urychlený dál a vyráží další náboje tím vzniká lavinové násobení. Pomocí předpětí můžeme řídit zisk. Čím vyšší je zisk, tím menší je šířka pásma(kolikrát se vynásobí lavina tolik náboje musí proletět)! Katalogový parametr je součin G×BW (zesílení krát šířka pásma) = konst. Trpí na šum! \n\n"}
{"id": "315609", "url": "https://cs.wikipedia.org/wiki?curid=315609", "title": "Německá hokejová reprezentace (NDR)", "text": "Německá hokejová reprezentace (NDR)\n\nNěmecká hokejová reprezentace (NDR) je bývalé národní reprezentační mužstvo Německé demokratické republiky v ledním hokeji. Vzniklo na základě rozdělení Německa na západní a východní část po 2. světové válce. Hokejisté východního Německa nedosahovali úrovně silné šestky (Kanada, SSSR, USA, Finsko, Československo, Švédsko), ale patřili k širší světové špičce.\n\nNa Mistrovství světa v ledním hokeji debutovali v roce 1956: poté, co neuspěli v kvalifikaci o postup na olympijský turnaj 1956 s týmem západního Německa, vyhráli skupinu B před Norskem a Belgií. V elitní skupině se poprvé představili o rok později v Moskvě a skončili na pátém místě. Na MS 1962 v USA nebyl tým pozván na protest proti stavbě Berlínské zdi, mistrovství poté bojkotovali i Čechoslováci a Sovětský svaz. Historickým úspěchem NDR bylo MS 1966, na kterém porazili Švédy 4:1 a získali tak bronzové medaile z mistrovství Evropy v ledním hokeji. V roce 1969 vydalo vedení SED směrnici o rozvoji vrcholového sportu (\"Leistungssportbeschluss\"), která vyřadila lední hokej ze seznamu disciplín, které měly přednostní nárok na státní podporu. Jedním z důvodů byl nezdar na olympiádě 1968, kde tým NDR skončil až na osmém místě a prohrál s rivalem ze západního Německa. To vedlo k úpadku tohoto sportu, počet účastníků nejvyšší soutěže byl zredukován na pouhé dva: Dynamo Weisswasser a Dynamo Berlín. Tým NDR nadále nereflektoval na účast na olympiádě, i když by na ni podle postavení ve světovém žebříčku měl právo, a hrál pouze Pohár Thayera Tutta, který v roce 1984 vyhrál.\n\nS Československem odehráli 58 zápasů, z toho jeden vyhráli, ve dvou remizovali a 55 prohráli: Seznam zápasů československé a německé hokejové reprezentace (NDR).\n\nV roce 1990 se sloučili do společného týmu Německa.\n\n\n\n\n"}
{"id": "315610", "url": "https://cs.wikipedia.org/wiki?curid=315610", "title": "Astrid Belgická", "text": "Astrid Belgická\n\nPrincezna Astrid Belgická, arcivévodkyně Rakouská Este (Astrid Joséphine-Charlotte Fabrizia Elisabeth Paola Maria, 5. červen 1962, Laeken, Belgie) je dcera belgického krále Alberta II. a jeho ženy královny Paoly.\n\nStudovala gymnázium v Bruselu, pak studovala rok historii umění na univerzitě v Leidenu, vzdělání dokončila v Ženevě a v Michiganu. V letech 1984–1993 žila se svou rodinou v Basileji, kde její muž pracoval. Spolu se svými sourozenci princem Philippem a princem Laurentem je členkou belgického Senátu. V letech 1994–2007 byla také prezidentkou belgického Červeného kříže.\n\nAstrid si 22. září 1984 v Bruselu vzala Lorenze Rakouského Este, hlavu vévodského rodu Rakouských-Este, vnuka císaře Karla I. Společně mají pět dětí:\n\n"}
{"id": "315612", "url": "https://cs.wikipedia.org/wiki?curid=315612", "title": "CargoBeamer", "text": "CargoBeamer\n\nCargoBeamer je druhem intermodální přepravny. Sídlo společnosti je v Budyšíně.\n\nPrincip spočívá ve vagonech, které mají usazenou výměnnou ložnou vanu, která při příjezdu do terminálu se díky hydraulice nadzvedne z vagonu a je posunutá připravenou ložnou vanou do boku vagonu. Tím proběhne celá výměna návěsu i s vanami. Původní ložná vana odjede a ta co přijela se vyprázdní příjezdem kamionu, který zavěsí návěs a odjede. Všechny vagony se nakládají najednou bez pomoci manipulačních prostředků jako je např. jeřáb (stroj). \n\n\n"}
{"id": "315615", "url": "https://cs.wikipedia.org/wiki?curid=315615", "title": "Libuše Márová", "text": "Libuše Márová\n\nLibuše Márová (* 24. prosince 1943 v Sušici) je česká operní pěvkyně – altistka a mezzosopranistka a vysokoškolská pedagožka.\n\nPochází z hudebně založené rodiny, již od mládí se věnovala zpěvu. Maturovala v roce 1961 na jedenáctiletce v Plzni. V roce 1965 ukončila HAMU (zpěv u Přemysla Kočího, herectví u B. Zoula) a pokračovala dále soukromě ve studiu zpěvu. V sezóně 1965/1966 získala angažmá v plzeňském Divadle Josefa Kajetána Tyla, od roku 1966 je členkou opery Národního divadla v Praze. V letech 1970–1977 hostovala v Komische Oper v Berlíně. Vystupovala též v Norsku, Maďarsku, Nizozemí a dalších zemích, věnuje se také koncertní činnosti.\nOd roku 2001 vyučuje zpěv na hudební fakultě pražské Akademie múzických umění, natočila snímky pro gramofonové společnosti Panton, Supraphon, Decca, rozhlas a televizi. Patří mezi nejlepší české operní pěvkyně 2. poloviny 20. století.\n\nJejím prvním manželem byl režisér Norbert Snítil, druhým režisér Tomáš Šimerda.\n\n\n\n"}
{"id": "315622", "url": "https://cs.wikipedia.org/wiki?curid=315622", "title": "Laurent Belgický", "text": "Laurent Belgický\n\nPrinc Laurent Belgický (Laurent Benoît Baudouin Marie, 19. říjen 1963, Brusel) je druhorozený syn a nejmladší dítě belgického krále Alberta II. a jeho ženy královny Paoly.\n\nJe to velký zastánce práv zvířat a ochránce životního prostředí. Měl být třetí v pořadí na belgický trůn, ale po změně zákona získaly ženy stejná práva jako muži, a tak se Laurent odsunul až na dvanácté místo. Říká se, že zákon byl změněn z podnětu krále Baudouina I., o kterém se říká, že neměl Laurenta rád, protože neměl stejné náboženské názory jako král.\n\nLaurent si 12. dubna 2003 vzal Claire Coombs, se kterou má tři děti:\n\nV roce 2006 bylo Laurentovo jméno spojeno s korupčním skandálem. Peněžní prostředky belgického námořnictva byly utraceny na princově vile v Tervurenu. Nebylo ale prokázáno, že princ osobně byl do skandálu zapojen.\n\n"}
{"id": "315623", "url": "https://cs.wikipedia.org/wiki?curid=315623", "title": "Československá hokejová liga 1961/1962", "text": "Československá hokejová liga 1961/1962\n\n19. ročník československé hokejové ligy 1961/62 se hrál pod názvem I. liga.\n\n12 účastníků hrálo v jedné skupině, a to nejprve dvoukolově systémem každý s každým. Poté byli rozděleni podle umístění na 2 skupiny (o 1. – 6. místo a o 7. – 12. místo). V obou skupinách se hrálo dvoukolově každý s každým o titul, resp. o udržení.\n\n\nVladimír Nadrchal (27/2,44),\nKarel Ševčík (10/2,50) –\nJiří Andrt (17/4/2/-),\nFrantišek Mašlaň (30/6/3/-),\nJaromír Meixner (22/5/5/6),\nLadislav Olejník (31/6/5/-),\nRudolf Potsch (31/15/14/-),\nJan Soukup (12/4/1/-) –\nSlavomír Bartoň (2/0/0/-),\nVlastimil Bubník (19/12/19/-),\nJosef Černý (31/15/12/28),\nBronislav Danda (25/11/12/-),\nJaroslav Jiřík (31/28/11/-),\nZdeněk Kepák (15/8/9/-),\nVáclav Pantůček (21/17/10/-),\nRudolf Scheuer (30/7/8/-),\nKarel Skopal (32/23/14/-),\nFrantišek Ševčík (22/9/7/-),\nVladimír Šubrt (5/1/0/-),\nKarel Šůna (5/0/1/-),\nFrantišek Vaněk (15/6/9/-),\nIvo Winkler(20/4/12/-) –\ntrenér Vladimír Bouzek\n\nJosef Bruk (31/-),\nBohuslav Křepelka (6/-),\nJosef Procházka (4/-) -\nMiroslav Beránek (1/0/0/-),\nFrantišek Dům (29/3/1/-),\nIvan Kalina (30/3/3/-),\nVladimír Kýhos (32/4/5/-),\nTibor Mekyňa (30/4/0/-) -\nJosef Beránek (11/0/0/-),\nVladimír Čechura (32/15/0/-),\nVlastimil Galina (32/13/4/-),\nJan Hroch (18/1/6/-),\nJaromír Hudec (28/14/9/-),\nMiroslav Kluc (20/16/5/-),\nZdeněk Nádvorník (31/5/0/-),\nMiroslav Říha (30/7/4/-),\nLadislav Štěrba (26/10/7/-),\nJaroslav Walter (25/8/12/-),\nJiří Zíma (17/2/4/-),\nZdeněk Zíma (31/17/13/30)\n\n\n\n"}
{"id": "315628", "url": "https://cs.wikipedia.org/wiki?curid=315628", "title": "Československá hokejová liga 1966/1967", "text": "Československá hokejová liga 1966/1967\n\n24. ročník československé hokejové ligy 1966/67 se hrál pod názvem I. liga.\n\n10 účastníků hrálo v jedné skupině čtyřkolově systémem každý s každým. Poslední tým sestoupil.\n\n\nVladimír Nadrchal (35/2,69/90,2),\nJaromír Přecechtěl (2/3,00/81,3) –\nBřetislav Kocourek (31/4/3/-),\nFrantišek Mašlaň (21/1/0/-),\nJaromír Meixner (35/6/17/-),\nLadislav Olejník (31/3/4/-),\nRudolf Potsch (29/8/9/-) –\nJosef Barta (36/9/5/-),\nJosef Černý (36/22/10/-),\nBronislav Danda (14/1/1/-),\nRichard Farda (36/17/11/-),\nJaroslav Jiřík (34/16/8/-),\nZdeněk Kepák (33/9/5/-),\nRudolf Scheuer (36/11/6/-),\nKarel Skopal (28/6/3/-),\nFrantišek Ševčík (36/16/7/-),\nFrantišek Vaněk (22/8/5/-),\nIvo Winkler (21/3/2/-) –\ntrenéři Slavomír Bartoň (1.–8. kolo), Jaroslav Jiřík (9. kolo), Bronislav Danda (10. kolo), Rudolf Potsch (11. kolo), František Vaněk (od 8. 11. 1966), Josef Stock (od 1. 12. 1966) a František Mašlaň (od ledna 1967)\n\nOd 9. do 11. kola bylo vedením mužstva pověřeno kolegium starších hráčů ve složení František Vaněk, Zdeněk Kepák, Ladislav Olejník a Bronislav Danda.\n\nHorst Valášek (29/4,07/88,7/-),\nFrantišek Vyoral (13/4,41/87,8/-) -\nJiří Hedbávný (8/1/0/2),\nBohumil Kožela (25/0/0/2),\nZdeněk Landa (30/1/0/0),\nPeter Pokorný (15/1/0/0),\nZdeněk Poláček (30/1/0/0),\nKamil Svojše (27/5/1/4),\nJaroslav Šíma (30/6/1/10),\nAntonín Tomaník (23/1/1/4) -\nJiří Baumruk (26/4/0/2),\nPetr Bavor (36/23/9/2),\nPavel Foret (1/0/0/0),\nKarel Heim (34/15/14/4),\nPetr Kašťák (32/12/1/0),\nMiloš Klíma (20/5/0/0),\nLubomír Koutný (31/3/1/6),\nJosef Kožela (30/12/1/30),\nLadislav Maršík (36/9/1/4),\nJiří Poláček (34/9/11/0),\nKarel Trtílek (24/3/0/0),\nJiří Vodák (1/0/0/0)\n\nAntonín Kočí (15/4,60/-/-),\nVladimír Šrámek (4/3,25/-/-)\nJiří Trup (25/4,64/-/-) -\nMiroslav Beránek (36/6/7/-),\nFrantišek Dům (18/1/-/-),\nJaroslav Egermajer (19/3/-/-),\nVladimír Kýhos (31/2/-/-),\nTibor Mekyňa (12/2/-/-),\nJaroslav Piskač (35/3/-/-) -\nJosef Beránek (35/10/-/-),\nZdeněk Heřmánek (10/1/-/-),\nIvan Hlinka (14/0/4/-),\nJaromír Hudec (32/8/-/-),\nIvan Kalina (25/4/-/-),\nOldřich Kašťák (8/4/0/-),\nVladimír Machulda (12/4/-/-),\nJaroslav Mareš (7/1/-/-),\nStanislav Mužík (4/2/-/-),\nJaroslav Nedvěd (36/14/-/-),\nJaroslav Pokorný (27/1/-/-),\nMilan Rauer (24/2/-/-),\nKarel Ruml (14/4/-/-),\nLadislav Štěrba (24/7/-/-),\nZdeněk Zíma (29/11/-/-)\n\n\n"}
{"id": "315629", "url": "https://cs.wikipedia.org/wiki?curid=315629", "title": "Děkanát Hustopeče", "text": "Děkanát Hustopeče\n\nDěkanát Hustopeče nebo děkanství hustopečské je územní část brněnské diecéze. V současné době zahrnuje 24 římskokatolických farností.\n\nFunkci děkana vykonával od 1. července 2009 do 31. července 2016 Mgr. Pavel Kafka. Novým děkanem se od 1. srpna 2016 stal R.D. Mgr. Jan Nekuda.\n\n"}
{"id": "315640", "url": "https://cs.wikipedia.org/wiki?curid=315640", "title": "Československá hokejová liga 1967/1968", "text": "Československá hokejová liga 1967/1968\n\n25. ročník československé hokejové ligy 1967/68 se hrál pod názvem I. liga.\n\n10 účastníků hrálo v jedné skupině čtyřkolově systémem každý s každým. Poslední mužstvo sestoupilo.\n\n\nMilan Magdalík (1/0/-),\nVladimír Nadrchal (32/2,68/92,3),\nJaromír Přecechtěl (7/2,14/88,8) –\nLubomír Hrstka (22/4/1/-),\nBřetislav Kocourek (31/2/3/-),\nOldřich Machač (36/15/6/-),\nJaromír Meixner (36/15/6/-),\nRudolf Potsch (35/14/6/-) –\nJosef Barta (33/9/6/-/-),\nJosef Černý (35/22/13/-),\nRichard Farda (35/12/11/-),\nJaroslav Jiřík (28/16/15/-),\nZdeněk Kepák (34/19/18/-),\nRudolf Scheuer (32/6/14/-),\nKarel Skopal (33/6/9/-),\nIvan Stehlík (21/8/2/-),\nFrantišek Ševčík (34/23/9/-),\nIvo Winkler (26/2/3/-) –\ntrenér František Vaněk\n\nPavel Sýkora (1/12,00/69,2/-),\nHorst Valášek (28/3,95/88,9/-),\nFrantišek Vyoral (15/4,88/86,6/-) -\nJaromír Hanačík (8/0/0/-),\nJiří Hedbávný (7/0/0/-),\nJosef Jenáček (5/1/0/-),\nBohumil Kožela (15/1/0/-),\nZdeněk Landa (23/1/3/-),\nPeter Pokorný (32/3/2/-),\nKamil Svojše (22/2/0/-),\nJaroslav Šíma (34/5/3/-),\nAntonín Tomaník (14/1/1/-) -\nJiří Baumruk (9/0/1/-),\nPetr Bavor (33/16/17/-),\nKarel Heim (34/11/5/-),\nPetr Kašťák (36/13/16/-),\nLubomír Koutný (21/6/3/-),\nJosef Kožela (32/11/6/-),\nLadislav Maršík (33/9/4/-),\nJiří Poláček (29/8/4/-),\nStanislav Přikryl (24/2/4/-),\nKarel Trtílek (36/8/5/-),\nPetr Vašek (28/9/9/-),\nJiří Vodák (23/5/4/-)\n\nAntonín Kočí (32/4,25/-/-),\nVladimír Šrámek (1/3,00/-/-)\nJiří Trup (11/5,27/-/-) -\nMiroslav Beránek (36/4/7/-),\nJiří Bubla (3/0/0/-),\nFrantišek Dům (12/0/1/-),\nJaroslav Egermajer (36/2/5/-),\nJiří Machek (1/0/0/0),\nTibor Mekyňa (10/0/1/-),\nJaroslav Piskač (35/3/7/-),\nZdeněk Rippel (31/11/4/-),\nJan Vopat (10/1/0/-) -\nJosef Beránek (33/8/11/-),\nIvan Hlinka (32/15/14/-),\nJaromír Hudec (26/6/6/-),\nIvan Kalina (21/4/2/-),\nVladimír Machulda (34/20/6/-),\nJaroslav Nedvěd (35/18/9/-),\nJiří Perk (4/0/2/-),\nJaroslav Pokorný (9/0/-/-),\nKarel Ruml (29/5/4/-),\nJosef Ulrych (31/12/3/-),\nAntonín Waldhauser (4/1/0/-),\nPetr Zelenka (10/3/1/-),\nZdeněk Zíma (34/7/7/-)\n\n\n\n"}
{"id": "315645", "url": "https://cs.wikipedia.org/wiki?curid=315645", "title": "Československá hokejová liga 1968/1969", "text": "Československá hokejová liga 1968/1969\n\n26. ročník československé hokejové ligy 1968/69 se hrál pod názvem I. liga.\n\n10 účastníků hrálo v jedné skupině čtyřkolově systémem každý s každým. Poslední mužstvo sestoupilo.\n\n\nVladimír Nadrchal (34/3,00/-),\nJaromír Přecechtěl (8/2,63/-) –\nLubomír Hrstka (12/1/1/-),\nBřetislav Kocourek (34/3/9/-),\nOldřich Machač (36/11/6/-),\nJaromír Meixner (31/6/11/-),\nRudolf Potsch (36/10/16/-) –\nJosef Barta (20/2/2/-),\nJosef Černý (36/30/14/-),\nRichard Farda (35/23/13/-),\nJaroslav Jiřík (32/36/7/-),\nZdeněk Kepák (34/10/13/-),\nMilan Kokš (36/8/21/-),\nRudolf Scheuer (26/2/5/-),\nIvan Stehlík (31/4/3/-),\nFrantišek Ševčík (35/22/9/-),\nIvo Winkler (16/5/4/-) –\ntrenér František Vaněk\n\nAntonín Kočí (36/2,58/-/-),\nJiří Trup (4/4,50/-/-) -\nJiří Bubla (36/4/5/-),\nJaroslav Egermajer (28/2/3/-),\nJaroslav Hrdý (4/0/0/-),\nOldřich Obrtlík (6/1/0/-),\nJaroslav Piskač (35/5/5/-),\nZdeněk Rippel (29/2/2/-),\nMiroslav Rykl (3/0/0/-),\nJan Vopat (8/1/0/-) -\nJosef Beránek (36/8/13/-),\nIvan Hlinka (36/21/17/-),\nOldřich Kašťák (28/2/1/-),\nJaroslav Krupička (26/5/3/-),\nKarel Marx (19/1/3/-),\nStanislav Mužík (2/1/0/-),\nJaroslav Nedvěd (36/22/3/-),\nJiří Perk (4/0/2/-),\nKarel Ruml (36/4/15/-),\nPetr Staňkovský (1/0/0/-),\nJosef Ulrych (36/9/4/-),\nAntonín Waldhauser (24/4/1/-),\nPetr Zelenka (36/19/6/-)\n\nJiří Králík (1/5,45/86,4/-),\nHorst Valášek (31/4,65/87,9/-),\nFrantišek Vyoral (14/6,00/84,0/-) -\nJaromír Hanačík (30/0/0/-),\nJosef Jenáček (29//0/-),\nJosef Pagáč (14/0/0/-),\nPeter Pokorný (27/3/2/-),\nKamil Svojše (30/1/3/-),\nJaroslav Šíma (3/1/0/-),\nAntonín Tomaník (24/3/0/-) -\nPetr Bavor (33/3/21/-),\nTomáš Dolák (6/0/0/-),\nKarel Heim (36/13/10/-),\nLubomír Koutný (25/3/2/-),\nJosef Kožela (32/13/10/-),\nVáclav Králík (10/1/0/-),\nFrantišek Krejčíř (7/0/0/-),\nLadislav Maršík (32/10/7/-),\nJiří Poláček (34/14/7/-),\nJan Přikryl (2/1/0/-),\nStanislav Přikryl (33/12/6/-),\nMiroslav Srovnal (9/2/1/-),\nKarel Trtílek (27/6/4/-),\nPetr Vašek (32/9/3/-),\nPavel Všianský (13/1/0/-)\n\n\n\n"}
{"id": "315646", "url": "https://cs.wikipedia.org/wiki?curid=315646", "title": "Breguet (firma)", "text": "Breguet (firma)\n\nBreguet je švýcarská hodinářská firma známá svými vysoce luxusními výrobky. Dnes je firma Breguet součástí Swatch group.\n\nFirma Breguet byla založena Abrahamem Louisem Breguetem v roce 1775 v Paříži a tudíž patří firma Breguet mezi nejstarší a dodnes fungující výrobce hodin a hodinek na světě. Hodinář Breguet se velice proslavil výrobou hodin pro královský pár Ludvíka XVI. a Marii Antoinettu. V roce 1870 byla firma prodána firmě E. Brown Jewelers z Londýna. V roce 1970 přešla značka Breguet pod firmu Chaumet Jewelers. V roce 1999 je firma koupena koncernem Swatch group. Centrála firmy je v Vallée de Joux ve Švýcarsku.\n\nFirma Breguet se velice proslavila svými vysoce kvalitními výrobky a její hodinky jsou dnes řazeny mezi nejlepší na světě. Patří ji mnoho vynálezů v hodinářském světě, ale ne tolik jako firmě Rolex.\n\n"}
{"id": "315649", "url": "https://cs.wikipedia.org/wiki?curid=315649", "title": "Československá hokejová liga 1969/1970", "text": "Československá hokejová liga 1969/1970\n\n27. ročník československé hokejové ligy 1969/70 se hrál pod názvem I. liga.\n\n10 účastníků hrálo v jedné skupině čtyřkolově systémem každý s každým. Poslední mužstvo sestoupilo.\n\nVladimír Nadrchal (35/2,34/90,3),\nJaromír Přecechtěl (7/2,57/-) –\nCtirad Fiala (25/0/1/-),\nLubomír Hrstka (12/1/1/-),\nBřetislav Kocourek (36/7/9/-),\nOldřich Machač (33/7/9/-),\nJaromír Meixner (39/4/13/-) –\nMilan Bartoň (14/1/0/-),\nJosef Černý (34/32/14/-),\nRichard Farda (35/11/19/-),\nJiří Janák (33/8/2/-),\nZdeněk Kepák (36/16/5/-),\nMilan Kokš (36/5/17/-),\nJosef Sršeň (36/23/7/-),\nIvan Stehlík (36/9/15/-),\nFrantišek Ševčík (36/13/13/-),\nIvo Winkler (36/11/5/-) –\ntrenér František Vaněk\n\nAntonín Kočí (32/2,94/-/-),\nJiří Trup (4/4,75/-/-) -\nMiroslav Daněk (27/1/2/-),\nJaroslav Egermajer (36/4/5/-),\nJaroslav Piskač (35/1/1/-),\nZdeněk Rippel (28/2/3/-),\nMiroslav Rykl (18/0/2/-),\nJiří Vokáč (16/0/2/-) -\nJosef Beránek (36/7/18/-),\nJaroslav Eichler (1/0/0/-),\nZdeněk Heřmánek (1/0/0/-),\nIvan Hlinka (33/17/17/-),\nZdeněk Kapoun (7/0/2/-),\nOldřich Kašťák (33/11/3/-),\nKarel Marx (27/7/3/-),\nJaroslav Nedvěd (35/23/8/-),\nKarel Ruml (36/10/14/-),\nJosef Ulrych (36/6/10/-),\nAntonín Waldhauser (36/7/3/-),\nPetr Zelenka (36/15/2/-)\n\nJan Jurka (29/4,62/88,0/-),\nJiří Králík (6/3,71/89,9/-),\nHorst Valášek (13/6,43/85,2/-) -\nPetr Adamík (9/0/0/0-),\nJosef Jenáček (26/2/1/-),\nJosef Herčko (22/0/0/-),\nJosef Pagáč (1/0/0/-),\nEduard Svoboda (35/5/7/-),\nJaroslav Šíma (33/3/1/-),\nAntonín Tomaník (27/3/2/-),\nJaroslav Vašičko (1/0/0//),\nJan Zajíček (21/0/0/-) -\nPetr Bavor (36/15/22/-),\nLadislav Bršlica (31/5/6/-),\nTomáš Dolák (15/3/1/-),\nKarel Heim (34/11/8/-),\nFrantišek Kalivoda (6/2/0/-),\nLubomír Koutný (22/2/1/-),\nJosef Kožela (36/11/8/-),\nVáclav Králík (26/4/4/-),\nLadislav Maršík (28/12/4/-),\nLadislav Pavličík (11/0/2/-),\nJiří Poláček (14/2/2/-),\nStanislav Přikryl (18/2/2/-),\nMiroslav Srovnal (18/4/4/-),\nPetr Vašek (36/20/12/-)\n\n\n\n"}
{"id": "315651", "url": "https://cs.wikipedia.org/wiki?curid=315651", "title": "PRIM", "text": "PRIM\n\nPRIM je československá, respektive česká značka výrobce hodinek. V roce 1949 byl v Novém Městě nad Metují založen pobočný závod Chronotechny Šterneberk, který se měl specializovat na výrobu osobních hodinek (náramkových a kapesních). První prototypy hodinek byly vyrobeny v roce 1954 a nesly označení Spartak, značka PRIM byla zapsána teprve roku 1956 a od roku 1957, kdy začala probíhat sériová výroba, se již používala důsledně. V roce 1969 získal novoměstský výrobce samostatnost na mateřské Chronotechně a začal užívat jméno Elton.\n\nZnačka Prim je v současnosti využívána dvěma výrobci hodinek, firmami MPM-Quality, v. o. s. z Frýdku-Místku a Elton hodinářská, a. s. z Nového Města nad Metují. Elton hodinářská vyrábí luxusní hodinky na zakázku v ceně řádově desítek tisíc korun a součástky vyrábí v Česku (kromě některých pásků ze Slovinska), MPM Quality sestavuje své hodinky ze součástek dovezených ze zahraničí, mimo jiné z Asie, které jsou dostupnější i v nižších cenových hladinách.\n\nSpor o značku vznikl tím, že závod Elton v Novém městě nad Metují vždy vyráběl hodinky s touto značkou, ale značka samotná včetně logotypu byla v majetku Chronotechny, poté byla privatizována samostatně. Po roce 2000 ale došlo k neshodám Eltonu s majitelem značky, společností Eutech (následnická společnost Chronotechny), kdy firma ELTON nezaplatila kupní smlouvu a práva k používání loga. Firma Eutech následně v roce 2001 značku a všechny známky prodala společnosti MPM-Quality. O používání známky se vedou letité soudní spory.\n\nVýroba hodin a hodinek byla ve východních Čechách rozšířena již v 19. století. Teprve v roce 1949 byla v Novém Městě nad Metují postaven závod firmy Chronotechna Šternberk, který od roku 1969 nese jméno ELTON. V roce 1954 byl do výroby zaveden první hodinový strojek, typ 50, odvozený od francouzského hodinkového strojku Lip R25. První hodinky z produkce novoměstské Chronotechny se začaly prodávat roku 1957. Protože zprvu nebylo rozhodnuto o značce nových hodinek, nesly první hodinky značení Spartak, teprve v roce 1958 začaly být značeny Prim. Od roku 1969 se pobočka Chronotechny v Novém Městě nad Metují plně osamostatnila od mateřské Chronotechny Šternberk, začala užívat jméno Elton a značku Prim v nové grafické úpravě. Firma vyráběla v tomto období přesné hodinkové strojky s využitím v armádě. Výroba hodinářského zboží však byla určena i pro běžné občany. V období mezi lety 1949 až 1989 drží praktický monopol ve výrobě hodinek pro ČSSR. Výroba hodinářského zboží je rozdělena tak, že pobočka Elton (Chronotechna) vyrábí náramkové hodinky a nástěnné hodiny, a ve Šternberku pak nástěnné hodiny a budíky.\n\nPo Sametové revoluci však nastaly změny, které málem zapříčinily zánik značky. Národní podnik byl privatizován kuponovou formou. V roce 1994 byla ukončena výroba vlastních strojků a Elton byl rozdělen na tři dceřiné společnosti (s ručením omezeným) Strojírna Elton, Nástrojárna Elton a Elton hodinářská. Ze Strojírny a Nástrojárny Elton posléze vznikla firma Nový Elton a z koncernu byla odprodána. Složitá transformace byla dokončena oddělením nové akciové společnosti Elton hodinářská z mateřské ITec Group v roce 2000. Veškeré firmy zbankrotovaly a to je také důsledek vedení této společnosti. V průběhu transformace také docházelo k jednání o značce Prim, kterou vlastnila Chronotechna, která byla privatizována samostatně. Nástupce Chronotechny se s Eltonem nedohodl a prodal značku firmě MPM-Quality. Tento prodej je předmětem vleklých soudních sporů.\n\nSpolečnost MPM Quality je vlastníkem ochranných známek PRIM, především pak slovní ochranné známky PRIM pro některé výrobky v kategoriích 9 a 14. Nemá však v současné době zapsánu žádnou OZ PRIM přímo pro náramkové hodinky, a to dle pravomocného rozhodnutí Úřadu průmyslového vlastnictví z 9. 11. 2016. Kromě této slovní známky vlastní i ochranné známky grafické a kombinované zapsané již od roku 1955, které nejsou předmětem žádného sporu, žádnou však pro náramkové hodinky (právo předchozího uživatele). Veškeré známky jsou platné například na Slovensku a celé Evropě.\n\nHodinky Prim od tohoto výrobce využívají strojky firem Sellita, Ronda, Valanvron, Citizen Miyota a Sea-Gull. V roce 2010 získala právo užívat označení Czech Made. V průběhu času společnost vydala i dražší hodinky (ve spolupráci s firmou Preciosa, s návrhářem Josefem Klírem, kolekci s tourbillonem a další). Hodinky se v této chvíli prodávají do celé EU a díky modelu PRIM Preciosa i v USA a Asii. Firemní prodejna se nachází v centrále společnosti ve Frýdku-Místku.\n\nPRIM vyrábí hodinky také pro světově známou Preciosu a propaguje po světě nejen komponenty českých sklářů, ale i tradici a kvalitu hodinářské výroby pod značkou PRIM v kombinaci s originálním designem.\n\nFirma MPM Quality je oficiálním dodavatelem Českého olympijského týmu (2018-2020). V roce 2018 to byla kolekce PRIM Sport 68 Czech Team – Pyenongchang, kdy se ambasadorem hodinek stal vnuk Jiřího Rašky, skokan na lyžích Jan Mazoch. Díky kolekci Sport 68 Czech Team se podařilo darovat nadaci Jedličkova ústavu 51 000 Kč. Firma navázala také novou spolupráci s T-mobile olympijským během, Sazka olympijským vícebojem a navíc podporuje českou olympijskou nadaci. V roce 2019 podpořili nadaci modelem Sport Legenda a vybrali více jak 22 000 Kč na podporu talentovaných mladých sportovců.\n\nFirmě Elton hodinářská, která je dle pravomocných právní rozhodnutí právním nástupce národního podniku ELTON, se podařilo výrobu náramkových hodinek v České republice roku 2009 obnovit výrobu vlastních mechanických hodinkových strojků, od roku 2016 je součástí holdingu Czechoslovak Group podnikatele Jaroslava Strnada. Doposud nedořešené je užívání značky produkovaných hodinek, užívá také nově registrovanou kombinovanou známku ve znění Manufacture PRIM 1949 (zapsána 2005), která není taktěz zapsaná pro třídu hodinky.\n\nOd roku 2009 vyrábí strojky pod označením PRIM kalibr 94 (ruční nátah) a PRIM kalibr 98 (automatický nátah), který je totožný s kalibrem 96.00 a pouze využívá povrchových úprav. Většina hodinek firmy ELTON je osazena těmito kalibry, pouze pro dva modely mechanických hodinek používá švýcarské strojky značky ETA a dále montuje hodinky s quartzovými strojky firmy Ronda.\n\nV současnosti vyrábí několik modelových řad, z nichž nejznámější jsou ORLÍK, SPARTAK, DIPLOMAT nebo PAVOUK. Mezi ambasadory značky patří olympijský vítěz Jaroslav Kulhavý, herec Hynek Čermák, nebo špičkový chirurg, profesor Jan Štulík.\n\nTéměř tisíc úkonů provedou v továrně společnosti ELTON  hodinářská, než se z  více než 130 jednotlivých součástek stanou náramkové hodinky s mechanickým strojkem. Většinu těchto dílů vyrábí společnost přímo v továrně v Novém městě nad Metují. Zájemcům nabízí exkurzi do výroby, po předchozí domluvě je možné tento výjimečný provoz navštívit.\n\nV roce 1956 byla vytvořena značka a logotyp Prim šternberskou Chronotechnou pro označení jí vyráběných časoměrných zařízení. Jednalo se o písmena PRIM, která se ke kraji snižují a která mají okolo sebe shora přerušenou borduru (tzv. bochníkový tvar). Zcela totožná značka byla registrována posléze pro užívání na hodinkách novoměstské pobočky Chronotechny. Pro nově vzniklý Elton byl roku 1969 vytvořen nový logotyp značky (v řádku postavené majuskuly PRIM), který začal být užíván, ale ještě nebyl registrován. V roce 1983 ředitel koncernu Tesla (kam Chronotechna i Elton v té době patřil) rozhodl o registraci, přičemž tento logotyp byl roku 1984 registrován na podnik Chronotechna (Šternberk) a Elton byl pouze uživatelem značky.\n\nPo roce 1990 se právní nástupcem Eltonu stal Elton hodinářská, ovšem všechny značky byly potvrzeny jako majetek Chronotechny (resp. nástupci Eutech) a Elton si užívání pouze pronajímal (od začátku bylo jasně stanoveno a smluvně ošetřeno, že veškeré známky vlastní Chronotecha). Elton posléze dojednal odkoupení značky za 10 000 000 korun, ale zaplatil započtením dřívější pohledávky, na to zareagoval Eutech stažením smlouvy. Značka byla prodána roku 2001 společnosti MPM-Quality.\n\nSpolečnost MPM-Quality převzala značku a na trh začala dodávat hodinky pod značkou PRIM. Ovšem značku dále využívala i Elton hodinářská (právo společnosti vzniklo tím, že značku užívala před MPM-Quality, zároveň upozorňuje, že má licenční smlouvu s Josefem Židem ohledně autorského díla – logotyp PRIM, s tím že používá také nový logotyp PRIM Manufacture 1949 přihlášený roku 2003 u Úřadu Evropské unie pro duševní vlastnictví v Alicante, resp. předchůdce, v Česku zapsána 2005). O ochrannou známku PRIM probíhají soudní spory (vedle slovního označení se spor týká novějšího logotypu, o starší bochníkový – jehož majitelem je MPM-Quality – se spor nevede, ten je ale registrován pouze pro třídu hodin a budíků, ne hodinek), obě společnosti se snaží navzájem zabránit užívání značky Prim. Spor byl vedeny i na Slovensku, kde bylo rozhodnuto ve prospěch MPM-Quality. V Česku došlo k několika dílčím rozhodnutím, v roce 2008 Vrchní soud v Olomouci potvrdil právo užívat značku oběma společnostem (oběma z různých právních titulů). V roce 2011 také Nejvyšší správní soud potvrdil argumentaci společnosti Elton o autorskoprávní ochraně logotypu (zrušil předchozí rozhodnutí Městského soudu v Praze). Elton toto rozhodnutí uvítal, protože jedině on má uzavřenou smlouvu s tvůrcem loga Josefem Židem (logo měl vytvořit roku 1969 jako zaměstnanec s. p. Elton), ovšem toto tvrzení napadli dědici typografa Jiřího Rathouského s tvrzením, že právě Rathouský navrhl (obě) loga Prim, od září 2016 probíhá spor u Krajského soudu v Hradci Králové. Ve stejné věci však dědici neuspěli ani u Úřadu průmyslového vlastnictví ani u Úřadu Evropské unie pro duševní vlastnictví (EUIPO). Oba úřady konstatovaly, že předložené důkazy neprokazují, že autorem loga je Jiří Rathouský. Přesto již v roce 2014 uzavřeli jeho dědicové licenční smlouvu se společností MPM-Quality.\n\nNyní společnost MPM-Quality využívá na svých hodinkách starší tzv. bochánkový logotyp z roku 1956 i novější logo z roku 1969 a společnost Elton používá logotyp Manufacture PRIM 1949.\n\nDodnes se pod značkou PRIM vyrobilo přes 16 000 000 kusů hodinek. V roce 2008 byla otevřena zvláštní expozice v Městském muzeu Nové Město nad Metují věnující se produkci značky hodinek (od počátku do roku 1994). Autor výstavy a majitel exponátů je Ing. Libor Hovorka, vývojový pracovník Eltonu hodinářská.\n\nMezi majitele hodinek PRIM od ELTON hodinářská patří mimo jiné prezident Václav Klaus, fotbalista Petr Čech, herec Alain Delon, olympijští vítězové Jaroslav Kulhavý, Lukáš Krpálek a další olympionici, operní pěvec Adam Plachetka, tenistka Barbora Strýcová a řada dalších osobností české společenské, kulturní i vědecké scény. Hodinky PRIM od ELTON patří i mezi oficiální dary českého Úřadu vlády či Kanceláře prezidenta zahraničním návštěvám, převzal je například Robert Fico, Nicolas Sarkozy, Angela Merkelová, Ferenc Gyurcsány, španělský královský pár, Donald Tusk a Barack Obama. Hodinky od MPM-Quality dostal vítěz Tour de France Carlos Sastre či známý slalomář Alberto Tomba.\n\n\nNázvy uvedené v uvozovkách byly vytvořeny samotnými uživateli, ostatní názvy jsou továrním označením produktové řady.\n\n\nPřed zavedením číselného označení kalibrů 5x bylo používáno označení „TYP 01x – 01xx“ (viz dále).\n\nPřehled základních výrobních variant (tzv. indexy změny) mechanických strojků, které byly zavedeny do sériové výroby:\n\n\nStrojky Prim používají tři typy protinárazového uložení setrvačky:\n\n\n"}
{"id": "315653", "url": "https://cs.wikipedia.org/wiki?curid=315653", "title": "Československá hokejová liga 1970/1971", "text": "Československá hokejová liga 1970/1971\n\n28. ročník československé hokejové ligy 1970/71 se hrál pod názvem I. liga.\n\n10 účastníků hrálo v jedné skupině čtyřkolově systémem každý s každým. Poslední mužstvo sestoupilo. Poprvé v historii československé ligy se hrálo play off, do kterého postoupily nejlepší 4 celky po základní části.\n\n\n\n\n\nJan Jurka (7/2,71/-),\nVladimír Nadrchal (43/2,37/-) –\nCtirad Fiala (34/3/2/-),\nLubomír Hrstka (44/2/5/-),\nBřetislav Kocourek (46/3/7/-),\nOldřich Machač (45/16/7/-),\nJaromír Meixner (41/4/8/-) –\nJosef Černý (46/21/23/-),\nSvatopluk Číhal (7/0/0/-),\nRichard Farda (35/25/19/-),\nJaroslav Jiřík (31/25/12/-),\nZdeněk Kepák (40/5/13/-),\nMilan Kokš (42/9/13/-),\nZdeněk Mráz (45/18/7/-),\nKarel Nekola (10/1/2/2),\nJosef Sršeň (45/15/5/-),\nIvan Stehlík (36/4/5/-),\nFrantišek Ševčík (45/14/12/-),\nIvo Winkler (37/8/5/-) –\ntrenér Vladimír Bouzek, asistent Bronislav Danda\n\nMiroslav Kapoun (18/3,00/-/-),\nAntonín Kočí (28/3,64/-/-) -\nMiroslav Daněk (36/8/5/-),\nJaroslav Egermajer (31/5/2/-),\nJaroslav Piskač (36/4/4/-),\nZdeněk Rippel (33/5/4/-),\nMiroslav Rykl (35/2/3/-) -\nJosef Beránek (27/4/5/-),\nIvan Hlinka (36/20/1/-),\nJaromír Hudec (14/5/1/-),\nZdeněk Kapoun (7/0/1/-),\nOldřich Kašťák (7/0/0/-),\nPetr Leška (36/6/14/-),\nVladimír Machulda (1/0/0/-),\nKarel Marx (29/5/2/-),\nJaroslav Nedvěd (29/15/9/-),\nKarel Ruml (34/13/10/-),\nJosef Ulrych (36/10/6/-),\nAntonín Waldhauser (29/5/3/-),\nPetr Zelenka (13/2/2/-)\n\nJindřich Gulači (-/-/-/-),\nJosef Hovora (-/-/-/-),\nVasil Koban (-/-/-/-) -\nVladimír Bednář (-/-/-/-),\nJaroslav Kraft (-/-/-/-),\nKarel Šmíd (-/-/-/-),\nKarel Trachta (-/-/-/-),\nJosef Valenta (-/-/-/-),\nJindřich Zeman (-/-/-/-) -\nPravoslav Burda (-/-/-/-),\nPavel Bureš (-/-/-/-),\nBohuslav Ebermann (-/-/-/-),\nPavel Huml (-/-/-/-),\nPetr Jonák (-/-/-/-),\nMiroslav Klapáč (34/20/17/-),\nVáclav Kozák (-/-/-/-),\nPetr Opačitý (-/20/-/-),\nPetr Otte (-/-/-/-),\nJaroslav Rosický (-/-/-/-),\nVáclav Ruprecht (-/-/-/-),\nLadislav Stelšovský (-/-/-/-),\nPetr Vrabec (36/20/17/-) -\ntrenér Gustav Bubník\n\n\n\n"}
{"id": "315654", "url": "https://cs.wikipedia.org/wiki?curid=315654", "title": "Drúzové", "text": "Drúzové\n\nDrúzové (arabsky درزي, \"derzī\" nebo \"durzī\", pl. دروز, \"durūz\"; hebrejsky דרוזים, \"Druzim\") jsou nábožensko-etnická komunita žijící v Libanonu, Izraeli a Sýrii, podle některých názorů původně pocházející z Egypta. Podle své vlastní tradice se však považují za potomky biblického Jetra, midjánského kněze, který se stal tchánem a rádcem Mojžíše. \nPodle této tradice by ale museli ve skutečnosti pocházet z jižní části Arabského poloostrova, odkud mohli být během rozmachu islámu vytlačeni na sever. Drúzové se totiž počátkem 11. století (r. 1017) oddělili od šíitské větve ismailitů.\n\nJejich vznik je možno datovat do období vlády šestého chalífy fátimovské dynastie al-Hákima bi-Amri-lláha, který se roku 1017 prohlásil za Boží vtělení. Datum 1017 považují drúzové za počátek svého letopočtu.\nJedná se o značně uzavřenou komunitu, do jejíhož teologicko-filosofického systému není každý zasvěcen. V současné době žije na světě přibližně 1,5 milionu drúzů, z toho v Izraeli asi 120 tisíc. Jsou považováni za sektu šíitského islámu, avšak mnoho muslimů je neuznává. V minulosti byli drúzové velmi ovlivněni novoplatónskou a gnostickou filosofií. Věří rovněž v převtělování duší. Na svou víru nikoho neobracejí a je dokonce nemožné k nim konvertovat. Oproti pěti sloupům, které jsou základem islámu, uznávají tzv. sedm povinností.\n\nDrúzskou věrouku rozpracoval Peršan Hamza bin Alí az-Zúzání. Nazývá se \"hikma (moudrost)\". Obsahuje i gnostické prvky. Podle drúzské dogmatiky ze Stvořitelova světla emanoval Univerzální rozum, z něj Univerzální duše, z té pak Slovo a z něj dvě křídla, pravé a levé. Celé učení obsahuje esoterické prvky, věřící jsou postupně zasvěcováni do tajemství víry. Drúzové se nesnaží obracet na svou víru nikoho dalšího, věří, že spása je určena jen stávající obci věřících.\n\nVěří v opětovný příchod al-Hákima. O tom existují různé anonymní náboženské traktáty.\nMezi jejich specifika patří loajalita k zemi, v níž žijí. Na vlastní žádost například slouží v izraelské armádě. O drúzech se zmiňuje již židovský cestovatel Benjamin z Tudely, když kolem roku 1165 navštívil oblasti, kde drúzové žili; mylně je pokládá za pohany.\n\nV letech 1921–1936 měli Drúzové svůj autonomní stát Džebel Drúz, který se nacházel v syrské oblasti Džabal ad-Durúz a který fungoval v rámci území, jež mezi světovými válkami spravovala Francie. Jeho hlavním městem byla Suvajda. V roce 1925 se Drúzové vedení Sultanem al-Atrašem proti této francouzské správě vzbouřili a nakrátko vyhlásili úplnou nezávislost. Francie sice povstání potlačila, ale ponechala oblasti autonomii až do roku 1936. Později byla oblast začleněna do vznikajícího syrského státu.\n\n"}
{"id": "315659", "url": "https://cs.wikipedia.org/wiki?curid=315659", "title": "Pilus", "text": "Pilus\n\nPilus (pl. pilusy nebo pily) je vlasovitý útvar na povrchu mnoha bakterií. Podobným termínem je fimbrie (někdy se však používá termín fimbrie obecněji, zatímco pilus označuje jen struktury sloužící ke konjugaci). Všechny pilusy se primárně skládají z oligomerních pilinových proteinů. \n\nSexuální pilusy (také zvané F-pilusy či konjugativní pilusy) spojují jednu bakterii k druhé, spojují cytoplazmy obou buněk a umožňují tím výměnu genetické informace (plazmidů). Vyměněné plazmidy mohou následně umožnit určitou novou funkci, například rezistenci k antibiotikům. Bakterie mohou mít až deset těchto sexuálních pilusů. Někdy jich využívají bakteriofágy při vstupu do bakteriálních buněk. \n\nSexuální pilusy se nepoužívají k pohlavnímu rozmnožování a je nesprávné je srovnávat s penisem, přestože se tak často děje kvůli snadnějšímu pochopení. Slouží jen k výměně DNA. \n\nPilus mívá obvykle 6-7 nm v průměru.\n\nNěkteré pilusy (tzv. \"IV type pili\" - pilusy čtvrtého typu) slouží k pohybu. Mechanismus pohybu spočívá nejprve v adhezi (přilnutí) pilusu na substrát, následně se celý pilus stáhne a přitáhne k sobě celou buňku. Princip se dá přirovnat ke kotvě nebo k cepínu. Většinou je výsledný pohyb charakteristicky trhaný. \n\nMnohé pilusy (v tomto případě velmi často zvané fimbrie) umožňují přilnutí bakteriálních buněk k povrchu (např. při vzniku infekce, při vzniku biofilmu, atp.). Fimbrie jsou buď rozmístěné přibližně rovnoměrně po celém povrchu buňky, nebo rostou z opačných pólů. Mutantní bakterie, které postrádají tyto fimbrie, nemohou přilnout k jejich cílovému povrchu, a proto nemohou způsobit chorobu.\n\n"}
{"id": "315662", "url": "https://cs.wikipedia.org/wiki?curid=315662", "title": "Československá hokejová liga 1971/1972", "text": "Československá hokejová liga 1971/1972\n\n29. ročník československé hokejové ligy 1971/72 se hrál pod názvem I. liga.\n\n10 účastníků hrálo v jedné skupině čtyřkolově systémem každý s každým. Poslední mužstvo sestoupilo.\n\nVáclav Nedomanský (Slovan Bratislava) – 35 gólů\n\nJan Jurka (6/10,59/-),\nVladimír Nadrchal (36/2,53/-) –\nCtirad Fiala (31/1/1/40),\nLubomír Hrstka (36/2/2/26),\nBřetislav Kocourek (24/1/2/6),\nOldřich Machač (35/5/12/58),\nJaromír Meixner (35/5/12/20) –\nJosef Černý (34/20/15/14),\nSvatopluk Číhal (23/2/5/2),\nRichard Farda (34/13/18/2),\nJaroslav Jiřík (22/12/6/34),\nMilan Kokš (36/5/4/20),\nJaroslav Medlík (11/0/2/2),\nZdeněk Mráz (35/7/2/6),\nKarel Nekola (25/8/0/2),\nJosef Sršeň (36/11/14/14),\nIvan Stehlík (34/8/4/16),\nFrantišek Ševčík (35/10/3/0) –\ntrenéři Vlastimil Bubník (do listopadu 1971) a Vladimír Bouzek (od listopadu 1971), asistenti Bronislav Danda a Vlastimil Bubník\n\nMiroslav Kapoun (21/3,54/-/-),\nAntonín Kočí (19/3,68/-/-) -\nJiří Bubla (36/5/9/40),\nMiroslav Daněk (35/4/3/-),\nJaroslav Egermajer (33/1/0/-),\nOldřich Obrtlík (35/0/6/-),\nJaroslav Piskač (31/1/2/-),\nZdeněk Rippel (29/0/3/-) -\nJosef Beránek (36/12/7/-),\nIvan Hlinka (35/31/23/20),\nZdeněk Kapoun (12/0/1/-),\nOldřich Kašťák (27/4/7/-),\nPetr Leška (5/2/1/0),\nVladimír Machulda (34/4/7/-),\nKarel Marx (33/5/4/-),\nJaroslav Nedvěd (36/22/12/-),\nKarel Ruml (36/8/15/-),\nMiloš Tarant (12/0/0/2),\nJosef Ulrych (36/14/11/14),\nPetr Zelenka (36/8/2/-)\n\nJiří Králík (36/3,25/91,9/-),\nHorst Valášek (4/6,51/83,5/-) -\nJaromír Hanačík (35/2/1/-),\nJosef Herčko (33/6/3/-),\nJozef Panák (29/1/2/-),\nPeter Pokorný (24/1/2/-),\nEduard Svoboda (33/3/4/-),\nAntonín Tomaník (19/0/0/-),\nJaroslav Vašičko (1/0/0/-),\nFrantišek Zelenický (35/2/1/-) -\nTomáš Dolák (32/8/2/-),\nPavel Foret (12/2/1/-),\nKarel Heim (28/3/4/-),\nZdeněk Kepák (34/11/7/-),\nJosef Kožela (32/8/8/-),\nVáclav Králík (36/9/6/-),\nLadislav Maršík (36/7/5/-),\nLadislav Pavličík (3/1/0/-),\nAntonín Plíhal (23/3/2/-),\nStanislav Přikryl (22/6/5/-),\nZdeněk Svoboda (2/0/0/-),\nPetr Vašek (35/5/7/-)\nJiří Vodák (34/11/4/-)\n\n\n\n"}
{"id": "315663", "url": "https://cs.wikipedia.org/wiki?curid=315663", "title": "Veličina (systémová dynamika)", "text": "Veličina (systémová dynamika)\n\nVeličina je v systémové dynamice chápána jako jakákoli veličina sféry, kterou daná aplikace systémové dynamiky zkoumá, schopná zvyšovat nebo snižovat svůj stav nebo působit na vývoj ostatních veličin a vazeb mezi nimi.\n\nVeličina v systémové dynamice může být vlastnost (například počet) lidí, zvířat, věcí; množství surovin, energií a jiných prostředků; může se jednat o množství peněz v rámci ekonomiky, investovaných určitým směrem. Veličinou systémové dynamiky může být i derivace jiných těchto veličin, jejich součet, rozdíl nebo jakýkoli jiný výraz z nich složený.\n\nV rámci výzkumného projektu Meze růstu byla sféra aplikace systémové dynamiky stanovena na celou planetu a mezi významné veličiny patřily například celková populace, životní úroveň, spotřeba energie, míra znečištění a množství peněz investovaných na jeho likvidaci.\n"}
{"id": "315670", "url": "https://cs.wikipedia.org/wiki?curid=315670", "title": "Kolem Romandie 2008", "text": "Kolem Romandie 2008\n\nKolem Romandie 2008 \"()\" byl již v pořadí 62. ročník cyklistického etapového závodu. Uskutečnil se v Romandii ve Švýcarsku, v termínu od 29. dubna do 4. května. Byl šestým závodem v pořadí kalendáře UCI ProTour 2008.\n\nPořadí a celková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\nPořadí v rámci etapy\n\nCelková klasifikace\n\n"}
{"id": "315672", "url": "https://cs.wikipedia.org/wiki?curid=315672", "title": "Fonové", "text": "Fonové\n\nFonové (Fon people, Fongbe) jsou etnikum a jazyková skupina nalézající se v západní části Afriky, při březích Guinejského zálivu. Nejpočetnější zastoupení mají Fonové ve státech Benin a v jihozápadní části Nigérie.\nFonové jsou etnikum, které má něco více než 2 000 000 členů, kteří žijí především v jižní části Beninu. Fonové tvoří přibližně 40 % obyvatel Beninu. Jsou tam nejpočetnějším etnikem. Fónština je hlavní jazyk užívaný právě na jihu Beninu a je součástí jazykové skupiny Kwa. Jim podobné jazyky jsou z etnik Ewenků, Jorubů a dalších z guinejských jazyků. Fonové původně vznikli na jihovýchodě Toga, při hranicích s dnešním Beninem.\n\nSmutnou historii tohoto etnika byla doba otrokářství. Právě Benin leží na bývalém Otročím pobřeží a mnoho Foňanů bylo kdysi násilně zavlečeno do otroctví, především do Spojených států amerických. Především města Abomey (historické hlavní město Dahome, dnešního Beninu) a Ouidah byly proslulé svými otročími trhy.\n\nNáboženství\nPřestože se část Fonského etnika hlásí ke křesťanství, hlavní náboženství Fónů je animistického podkladu a nazývá se Voodoo nebo Vodou. Jedná se o to, že věřící Vodou věří, že vše má svou duši. Lidé, zvířata, rostliny i neživé věci jako například kameny. Takto se nazývá i samotný bůh. Obřady Vodou mají různý charakter, od přivolávání deště až po pohřby mrtvých. Během obřadu se celá vesnice sejde a bubnuje se na bubny, dokud na někoho nepřejde duch Vodou a on se dostane do transu a zprostředkovává vesnici božské poselství.\nVodou má ve Fonské kultuře silnou tradici a je velmi oblíbené a často vyhledávané při různých potížích.\n\nFonové ve světě\nFonové se za dob otrokářství dostali do USA a dnes tam žije silná menšina Fonského původu. Spolu s dalšími národy z Guinejského zálivu přinášejí světu svou kulturu počínaje Vodou, hudbou, tancem a mnoha dalšími přínosy světové kultuře. Kromě Spojených států žije menší enkláva i ve Francii.\n"}
{"id": "315673", "url": "https://cs.wikipedia.org/wiki?curid=315673", "title": "Gymnázium Jana Opletala", "text": "Gymnázium Jana Opletala\n\nGymnázium Jana Opletala v Litovli je státní vzdělávací instituce, která nabízí čtyřletý či osmiletý studijní program. Gymnázium funguje od roku 1901. Škola připravuje studenty ke studiu na vysoké škole, na kterou se v roce 2008 dostalo 61 absolventů.\n\nMyšlenka založit v Litovli střední školu se poprvé objevila více než před sto lety. V období Rakouska-Uherska tak začala vznikat nižší česká reálka, jejíž první školní rok byl zahájen 19. září 1901. O tři roky později byla postavena novorenesanční školní budova, a to podle návrhu architekta Josefa Bertla. Zájem a nadšení občanů při výstavbě školy dodnes připomíná nápis ve školní aule: \"Českým synům, naději vlasti, česká Litovel\".\nV roce 1905 byl ministerstvem zvednut status školy na vyšší reálku. O dva roky později již studenti skládali první zkoušky dospělosti. Od 1. 1. 1938 se potom gymnázium stává státní školou. Těžké období muselo gymnázium ustát v roce 1944. Dne 9. září 1944 byla zastavena výuka. K obnovení chodu školy došlo 26. května 1945. V témže roce získala škola název Opletalovo státní reálné gymnázium. Přes spousty dalších změn ve školním systému se škola vyvinula až do dnešní podoby. Od roku 1991 je budova gymnázia chráněna jako kulturní památka České republiky. V září roku 2001 Litovel slavila sté výročí od založení gymnázia, které už se stalo pevnou součástí kraje.\n\nNa osmileté studium na Gymnáziu Jana Opletala mohou nastoupit žáci, kteří úspěšně dokončili pátou třídu základní školy. Ročně se otvírá jedna třída o počtu asi třiceti žáků. První čtyři roky studia odpovídají osnovám 6. – 9. třídy základní školy. Matematika se vyučuje stejně jako ve třídách s rozšířenou výukou matematiky, větší důraz je kladen na jazyky. Chybí předmět pracovní vyučování. Po absolvování nižšího gymnázia se může student přihlásit na jakoukoliv jinou střední školu.\n\nPřes šedesát nových studentů ročně nastoupí na čtyřletý program litovelského gymnázia. Vyučují se dva cizí jazyky, z nichž jeden je vždy angličtina. Dále je tu možnost studia němčiny, francouzštiny, španělštiny nebo ruštiny. Zájemci se mohou také přihlásit na mnoho nepovinných předmětů, kroužků či sportovních aktivit.\n\n\n\n"}
{"id": "315674", "url": "https://cs.wikipedia.org/wiki?curid=315674", "title": "Zákonné platidlo", "text": "Zákonné platidlo\n\nZákonné platidlo (legal tender) je platidlo, které podle zákona nemůže příjemce odmítnout, pokud se jedná o úvěr.\n\nZákonné platidlo je koncept, který je často mylně pochopen jakožto výsledek rozdílných právních výkladů různých jurisdikcí. Šeky, kreditní karty, debetní karty a podobné bezhotovostní metody platby nejsou obecně definovány jako „legal tender“ - tak jsou definovány jen specifické hotové peníze a právní normy některých zemí mohou nebo nemusejí statut zákonného platidla udělit zahraniční měně.\n\nV mnoha jurisdikcích může být platba měnou se statutem zákonného platidla odmítnuta, pokud před dobou této platby neexistoval dluh (například v případě, že splátka je mnohem vyšší než daná částka). Z toho vyplývá, že povinnost přijmout platbu v zákonném platidlu se nevztahuje na případ platby např. bankovkou příliš vysoké hodnoty vzhledem k ceně zboží nebo služby, pokud zaplacení předchází poskytnutí služby nebo předání zboží do užívání (tato platba může být odmítnuta); naopak např. v restauracích, kde se platí až po konzumaci, musí být platba zákazníka, je-li placena zákonným platidlem ať už v jakékoli nominální hodnotě, akceptována.\n\nPrávo obchodníka odmítnout obchod v zákonném platidle znamená, že kupující nemůže (právní cestou) vyžadovat provedení koupě, a tím i vyhlášení zákonného platidla pro jiné účely než dluh (nebo kredit z hlediska banky) a jeho splácení, by pozbylo efektu.\n\nTo, že platidlo má či nemá status zákonného platidla, nesouvisí s tím, zda je kryto nějakou komoditou (např. zlatem) nebo ne.\n\nV České republice zákon č. 6/1993 Sb., o České národní bance, prohlašuje v § 16 platné bankovky a mince vydané Českou národní bankou za zákonné peníze v jejich nominální hodnotě při všech platbách na území České republiky. Další úpravu obsahuje zákon č. 136/2011 Sb., o oběhu bankovek a mincí, a prováděcí předpisy.\n\n"}
{"id": "315678", "url": "https://cs.wikipedia.org/wiki?curid=315678", "title": "Pivovar Dalešice", "text": "Pivovar Dalešice\n\nPivovar Dalešice se nachází v okrese Třebíč v kraji Vysočina v Dalešicích. Vaří se zde pivo Dalešice. Počátky pivovaru sahají do přelomu 16. a 17. století, v průběhu 19. století pak produkce piva dosáhla vrcholu. V sedmdesátých letech 20. století však bylo vaření piva pozastaveno a celý areál počal chátrat. Zejména díky filmu Postřižiny se pivovaru dostalo opětovné pozornosti a na počátku 21. století se zde opět začalo vařit pivo a areál byl zrekonstruován. Dnes je hojně navštěvován turisty. Součástí pivovaru je muzeum rakousko-uherského pivovarnictví.\n\nPivovar byl založen pravděpodobně koncem 16. století, první dochovaná zmínka o něm pochází z roku 1609 z Moravských zemských desk. Nejstarší budovy pochází ze 17. století, tedy z raného baroka. Roku 1882 bylo panství i pivovar koupeno Antonem Dreherem (velkopodnikatelem v oboru pivovarském). Za něj došlo k modernizaci celého provozu. Zařízení se používala až do zániku pivovaru v roce 1977. V roce 1921 byl pivovar v rámci pozemkové reformy s celým panstvím Hrotovice odkoupen pro účely parcelace za 18 milionů Kč Moravskou agrární a průmyslovou bankou. Pivovar v Dalešicích získala během parcelace Zemědělská jednota Československá se sídlem pobočky v Hrotovicích (Zemědělská jednota v Hrotovicích, z. sp. s r. o.); většina z 12 lihovarů připadla ke zbytkovým statkům, ostatní družstvům. Pivovar fungoval jako družstevní pivovar a sodovkárna. Za socializmu byl zestátněn a začleněn do podniku PIVOVARY A SLADOVNY Praha. Dne 19. srpna 1977 byla stočena poslední várka piva.\n\nV dalších letech pivovar chátral a v roce 1991 byl dán do zástavy bance a málem zdemolován, zarůstal náletovými dřevinami a stal se terčem vandalství. V roce 1999 byl odkoupen současnými majiteli, kteří obnovili pivovarní výrobu a zachránili pivovar jako celek. V současné době se v areálu pivovaru nachází hotel a restaurace. Pivovar vyváží pivo do několika hospod.\n\nPivovar se stal známým především díky filmu Postřižiny, který zde natočil režisér Jiří Menzel v roce 1980 podle stejnojmenné novely Bohumila Hrabala. Zdejší komín se stal dějištěm jedné z hlavních scén filmu. Šplhala na něj sládkova žena v podání herečky Magdy Vašáryové se svým švagrem, kterého ztvárnil Jaromír Hanzlík. Ve skutečnosti však na komín lezli kaskadéři a celá scéna se točila na maketách na nedalekém dvoře.\n\n\n"}
{"id": "315681", "url": "https://cs.wikipedia.org/wiki?curid=315681", "title": "Modalohr", "text": "Modalohr\n\nModalohr (také: \"Lohr Railway System\") jsou speciální železniční vagóny alsaské firmy Lohr, které umožňují intermodální přepravu (to je po silnici i po železnici) silničních návěsů.\n\nLohr Group má čtyřicetiletou zkušenost s produkcí transportních systémů pro nákladní i osobní dopravu. Inovací je systém nakládání kamionů s přívěsy, který v roce 1999 vyvinula alsaská firma Modalohr. Nízké vagony mají otočnou platformu, která umožňuje, aby nákladní vůz najel i s přívěsem na vlak za třicet minut.\n\nTato „dálnice na kolejích“ stála 56 milionů eur. 36 milionů vynaložil francouzský stát na renovaci trati a vybudování tunelů, 20 milionů eur, včetně 17 milionů na nákup vagonů, investoval provozovatel, společnost Lorry-Rail. Do roku 2010 by měl ve Francii ročně po železnici přejet milion kamionů.\n\nPrincip spočívá v otáčení prostřední nákladové části, která je snížená kvůli snížení výšky návěsu. Tato střední část je na otočném čepu, který se v terminálu pomocí obsluhy vytočí zhruba o 30 stupňů, aby mohl kamion najet na vagon, kde se odpojí návěs, se kterým se ložná část zase vrátí do původní pozice. Tento proces probíhá na všech vagonech bez potřeby jeřábů a jiných doprovodných systémů. Návěs je po železnici přepravován bez tahače, tedy nedoprovázený.\n\n\n"}
{"id": "315686", "url": "https://cs.wikipedia.org/wiki?curid=315686", "title": "Mount Wilhelm", "text": "Mount Wilhelm\n\nMount Wilhelm (papuánsky: Enduwa Kombuglu, německy: Wilhelmsberg) je se 4509 m nejvyšší horou státu Papua-Nová Guinea a jedním z nejvyšších vrcholů ostrova Nová Guinea.\n\n"}
{"id": "315688", "url": "https://cs.wikipedia.org/wiki?curid=315688", "title": "Colisée Pepsi", "text": "Colisée Pepsi\n\nColisée Pepsi (angl. Pepsi Coliseum; původně \"Colisée de Québec\" - \"Quebec (City) Coliseum\") je víceúčelová hala v kanadském městě Québec. V letech 1972-1995 sloužila jako domácí hřiště Quebec Nordiques. V současnosti je sídlem Québec Remparts, kteří hrají soutěž Quebec Major Junior Hockey League (LHJMQ) a Quebec Radio X z ligy Nord-Américaine de Hockey (LNAH).\n\nKaždoročně v únoru se zde konají soutěže \"Quebec International Peewee Hockey Tournament\". Je to soutěž, která osloví největší počet týmů během jednoho závodu na světě, s více než 2300 mladými hráči z 16 států.\n\nV roce 2008 se zde konalo Mistrovství světa v ledním hokeji 2008.\n"}
{"id": "315689", "url": "https://cs.wikipedia.org/wiki?curid=315689", "title": "Alexandr Vladimirovič Meň", "text": "Alexandr Vladimirovič Meň\n\nAlexandr Vladimirovič Meň (rus. Александр Владимирович Мень; 22. ledna 1935 Moskva – 9. září 1990 Sergijev Posad) byl ruský pravoslavný kněz, teolog, biblista, filosof a spisovatel. Je jednou z nejvýznamnějších osobností ruského pravoslaví druhé poloviny 20. století. Byl autorem řady knih, vykonal obrovské dílo v oblasti obnovy pravoslavného vzdělávání a sociálního úsilí, byl výraznou osobností pravoslavných ekumenických snah.\n\nNavzdory obtěžování ze strany KGB od 80. let vyvíjel rozsáhlé misijní aktivity, po nástupu perestrojky svou činnost ještě rozšířil. Znovuobnovil v Rusku myšlenku nedělních škol. Byl jedním ze zakladatelů/obnovitelů Ruské biblické společnosti, jakož i zakladatelů pravoslavné univerzity. Pro své názory a konání měl mnoho nepřátel zejména mezi militantními ateisty (pro úspěšnou snahu oživit víru v Rusku) a konzervativními církevními kruhy a ruskými nacionalisty (obojím vadily zejména jeho ekumenické aktivity). 9. září 1990 byl cestou na vlak přepaden a zavražděn (ubit sekerou). Jeho vrahové nikdy nebyli dopadeni.\n\n\n"}
{"id": "315703", "url": "https://cs.wikipedia.org/wiki?curid=315703", "title": "Židovská brigáda", "text": "Židovská brigáda\n\nŽidovská brigáda (hebrejsky: הבריגדה היהודית) bylo vojenské uskupení působící v rámci armády Velké Británie, které na straně Spojenců bojovalo v průběhu druhé světové války v Evropě. Přestože brigáda byla vytvořena až v roce 1944, část vojenského personálu měla za sebou boje proti silám Osy v Řecku, na Středním východě a v Africe. Do britské armády se dobrovolně přihlásilo více jak 30 000 palestinských Židů, 734 jich během války padlo.\n\nŽidovská brigáda i její předchůdce, Palestinský regiment byly vytvořeny převážně ze Židů z Blízkého východu. V brigádě ale sloužili i nežidovští vojáci. Mnozí z nich byli uprchlíci ze zemí Evropy okupovaných silami Osy nebo s nimi sympatizujícími. Kontingenty dobrovolníků poskytly i země Commonwealthu a některé další západní demokracie.\n\nRozpad Osmanské říše po první světové válce a jeho nahrazení francouzskou a britskou mocí na Středním východě měl za následek obnovení sionistické snahy o vytvoření židovského státu v Palestině. Balfourova deklarace z roku 1917 se stala prvním oficiálním dokumentem schvalujícím tyto snahy a poskytla nové impulsy pro židovskou imigraci do Palestiny známou jako třetí alija. Během 20. a 30. let 20. století vzrostla židovská populace v Palestině na 400 000 lidí. 17. května 1939 vydala vláda Nevilla Chamberlaina MacDonaldovu bílou knihu, která se od ideje rozdělení Palestiny odvrátila. Ze státnického hlediska byla Bílá kniha pragmatickým gestem majícím si v době nástupu nacismu zajistit podporu arabského obyvatelstva na Blízkém východě (Bílá kniha mimo jiné slibovala založení samostatného palestinského státu do pěti let).. David Ben Gurion na začátku druhé světové války prohlásil: \"\"Budeme bojovat s Bílou knihou jako by žádná válka nebyla a bojovat ve válce jako by Bílá kniha neexistovala.\"\" .\n\nPrezident Světové sionistické organizace Chajim Weizmann nabídl britské vládě plnou spolupráci židovského společenství v britské Palestině a pokusil se dohodnout vznik samostatné židovské bojové jednotky v rámci britské armády. Jeho žádost byla zamítnuta, ale mnoho palestinských Židů vstoupilo do britské armády. 15 palestinských židovských praporů se v rámci britské armády zúčastnilo bojů v Řecku v roce 1941.\n\nNavzdory britskému úsilí vytvořit Palestinský regiment tak, aby v něm byli Židé a Arabové zastoupeni napůl, se Židů přihlásilo třikrát více než Arabů. Díky tomu vznikly 6. srpna 1942 tři palestinské židovské prapory a jeden palestinský arabský prapor. Regiment byl zapojen zejména do strážní služby v Egyptě a severní Africe. Vytvořením Palestinského regimentu se Britové snažili podkopávat úsilí velkého jeruzalémského muftího Amína al-Husajního, který podporoval síly Osy.\n\nPo prvních zprávách o nacistických zvěrstvech poslal britský premiér Winston Churchill telegram americkému prezidentovi Franklinu D. Rooseveltovi s doporučením, že \"\"Židé... mají ze všech ras největší právo postavit se Němcům jako výrazná skupina\".\" Roosevelt odpověděl: \"\"Neshledávám žádných námitek...\"\"\n\n3. července 1944 vydala britská vláda souhlas s ustavením Židovské brigády pod velením vybraných židovských a nežidovských důstojníků. 20. září 1944 v oficiálním komuniké oznámilo britské ministerstvo války vytvoření židovské brigády jako součásti britské armády. Sionistická vlajka byla formálně schválena jako standarta brigády. Ta byla tvořena 5000 dobrovolníky z Palestiny organizovaných do tří pěších praporů a několika pomocných jednotek.\n\nPod velením brigádního generála Ernesta Franka Benjamina bojovala Židovská brigáda proti wehrmachtu v Itálii od března 1945 do konce války v květnu 1945, včetně osvobození Říma. Její zástupci se zúčastnili audience u papeže v rámci delegace Spojenců. Brigáda byla umístěna v Tarvisiu poblíž hranic Itálie s Rakouskem a Jugoslávií, což hrálo důležitou roli při úsilí Brichy o organizaci pomoci evropským Židům na cestě do Palestiny.\n\nPrvní bojové nasazení se konalo v březnu 1945, když příslušníci roty B 3. praporu a čety D Židovské brigády zaútočili na La Giorgettu bráněnou příslušníky wehrmachtu. Základnu dobyli po celodenním boji.. Další bojové nasazení se konalo 10. dubna, když se dva prapory Židovské brigády probojovaly společně s polskými sbory přes řeku Senio a obsadily předem určené cíle. 12. dubna deset sborů Židovské brigády dobylo postavení německé armády na hoře Ghebbio.\n\n19. dubna se příslušníci brigády dostali až na předměstí Bologně, když bylo vrchním velením britské armády nařízeno držet příslušníky Židovské brigády mimo boje. Důvodem bylo udržet křehký smír mezi britskou vládou a Židovskou agenturou, který by patrně skončil, kdyby se ukázalo, že jsou mladí Židé posíláni na smrt. Své vyřazení z dalších bojů ale příslušníci brigády brali jako urážku touhy \"\"hnát ty bastardy až do Německa\"\".\n\n2. května 1945 německá vojska v Itálii kapitulovala.\n\nBěhem července 1945 se příslušníci brigády začali dozvídat podrobnosti o osudu židovského obyvatelstva na Němci okupovaných územích, o jejich systematické likvidaci a zvěrstvech páchaných Němci. Někteří příslušníci Židovské brigády začali shromažďovat informace o příslušnících SS a Wehrmachtu, kteří se na zločinech podíleli a připravovat jejich likvidaci.\n\nPoté, co se ukončila činnost chulijot, zaměřili se příslušníci brigády z rozkazu evropského velení Hagany na transporty židovských uprchlíků do Palestiny. Spojenci sice, po řadě pogromů v Polsku a na Ukrajině, upustili od repatriací uprchlíků zpět do jejich vlastí, ale zároveň se snažili co nejvíce omezit imigraci do Palestiny.\n\nV červenci 1945 se brigáda přesunula do Belgie a Nizozemska.\n\nProstřednictvím poloilegálních či ilegálních transportů převáželi příslušníci Židovské brigády přeživší Židy do přístavů v Itálii či ve Francii, odkud byli na lodích zajištěných Haganou přepravováni do Palestiny. Kromě toho se příslušníci brigád zabývali krádežemi výzbroje a výstroje ze spojeneckých skladů. Tuto výzbroj a výstroj poté za pomocí kurýrů Hagany pašovali do Palestiny. Zbraně později sloužily k odboji proti britským mandátním jednotkám v Palestině a po vyhlášení nezávislosti i v boji proti arabským invazním jednotkám během Války za nezávislost.\n\nŽidovská brigáda byla rozpuštěna v létě roku 1946. Část členů Židovské brigády se po jejím rozpuštění stala příslušníky IOS Státu Izrael.\n\n\n\n"}
{"id": "315704", "url": "https://cs.wikipedia.org/wiki?curid=315704", "title": "Super Besse", "text": "Super Besse\n\nSuper Besse je největší středisko zimních sportů ve francouzském pohoří Centrální masív. Nachází se na území obce Besse-et-Saint-Anastaise, departement Puy-de-Dôme, region Auvergne. Je zde celkem 43 km lyžařských sjezdovek s 240 sněhovými děly a 118 km běžeckých tratí. K dispozici je 22 lanovek a vleků.\n\nSuper Besse\n"}
{"id": "315709", "url": "https://cs.wikipedia.org/wiki?curid=315709", "title": "Deoxyribóza", "text": "Deoxyribóza\n\nDeoxyribóza (deoxyribosa) je monosacharid. Je odvozena od ribózy nahrazením hydroxylové skupiny na druhém atomu uhlíku atomem vodíku. Podílí se na stavbě deoxyribonukleové kyseliny (DNA), která je nositelkou dědičnosti u většiny organismů na Zemi.\n\nPředpokládá se, že primitivní organismy využívaly jen ribózu (potažmo ribonukleovou kyselinu, RNA), deoxyribóza se vyvinula později, protože je těžší ji vyrobit (v moderních organismech se vyrábí z ribózy enzymatickou reakcí, tedy pomocí katalytického proteinu). Díky deoxyribóze je DNA chemicky stabilnější než RNA. Rozhodující je právě chybějící hydroxylová skupina na 2' uhlíku – díky tomu nemůže vznikat na této pozici 2'-O nukleofil, který by atakoval např. fosfodiesterovou vazbu a způsobil zlom ve vlákně nukleové kyseliny.\n\nDeoxyribóza obvykle není v těle vytvářena přímo z ribózy. Nejprve jsou totiž vytvářeny ribonukleotidy obsahující ribózu a ty jsou teprve následně redukovány pomocí ribonukleotidreduktáz (RNR) na příslušné deoxyribonukleotidy obsahující deoxyribózu.\n"}
{"id": "315715", "url": "https://cs.wikipedia.org/wiki?curid=315715", "title": "Scénografie", "text": "Scénografie\n\nScénografie je označení pro výtvarnou složku divadla (nebo filmu).\nKromě toho se jedná také o jeden z oborů divadelní vědy, který se zabývá výtvarnými projevy v divadle zejména z teoretického a historického hlediska. Divadelní výtvarník zabývající se scénografí se nazývá scénograf (muž) nebo scénografka (žena). Z hlediska estetického působení na diváka se jedná o velmi významnou složku divadelní tvorby každého kamenného divadla.\n\nPříbuznou, či často se prolínající, profesí je světelný design. Tím se může zabývat přímo scénograf nebo osoba přímo specializovaná v tomto oboru - lightdesignér.\n\n"}
{"id": "315722", "url": "https://cs.wikipedia.org/wiki?curid=315722", "title": "Lavelanet", "text": "Lavelanet\n\nLavelanet je francouzské město ležící v departementu Ariège v regionu Midi-Pyrénées.\n\nSousední obce: Raissac, Dreuilhe, Villeneuve-d'Olmes a Saint-Jean-d'Aigues-Vives.\n\nObcí protéká řeka Le Touyre.\n\"Počet obyvatel\"\n\n\n\n"}
{"id": "315724", "url": "https://cs.wikipedia.org/wiki?curid=315724", "title": "Koudelka", "text": "Koudelka\n\nPříjmení Koudelka znamená zdrobnělinu pro koudel. Může označovat tyto osoby:\n\n\n"}
{"id": "315725", "url": "https://cs.wikipedia.org/wiki?curid=315725", "title": "Podlesí (Staré Město pod Landštejnem)", "text": "Podlesí (Staré Město pod Landštejnem)\n\nPodlesí (, též \"Peršláček, Posláček, Německý Bernschlag\") je vesnice patřící pod městys Staré Město pod Landštejnem v okrese Jindřichův Hradec. V roce 2011 zde trvale žilo devatenáct obyvatel.\n\nPrvní písemná zmínka o vesnici pochází z roku 1487. Dříve měla obec místní části Olinghäuseln, Arnolshof a Auhäuser.\n\nV roce 1830 čítalo Podlesí 16 domů, roku 1880 již 37 domů a 242 obyvatel německé národnosti. V roce 1930 mělo 131 obyvatel, v roce 1939 pak 118 obyvatel ve 29 domech.\n"}
{"id": "315726", "url": "https://cs.wikipedia.org/wiki?curid=315726", "title": "Trávníček", "text": "Trávníček\n\nTrávníček může být:\n\n\n\n"}
{"id": "315728", "url": "https://cs.wikipedia.org/wiki?curid=315728", "title": "AIDS", "text": "AIDS\n\nAIDS, z anglického \"Acquired Immune Deficiency Syndrome\" nebo též \"Acquired Immunodeficiency Syndrome\", česky syndrom získaného selhání imunity, francouzsky: \"Syndrome d'immunodéficience acquise\", \"SIDA\", je soubor příznaků a infekcí, který je následkem poškození imunitního systému člověka virem HIV. Nemoc HIV/AIDS byla poprvé zaznamenána v roce 1981 a od té doby se jí nakazily desítky milionů lidí, nejhůře postižené jsou některé africké státy. Přestože se léky na tlumení HIV/AIDS neustále zdokonalují, nemoc stále zůstává téměř vždy nevyléčitelnou a smrtelnou.\n\nV Evropě, a tedy i v Česku, se používá tzv. rozšířená definice Světové zdravotnické organizace (WHO), doplněná o několik referenčních nemocí. Podle této definice má člověk starší dvanácti let AIDS, jestliže tzv. test na přítomnost protilátek HIV (popularizován jako „AIDS-test“) vykázal pozitivní výsledek a zároveň je splněna aspoň jedna z následujících podmínek:\n\nV USA je používaná definice CDC z roku 1993, která rozšiřuje seznam platných příznaků o počet CD4+ lymfocytů nižší než 200/mikrolitr.\n\nV řadě chudších zemí (v Africe, Asii, Jižní Americe) je používána pro diagnostiku AIDS zjednodušená definice WHO, která vynechává test na přítomnost protilátek a definuje AIDS, má-li člověk nejméně dva hlavní spolu s aspoň jedním vedlejším příznakem.\n\nHlavní příznaky jsou alespoň 20% ztráta tělesné hmotnosti, chronický průjem trvající déle než 1 měsíc, horečky trvající stále nebo přerušovaně více než 1 měsíc. Vedlejší příznaky jsou trvalý kašel trvající déle než 1 měsíc, celkové svědivé zánětlivé onemocnění kůže, anamnéza pásového oparu, kandidóza ústní části hltanu, chronická pokročilá roztroušená infekce prostého oparu, celková onemocnění mízních uzlin. Také přítomnost celkového Kaposiho sarkomu nebo kryptokokální meningitidy je podle této definice dostatečná pro diagnózu AIDS.\n\nKrev je z hlediska přenosu viru HIV nejnebezpečnější tekutinou. Rizikové jsou zejména použité injekční jehly, ať už sdílené mezi narkomany nebo opakovaně používané v zemích se zaostalým zdravotnictvím. Riziko přenosu je asi 2%. Důsledné používání jednorázových jehel je z hlediska prevence nutností. Přenos krevní transfúzí je dnes díky testování krve vzácný, stále k němu však občas dochází. Riziko představují i orgánové transplantace. Velkému riziku je vystaven zdravotnický personál manipulující s krví.\n\nHmyzí kousnutí riziko přenosu nepředstavuje.\n\nSexuální přenos byl zaznamenán z ženy na muže, muže na ženu, muže na muže i ženy na ženu. K přenosu může docházet při análním, vaginálním i orálním styku, případně jakékoliv jiné praktice, během které dochází ke styku sliznic se sexuálními sekrety či krví. Anální styk je významně nebezpečnější než vaginální, orální styk je nebezpečný nejméně. Vaginální styk představuje vyšší riziko přenosu z muže na ženu než naopak (žena je vystavena většímu množství tekutin partnera než muž, sperma obsahuje vyšší koncentrace viru než vaginální sekret, žena je tekutinám vystavena déle a větší plochou sliznice). I v případě análního styku je většímu riziku vystaven příjemce.\n\nPravděpodobnost přenosu HIV infekce při jednotlivém nechráněném sexuálním styku záleží na řadě faktorů, jako je druh styku, aktuální množství viru v nakaženém partnerovi, současná nákaza další pohlavní chorobou (zvyšuje riziko přenosu) atd. Pohlavní styk během menstruace je vzhledem k přítomnosti krve rizikovější.\n\nLíbání rizikové není, za předpokladu že ústa nejsou poraněná.\n\nRiziko nákazy zvyšuje střídání partnerů. Možnost nakažení významně snižuje užívání kondomu, Waller a Davis ve své metaanalýze z roku 2003 ukázali, že podle dostupných údajů užívání kondomu snižuje ve srovnání s nepoužíváním kondomu dlouhodobé riziko sérokonverze o 80 %; autoři dodávají, že použité prameny nehodnotily správnost použití kondomů. Ostatní formy antikoncepce (například hormonální) při styku ochranu před nákazou neposkytují. Po nechráněném styku s neznámým partnerem, avšak v dostatečném časovém odstupu nutném pro správnou diagnózu, je vhodné u lékaře podstoupit krevní testy na přítomnost viru. Nákaze tak již samozřejmě nelze zabránit, ale lze zabránit nákaze dalších partnerů a včasnou léčbou zlepšit prognózu nemoci.\n\nNové léčebné postupy mají slibné výsledky co se týče zpomalení postupu onemocnění AIDS, ale nejúčinnější metodou proti rostoucí epidemii zůstává prevence. Mezi doporučení pro prevenci sexuálního přenosu HIV patří sexuální abstinence, dlouhodobý monogamní vztah s nenakaženým partnerem, omezený počet životních partnerů a použití kondomu pro každý jeden pohlavní styk.\n\nK přenosu viru HIV z matky na dítě může dojít jak během vlastního těhotenství, tak během porodu. K přenosu tak dochází v 15 – 30 % případů. Vhodnou antivirovou léčbou během těhotenství a porodem císařským řezem, lze toto riziko významně snížit (1 %). Další riziko přenosu představuje kojení, kterého by se HIV pozitivní matky, mají-li možnost, měly vyvarovat.\n\nInkubační doba nemoci je 2-6 týdnů (nejčastěji 2-4), po které se objevují nespecifické příznaky akutní infekce HIV, které jsou velmi podobné chřipce. Po odeznění přechází nemoc do latentního stadia, (které je často nesprávně označováno jako inkubační doba) během kterého nemocný nepociťuje žádné potíže. Po ní následuje zhroucení imunitního systému – AIDS. U dospělých je střední doba mezi nákazou virem HIV a propuknutím nemoci AIDS přibližně deset let. Může ale trvat kratší i delší dobu. Uvádí se, že podíl nemocných narůstá každý rok po infekci o přibližně pět procent. Kongenitálně nebo perinatálně infikované děti onemocní většinou do jednoho či dvou let.\n\nPřítomnost HIV v organismu lze diagnostikovat pomocí krevních testů. Nejčastěji se zjišťuje přítomnost protilátek proti viru HIV v krvi. Pozitivní výsledek testu znamená, že organismus proti viru vyrábí protilátky a byl jím tedy infikován. Protilátky se však v dostatečném množství vytvoří až určitou dobu po nákaze. Obvyklá doba do nástupu protilátek je 4–6 týdnů, dříve, již po dvou týdnech po infekci, lze přítomnost HIV verifikovat průkazem antigenu p24 a přibližně po týdnu po akvírování infekce je pozitivní reakce PCR.\n\nSoučasná lékařská věda není schopna AIDS vyléčit, dokáže ale oddálit jeho propuknutí a zpomalit jeho průběh. Nejúčinnější je v současné době použití antiretrovirových virostatik v režimu tzv. kombinované antiretrovirové terapie, ve stadiu AIDS je součástí léčby také potlačování oportunních infekcí. Problémem v chudých zemích světa je nedostupnost příliš drahých léků a nepříjemné vedlejší účinky některých z nich. Prognóza závisí na rozvinutosti infekce v době, kdy je odhalena. Dojde-li k tomu krátce poté, co se člověk nakazil a jsou-li dostupné vhodné léky, může prožít dlouhý život, aniž by se u něj AIDS vůbec projevil.\n\nTým vedený Kristinou Allers z Charité v Berlíně publikoval v roce 2010 nález pravděpodobného odstranění (3,5 roku po terapii je pacient bez známek přítomnosti viru) viru z těla pacienta. Jednalo se však o vedlejší efekt terapie akutní myeloidní leukémie spočívající v transplantaci kmenových buněk. Roku 2013 byla uveřejněna zpráva, že se lékařům v USA podařilo vyléčit HIV pozitivní batole. Zpráva o vyléčení dalšího HIV pozitivního dítěte přišla roku 2014.\n\nŠíření pandemie AIDS je jedním z hlavních problémů řady rozvojových zemí. Na světě je dnes okolo 40 milionů nakažených, 3/4 z nich žijí v subsaharské Africe. V některých afrických zemích je nakažena i čtvrtina populace. Silně postižena je také jižní Asie, zejména Indie. V Evropě pak země bývalého Sovětského svazu. Největší počet nakažených HIV žije v Jižní Africe, Nigérii a Indii.\n\nProtože postižení jsou zejména mladí lidé v produktivním věku, má šíření AIDS zásadní dopady na celou společnost. \"Studie Světové banky ukazuje, že pokud v zemi postihne virus HIV 8 % a více obyvatel, ekonomický růst se začne zpomalovat, pracovní síly v zemi ubývá a zdravotní a sociální systém je přetížen.\" Jedním z důsledků pandemie jsou také miliony dětí bez rodičů – tzv. sirotci AIDS (AIDS orphans), kterých je jen v Africe 12 milionů.\n\nMezi nejohroženější skupiny patří mladé ženy a dívky, které se nakazí od svých manželů. V řadě zemí je navíc HIV/AIDS společensky neúnosné stigma, a tak lidé svou nemoc tají.\n\nUkazuje se, že na řešení problému má velký vliv přístup jednotlivých vlád. V posledních letech se v některých zemích rozběhly vládní programy, které se snaží proti pandemii účinně bojovat. Zaměřují se na informační kampaně, nabízejí testování zdarma, těhotné ženy se někde testují automaticky. V některých zemích již nemocní mohou získat zdarma i antiretrovirální léky, které zpomalují postup nemoci.\n\nVlády nejchudších zemí však na problém samy nestačí. Antiretrovirální léky jsou velmi drahé: léčba jednoho nemocného vyjde nejméně na 200 dolarů ročně. Přitom například v Zambii, kde je nakaženo 16,5 % populace, je HND na osobu 380 USD. Možným řešením jsou generika a také podpora od vyspělých zemí – ať už v rámci různých programů velkých mezinárodních organizací nebo skrze menší projekty rozvojové spolupráce. Zastavit a zvrátit pandemii HIV/AIDS do roku 2015 je jeden z Rozvojových cílů tisíciletí, programu OSN na odstranění největších problémů rozvojových zemí.\n\nDíky masové imigraci se epidemie ve velkém šíří i do Evropy. Hlavní příčinou nové vlny nárůstu počtu nakažených ve Spojeném království jsou afričtí imigranti.\n\nLidé nemocní AIDS se i v současnosti, především však v minulosti museli často potýkat vedle své nemoci také se společenskými předsudky či s vyčleněním z normálního života. Tyto tendence vrcholily koncem 80. let. V roce 1987 vstoupil ve Spojených státech amerických v platnost zákon, podle něhož nesměli na území USA cestovat lidé nakažení HIV/AIDS, který zůstal v platnosti až do roku 2009. Tento zákon znemožňoval cestu studentům či turistům, komplikoval adopci dětí infikovaných virem HIV a měl za následek také skutečnost, že se na území USA nemohl konat žádný významný světový summit o nemoci AIDS (většina významných nakažených vědců nebo aktivistů se nemohla dostavit). Tento kontroverzní zákon byl zrušen až v roce 2009, kdy USA zůstávala jednou z dvanácti zemí, které neumožňovaly vstup lidem s HIV - těmito zeměmi stále jsou Jižní Korea, Brunej, Kolumbie, Irák, Libye, Moldavsko, Fidži, Rusko, Saúdská Arábie, Arménie, a Súdán.\n\n\n\n"}
{"id": "315731", "url": "https://cs.wikipedia.org/wiki?curid=315731", "title": "Přídolí", "text": "Přídolí\n\nMěstys Přídolí (německy Priethal) se nachází v okrese Český Krumlov, kraj Jihočeský. Žije zde  obyvatel.\n\nPrvní písemná zmínka o vsi pochází z roku 1220, byla v majetků Vítkovců, nedochovalo se však zda krumlovských nebo rožmberských – obvykle se uvádí, že původně náležela k Rožmberku a od 14. století ke Krumlovu. Lze usuzovat, že ji založil Vítek starší společně s bratrem Vítkem z Prčice. Za nich byla osada významným obchodním střediskem na Linecké stezce. V té době stával na Strážném vrchu nad vsí dřevěný hrádek. Obchodní význam Přídolí byl posílen roku 1231, kdy zde byl založen solný sklad. Místní fara od roku 1259 patřila ke klášteru ve Vyšším Brodě. Přídolí bylo povýšeno na městečko roku 1336. Kostel sv. Vavřince je gotická stavba ze 14. století, pozdně goticky upravován a regotizován roku 1870. Žulový pranýř na náměstí je renesanční z roku 1592. Od 23. dubna 2009 je Přídolí opět městysem.\n\n\n\n"}
{"id": "315733", "url": "https://cs.wikipedia.org/wiki?curid=315733", "title": "Alpe-d'Huez", "text": "Alpe-d'Huez\n\nAlpe d'Huez je proslulé středisko zimních sportů ve výšce 1850 metrů nad mořem. Nachází se na místě bývalých pastvin v centrální části francouzských Alp, na území obce Huez, v departementu Isère.\n\nAlpe d'Huez je známé jako jedna z nejtěžších částí Tour de France. Zatímco trasa závodu se každoročně mění, Alpe d'Huez je cílovým místem jedné z etap téměř každý rok od roku 1976. Poprvé zde byl cíl etapy Tour de France v roce 1952. Tuto etapu vyhrál italský cyklista Fausto Coppi.\n\nStoupání do Alpe d'Huez je dlouhé 13,8 km s průměrným stoupáním 8,1% a s 21 ostrými zatáčkami - vlásenkami (\"les 21 virages\"), nesoucími jména předchozích vítězů etap. Jelikož v roce 2001 přesáhl počet vítězů počet zatáček, byla první zatáčka nazvána po Fausto Coppim i Lance Armstrongovi.\n\nV posledních letech bývá okolí stoupání do L'Alpe-d'Huez místem shromáždění obrovského množství diváků, které přechází až do davových scén. V roce 1999 Giuseppe Guerini vyhrál etapu i přesto, že byl na vedoucí pozici shozen z kola jedním z nadšených fanoušků, který si ho chtěl vyfotit (divák se za to později Guerinimu omluvil). V roce 2004 se zde jela časovka jednotlivců do vrchu, kterou sledovalo téměř milion diváků. Armstrong vyhrál tuto etapu za ohlušujícího jásotu a zůstal jen 1 sekundu za oficiálním rekordem trati, který držel Marco Pantani časem 37 minut, 35 sekund.\n\nAlpe d'Huez je také známé jako \"nizozemský Vrchol\", Nizozemci zde vyhráli 8 z prvních 14 etap. Přibližně každý třetí fanoušek z přítomných diváků je z Nizozemska. Od roku 1989 ale nevyhrál žádný Holanďan. V posledních dvanácti ročnících\n6 etap s cílem na Alpe d'Huez vyhráli italští jezdci, 3 američtí jezdci a po jednom Bask Iban Mayo, Fränk Schleck z Lucemburska a Španěl Carlos Sastre.\n\nCíli většinou předchází náročné stoupání na tři další alpské průsmyky, v jediné etapě dlouhé 175 km tak závodníci překonávají celkové převýšení 5180 metrů.\n\n<nowiki>*</nowiki>V roce 1979 byly na Tour de France dvě etapy s cílem v l'Alpe d'Huez.\n\nČasy potřebné k zdolání vrcholu se měří až od roku 1994, takže výsledky před tímto datem jsou jen subjektivní a diskutabilní. Mezi roky 1994 až 1997 se měřil čas od 14,5km před cílem. Od roku 1999 je fotobuňka snímající čas umístěna 14 km před cílem. V ostatních letech se měřilo 13,8 km před vrcholem, v místě kde začíná vlastní stoupání.\n\nTyto různé způsoby měření dávájí prostor pro spekulace, kdo vyjel nahoru v nejrychlejším čase. Jako 'oficiální' rekord Marca Pantaniho 37'35\" uvádí například UK-based Procycling magazine, dále World Cycling Productions - vydavatel série DVD o Tour de France a magazín Cycle Sport. V biografii Marca Pantaniho\n\n13,8 km:\n\nPiste de Tunnel (česky \"Sjezdovka Tunel\") je černá, 3330 m dlouhá sjezdovka ve středisku Alpe d'Huez. Je považována za jednu z nejtěžších sjezdovek v Evropě. Sjezdovka začíná u vrchní stanice lanovky na vrcholu Pic Blanc v nadmořské výšce 3330 m. Z tohoto vrcholu vede prudce dolů k tunelu \"Tunnel des Grandes Rouses\". Po průjezdu tunelem sjezdovka pokračuje asi nejobtížnější pasáží, ve které se odděluje další černá sjezdovka Bréche, až ke krátké sedačkové lanovce Lac Blanc. Koncová pasáž sjezdovky je však po rovině, úplně na konci dokonce mírně do kopce. Tunnel des Grandes Rousses je 200 metrů dlouhý tunel na této sjezdovce. Průměrný sklon tunelu je 3 %. Tunel je vyražený ve skále a je široký cca 1,5 m.\n\n\n\n"}
{"id": "315734", "url": "https://cs.wikipedia.org/wiki?curid=315734", "title": "Kapka (rozcestník)", "text": "Kapka (rozcestník)\n\nSlovo kapka má více významů:\n\n\n\n\n"}
{"id": "315737", "url": "https://cs.wikipedia.org/wiki?curid=315737", "title": "Halifax", "text": "Halifax\n\nHalifax může znamenat:\n\n\n\n"}
{"id": "315753", "url": "https://cs.wikipedia.org/wiki?curid=315753", "title": "Seznam obcí v departementu Côte-d'Or", "text": "Seznam obcí v departementu Côte-d'Or\n\nToto je seznam obcí v departementu Côte-d'Or ve Francii, jichž je celkem 706:\n"}
{"id": "315755", "url": "https://cs.wikipedia.org/wiki?curid=315755", "title": "Columbia Pictures", "text": "Columbia Pictures\n\nColumbia Pictures Industries, Inc. (název obvykle zkracován na Columbia Pictures nebo Columbia, původně CBC Film Sales Corporation) je americké filmové studio, produkční společnost a filmový distributor sídlící v Culver City v Kalifornii. Patří do skupiny Sony Pictures Motion Picture Group, která patří mediální společnosti Sony Pictures, jejímž majitelem je japonský konglomerát Sony.\n\nSpolečnost byla založena v roce 1918 Harrym Cohnem, jeho bratrem Jackem Cohnem a Joem Brandtem pod názvem CBC Film Sales Corporation. V roce 1924 změnila své jméno na Columbia Pictures. Původně se nemohla rovnat zavedeným hollywoodským studiím, díky úspěšné spolupráci s režisérem Frankem Caprou si ale již koncem 20. let vydobyla své jméno. Úspěchů dosáhla svými bláznivými komediemi, které byly populární během Velké hospodářské krize . Ve 30. letech byli největšími hvězdami studia herci Jean Arthur a Cary Grant, v následující dekádě pak Rita Hayworthová. K dalším významným hercům patřili Rosalind Russellová, Glenn Ford a William Holden. V roce 1989 koupil studio Columbia Pictures japonský konglomerát Sony.\n\nV současnosti patří Columbia Pictures mezi „Velkou šestku“ amerických filmových studií.\n"}
{"id": "315758", "url": "https://cs.wikipedia.org/wiki?curid=315758", "title": "Vladimír Novák (malíř)", "text": "Vladimír Novák (malíř)\n\nVladimír Novák (* 30. dubna 1947 Louny) je český malíř. V letech 1967 – 1973 studoval na Akademii výtvarných umění v Praze u profesora Arnošta Paderlíka. Je členem volného seskupení 12/15: pozdě, ale přece. Střídavě žije v Praze a Miláně.\n\nVladimír Novák patří k umělecké generaci, která studovala v liberálním ovzduší konce šedesátých let. Na umělecké scéně se tato generace objevila v polovině sedmdesátých let. V té době již však vládla úplně jiná atmosféra – tvrdý režim, instalovaný po Sovětské invazi a následné okupaci v roce 1968, nastolil represivní systém oficiálně zvaný \"normalizace\", ve kterém československá společnost žila isolována od okolního světa a samozřejmě i bez kontaktů se zahraničním uměním. Tuto obtížnou pozici vyřešili umělci 70. let tím, že se snažili pokračovat v domácí tradici nezávislého umění – jmenovitě reprezentanti české větve existenciálního figuralismu, který používal symbol lidského těla jako druh morálního zrcadla společnosti a také umělci z kruhu \"Nová figura\", kteří založili ironický program \"Česká groteska\".\n\nNa konci 70. a na začátku 80. let si Novákova generace postupně vytvořila svůj vlastní kolektivní estetický kód, zdůrazňující úlohu metaforického sdělení, které v zašifrované formě skrývalo etické hodnocení společnosti. Novák se řadí mezi ty, kteří nejdůsledněji naplňovali program své generace; jeho vidění obrazu je monumentální a celá jeho práce se koncentruje na téma vratkosti lidské identity v moderní společnosti. Toto téma rozvíjí pomocí originálního uměleckého stylu, jehož základním kamenem je volně se pohybující fragment – například torzo figury nebo jiného přírodního tvaru – vržený do nedefinovaného prostoru. Nahromadění takových fragmentů často navozuje pocit nejistoty, muk a strachu, ale je také metodou pro hledání zřejmé pravdy; jakoby se rámec kresby a zdánlivě nezávislý nános barev stal ilustrací skeptického způsobu myšlení. Tvrdohlavý boj s tímto tématem přinesl ovoce v podobě úspěchu v oboru malování.\n\nV polovině 80. let se Novákovy obrazy staly radikálnější – namísto klidné reflexe se objevuje agresivní, barevná exprese koncentrovaných emocí jako odpověď na novou vlnu v českém umění, která se v té době objevuje. Obrazy se zaplňují expresivním množstvím forem vyprávějícími o násilí, křehkosti, hloubce a mukách v reakci na přetrvávající propast v rovině myšlenek a pocitů. Rozměrná plátna Vladimíra Nováka, zobrazující smyšlené krajiny a prostory, promlouvají k divákovi svojí velkou osobní otevřeností. V symbolické formě zobrazují současnou nejistou pozici lidstva na konci 20. století.\n\n"}
{"id": "315759", "url": "https://cs.wikipedia.org/wiki?curid=315759", "title": "Workoholismus", "text": "Workoholismus\n\nWorkoholismus či workholismus je „závislost na práci“. Pojem vznikl ve Spojených státech amerických analogií s alkoholismem, kdy za základ slova bylo vzato anglické work – práce. Samotný pojem workholismus se v české odborné literatuře začíná objevovat až po roce 1989. Workholismus je choroba typická především pro Yuppies, což je označení pro mladé městské ambiciozní muže usilující pouze o práci.\n\nWorkholismus postihuje hlavně osoby s vyšším vzděláním a častěji muže než ženy. Větší riziko vzniku závislosti na práci mají lidé ve vyšších funkcích. Většinou jsou to lidé, kteří do práce unikají z konfliktní rodinné atmosféry nebo si prací kompenzují komplexy méněcennosti, nízkou sebedůvěru. Bývají to lidé osamělí nebo nespokojení v partnerském vztahu, kteří si z práce udělali jedinou náplň života. Workholici často slibují víc než mohou splnit, dělají několik věcí najednou, a když nepracují, trpí pocitem viny. Mnoho workholiků po různě dlouhou dobu sklízí úspěchy v práci. Dříve nebo později ale nastává zlom, vyčerpaný workholik nedokáže udržet nasazené tempo a jeho práce není zdaleka tak efektivní jako dříve.\n\nO závislosti na práci je možné hovořit v případě, kdy se práce stává v životě jednoznačně dominantním tématem. Workoholik je člověk, jemuž práce likviduje zájmy a koníčky, často také sociální a partnerský život, stává se nejčastější myšlenkou i nejběžnějším konverzačním tématem.\n\n\nPokud je člověk workholikem, nedokáže práci vyhradit pouze určitý čas. Pracuje 12 i více hodin denně a potřebuje mít pocit, že má úplně všechny pracovní činnosti pod kontrolou. Řeší většinou pouze pracovní vztah a pracovní činnosti. Rodina se mu tím tak vzdaluje, ale to si neuvědomuje nebo nechce uvědomit. Není schopen řešit mimopracovní problémy či soustředit se na mimopracovní činnosti a aktivity.\n\nWorkoholik má úplně převrácený žebříček hodnot. Na prvním místě je u něj práce, a až teprve potom rodina. Naopak člověk, který o sobě tvrdí, že je workoholik, jím většinou není. Například lidé, kteří se začali zabývat novou aktivitou, zapracovávají se na novém pracovišti nebo v nové roli, nebo i lidé, kteří si nedokážou zorganizovat práci, tráví prací či v zaměstnání dlouhé hodiny. Pokud má však člověk i jiné zájmy, na práci závislý není.\n\nWorkholismus je závislost až na výjimky jako každá jiná. I tato způsobuje abstinenční příznaky v podobě nervozity, stresu, špatného spánku apod. Ovšem problém je v tom, že v případě závislost na práci nelze naordinovat abstinenci. Práce je součástí života každého člověka, potřebuje ji. Kromě toho, že je také zdrojem obživy, práce naplňuje, obohacuje a pro zdravého a tvořivého člověka je tedy nezbytná. Workoholismus je však stavem, kdy se pro Vás práce stává jedinou životní prioritou. Nedokážete vypnout a máte podobné nároky i na Vaše spolupracovníky. Workoholismus je také stavem, kdy člověk nedokáže normálně odpočívat, relaxovat i dostatečně spát.\n\nWorkholik nezná volné víkendy, natož dovolené. Mobil má neustále u ruky. Takový životní styl se nutně podepisuje na jeho tělesném i duševním zdraví. Často se vyskytují bolesti hlavy a únava, vyšší riziko je i u srdečních onemocnění a dechových potíží. Imunitní systém je oslaben a projevuje se častým nachlazením, obtížemi týkajícími se pohybového systému a bolesti hlavy. Tito lidé mají vysoký krevní tlak, často více kouří a pijí a berou léky. Dalším problémem je často stravování.\n\nWorkholik mu nevěnuje žádnou pozornost. Prioritou je co nejkratší čas konzumace, aby ho jídlo nezdržovalo od práce. Druhým extrémem je zahánění stresu jídlem, tedy přejídání. V obou případech jsou téměř jistě důsledkem zažívací problémy.\n\nDalšími varovnými znaky je chování a psychika. Člověk častěji vybuchuje, je neklidný a příliš aktivní, trpí nespavostí, nesoustředěností, nedokáže se uvolnit a odpočívat. Není schopný projevit druhým náklonnost a ocenit je, chybí komunikace a často sklouzne k povrchním vztahům. U těžkých případů můžou nastat i infarkty a mozkové mrtvice, které mohou v lepším případě vystrašit dotyčného tak, že se začne chovat rozumně.\n\nStejně jako alkoholismus a jiné závislosti i workoholik se může ze své nemoci léčit. Podmínkou je zájem a motivace postiženého člověka, čehož není jednoduché docílit. Je jisté, že cílem úspěšné léčby alkoholika je jeho úplná doživotní abstinence. Jenže práce je jednou z podstat lidského bytí, a proto cílem léčby nemůže být abstinence jedince od práce, ale je jím usměrnění vztahu workoholika k práci. Je potřeba, aby rekonstruoval svoje životní hodnoty, aby se začal zajímat i o jiné věci, než je práce, především aby oddělil práci a soukromí a aby se tak vymanil z jejího pro workoholika škodlivého vlivu.\n\nDalšími důležitými prvky léčby je kontrola celkového tělesného a duševního stavu, nejrůznější relaxační techniky, a především pravidelná a racionální strava a životospráva. Také existence partnerského nebo jiného mezilidského vztahu hraje při léčbě významnou roli. Partner by měl dát najevo vzájemnou potřebnost ve vztahu.\n\n\n\n"}
{"id": "315770", "url": "https://cs.wikipedia.org/wiki?curid=315770", "title": "Trosky (hora)", "text": "Trosky (hora)\n\nTrosky (514 m n. m., na mapách bývá uváděna výška 488) jsou neovulkanický vrch se zříceninou hradu nazývaného rovněž Trosky v CHKO Český ráj, přibližně mezi Turnovem a Jičínem, v katastrálním území obce Troskovice v okrese Semily Libereckého kraje. Trosky jsou symbolem Českého ráje a jedním z nejnavštěvovanějších hradů v Česku. V horních partiích vrchu leží chráněné území přírodní památky Trosky. Vrch je nejvyšším bodem Vyskeřské vrchoviny.\n\nTrosky představují erozní relikt struskového kužele. Selektivní eroze odnesla převážnou část pyroklastik a obnažila dvojitou přívodní dráhu bývalých monogenetických vulkánů tvořenou kompaktním bazanitem (druh čediče). V prostoru mezi oběma věžemi se ještě vyskytuje bazanitové subhorizontálně uložené deskovité těleso se subvertikálně orientovanou sloupcovou odlučností. Tato partie patrně reprezentuje relikt lávového proudu vylitého z Baby. Kompaktní přívodní dráhy jsou místy lemovány relikty pyroklastických uloženin. Zvrstvení není vyvinuté, ale z textury uloženin je zřejmé, že strusky byly ukládány na povrchu v podobě struskového kužele. Stupeň fragmentace i četnost vesikulárních fragmentů odpovídají strombolskému typu erupce. Bazanit z Trosek byl datován na 16,5 milionů let. Aktivita započala vytvořením struskového kužele Baba, který byl doprovázen výlevem lávy. Následně došlo k posunutí centra aktivity mírně k východu, přičemž vznikl sesterský kužel Panna. Přívodní dráha Panny proráží relikt lávového proudu spojeného s kuželem Baby a strusky Panny tuto lávu překrývají. Aktivita se pak patrně posunula ještě více k východu, kde stála podle pamětníků do čtyřicátých let 20. století výrazná bazanitová skála, jež byla vytěžena.\nDvě skalní věže vzniklé na vypreparovaných výplních soupouchu byly modelované vedle antropogenní činnosti periglaciálním mrazovým zvětráváním: mrazové sruby, trhliny v sloupovitě odlučné hornině. Na úpatních slínovcových svazích vznikl soliflukční suťový plášť. V okolí je rozsáhlý pískovcový podstavec se skalními tvary na příkrých svazích (skalní město – přírodní rezervace Apolena na jiho-jihovýchodě). Vrch je převážně zalesněný borovicí, místy jsou smrkové a bukové porosty.\n\nVrch Trosky geomorfologicky náleží do celku Jičínská pahorkatina, podcelku Turnovská pahorkatina, okrsku Vyskeřská vrchovina, podokrsku Troskovická vrchovina a její Trosecké části.\n\n"}
{"id": "315776", "url": "https://cs.wikipedia.org/wiki?curid=315776", "title": "Pracovní právo", "text": "Pracovní právo\n\nPracovní právo je hybridní právní odvětví zahrnující prvky soukromého a veřejného práva. Odvětví pracovního práva je tvořeno souborem norem upravujících tři tematické okruhy: individuální pracovní právo, kolektivní pracovní právo a právní úprava zaměstnanosti.\n\nZákladní vymezení pracovního práva v Česku se nachází v § 1 českého zákoníku práce. Pracovní právo upravuje právní vztahy mezi zaměstnanci a zaměstnavateli, vztahy kolektivní povahy související s výkonem závislé práce, některé právní vztahy před vznikem pracovněprávních vztahů, pracovní podmínky zaměstnanců a ochranu jejich zdraví.\n\nAčkoliv největší rozvoj pracovního práva nastal v souvislosti se vznikem kapitalismu, určitou úpravu výkonu práce můžeme dohledat i dříve. Již v Mezopotámii upravovala druhá účast Chammurapiho zákoníku najímání pracovních sil. V římském právu pak lze najít například institut \"locatio conductio operarum\" (: služební, pracovní či námezdní smlouva), která se týkala námezdní práce, kdy locator pronajímal svou práci conductorovi, který byl vázán vyplatit locatorovi mzdu. Locatio conductio operarum se patrně vyvinula ze smluv o nájmu otroků, což vysvětluje, proč se tato smlouva mohla týkat jen hrubých, hlavně manuálních prací. Římské právo neznalo žádnou úpravu užívání najaté pracovní síly a sám locator neměl žádné veřejné záruky. Služební smlouva však v Římě nesehrála díky možnosti využít práce otroků či propuštěnců příliš významnou úlohu.\n\nVe středověku byla úprava výkonu práce realizována především v horním právu, v čeledních řádech a cechovních předpisech. Přelomovým okamžikem ve vývoji pracovního práva bylo zhroucení feudalismu, které přineslo rozvoj pracovních vztahů a nutnost jejich regulace. Reálně vzniklo pracovní právo ve druhé polovině devatenáctého století, kdy došlo k rozmachu dělnického hnutí, dožadujícího se ochrany zaměstnanců před přílišnou smluvní volností, jež se fakticky projevovala diktátem zaměstnavatelů. Stát proto ze své pozice stanovil minimální únosné postavení zaměstnance. Zavedením takových veřejnoprávních prvků došlo k překročení hranic občanského práva, do kterého spadala úprava námezdních smluv. V literatuře existují různé periodizace dějin pracovního práva.\n\nPracovní právo můžeme systematicky rozčlenit na individuální pracovní právo, kolektivní pracovní právo a oblast zaměstnanosti, v níž jsou upravovány vztahy vznikající při realizaci práva na práci, tedy vztahy vznikající při zprostředkování a hledání práce a rekvalifikaci. Jednotlivé součásti pracovního práva mají odlišné subjekty a mají dopad na odlišné společenské vztahy. U individuálního pracovního práva vystupují zaměstnanci a zaměstnavatelé a z pohledu právních vztahů se jedná o ty, k nimž dochází při výkonu práce zaměstnance pro zaměstnavatele. U kolektivního pracovního práva jsou subjekty zaměstnavatelé a odborová organizace a dotýká se vztahů mezi sociální skupinou zaměstnanců, zastoupenou svým zástupcem (odbory), a zaměstnavatelem jako sociálním partnerem.\n\nV českých podmínkách je základním pramenem individuálního pracovního práva zákoník práce, pro kolektivní pracovní právo je nejvýznamnější zákon o kolektivním vyjednáváním a konečně pro oblast zaměstnanosti je nejdůležitějším pramenem zákon o zaměstnanosti.\n\nHistorická vazba pracovního a občanského práva vychází z principu subsidiarity – kdy občanský zákoník je obecným předpisem (\"lex generalis\") a pracovněprávní kodex zvláštním (\"lex specialis\"). Ve státech socialistické soustavy byla tato koncepce opuštěna a vycházelo se zde ze samostatnosti pracovního práva, a tak prakticky absolutní nemožnosti užití občanskoprávních kodexů. Český zákoník práce přijatý v roce 2006 vycházel ze zcela odlišného a nikde nevyzkoušeného principu delegace. Podle původního znění § 4 zákoníku práce se občanského zákoníku mělo použít jen tehdy, pokud to zákoník práce výslovně připustí. Taková novátorská konstrukce byla předmětem odborné kritiky. Zákoník práce v důsledku principu delegace obsahoval celou řadu odkazů na občanský zákoník a vzhledem k tomu, že i občanský zákoník má být do budoucna změněn, byla zřejmá budoucí nutnost rozsáhlé novelizace zákoníku práce, což bylo opět předmětem kritiky. Na základě návrhu skupiny poslanců byl princip delegace zrušen nálezem Ústavního soudu, neboť konstrukce zákona a princip delegace neodpovídal principu předvídatelnosti práva a nebyl v souladu s principy právního státu.<ref name=\"PlUS-83/06\"></ref> Ústavní soud však až na jedinou výjimku odkazy na občanský zákoník v zákoníku práce nezrušil.\n\nIndividuální pracovní právo má pro své kořeny v římském právu silný vztah k právu občanskému. Kolektivní pracovní právo se vyvíjelo zcela odlišným způsobem a tuto historickou vazbu nemá, a proto je možné vysledovat v různých právních řádech různou míru osamostatnění od práva občanského. Oblast zaměstnanosti je upravena veřejnoprávními metodami, a tak má blízko k právu správnímu.\n\nZaměstnanec je fyzická osoba, která je natolik fyzicky a duševně vyspělá, že může vykonávat závislou práci, a natolik rozumově a volně vyspělá, že může nabývat práv a povinností vyplývajících z pracovněprávních vztahů. Český zákoník práce nerozlišuje mezi občany ČR, EU nebo občany třetích států, avšak některá ustanovení zákona o zaměstnanosti se již cizích státních příslušníků dotýkají.\n\nV českém pracovním právu nezletilý, který dovršil patnáct let a ukončil povinnou školní docházku, se může zavázat k výkonu závislé práce podle zákoníku práce. Slovenská právní úprava je v zásadě stejná s českou, je však sjednocena do jednoho ustanovení slovenského zákoníku práce.\n\nZaměstnavatel je jakákoliv fyzická či právnická osoba, která zaměstnává alespoň jednu osobu v pracovněprávním vztahu. Účastníkem pracovněprávních vztahů může být i stát, o němž zákon hovoří jako o právnické osobě a zaměstnavateli.\n\nÚřad práce je správní orgán, v jehož čele stojí ředitel. Správní obvod je shodný s územním obvodem okresů. Příslušnost a kompetence úřadů práce jsou vymezeny především v zákoně o zaměstnanosti. Úřad práce zejména vyhledává zaměstnání pro fyzickou osobu, která se o práci uchází, a vyhledává zaměstnance pro zaměstnavatele, který hledá pracovní sílu a poskytuje poradenskou a informační činnost v oblasti pracovních příležitostí.\n\nV českých podmínkách vznikly úřady práce v červenci 1939 v důsledku zavedení všeobecné pracovní povinnosti.\n\nAgentura práce je akreditovaná fyzická nebo právnická osoba, která vyhledává zaměstnání pro fyzické osoby, jež se o práci ucházejí, a zaměstnance pro zaměstnavatele, který hledá nové pracovníky, vyhledává fyzické osoby za účelem výkonu jejich práce pro tzv. uživatele (fyzická či právnická osoba, která přiděluje práci a dohlíží na její provedení) a poskytuje poradenství a informace v oblasti pracovních příležitostí. Zákonná úprava agenturního zaměstnání je v českém právu realizována v zákoně o zaměstnanosti (§ 58 a následující).\n\nOdbory jsou organizace zajišťující trvalou ochranu sociálních a ekonomických zájmů zaměstnanců. Vyspělé právní státy do činnosti odborů nezasahují. V českém prostředí se omezení zásahů projevuje především při jejich vzniku, jehož podmínky upravuje zákon o sdružování občanů – na rozdíl od všech ostatních sdružení občanů nepodléhají odbory registračnímu, ale jen evidenčnímu principu. Odbory jsou právně, ekonomicky a koaličně nezávislé. Členství v odborech nesmí být povinné. Odbory mohou jako jediný subjekt na straně zaměstnanců kolektivně vyjednávat a uzavírat kolektivní smlouvy.\n\nOdbory jsou jedním ze subjektů souhrnně označovaných jako zástupci zaměstnanců. Na rozdíl od rady zaměstnanců a zástupce pro bezpečnost a ochranu zdraví při práci (BOZP), mají odbory právní subjektivitu.\n\nZávislá práce je pojem objevující se v zákoníku práce a zde je i legálně definován: „\"Za závislou práci, která je vykonávána ve vztahu nadřízenosti zaměstnavatele a podřízenosti zaměstnance, se považuje výlučně osobní výkon práce zaměstnance pro zaměstnavatele, podle pokynů zaměstnavatele, jeho jménem, za mzdu, plat nebo odměnu za práci, v pracovní době nebo jinak stanovené nebo dohodnuté době na pracovišti zaměstnavatele, popřípadě na jiném dohodnutém místě, na náklady zaměstnavatele a na jeho odpovědnost.\"“ Tato definice vymezuje pojmové znaky: nadřízenost-podřízenost, osobní výkon, podle pokynů zaměstnavatele, jménem zaměstnavatele, úplatnost, pracovní doba, pracoviště, na náklady zaměstnavatele, na odpovědnost zaměstnavatele.\n\nPojem rizika je v odborné literatuře ve vztahu k pracovnímu právu převážně opomíjen, pokud již je zmiňován, pak se hovoří o třech typech rizika: riziku práce, riziku sociálním a riziku hospodářském. Riziko práce vyjadřuje pravděpodobnost vzniku škody na životě a zdraví zaměstnanců (např. pracovní úraz) a přichází v úvahu prakticky kdekoliv, zejména však tam, kde zaměstnanec vstupuje do kontaktu se stroji, zařízeními či přírodními materiály nebo kde jsou nevhodné podmínky práce. K předcházení poškození zaměstnance (a v důsledku i zaměstnavatele) obsahují pracovněprávní předpisy ustanovení týkající se prevence takových rizik: český zákoník práce v ustanoveních § 101 a následující, slovenský zákoník v § 177 a následující. Riziko sociální vychází z faktu, že některé činnosti mohou být pro konkrétního zaměstnavatele zatěžující a nepříjemné, ale z celospolečenského hlediska jsou nutností. Stát tak prostřednictvím práva nutí zaměstnavatele, aby toto riziko nesli (předpisy o práci mladistvých, postižených, předpisy stanovující stejné zacházení s muži a ženami atp.). Riziko hospodářské není stejně jako předchozí rizika legálně definováno. V teoretické rovině je vyjádřením objektivního především ekonomického rizika souvisejícího s výkonem podnikání. Platí, že zaměstnanec neodpovídá za škodu, která z hospodářského rizika vyplývá – v žádném případě ale nelze hovořit o hospodářském riziku tam, kde zaměstnanec škodu způsobil úmyslně. Konstrukce hospodářského rizika a její odraz v právu vychází z předpokladu, že připadají-li zaměstnavateli plody práce, pak musí nést i rizika s touto prací spojená.\n\nKolektivní spor může vzniknout jen tehdy, existují-li u zaměstnavatele kolektivní subjekty (rozumějme v českých podmínkách odbory). Pokud zde kolektivní subjekty nejsou, pak mají všechny spory charakter individuálních sporů. Kolektivní spory můžeme rozlišovat na kolektivní spory z kolektivní smlouvy a jiné spory. Spory z kolektivní smlouvy se dále dělí na spory o uzavření kolektivní smlouvy a spory o plnění závazků z kolektivní smlouvy. Zákon upravuje postup při jejich řešení.\n\nZpůsobem řešení sporů je stávka nebo výluka. Zákon v českých podmínkách stanovuje procedury, které musí předcházet výluce a v případě sporů o uzavření kolektivní smlouvy i stávce. \n\nPrávo na stávku je základní právo vyplývající z Listiny základních práv a svobod za podmínek stanovených zákonem. Jediným takovým zákonem je však zákon o kolektivním vyjednávání, který ale upravuje stávku jen za předpokladu, že se strany ve sporech z uzavření kolektivní smlouvy nedohodly. Stávka je podle pracovního práva překážkou v práci na straně zaměstnance, za kterou nepřísluší mzda ani náhrada mzdy. Právo nezná pojem stávková pohotovost, který se ale běžně používá. \n\nUvedené ovšem neznamená, že právo na stávku lze v České republice uplatňovat pouze v mezích zákona o kolektivním vyjednávání. Nelze přehlédnout, že ustanovení článku 2 odst. 3 Listiny stanoví, že každý může činit, co mu není zákonem zakázáno, a nikdo nesmí být nucen činit, co zákon neukládá. Uvedený základní princip pro posuzování dovolenosti chování v poměrech českého právního řádu je nutno aplikovat i při posuzování otázky zákonnosti stávky konané mimo rámec zákona o kolektivním vyjednávání. Upravuje-li zákon pravidla stávky jen v případech stávky v souvislosti s kolektivním vyjednáváním, plyne z toho závěr, že jiného (zákonného) omezení práva na stávku v českém právním řádu není. Platí tedy, že právo na stávku je zaručeno (článek 27 odst. 4 Listiny), aniž by (s výjimkou stávek v souvislosti s kolektivním vyjednáváním) bylo v souladu s ústavními principy omezeno, avšak jen tehdy, je-li prostředkem obrany jiných hospodářských nebo sociálních zájmů zaměstnanců u jejich zaměstnavatelů. Nesouvisí-li však stávka se sporem o uzavření kolektivní smlouvy, neřídí se, a to ani analogicky, podle zákona o kolektivním vyjednávání. Účast zaměstnance na stávce, jejímž účelem není obrana hospodářských a sociálních zájmů, ale prosazování personálních zájmů pracujících, je porušením pracovní kázně.\n\nO výluce hovoří jen zákon o kolektivním vyjednávání, což znamená, že nemůže být vyhlášena v jiných případech než v těch, které souvisejí s uzavřením kolektivní smlouvy. Výluku zahajuje zaměstnavatel a zaměstnanci při ní mají nárok na část průměrného výdělku. V době přijímání zákona se proti možnosti výluky stavěly odbory.\n\nDnem 1. ledna 2009 nabyl účinnosti zákon č. 187/2006 Sb., o nemocenském pojištění, ve znění pozdějších předpisů (dále jen „ZNP“). Na náhradu mzdy mají nárok zaměstnanci v pracovním poměru, nebo zaměstnanci pracující na základě dohody o pracovní činnosti, v období prvních 14 kalendářních dní trvání dočasné pracovní neschopnosti či karantény.  Náhrada mzdy nebo platu nepřísluší za první tři takovéto dny, výjimkou je případ, kdy je zaměstnanec zařazen do karantény, poté mu náleží náhrada ve výši stejné jako od 4. dne. Od 4. pracovního dne (směny) náhrada mzdy přísluší ve výši 60 % průměrného redukovaného výdělku. Výše náhrady mzdy se stanoví z průměrného výdělku zaměstnance, zjištěného pro pracovněprávní účely podle § 351 a násl. ZP. Průměrný výdělek se tedy zjišťuje jako průměrný hrubý hodinový výdělek dosažený zaměstnancem v rozhodném období, kterým je předchozí kalendářní čtvrtletí.  Nárok na náhradu mzdy vzniká zaměstnanci jen tehdy, pokud ke dni vzniku dočasné pracovní neschopnosti nebo nařízení karantény splňuje dle ZNP podmínky nároku.  \n\nZásady pracovního práva jsou teoretickou konstrukcí, která je odvislá od úpravy v jednotlivých právních řádech a určována vůlí zákonodárce, závazky z mezinárodních smluv či členstvím v mezinárodních organizacích i státní ideologií. V členských státech Evropské unie je možné vysledovat podobnost právní úpravy, a tím odvodit i podobnost základních zásad. Následující soupis je demonstrativní.\n\nPrimární zásadou pracovního práva je zásada legální licence, která vyjadřuje, že účastníci pracovněprávních vztahů mohou provádět vše, co není zakázáno (z důvodu ochrany druhých nebo veřejného zájmu). Tato zásada je v České i Slovenské republice vyjádřena ústavně. V posledních letech nabývají na významu zásady rovnosti a zákazu diskriminace, jež se promítají nejen do pracovněprávních kodexů, ale i do samostatných právních předpisů. Zásada rovnosti se projevuje při sjednávání pracovního poměru, ale již ne při faktickém výkonu zaměstnání, kdy se zaměstnanec musí podřídit příkazům zaměstnavatele s výjimkou případů, kdy jde o příkaz v rozporu se zákonem.\n\nÚstavně jsou v českých a slovenských podmínkách vyjádřeny i zásada práva na práci a svobodnou volbu povolání a přípravu k němu. Zásada práva na práci směřuje především k normotvůrci, aby neomezoval, pokud zde není vyšší zájem (nízký věk), osoby v možnosti získávat prostředky k obživě. Zásada práva na svobodnou volbu povolání vyjadřuje právo každého, kdo splňuje zákonem stanovené podmínky, zvolit si určité povolání.\n\nVe vztahu zaměstnavatele a zaměstnance sehrává svou úlohu i zásada zákazu přenosu hospodářského rizika na zaměstnance. Zaměstnavatel má také povinnosti informovat (zásada práva na informace a projednání) zaměstnance o obsahu kolektivní smlouvy, vnitřních předpisech, ale i o ekonomické a finanční situaci či pravděpodobném vývoji. Stejně tak má zaměstnavatel informační povinnost v případě hromadného propouštění.\n\nStáty, které přistoupily k Úmluvě o nucené nebo povinné práci ILO, se zavázaly realizovat zásadu zákazu nucené práce, tedy takové, která se na kterékoli osobě vymáhá pod pohrůžkou jakéhokoli trestu a ke které se osoba nenabídla dobrovolně. Samotná Úmluva pak vymezuje, co se pod použitý výraz „nucená nebo povinná práce“ nezahrnuje (obvyklé občanské povinnosti, povinnosti vojenské povahy aj.). Zásada zákazu nucené práce se v České republice i na Slovensku projevuje také v Listině základních práv a svobod. V pracovněprávních vztazích se tato zásada mimo jiné projevuje také v omezeních, za nichž může být zaměstnanec převeden nebo přeřazen na jinou práci.\n\nZaměstnanec má právo na spravedlivou odměnu za práci (zásada úplatnosti vykonávané práce). Tato zásada úzce souvisí s principem ochrany mzdy, a to jak ochrany její minimální výše, tak ochrany mzdy již dosažené. Nejsilněji je zdůrazňována ochrana splatné mzdy.\n\nZaměstnanci i zaměstnavatelé mají právo se sdružovat k ochraně svých hospodářských a sociálních práv. V případě zaměstnanců hovoříme o zásadě práva na odborové sdružování, která znamená, že není možné zaměstnance nutit do sdružování do odborů, ani mu v něm bránit. Zaměstnanci mají právo pracovat v bezpečných a hygienicky vyhovujících podmínkách (zásada bezpečné a hygienické práce). Stejně jako v občanskoprávních vztazích i v pracovněprávních vztazích nelze bez právního důvodu zasahovat do práv a oprávněných zájmů dalších osob nebo zneužívat svého postavení (šikana).\n\nZákladní český pracovněprávní kodex – zákoník práce – vymezuje v ustanovení § 13 a následujících základní zásady pracovněprávních vztahů, jejichž zákonné vymezení vycházelo z původního zákoníku práce a z aplikační praxe; zásady měly dostat normativní obsah, aby bylo nutné k nim přihlížet. Ve slovenském zákoníku práce jsou základní zásady vymezeny v úvodních ustanoveních čl. 1 až 11 a vycházejí ze slovenské ústavy (čl. 35 až 38), dohod Mezinárodní organizace práce a směrnic Evropské unie.\n\n\n\n\n"}
{"id": "315784", "url": "https://cs.wikipedia.org/wiki?curid=315784", "title": "Československá hokejová liga 1984/1985", "text": "Československá hokejová liga 1984/1985\n\n42. ročník 1984/85 se hrál pod názvem I. liga.\n\n12 účastníků hrálo v jedné skupině čtyřkolově systémem každý s každým.\n\nKvalifikace o I. ligu se hrála dvoukolově systémem každý s každým za účasti posledního týmu I. ligy a vítězů obou národních lig (Poldi SONP Kladno a PS Poprad). Účast v příštím ročníku si vybojovalo mužstvo Poldi Kladno, když vyhrálo všechny 4 zápasy kvalifikační soutěže.\n\n\nJiří Králík (42/2,20/91,1/-),\nIvo Pešat (5/3,94/-/-) -\nZdeněk Albrecht (42/3/6/16/-1),\nLuděk Čajka (42/2/5/32/-1),\nJindřich Korph (12/0/0/0/6),\nMiroslav Kořený (39/7/4/36/11),\nGustav Peterka (44/5/5/26/14),\nMiloslav Sedlák (44/7/7/14/17),\nAntonín Stavjaňa (43/5/6/10/21),\nRobert Svoboda (6/0/0/0/0),\nZdeněk Venera (44/8/6/44/24),\nLadislav Zavrtálek (2/0/0/0/0) -\nKarel Buřič (23/3/2/10/2),\nZdeněk Čech (40/10/6/22/24),\nMilan Dobiášek (15/0/3/2/-),\nMiroslav Chalánek (28/6/4/8/12),\nPavel Jiskra (29/6/6/4/13),\nTomáš Kapusta (36/5/7/14/5),\nPavel Mezek (34/11/5/20/15),\nFrantišek Pecivál (33/3/2/12/6),\nLuděk Pelc (44/4/15/14/24),\nLubomír Požárek (12/1/0/2/-),\nRadim Raděvič (7/3/0/8/-),\nMiloš Říha (29/3/8/14/13),\nJaroslav Santarius (44/15/4/25/18),\nMichal Tomek (30/3/4/4/3),\nRostislav Vlach (43/11/11/46/24),\nJiří Vodák (39/7/5/18/20)\n\nMiroslav Kapoun (41/4,06/-/-), \nLuděk Výborný (15/5,84/-/-) -\nZdeněk Chuchel (32/4/3/10),\nArnold Kadlec (40/10/19/45),\nJordan Karagavrilidis (43/4/15/74),\nVladimír Macholda (44/7/6/20),\nFrantišek Pospíšil (25/3/6/24),\nFrantišek Procházka (42/4/7/44),\nEduard Uvíra (43/7/6/44) -\nPavel Burger (8/0/0/0),\nJiří Heinisch (21/4/3/8),\nJaroslav Hübl (19/10/6/17),\nJosef Chabroň (44/24/7/10),\nVladimír Jeřábek (44/22/14/22),\nKamil Kašťák (37/3/3/5),\nJindřich Kokrment (43/15/16/26),\nVladimír Kýhos (41/5/13/76),\nVladimír Růžička (41/38/22/29),\nKarel Slunéčko (14/2/1/4),\nKarel Svoboda (30/1/8/24),\nMiloš Tarant (40/11/8/32),\nJiří Vozák (30/1/3/10),\nOndřej Weissmann (42/9/4/20),\nZdeněk Zíma (38/7/13/34)\nLadislav Žák (7/0/0/0)\n\nFrantišek Jelínek (5/2,40/-/-),\nKarel Lang (42/3,41/89,1/-) –\nJosef Caudr (10/1/0/4),\nMilan Figala (36/1/3/16),\nMilan Florian (31/1/3/28),\nZdeněk Moučka (37/3/6/12),\nMilan Murín (38/0/1/20),\nLubomír Oslizlo (40/3/7/40),\nRadek Radvan (37/2/5/16),\nRoman Smrček (2/0/0/0),\nOtto Železný (44/3/3/16),\nPetr Žváček (1/0/0/0) –\nZdeněk Balabán (40/8/3/2),\nPetr Hubáček (33/6/6/26),\nJaromír Korotvička (40/8/6/12),\nRobert Kron (40/6/8/6),\nPetr Kučírek (40/12/4/8),\nEmil Ludíkovský (27/1/3/10),\nKarel Nekola (40/8/9/14),\nJiří Otoupalík (42/9/9/38),\nAlexandr Prát (43/16/9/64),\nJiří Rech (36/3/1/2),\nLuděk Stehlík (1/0/0/0)\nFrantišek Šebela (38/7/8/12),\nLadislav Trešl (29/9/7/10),\nLeoš Zajíc (38/8/4/16) –\ntrenéři Rudolf Potsch a František Vaněk\nPoznámky:\n\n\n"}
{"id": "315786", "url": "https://cs.wikipedia.org/wiki?curid=315786", "title": "Cancer", "text": "Cancer\n\nCancer má více významů: \n"}
{"id": "315787", "url": "https://cs.wikipedia.org/wiki?curid=315787", "title": "Svatyně", "text": "Svatyně\n\nSvatyně je obecné označení pro místo, které má pro určitou skupinu lidí „posvátný“ charakter. Bývá dějištěm náboženských obřadů, často jsou ve svatyni uloženy relikvie či různé náboženské předměty. Označení svatyně bývá užíváno zejména ve spojitosti s náboženstvími východu jako je šintoismus – mezi nejznámější šintoistické svatyně patří např. Icukušima či svatyně Ise. Za svatyně mohou být pokládány i posvátné háje, posvátné stromy, megalitické stavby či poutní kostely.\n\n\n"}
{"id": "315791", "url": "https://cs.wikipedia.org/wiki?curid=315791", "title": "Iňa", "text": "Iňa\n\nIňa může znamenat:\n\n\n"}
{"id": "315792", "url": "https://cs.wikipedia.org/wiki?curid=315792", "title": "Iňa (přítok Obu)", "text": "Iňa (přítok Obu)\n\nIňa ( ) je řeka v Kemerovské a v Novosibirské oblasti v Rusku. Je dlouhá 663 km. Plocha povodí měří 17 600 km².\n\nPramení v Kuzněcké kotlině a převážně protéká skrze ní. Ústí zprava do Obu.\n\n\nZdrojem vody jsou především sněhové srážky. Průměrný průtok vody u vesnice Kajly ve vzdálenosti 119 km od ústí činí 45,6 m³/s. Zamrzá na začátku listopadu a rozmrzá v polovině dubna.\n\nŘeka a její přítoky jsou na jaře splavné pro vodáky. Na řece leží města Leninsk-Kuzněckij, Togučin a při ústí Novosibirsk.\n"}
{"id": "315797", "url": "https://cs.wikipedia.org/wiki?curid=315797", "title": "Caissargues", "text": "Caissargues\n\nCaissargues je francouzská obec ležící v départementu Gard, v regionu Languedoc-Roussillon. Nachází se jižně od města Nîmes.\n\nPřed Francouzskou revolucí tvořilo město Caissargues, stejně jako okolní města Bouillargues, Garons, Rodilhan, Saint-Cesaire a Courbessac, součást \"Taillable et Consulat de NIMES\", tzn., že přímo spadalo pod správu města Nîmes. Dne 9. listopadu 1790 byly dekretem Národního shromáždění, podepsaným Ludvíkem XVI., odtrženy obce Bouillargues, Caissargues, Garons a Rodilhan se správním centrem v Bouillargues. V roce 1835 se odtrhla obec Garons. Obec Caissargues se osamostatnila v roce 1904 po dlouhých sporech o nezávislost. Rodilhan se osamostatnil v roce 1962.\n\nS Caissargues sousedí města Nîmes, Bouillargues, Garons a Saint-Gilles.\n\nÚzemím obce protéká řeka Le Vieux Vistre.\nRadnice (Hôtel de ville), zámek \"Château Peyron\", domov důchodců (Maison des Seniors), kostel Saint-Sauveur a holubník (Pigeonnier).\n\n\"'Počet obyvatel\"\n\n\n\n"}
{"id": "315798", "url": "https://cs.wikipedia.org/wiki?curid=315798", "title": "Stephen Wolfram", "text": "Stephen Wolfram\n\nStephen Wolfram (* 29. srpna 1959 v Londýně) je britský fyzik, matematik a obchodník, známý zejména pracemi v teoretické jaderné fyzice a o celulárních automatech, teorii chaosu a počítačové algebře. Jedná se o tvůrce počítačového programu Mathematica a odpovídacího stroje Wolfram Alpha.\n\nWolframovi rodiče byli Židé, proto byli nuceni se přestěhovat do Anglie v roce 1933. Jeho otec Hugo Wolfram byl spisovatel, matka Sybil Wolframová byla doktorkou filozofie na Universitě v Oxfordu. Wolfram vystudoval státní školu v Etonu. Mluvilo se o něm jako zázračném dítěti, svůj první článek o jaderné fyzice vydal v 16 letech. Později nastoupil na Oxfordskou univerzitu (St. John College), v 17 letech již psal práce o kvarcích, které byly velmi často citovány ve vědeckých časopisech. Obhájil titul Ph.D. v oboru jaderná fyzika a ve 20 letech na fakultě již vyučoval. Zcela se zaměřil na výzkumy na celulárních automatech , ale i další jeho práce s Geoffrey Foxem na teorii silné interakce byly v roce 2010 využívány v experimentální jaderné fyzice.\n\nVedl vývoj počítačového systému pro algebru SMP (Symbolic Manipulation Program), který byl v podstatě nultou verzí programu Mathematica. V letech 1979–1981 pracoval na fyzikální fakultě Caltechu, ale dostal se do sporů s vedením fakulty ohledně autorských práv k SMP (většinou patenty/copyrighty) a také ohledně účasti fakulty v odvážných komerčních projektech. To ho vedlo k tomu, že odešel z Caltechu. Následně podporoval vývoj SMP ve spolupráci s Corp. Los Angeles 1983–1988. V roce 1981 byl Wolfram oceněn cenou MacArthur Fellowship. V roce 1983 odjel do Natural Sciences of the Institute for Advanced Study, kde pokračoval ve studiu celulárních automatů, především na různých počítačových simulací. V polovině roku 1980 Wolfram pracoval společně s Richardem Feymanem na simulacích modelů fyzikálních procesů, jako například proudění tekutin.\n\n"}
{"id": "315802", "url": "https://cs.wikipedia.org/wiki?curid=315802", "title": "Digne-les-Bains", "text": "Digne-les-Bains\n\nDigne-les-Bains (také pouze Digne; okcitánsky /vivaro-alpin/: [ˈdiɲɔ], psáno \"Dinha\" nebo \"Digno\") je město ve Francii. Leží na úpatí Alp; v regionu Provence-Alpes-Côte d'Azur, départementu Alpes-de-Haute-Provence. Má 17 600 obyvatel (rok 2005), kteří se nazývají \"Dignois\". Městem protéká řeka Bléone.\n\nMěsto se 25. června 1988 oficiálně přejmenovalo na Digne-les-Bains \"(„Lázně Digne“)\", přesto je často nazýváno svým původním kratším názvem Digne.\n\nOblast dnešního Digne-les-Bains byla osídlena již v pravěku. Přítomnost tří řek (Bléone, Mardaric a Eaux-Chaudes) dále napomohla rozvoji města v rané fázi historie. V římské éře byla \"Dinia\" známá a ceněná pro své zdroje termálních vod. Dinia byla tehdy centrem galského kmene Brodiontiů (jak napsal Plinius mladší).\n\nKřesťanství se do Digne dostalo ve druhé polovině 4. století. Město se záhy stalo sídlem biskupa a stejnojmenné diecéze. Prvním historicky známým biskupem byl Pentadius, který se roku 506 zúčastnil koncilu v Agde.\n\nV 6. století bylo Digne opevněno, aby dokázalo čelit invazi barbarů během stěhování národů.\n\nV 16. a 17. století muselo Digne čelit protestantským útokům během náboženských válek. V roce 1629 Digne postihla epidemie moru (počet obyvatel klesl z 10 000 na 1 500), která se navíc roku 1631 vrátila.\n\nBěhem velké francouzské revoluce bylo Digne regionálním střediskem stoupenců jakobínů. V roce 1851, po puči Napoléona III. z 2. prosince, byla v Digne vytvořena prozatímní revoluční vláda.\n\nZa 2. světové války bylo Digne okupováno německou armádou. Osvobozeno bylo 19. srpna 1944 americkou 36. pěší divizí z Texasu s přispěním francouzského odboje.\n\nVe městě se nachází řada historických památek, mezi nimi 2 katedrály:\n\nKromě toho se v Digne nacházejí turisticky zajímavé pozůstatky rozsáhlého historického opevnění a 4 muzea: \"Musée de la Réserve géologique de Haute-Provence\" se zahradou s motýli; \"Musée municipal\" s expozicí věnovanou archeologii a malířství; \"Centre d’art contemporain\" a \"Musée de la Seconde Guerre mondiale\".\n\nEkonomika Digne-les-Bains se opírá především příjmy z turistického ruchu. Místní podmínky a velmi čisté životní prostředí napomáhájí jak rozvoji turistiky, tak i lázeňství – v údolí říčky Eaux-Chaudes se nacházejí horké prameny radioaktivních, síranových, chlorobromových, arsenikových aj. vod. V moderních lázních v Digne-les-Bains se léčí pacienti s revmatickými a respiračními potížemi.\n\nV Digne-les-Bains také sídlí Obchodní a průmyslová komora départementu Alpes de Haute-Provence.\n\nV roce 2006 bylo Digne-les-Bains vyhlášeno nejsportovnějším městem Francie (v kategorii do 20 tisíc obyvatel) francouzskými sportovními novinami L'Équipe. Sportovní objekty v Digne-les-Bains zabírají celkovou plochu 175 563 m² a počet registrovaných členů sportovních klubů dosahuje podílu 70,8 % ze všech obyvatel města (tj. celkem více než 11 tisíc).\n\nPro sportovní vyžití nabízí Digne-les-Bains téměř 130 km značených cyklostezek a golfové hřiště v nadmořské výšce 600 m n. m.\n\n\n\n"}
{"id": "315804", "url": "https://cs.wikipedia.org/wiki?curid=315804", "title": "Euro (týdeník)", "text": "Euro (týdeník)\n\nEuro je český ekonomický týdeník vycházející od roku 1998. Vydavatelem týdeníku byla dlouhou dobu společnost Euronews, kterou vlastnila skupina PPF. V červnu 2012 bylo nakladatelství Euronews koupeno Mladou frontou.\n\nTýdeník Euro vychází každé pondělí, internetová verze vychází na Euro.cz. Šéfredaktorem týdeníku je od roku 2016 Vadim Fojtík. Zástupci šéfredaktora jsou Ondřej Hergesell a Tomáš Jeník.\n\nTýdeník Euro je nositelem titulu Časopis roku 2010 v kategorii časopisů s prodaným nákladem od 15 do 25 tisíc kusů. Titul Časopis roku každoročně uděluje Unie vydavatelů.\n\nV roce 2010 získalo Euro ocenění mezinárodní organizace Society for News Design Society for News Design v kategorii Nejlepší fotografie. Oceněna byla fotografie filmového režiséra Juraje Herze, kterou vytvořil fotograf Martin Pinkas.\n\nTýdeník Euro v roce 2004 obdržel ocenění Nejlepší časopis roku 2004 v kategorii Odborné nebo B2B tituly, udělovanou Unií vydavatelů.\n\nPodle Martina Maříka a Jiřího Pšeničky se do roku 2012, kdy časopis vlastnil Petr Kellner, „stalo zakazování publikace některých textů v jistou dobu běžnou praxí“, mimo jiné „některých článků z oblasti bankovnictví, o společnosti Setuza, o majitelích českých porcelánek a skláren Radoslavu Květovi a Janu Součkovi, o aktivitách bývalého kancléře Jiřího Weigla ve firmě Key Investments či o někdejším ministru informatiky Vladimíru Mlynářovi“.\n"}
{"id": "315809", "url": "https://cs.wikipedia.org/wiki?curid=315809", "title": "Skupina armád C", "text": "Skupina armád C\n\nSkupina armád C (\"Heeresgruppe C\") byla německá skupina armád za druhé světové války, která byla vytvořena dne 26. srpna roku 1939 ve a jejím prvním velitelem se stal polní maršál Wilhelm von Leeb. Dne 22. června roku 1941 přeměněna na Skupinu armád Sever.\n\nSkupina armád C byl znovu zformována dne 26. listopadu roku 1943 v Itálii ze štábu Vrchního velení Jih. Od 26. listopadu roku 1943 až do 2. května roku 1945 působil velitel Skupiny armád C i jako velitel Vrchního velení Jihozápad.\n\n\nNáčelníci štábu \n\nNáčelníci operací\n\n"}
{"id": "315822", "url": "https://cs.wikipedia.org/wiki?curid=315822", "title": "Čepec", "text": "Čepec\n\nSlovo čepec má více významů:\n\n"}
{"id": "315827", "url": "https://cs.wikipedia.org/wiki?curid=315827", "title": "Iksa", "text": "Iksa\n\nIksa může znamenat:\n\n"}
{"id": "315828", "url": "https://cs.wikipedia.org/wiki?curid=315828", "title": "Iksa (přítok Čaji)", "text": "Iksa (přítok Čaji)\n\nIksa ( ) je řeka v Tomské oblasti, která na horním toku tvoří hranici s Novosibirskou oblastí v Rusku. Je dlouhá 430 km. Plocha povodí měří 6130 km².\n\nProtéká po východní části Vasjuganské roviny. Ústí zprava do Čaji (povodí Obu).\n\nZdrojem vody jsou sněhové a dešťové srážky. Průměrný průtok vody činí 7,3 m³/s. Odtok se prudce zvyšuje od horního k dolnímu toku. Nejvyšších vodních stavů dosahuje od května do začátku srpna.\n\nNa dolním toku splavná pro vodáky.\n"}
{"id": "315834", "url": "https://cs.wikipedia.org/wiki?curid=315834", "title": "Vadžra", "text": "Vadžra\n\nVadžra (v dévanágarí वज्र, tib. Dordže) je slovo původem ze sanskrtu a bývá často překládáno jako „diamant“ či „hromoklín“, ale skutečný překlad transliterace \"Dordže\" je nezničitelný. V buddhismu se slovo vadžra též používá pro označení rituálního předmětu, který je často používán v tantrických rituálech. Lze ji nalézt na mnohých vyobrazeních a je jedním z nejdůležitějších buddhistických symbolů vůbec. Představuje spolu se zvonkem Dilbu vadžrajánu, jeden ze tří hlavních proudů buddhismu a především její cíl. Na každé straně má buď čtyři, šest, nebo osm paprsků (plus jeden středový).\nV hinduistické mytologii je vadžra zbraň Indry, védského boha deště a vládce dévů. Je velice mocnou zbraní, která kombinuje vlastnosti meče, palcátu a kopí. V této souvislosti se většinou vadžra překládá jako „hromoklín“.\n\nVadžra ničí všechnu nevědomost, příčinu našeho utrpení. V tantrickém buddhismu vadžra představuje mužský pohlavní orgán, kosmickou sílu a soucit. Zvonek symbolizuje ženský pohlavní orgán, ženský kosmický princip a sílu moudrosti. Některá božstva jsou vyobrazována, jak drží každou část vadžry v jiné ruce, což symbolizuje spojení síly soucitu a moudrosti.\nVadžra je symbol Vadžrajány, jedné z tří hlavních cest buddhismu.\n\n"}
{"id": "315837", "url": "https://cs.wikipedia.org/wiki?curid=315837", "title": "Zouvalka", "text": "Zouvalka\n\nZouvalka je osada, část obce Prusy-Boškůvky v okrese Vyškov. Leží při silnici II/431 ve směru z Vyškova do Bohdalic-Pavlovic, asi 3 km od západně od Moravských Prusů. Okolí Zouvalky tvoří četná zemědělská pole a remízky, severozápadně od osady se nachází stejnojmenná přírodní rezervace.\n\nPrvní zmínka o osadě je z roku 1353. V 15. století patřily tehdejší Tlustomasty Mejnušům z Prus. Roku 1516 byla ves pustá. Její polohu udává katastrální mapa obce Moravské Prusy z roku 1826, která uvádí západně od Moravských Prus nově založenou kolonii Tlustomazek, jinak Zouvalka. Dřívější název vesnice proto byl též Tlustomasty či Tlustomázek.\n\nDo roku 1960 náležela k obci Moravské Prusy a poté k Vyškovu, ale i pak ležela v katastrálním území Moravské Prusy, které se tak v letech 1960–2016 dělilo mezi dvě obce: Prusy-Boškůvky a Vyškov (okolí Zouvalky patřilo k obci Prusy-Boškůvky, pouze na jihozápadě měla krátkou hranici s katastrálním územím Terešov obce Hlubočany). Osada Zouvalka od 1. ledna 2017 přestala být místní částí města Vyškova a po letech se stala místní částí obce Prusy-Boškůvky.\n\n"}
{"id": "315838", "url": "https://cs.wikipedia.org/wiki?curid=315838", "title": "Halifax Metro Centre", "text": "Halifax Metro Centre\n\nHalifax Metro Centre, oficiálním názvem Scotiabank Centre, je největší víceúčelová hala v kanadském městě Halifax v provincii Nové Skotsko. Byla postavena v roce 1978. Nachází se vedle World Trade and Convention Centre, u úpatí kopce Citadel Hill. Koncem 90. let 20. století prošla mnohými rekonstrukcemi, při kterých bylo přidáno 43 SkyBoxů a 11 \"Executive Suites\". Před hokejovou sezónou 2002/2003, během příprav na juniorské mistrovství, byli namontovány LED obrazovky SiverVision a bodovací tabule.\n\nJejí kapacita je 10 595 míst pro lední hokej, 11 000 pro basketbal a 15 000 pro koncerty.\n\nV roce 2008 se zde konalo Mistrovství světa v ledním hokeji 2008.\n"}
{"id": "315845", "url": "https://cs.wikipedia.org/wiki?curid=315845", "title": "Roe-Deer", "text": "Roe-Deer\n\nRoe-Deer byla česká indie rocková hudební skupina, založená v roce 1999. Patřila mezi významné české kytarové kapely, pravidelně koncertovala také v zahraničí (Anglie, Německo, Rakousko). Vystoupila například jako předkapela Sneaker Pimps, Franz Ferdinand nebo Chikinki. Skupina oficiálně ukončila činnost k 19. červenci 2008.\n\nU zrodu skupiny stáli v létě 1999 zpěvačka Ema Brabcová, kytarista Vratislav Kugler a Šmity (basová kytara). Na podzim téhož roku se rozrostli o klávesistu Karla Drašnara (Ecstasy of Saint Theresa), za bicí usedl Jan Malich. V roce 2000 vydali vlastním nákladem první nahrávku - EP \"Roe-Deer\" a opět se měnilo složení kapely. Odešel Karel Drašnar, Vratislava Kuglera vystřídal kytarista Filip Míšek.\n\nPo vydání dvou alb \"Everforever\" (2001) a \"Aquaparty\" (2003) odešla Ema Brabcová i Filip Míšek a společně založili skupinu Khoiba. Šmity oslovil hudebníka Andrzeje Palce a ve zcela nové sestavě nahráli album \"Lollipop\". Před dalším studiovým albem následovalo těžké období hledání nových spoluhráčů, kterými se nakonec stali kytarista Adam Voneš a bubeník Marek Klasna (Ecstasy Of Saint Theresa, Folk3mail). V novém složení ', na jaře 2006 vydali singl „2nd Boy Floor“ následovaný deskou \"Take\". Další, v pořadí již páté, studiové album s pracovním názvem \"Auraora\" by mělo být vydáno v tomtéž roce, nikdy k tomu však nedošlo. Jeho předzvěstí byl pouze singl „The Wild Things“.\n\nO rozpadu Roe-Deer informovali Andrzej a Šmity prostřednictvím Myspace. V oficiálním vyjádření píší: „19. 7. 2008 přestala skupina Roe-Deer po více než osmi letech existovat. Jako labutí píseň si na myspace můžete již nyní poslechnout song „Fucked Up“. A během podzimu pak ještě další novinku „So Young, So Burned Out, So Scared“... Děkujeme za vaši podporu po celé tyto roky a těšíme se brzy na shledanou s našimi dalšími projekty/kapelami.“\n\nI Like You Hysteric - Symbolicky na Silvestra roku 2009 vydává Andrzej Palec a Marek Kedzior (ex Dorian Gray's Prostitutes) EP Something to Remember se svým novým projektem I Like You Hysteric, na podzim 2010 následuje EP Whatever, koncertně se představili až na svém turné na jaře 2011, kdy se původně projekt přeměnil v regulární kapelu. 11.11.2011 vychází třetí EP v pořadí, tentokrát nazvané 'THE PIGS ARE ALRIGHT'.\n\nLUNO - Šmity po letech oslovuje opět zpěvačku Emu Brabcovou původně s nápadem natočit její sólové album. Do sestavy se přidává ještě bubeník Honza Janečka [Southpaw] a Martin Starý a nakonec vzniká debutové album LUNO, které vychází i na vinylu. Kapela Luno pravidelně koncertuje a objevuje se na předních festivalech a na podzim 2011 vydává EP \"Litato\". \n\n\n\n\n"}
{"id": "315846", "url": "https://cs.wikipedia.org/wiki?curid=315846", "title": "Vybírací otvor", "text": "Vybírací otvor\n\nVybírací otvor slouží k vybírání sazí a popílku z komínových průduchů.\n\nZřizuje se v nejnižším bodě komína. Nejmenší rozměry vybíracího otvoru úzkých a středních průduchů musí být 120 × 250 mm, rozměry průlezných průduchů 450 × 600 mm. Jsou umístěny 30 až 100 cm nad nehořlavou podlahou. Dvojitá plechová dvířka jsou označena druhem paliva. Vybírací otvory dle norem ČSN nesmějí ústit do obytných místností, sálů, učeben, skladů s hořlavými látkami apod.\n\nPůdice je nejnižší místo komínového průduchu. Musí být nejméně 30 cm a nejvíce 100 cm nad podlahou. Pro snadnou manipulaci a čištění je výhodné, je-li čisticí otvor otočen vůči připojení kouřovodu o 90°.\n"}
{"id": "315850", "url": "https://cs.wikipedia.org/wiki?curid=315850", "title": "Modlitební praporek", "text": "Modlitební praporek\n\nJako modlitební praporek se označuje různě velký kus látky či jiného materiálu, který je zavěšován na větrná místa, a to především v himálajských oblastech. Většinou jsou různě barevné praporky zavěšovány ve věštím množství a obsahují nápisy i vyobrazení. Jejích původ pravděpodobně sahá až do předbuddhistického Tibetu, do doby bönu. Asi nejznámějším příkladem modlitebního praporku je tibetská lungta. Lungty bývají Tibeťany věšeny kolem domů, na kopcích či stúpách a na dalších, většinou větrných místech. Na praporcích bývají umístěny modlitby či různé mantry.\n"}
{"id": "315852", "url": "https://cs.wikipedia.org/wiki?curid=315852", "title": "Komínová hlava", "text": "Komínová hlava\n\nKomínová hlava je nejvyšší část komínu umístěná nad střechou.\n\nKomínová hlava je někdy ukončena krycí deskou z betonu nebo železobetonu o tloušťce minimálně 8 cm a sklonu 1:15. Na boční stěně je označeno podlaží, napojení sopouchu a druh paliva. Komínový nástavec má průřez totožný s komínovým průduchem a zasahuje minimálně 20 cm do komínové hlavy.\n"}
{"id": "315854", "url": "https://cs.wikipedia.org/wiki?curid=315854", "title": "Koroptev polní", "text": "Koroptev polní\n\nKoroptev polní (\"Perdix perdix\") je malý druh hrabavého ptáka z čeledi bažantovitých (Phasianidae).\n\nRozlišuje se celkem 8 poddruhů:\n\n\n\nO něco větší než holub, zavalitá, s krátkým ocasem a nohama. Tváře a hrdlo jsou oranžovohnědé, hruď jemně vlnkovaně popelavě šedá, břicho bělavé s nápadnou podkovovitou černavě hnědavou skvrnou. Pohlaví jsou podobná, samec se liší sytějším zbarvením s výraznější kresbou a větší skvrnou na břiše. Mladý pták je celý žlutohnědý a šedohnědý bez skvrny na břiše.\nPři vzlétnutí vydává ostré „prri prri prri“ nebo „rik rik rik“. Obě pohlaví se často za soumraku a v noci ozývají také drsným, několikrát opakovaným „kierrik“.\n\nMá evropsko-turkestánský typ rozšíření, s izolovanými populacemi na jihu Evropy a v Malé Asii. Úspěšně introdukována byla také do Severní Ameriky. Stálý pták.\n\nV České republice hnízdí na většině území, nejpočetněji v nížinách a teplejších pahorkatinách, ale místy i vysoko v horách. V průběhu 20. století došlo na našem území k rapidnímu snížení početnosti. Zatímco ještě v roce 1935 se kmenové stavy v tehdejším Československu odhadovaly na 6 milionů kusů, roku 1965 byly jarní kmenové stavy odhadnuty na pouhých 772 824 kusů. Příčinami jsou zejména změny v zemědělském hospodaření, zahrnující scelování pozemků, mechanizaci a chemizaci (hlavně používání pesticidů). V posledních desetiletích se stavy opět pomalu navyšují; v letech 1985–89 byla celková početnost odhadována na 9–18 tisíc párů, v období let 2001–03 na 11–22 tisíc párů.\n\nVyhledává otevřenou zemědělskou krajinu s remízky a jinými úkryty, hlavně na nebo v blízkosti obdělávaných polích.\n\nHnízdí monogamně. Páry se za příznivého počasí začínají tvořit již v únoru, jinak až v průběhu března. Hnízdo je mělká jamka v zemi, většinou na okraji porostu, vystlaná suchými stébly trav. Hnízdí jednou ročně od dubna do července. Samice snáší v jednodenních intervalech 12–20 žlutohnědých, žlutoolivových, žlutozelených nebo šedozelených neposkvrněných vajec o rozměrech 34,99 x 26,46 mm. Inkubace může probíhat od prvního dne až několik málo dnů po snesení posledního vejce a trvá 23–25 dnů, sedí pouze samice, zatímco samec hlídá v blízkosti hnízda. Mláďata se líhnou během 2–3 hodin a již po zhruba 2 hodinách opouštějí hnízdo. Zpočátku jsou značně choulostivá a v případě chladného nebo deštivého počasí často hynou. Vodí je oba rodiče. Vzletnosti dosahují ve stáří 16 dnů. Ztráty během hnízdění jsou vysoké; ze 76 hnízd bylo neúspěšných 67 (88,15 %), nejčastěji z důvodu predace (35 hnízd, 46,06 %; hlavně vránou, ježkem, psem, kočkou a lasicovitými) nebo zničení člověkem (7 vysečením, 4 úmyslně a 7 neúmyslně). 14 hnízd (18,42 %) bylo opouštěno z neznámých příčin. Pohlavní dospělosti dosahují v prvním roce života. Nejvyšší známý věk ve volné přírodě je 5 let a 2 měsíce.\nPřevážně rostlinná, na jaře a v létě s doplňkem živočišné složky. Rostlinnou potravu tvoří semena, zrna obilovin a vegetační části rostlin, živočišnou téměř výhradně hmyz, nejvíce mravenci a jejich kukly, nosatci a sarančata. Potrava mláďat je první 3 týdny z 90 % tvořena živočišnou potravou, později její podíl postupně klesá ve prospěch rostlinné potravy a po osmi týdnech života dosahuje pouze 10–15 %.\n\nV ČR byla koroptev polní zhruba od roku 1895 až do let 1945–55 hlavním lovným ptákem. V roce 1905 bylo např. jen v samotných Čechách uloveno 1 500 000 kusů, v období 1924–29 v celém Československu ročně průměrně 674 000 kusů a celkové stavy koroptví v Čechách a na Moravě dosahovaly asi 6 milionů jedinců. Od 60. let začalo koroptví v celé Evropě prudce ubývat z důvodů změn v zemědělství, zvláště kvůli chemizaci a rozorávání mezí. Po poklesu stavů se od počátku 80. let nestřílela vůbec, v současnosti je uvedena mezi zvěří, u které mohou vzniknout ojedinělé případy, kdy bude z různých důvodů nezbytné provést odstřel. Dle vyhlášky č. 395/1992 Sb. je zvláště chráněna jako ohrožený druh.\n\nDle §5 odst. 3 tohoto zákona by se měli zemědělci vyhýbat místům kde se chřástali nachází a posekat je až později (citace: \"Fyzické a právnické osoby jsou povinny při provádění zemědělských, lesnických a stavebních prací, při vodohospodářských úpravách, v dopravě a energetice postupovat tak, aby nedocházelo k nadměrnému úhynu rostlin a zraňování nebo úhynu živočichů nebo ničení jejich biotopů, kterému lze zabránit technicky i ekonomicky dostupnými prostředky. Orgán ochrany přírody uloží zajištění či použití takovýchto prostředků, neučiní-li tak povinná osoba sama.\").\n\nZ Rozhodnutí MŽP Č. j.: MZP/2019/570/621 lze citovat, že \"plochy, které jsou biotopem zvláště chráněných druhů v kategorii silně ohrožené a kriticky ohrožené, musí být obdělávány tak, aby nebyly v rozporu se zákazy k jejich ochraně, jinak jen pokud by byla povolena výjimka; vyloučení zvláštní ochrany pro běžné obhospodařování podle § 50 odst. 3 114/1992Sb., kdy stačí stanovisko ke způsobu a době zásahu, se týká pouze zvláště chráněných druhů v kategorii ohrožený.\". Případně je třeba žádat o výjimku dle §56 114/1992Sb.\n\n\n"}
{"id": "315858", "url": "https://cs.wikipedia.org/wiki?curid=315858", "title": "Tingša", "text": "Tingša\n\nTingša (tibetsky ཏིང་ཤགས་) je dvojice malých činelů, používaný v tibetském buddhismu mnichy při modlitbách, meditacích a rituálech. \n\nČinely bývají odlity z bronzu, mívají průměr 6 - 10 cm a silné stěny. Dvojice činelů je spojena provázkem z kůže či krátkým řetízkem. Vzájemným úderem vzniká vysoký, dlouho doznívající zvuk. \n\nAč se jedná o rituální předměty, používají se činely Tingša dnes též jako hudební nástroje.\n"}
{"id": "315865", "url": "https://cs.wikipedia.org/wiki?curid=315865", "title": "Sup mrchožravý", "text": "Sup mrchožravý\n\nSup mrchožravý (\"Neophron percnopterus\") je nejmenší a nejohroženější evropský sup.\n\n\nSup mrchožravý je statný pták s holou neopeřenou tváří se silným, na konci zahnutým a zašpičatělým zobákem. Dospělý pták je bílý nebo šedý s černými letkami. Samec i samice jsou zbarveny podobně, mláďata jsou černá až hnědá.\n\nVyskytuje se především v severní Africe, jižní Evropě a Malé Asii. Preferuje otevřenou krajinu, holé horské svahy či říční údolí sevřená skalami v blízkosti lidských sídlišť. V České republice bývá zastižen zcela vzácně.\n\nV jižní Evropě je to převážně tažný pták, zimující v Africe jižně od Sahary.\n\nPožírá menší mršiny, ale někdy dá přednost i ulovené potravě (kobylky, menší hlodavci). Patří k několika známým druhům živočichů, kteří při získávání obživy využívají nástroje – konkrétně bylo zaznamenáno rozbíjení pštrosích vajec kamenem, pouštěným ze zobáku.\n\nHnízdí většinou v koloniích. Páry žijí v dlouhodobém svazku a používají ke hnízdění po mnoho let stejné místo. Na tomto místě pak hromadí zbytky potravy, kosti, kožešiny, větve nebo kusy vlny. Během března snáší zpravidla 2 vejce. Doba sezení je 42 dní. Pohlavní dospělosti mláďata dosahují ve stáří 5 let.\n\nSup mrchožravý byl ve starověkém Egyptě vysoce uctíván a představoval bohyni Nechbet, ochránkyni faraonů a sestru bohyně Eset. Společně s kobrou egyptskou byl zvířecím ochráncem a symbolem faraonovy moci. Jeho zpodobnění bylo součástí pokrývky hlavy egyptských královen, např. Kleopatry VII. Proto bývá označován také jako Faraónova slepice.\n\nJelikož patří sup mrchožravý mezi nejohroženější druhy ptáků, snaží se zoologické zahrady a ochranářské organizace pracovat na reintrodukčních programech, a navracet tak zvířata odchovaná v zoo do volné přírody. \n\nSup mrchožravý je v současnosti (2018) v Česku chován v pěti zoologických zahradách. Jedná se o:\n\n\nMezi Zoo Praha a Zoo Zlín existuje dlouhodobá spolupráce, při níž jde o přirozený odchov mláděte pěstouny v partnerské zoo a jeho následné vypuštění do volné přírody. K takovéto chovatelské výměně došlo v letech 2012, 2014 i 2018.\n\nV minulosti patřily k chovatelům tohoto vzácného opeřence také zoo v Děčíně, Dvoře Králové, Olomouci, Plzni a Ústí nad Labem.\n\nPodle evropské plemenné knihy bylo v Evropě k 4. únoru 2015 chováno celkem 275 jedinců tohoto druhu.\n\nZoo Praha je nejúspěšnějším chovatelem na světě a spravuje evropskou plemennou knihu (ESB) a koordinuje evropský záchovný program (EEP). Zároveň se podílí na ochranářských projektech na Balkánském poloostrově i v Itálii. Ke konci roku 2018 bylo chováno 10 jedinců. \n\n\n"}
{"id": "315868", "url": "https://cs.wikipedia.org/wiki?curid=315868", "title": "Inari (mytologie)", "text": "Inari (mytologie)\n\nInari Ókami (稲荷大神, také Oinari) je japonské kami (tj. božstvo) lišek, plodnosti, rýže, čaje a saké, zemědělství a průmyslu, všeobecného blahobytu a úspěchu a je jedním z hlavních \"kami\" v šintó. V minulosti byla v Japonsku Inari patronkou zbrojířů a obchodníků. Božstvo Inari bývá zobrazováno jako žena, muž či androgynní bytost a někdy se považuje za ztělesnění tří až pěti jednotlivých \"kami\". Proto je obtížné o Inari v češtině mluvit pouze v jednom rodě. Počátek uctívání Inari sahá až k založení svatyně na hoře Inari v roce 711, ale někteří vědci věří, že začalo už v pozdním 5. století.\n\nUctívání Inari se v Japonsku rozšířilo v období Edo a v 16. století už byla patronkou kovářů a ochránkyní válečníků. Významně vystupuje jak v šintó, tak v buddhismu. Více než jedna třetina (32 000) svatyní šintó v Japonsku je zasvěcená právě božstvu Inari. I moderní společnosti, jako kosmetická firma Shiseido, stále považují Inari za svou patronku a zasvěcují jí svatyně ve svém firemním sídle.\nJejími posly jsou lišky kicune, které mají čistě bílou srst a údajně magické schopnosti.\n\nBožstvo Inari bývá zobrazováno někdy jako muž, jindy jako žena. Nejčastěji je znázorňováno jako mladá bohyně jídla, starý muž nesoucí rýži nebo jako androgynní bódhisattva. Neexistuje jediný správný způsob a pohlaví Inari se liší podle místních náboženských tradic a individuálního přesvědčení. Kvůli úzké spojitosti s liškami kicune existuje i rozšířená víra, že samotná Inari je liškou, přestože to jak šintoističtí, tak buddhističtí duchovní popírají. Inari se objevuje také v podobě hada či draka a jeden lidový příběh popisuje, jak se zjevila jako nestvůrný pavouk zlému muži, aby mu udělila lekci.\n\nNěkdy bývá Inari ztotožňována s jinými mytologickými postavami. Někteří vědci tvrdí, že vystupuje v tradiční japonské mytologii jako Ukanomitama nebo jako Ógetsu-Hime z kroniky Kodžiki, další ji spojují s postavou bohyně Tojóke. Bývá také ztotožňována se všemi ostatními kami obilí.\n\nŽenský aspekt Inari bývá spojován či sjednocován s buddhistickým božstvem Dakiniten, které je japonským vtělením indického božstva dakini nebo s bohyní Benzaiten z tzv. Sedmi šťastných božstev. Dakiniten bývá zobrazována jako žena nebo jako androgynní bódhisattva, jedoucí na létající bílé lišce. Kami Inari začala být nejspíš spojována s buddhismem v 8. století, když Kúkai, buddhistický mnich a zakladatel buddhistické školy Šingon, převzal vedení chrámu Tódži a zvolil Inari za jeho ochránkyni. Proto je Inari dodnes úzce spojována s buddhismem školy Šingon.\n\nInari je často uctívána jako soubor tří \"kami\" (tzv. \"Inari sanza\"). Od období Kamakura se toto číslo někdy zvyšuje na pět božstev (tzv. \"Inari goza\"). Nicméně jednotlivá \"kami\" v nich se během historie měnila. Podle záznamů z Fušimi Inari, nejstarší a nejspíš nejvýznamnější svatyně Inari, mezi tato \"kami\" patřili, kromě již zmíněných božstev potravin, také Izanagi, Izanami, Ninigi a Wakumusubi. Dnes se ve svatyni Fušimi Inari uctívají společně s Inari božstva Ukanomitama, Sarutahiko, Omijanome, Tanaka a Ši. Jenže ve druhé nejstarší svatyni Inari, Takekoma Inari, sídlí trojice božstev Ukanomitama, Ukemočii, a Wakumusubi. Podle středověkého dokumentu Nidžúni šaki do trojice patří \"kami\" Ómiyame no mikoto (voda), Ukanomitama no mikoto (obilí) a Sarutahiko no mikami (země).\n\nHlavními symboly Inari jsou liška a šperk plnící přání. Mezi další běžné symboly, se kterými je zobrazována Inari (a někdy i její kicune), patří srp, snop či pytel rýže a meč. Patří jim také bič, který, přestože ho zřídkakdy používají, má moc spálit lidem úrodu rýže.\nPočátky uctívání \"kami\" Inari nejsou úplně jasné. První zápis znaků kandži pro jméno Inari, které doslova znamená \"nesoucí rýži\" či \"náklad rýže\", se objevil v textu Ruidžú Kokuši v roce 892. Už dříve byly použity zápisy jména Inari v jiné kombinaci znaků, většinou nesoucí význam spojený s rýží, a vědci se shodují, že samotné jméno Inari pochází z výrazu \"ine-nari\" (pěstování rýže) (稲成り?). Počátek uctívání Inari se datuje do roku 711, kdy byla oficiálně založena svatyně na hoře Inari ve Fušimi v Kjótu. Jiní, jako Kazuo Higo, věří, že uctívání bylo praktikováno už celá staletí předtím. Tvrdí, že rod Hata začal s oficiálním uctíváním Inari, jako \"kami\" zemědělství, už v pozdním 5. století. Samotné jméno Inari se v klasické japonské mytologii neobjevuje.\n\nV období Heian se uctívání Inari začalo šířit. V roce 823 svěřil císař Saga chrám Tódži Kúkaiovi, zakladateli buddhistické školy Šingon, a ten určil Inari za ochranné \"kami\" chrámu. V roce 827 byl Inari u dvora přidělen nižší pátý stupeň, což posílalo její popularitu v hlavním městě. Dvorský stupeň Inari se dál zvyšoval a v roce 942 jí císař Suzaku udělil nejvyšší stupeň jako poděkování za potlačení povstání. Svatyně Fušimi Inari-taiša tehdy patřila ke dvaceti dvěma svatyním pod císařskou záštitou, což byla veliká čest. Druhá svatyně Inari, Takekoma Inari, byla založena ke konci 9. století.\n\nPopularita Inari dále rostla. Svatyně Fušimi, kam se už dřív konaly poutě, získala velkou prestiž, když se stala v roce 1072 císařským poutním místem. A kolem roku 1338 údajně festival konaný ve svatyni soupeřil ve velkoleposti se slavným festivalem v Gionu.\n\nV roce 1468, během války Ónin, byl celý komplex svatyně Fušimi vypálen. Přestavba trvala asi třicet let a nová svatyně byla vysvěcena v roce 1499. Ve staré svatyni byla uctívána tři božstva v oddělených budovách, zatímco v novém komplexu sídlilo pět \"kami\" v jediné budově. V nové svatyni byla také poprvé postavena i budova buddhistického chrámu a dědičné pozice duchovních byly rozšířeny, aby zahrnuly i rod Kada.\n\nBěhem období Edo se uctívání Inari rozšířilo po celém Japonsku, zvláště v hlavním městě Edu. Smyers to připisuje častému cestování feudálních pánů daimjó. V 6. století se Inari stala patronkou zbrojířů a ochránkyní válečníků (proto je svatyně Inari součástí mnoha japonských hradů) a vždy když se daimjóové stěhovali do jiné provincie, nesli si víru ve své ochranné \"kami\" s sebou. Božské funkce Inari se dál rozšiřovaly. Na pobřeží se stala ochránkyní rybářů, v hlavním městě Edu zase zabraňovala požárům.Stala se také patronkou herců a prostitutek, protože její svatyně se často nacházely blízko zábavních čtvrtí, kde tito lidé žili. Začala být uctívána jako \"kami\" plnící touhy, bohyně štěstí a hojnosti. V Ósace se říkalo \"„Byō Kōbō, yoku Inari“\" („Za uzdravení [se modli ke] „Kóbó“, o splnění tužeb [žádej] Inari“) . Ironií je, že byla žádána také o pevné zdraví, uměla prý léčit vše od kašle, přes bolesti zubů a zlomené kosti až po syfilis. Ženy také žádali Inari o narození dětí.\n\nKdyž vláda nařídila oddělení buddhismu a šintó, dotklo se to mnohých svatyní Inari. Např. ve Fušimi Inari byly strženy jednoznačně buddhistické budovy. Ovšem mezi běžným lidem dál pokračovalo vyznávání Inari ve smíšené formě. Některé buddhistické chrámy, jako Tojokawa Inari, zachovaly uctívání Inari tím, že prohlásily, že byly vždy zasvěcené buddhistickému božstvu (nejčastěji Dakiniten), které jen obyčejní lidé nesprávně považovali za Inari.\n\nV období Tokugawa, když peníze nahradily rýži jako znak bohatství, začala být Inari připisována moc nad všemi aspekty financí, obchodu a průmyslu. Na počátku 18. století razili dělníci v mincovně ve čtvrti Ginza mince se dvěma liškami a šperkem, nebo se znaky pro dlouhý život a štěstí, jako oběť pro Inari.\nInari je populárním božstvem se svatyněmi a chrámy rozsetými po celém Japonsku. Podle průzkumu National Association of Shinto Shrines („Národní asociace svatyní šintó“) z roku 1985 bylo 32 000 svatyní, tedy více než celá jedna třetina svatyní šintó v Japonsku, zasvěcená právě Inari. Toto číslo navíc zahrnuje pouze svatyně, které mají stálého kněze. Pokud by se počítaly i malé svatyňky u silnic a polí, domácí oltáře nebo svatyně ve firmách, menší svatyně bez stálého duchovního a buddhistické chrámy, vzrostlo by toto číslo alespoň o jeden řád.\n\nVstup do svatyně Inari je většinou označen jednou či více červenými branami torii a sochami kicune, které často věřící z úcty zdobí červenými bryndáčky \"yodarekake\". Samotná červená barva začala být spojována s Inari, kvůli její převaze ve svatyních Inari a na branách torii. Za hlavní svatyni je považována svatyně Fušimi Inari ve Fušimi v Kjótu, kde je celá cesta k samotné svatyni značená branami torii. Sochy kicune jsou občas považovány za vtělení Inari a typicky se objevují v páru, symbolizující muže a ženu. Tyto sochy lišek drží symbolický předmět v tlamě nebo pod přední tlapou — nejčastěji šperk a klíč, ale snop rýže, svitek a liščí mládě jsou také běžné. V naprosté většině byť sebemenších svatyní Inari naleznete alespoň jeden pár těchto soch, nejčastěji po stranách, na oltáři nebo před hlavní svatyní. Bývají spíše stylizované než realistické a zobrazují lišku usazenou, s ocasem ve vzduchu a hledící vpřed. Přesto se každá socha něčím liší a stěží najdete dvě stejné.\n\nLidé do svatyně přinášejí rýži, saké a jiná jídla, aby potěšily právě tyto posly kicune, od kterých na oplátku očekávají, že se za ně přimluví u Inari. Jinou oblíbenou obětinou je Inari-zushi, kombinace rýže a smaženého tofu. Smažené tofu je totiž prý oblíbené jídlo japonských lišek a taštička Inari-zushi má navíc špičaté rohy, které připomínají uši. Není zvykem, aby kněží nabízeli tato jídla božstvu, ale je běžné, že vstup do svatyně lemují stánky prodávající smažené tofu návštěvníkům jako vhodný dar pro \"kamii\". Někteří věřící darují svatyním sochu lišky a čas od času svatyně dostane darem lišku plyšovou nebo vycpanou. Kdysi byly v některých svatyních uctívány i živé lišky, ale to se již dnes nepraktikuje.\nTradiční festival Inari se konal na první den koně (tedy šestý den) druhého měsíce (\"nigatsu no hatsuum\"a) lunisolárního kalendáře.\nV některých místech na Kjúšú začíná festival pět dní před listopadovým úplňkem, občas celý týden. Festival je doprovázen každodenním darováním rýžových produktů svatyním Inari a získáváním talismanů, tzv. omamori.\n\n\n"}
{"id": "315872", "url": "https://cs.wikipedia.org/wiki?curid=315872", "title": "Kontingence", "text": "Kontingence\n\n__BEZOBSAHU__\nKontingence (z latinského \"contingit\", stává se, přihodilo se) je nahodilost, vlastnost jevů, vztahů a věcí, které mohou, ale nemusejí být, a v důsledku toho také vznikají, mění se a zanikají. Takovým skutečnostem říkáme kontingentní.\n\nOpakem kontingence je na jedné straně nutnost, na druhé nemožnost. Protože o nutných (a nemožných) skutečnostech lze vyslovovat silnější tvrzení a soudy, je cílem každé vědy hledat v obecně kontingentní skutečnosti vztahy nutné, případně nemožné.\n\nOvšem i kontingentní skutečnosti lze vědecky zkoumat a na základě velkého množství zkušeností tyto zkušenosti zpracovávat stochastickými metodami. Tak například rozhodování jednoho voliče nebo zákazníka je obecně kontingentní a nedá se předpovídat. Pro hromadné rozhodování mnoha voličů nebo spotřebitelů se však dají stanovit určité pravděpodobnosti, ovšem jen s jistou neurčitostí a chybou. Tak dnes postupuje i mnoho věd, které zkoumají hromadné jevy.\n\n"}
{"id": "315873", "url": "https://cs.wikipedia.org/wiki?curid=315873", "title": "Fabiola Belgická", "text": "Fabiola Belgická\n\nFabiola Belgická (Doña Fabiola Fernanda María de las Victorias Antonia Adelaida; 11. června 1928, Madrid – 5. prosince 2014, Laeken) byla jako manželka krále Baudoina I. belgická královna. Během jeho života byl její titul \"Její Veličenstvo královna Belgičanů\", od smrti jejího manžela to bylo \"Její Veličenstvo královna Fabiola Belgická\".\n\nNarodila se jako třetí dcera Dona Gonzala Mory Fernándeze Riera del Olmo (1887–1957) a jeho ženy Blancy de Aragón y Carrillo de Albornoz Barroeta-Aldamar y Elío (1892–1981). Její kmotrou byla španělská královna Victoria Eugenia.\n\nPřed svatbou natočila album s 12 pohádkovými příběhy, z nichž jeden získal vlastní pavilon v parku Efteling.\n\nDne prosince 1960 se Fabiola provdala za Baudouina I., který byl od abdikace svého otce Leopolda III. v roce 1951 belgickým králem. Královský pár neměl žádné děti, pět královniných těhotenství skončilo potraty. Objevily se zprávy, že v šedesátých letech se jí narodilo mrtvé dítě.\n\nKrál Baudouin zemřel v roce 1993 a na jeho místo nastoupil jeho mladší bratr Albert II. Královna Fabiola se přestěhovala z královského paláce v Laekenu do skromnějšího zámku Stuyvenbergh a omezila své veřejné vystupování, aby nezastínila svou švagrovou královnu Paolu.\n\nKrálovna Fabiola se jako katolička zajímala o sociální problematiku, především o problémy spojené s mentálním zdravím, dětmi a ženami ve třetím světě. Byla čestnou prezidentkou Nadace krále Baudouina. Podle některých zdrojů měla královna styky s Opus Dei, ale to zůstává sporné.\n\nPodle oficiálních informací ovládala královna španělštinu, francouzštinu, angličtinu, němčinu a italštinu. Neovládala však vlámštinu, rodný jazyk 60 % Belgičanů, což mezi nimi vyvolávalo pocit jakési urážky.\n\n"}
{"id": "315878", "url": "https://cs.wikipedia.org/wiki?curid=315878", "title": "Pavel I. Řecký", "text": "Pavel I. Řecký\n\nPavel I. Řecký (14. prosince 1901 Atény – 6. března 1964, Tatoi u Atén) byl v letech 1947–1964 řecký král.\n\nNarodil se jako nejmladší syn krále Konstantina I. Řeckého a jeho ženy Žofie Pruské, dcery císaře Friedricha III. a jeho ženy Viktorie Sasko-Koburské.\n\nKorunní princ byl od roku 1938 ženatý s Frederikou Hannoverskou. Z jejich svazku vzešly tři děti:\n\nZemřel ve svém letním sídle Tatoi; tam byl také pohřben na královském hřbitově.\n\n"}
{"id": "315885", "url": "https://cs.wikipedia.org/wiki?curid=315885", "title": "Ivan Krajíček", "text": "Ivan Krajíček\n\nIvan Krajíček (24. května 1940, Žilina – 5. června 1997, Bratislava) byl slovenský herec, zpěvák, komik, režisér, moderátor a bavič.\n\nV pěti letech začal hrát na housle. Věnoval se i některým sportům např. hodu diskem, cyklistice, hokeji a jiným. Na VŠMU se přihlásil s Lucií Poppovou, kterou nepřijali, ale později se ve světě stala známou slovenskou operní pěvkyní. V letech 1957-1961 absolvoval Vysokou školu múzických umění v Bratislavě. V roku 1964 začal hrát v činoherním souboru Nové scény, později přešel do operetního souboru, kde se stal sólistou. Působil zde do roku 1975.\n\nJako všestranný umělec se věnoval herectví, zpěvu, moderování, kabaretu a pracoval také jako divadelní a televizní režisér. Během své vojenské služby potřeboval scénář na zábavný pořad. Tehdy dostal tip na Olda Hlaváčka, za kterým odjel do Mikulova, který zde byl na vojenské službě. Oldo Hlaváček mu napsal scénář pro tento pořad. Jejich vzájemná spolupráce přerostla do divadelní a kabaretní dvojice Krajíček & Hlaváček, kterou vymyslel Ivan Krajíček. Později tato komediální dvojice vystupovala v kabaretech, v rozhlasu i v televizi. Jejich nejznámějším pořadem byl \"Hostinec pod gaštanom\", kde vytvořili dva slovenské gazdy (hospodáře).\n\nJako režisér ztvárnil mnoho děl např. \"Ťululum\" (hudební komedie), \"Cyrano z predmestia\" (muzikál) a mnohé jiné. Pracoval v dabingu, v pořadech pro děti, moderoval různé soutěže, estrády, zábavné pořady jako např. Bratislavská lyra nebo \"Vtipnejší vyhráva\". Později začal moderovat program \"Diskotéka pre starších a pokročilých\", tato později změnila název na \"Smiem prosiť?\". Na začátku 90. let 20. století vymyslel a moderoval úspěšnou písničkovou souťěž s názvem Repete. V tomto pořadu zpíval i svoje vlastní písně (např. \"Nebezpečná slečna, Mama, Cesta do neba, Kazačok, Oči čierne, Tulipán, Posledný flám, Song o skalnom kvete\" a jiné), zpíval i s jinými zpěváky a svými zábavnými výstupy i jinak bavil diváky. Tato soutěž byla velice úspěšná - např. v prvním kole přišlo do soutěže 16 tisíc korespondenčních lístků od diváků a na začátku roku 1993 přišlo do soutěže již 180 tisíc korespondenčních lístků. Tuto soutěž naposledy moderoval v únoru 1997 (po jeho smrti s jejich moderováním pokračovala Zora Kolínská).\n\n\n\n\n\n\n\n\n\n\n\n\n"}
{"id": "315886", "url": "https://cs.wikipedia.org/wiki?curid=315886", "title": "Music for an Accelerated Culture", "text": "Music for an Accelerated Culture\n\nMusic for an Accelerated Culture je debutové album britské hudební skupiny Hadouken!, které vyšlo 5. května 2008. Album obsahuje devět nových písní, tři z nich („Spend Your Life“, „What She Did“ a „Declaration of War“) kapela představila na živých vystoupení ještě před vydáním alba. Zbylé dvě skladby „Liquid Lives“ a „That Boy That Girl“ již vyšly v roce 2007 jako singly. Původně se zde měla objevit i píseň „Where´s Your Head\", která však zůstala pouze na koncertním repertoáru.\n\nNa novou desku se čekalo s velkou nervozitou, po vydání alba opatřil britský tisk Hadouken! nálepkou „toho nejčerstvějšího, co můžete na současné hudební mapě Anglie najít“. Žánrově se jedná o křížence new rave, grimu a indie rocku, deska je hodně taneční, dala by se zařadit někam mezi Prodigy, The Chemical Brothers a Happy Mondays.\n\n\n\n\n"}
{"id": "315887", "url": "https://cs.wikipedia.org/wiki?curid=315887", "title": "Lorenz Rakouský d'Este", "text": "Lorenz Rakouský d'Este\n\nLorenz, princ belgický, arcivévoda rakouský d'Este (Lorenz Otto Carl Amadeus Thadeus Maria Pius Andreas Marcus d'Aviano, 16. prosinec 1955, Boulogne-Billancourt, Francie), vévoda z Modeny, druhý potomek rakouského arcivévody Roberta a jeho ženy arcivévodkyně Markéty.\n\nDne 22. září 1984 si vzal belgickou princeznu Astrid, dceru tehdejšího knížete z Lutychu, pozdějšího belgického krále Alberta II. Společně mají pět dětí:\n\n\nKrálovským dekretem byl Lorenzovi roku 1995 udělen titul princ belgický.\n\nLorenz studoval ekonomii na Univerzitě ve švýcarském Svatém Havlu a v rakouském Innsbrucku. \n\nPracoval v několika bankovních domech v Londýně, Paříži a Římě. V roce 1983 začal pracovat v bance v Basileji. Dnes je ředitelem farmaceutické společnosti UCB. Je hlavním představitelem rodiny Rakouských d'Este - titulárních vévodů z Modeny, tento titul byl udělen Lorenzovu otci od císaře Karla I.\n"}
{"id": "315889", "url": "https://cs.wikipedia.org/wiki?curid=315889", "title": "Index zakázané literatury", "text": "Index zakázané literatury\n\nIndex zakázané literatury je seznam tvořený institucí zabývající se cenzurou v totalitních státech či státech, které omezují svobodu projevu. Autoři a jejich díla uvedená v tomto indexu byli zakázaní, takže knihy nemohly být vydávány a většinou bylo nařízeno zničení takovýchto knih. Držení knih uvedených v indexu bylo většinou postihováno na úrovni politického prohřešku, proto byly uchovávány a vyměňovány pouze v uzavřené komunitě.\nPolitika zakazující některé knihy včetně jejich autorů byla prosazována v celé historii lidstva od středověku (od domnělých kacířů) až po současnost.\n\nSvůj oficiální index zakázané literatury – Index Librorum Prohibitorum – má od roku 1559 Římskokatolická církev. Byla do něj zařazena díla mnoha významných osobností vědy, náboženství i umění. Do roku 1966 měl sílu zákona, poté bylo pouze prohlášeno za morální povinnost nedávat do oběhu nevhodné knihy. \n\nS omezeními se mohli lidé setkat velmi často v době válečných konfliktů. Příkladem budiž období 2. světové války v Německu, kde docházelo k potlačování a omezování svobody slova jak z politických tak z rasových důvodů. Nepohodlní autoři byli nuceni velmi často emigrovat do zahraničí, protože jim hrozilo zatčení gestapem a přesun do koncentračních táborů.\n\nDalším z příkladů využití cenzury a zakázání autorů a knih je ČSSR. Edici několika cenzurních seznamů, na jejichž základě probíhalo vyřazování knih z českých lidových knihoven v 50. letech dvacátého století, obsahuje kniha Petra Šámala Soustružníci lidských duší. Lidové knihovny a jejich cenzura v 50. letech dvacátého století (Praha, Academia 2009). \nDalší cenzurní indexy vznikaly v Československu v 70. letech v období tzv. normalizace.\n"}
{"id": "315892", "url": "https://cs.wikipedia.org/wiki?curid=315892", "title": "Československá hokejová liga 1985/1986", "text": "Československá hokejová liga 1985/1986\n\n43. ročník 1985/86 se hrál pod názvem I. liga.\n\n12 účastníků hrálo v jedné skupině nejprve dvoukolově systémem každý s každým. Poté následovala tzv. \"nadstavbová část\", kdy se mužstva umístěná po 22. kole na sudých místech utkala s mužstvy umístěnými na lichých místech dvoukolově, odvety se hrály bezprostředně po prvním utkání, a to na hřištích soupeřů. Výsledky z předchozích 22 kol se započítávaly.\n\nPo takto odehraných 34 kolech se hrálo systémem play-off, kdy se utkali soupeři umístění na 1. a 8. místě, na 2. a 7. místě, na 3. a 6. místě a na 4. a 5. místě na 3 vítězné zápasy. V tomto ročníku se systémem play-off hrálo i o další umístění, kdy se mužstva vyřazená v 1. kole utkala na 2 vítězné zápasy.\n\nTýmy umístěné po 34. kole na 9. - 12. místě hrály soutěž o udržení čtyřkolově systémem každý s každým. Výsledky předchozích zápasů se do soutěže nezapočítávaly, ale mužstva před zahájením získávala bodové bonifikace podle umístění po 34. kole (mužstvo na 9. místě dostalo 3 body, mužstvo na 10. místě 2 body a mužstvo na 11. místě 1 bod). Tým umístěný po takto odehraných 12 kolech na posledním místě (Poldi SONP Kladno) sestupoval přímo do příslušné národní ligy.\n\nKvalifikace o I. ligu se hrála systémem play-off na 3 vítězné zápasy, když se spolu utkala vítězná mužstva obou národních lig:\nTJ Vítkovice - VTJ Michalovce 3:0 na zápasy (jednotlivé zápasy 4:0, 8:4, 6:2). Účast v příštím ročníku si tak vybojovalo mužstvo TJ Vítkovice.\n\n\n\n\n\nMužstva vyřazená ve čtvrtfinále spolu hrála o konečné umístění. Dvě po 34. kole nejlépe umístěná mužstva hrála o 5. - 6. místo, zbylá dvě mužstva hrála o 7. - 8. místo. Mužstva vyřazená v semifinále hrála o 3. - 4. místo.\n\nJan Hrabák (33/3,63/87,3/-)\nMiroslav Kapoun (15/3,49/-/-), \nLuděk Výborný (3/3,33/-/-) -\nMartin Čmerda (1/0/0/-),\nMartin Dům (1/0/0/-),\nZdeněk Chuchel (20/3/3/-),\nArnold Kadlec (27/4/23/-),\nJordan Karagavrilidis (44/9/11/-),\nVladimír Macholda (44/6/7/13),\nFrantišek Pospíšil (22/2/2/-),\nKamil Prachař (33/3/1/-),\nFrantišek Procházka (44/12/11/23/26),\nOndřej Weissmann (43/6/5/-) -\nEvžen Gál (8/0/0/-),\nJiří Heinisch (33/11/6/-),\nMiroslav Holenda (12/0/0/-),\nJaroslav Hübl (45/14/10/24),\nJosef Chabroň (44/16/9/-),\nVladimír Jeřábek (45/18/18/-),\nJindřich Kokrment (41/14/14/-),\nVladimír Kýhos (31/9/15/-),\nPetr Rosol (40/31/24/-),\nVladimír Růžička (43/41/32/-),\nKarel Slunéčko (33/7/6/-),\nMiloš Tarant (45/12/10/-),\nLadislav Žák (15/0/0/0)\n\nPavel Kněžický (6/3,62/82,6/-),\nJiří Svoboda (29/2,89/89,9/-) -\nZdeněk Albrecht (20/4/4/10/17),\nMiroslav Kořený (32/1/2/26/-6),\nMiroslav Majerník (5/0/0/6/-4),\nGustav Peterka (34/1/2/28/15),\nPavel Petřík (3/0/0/2/-3),\nRoman Pokorný (1/0/0/0/2),\nMiloslav Sedlák (24/0/6/4/-10),\nAntonín Stavjaňa (34/10/8/12/37),\nRobert Svoboda (21/1/2/10/6),\nRoman Valla (17/2/2/8/1),\nZdeněk Venera (33/2/3/46/18) -\nKarel Buřič (31/8/4/-/-6),\nZdeněk Čech (34/11/7/10/4),\nMilan Dobiášek (32/12/9/-/-18),\nMiroslav Chalánek (26/5/5/-/-4),\nPavel Jiskra (31/7/10/-/16),\nTomáš Kapusta (27/3/1/-/-12),\nMilan Maruška (21/2/6/-/1),\nLuděk Pelc (34/8/17/-/3),\nRadim Raděvič (27/10/5/-/14),\nMiloš Říha (6/0/1/2/-)),\nJaroslav Santarius (20/8/6/-/13),\nLubomír Václavíček (27/4/1/-/-13),\nPetr Vaculík (23/2/4/-/-2),\nRostislav Vlach (32/19/7/-/-13),\nJiří Vodák (8/0/0/-/-)\n\nFrantišek Jelínek (12/4,00/-/-),\nKarel Lang (40/3,45/89,0/-),\nDalibor Mátl (1/-/-/-) –\nRadovan Bártek (25/0/3/14),\nMilan Figala (44/5/4/2),\nMilan Florian (26/3/3/16),\nZdeněk Moučka (24/0/2/2),\nMilan Murín (45/3/3/26),\nLubomír Oslizlo (44/4/10/70),\nRadek Radvan (44/5/4/14),\nOtto Železný (41/0/9/-),\nPetr Žváček (1/0/0/0) –\nZdeněk Balabán (13/1/0/2),\nMartin Hrstka (29/7/2/-),\nPetr Hubáček (37/8/3/26),\nJaromír Korotvička (20/3/0/6),\nRobert Kron (44/5/6/-),\nPetr Kučírek (25/1/1/-),\nKarel Nekola (35/8/6/0),\nPavel Nohel (1/0/0/0),\nJiří Otoupalík (43/22/7/28),\nAlexandr Prát (44/8/20/-),\nJiří Rech (43/7/10/22),\nTomáš Sršeň (40/6/5/44),\nFrantišek Šebela (7/2/0/-),\nLadislav Trešl (38/7/7/24),\nLeoš Zajíc (43/13/4/-) –\ntrenéři Rudolf Potsch (do 12. 10. 1985), Lubomír Hrstka a Vladimír Dzurilla (od 12. 10. 1985), asistent Lubomír Hrstka\n\nPoznámky:\n\n\n"}
{"id": "315894", "url": "https://cs.wikipedia.org/wiki?curid=315894", "title": "Napoleonovo ruské tažení", "text": "Napoleonovo ruské tažení\n\nNapoleonovo ruské tažení, Francouzské tažení do Ruska, „francouzsko–ruská válka“ nebo též (v ruské historiografii) Vlastenecká válka byla vojenská operace během napoleonských válek, při které se síly Francouzského císařství pokusily dobýt Ruské impérium. Operace skončila v prosinci 1812 zničením francouzské Napoleonovy Velké armády (\"Grande Armée\"), která se poté přeskupila a spojila s posilami z Francie, načež svedla další boje na německém území při prvním saském tažení.\n\nNapoleonovo ruské tažení, jak je tato největší operace v Napoleonských válkách nazývána, bylo logickým důsledkem mnohaletého vývoje politické situace v Evropě. Vše začalo už prakticky od té doby, kdy se Napoleon stal císařem, v roce 1804. O rok později podnikl první tažení jako císař, proti Rusům a Rakušanům (válka třetí koalice). Během tažení porazil Rakušany v bitvě u Ulmu, načež je pronásledoval až na Moravu, kde porazil početně silnější rusko-rakouské vojsko. Po bitvě u Slavkova podepsalo Rakousko Bratislavský mír. Rusové však spořádaně ustoupili, byť hanbu porážky už ze sebe smýt nemohli.\n\nBrzy však Rusové dostali skvělou šanci se Francouzům pomstít. Válku s Francií zahájilo v roce 1806 Prusko. Rusové ho slíbili podpořit a vyslali armádu vstříc Francouzům. Mezitím však Napoleon porazil Prusy v bitvách u Saalfeldu a Jeny a jeho maršál Davout rozdrtil jádro pruské armády v bitvě Auerstedtu. Tím prakticky přestala pruská armáda existovat. Napoleon vtáhl do Berlína a v roce 1807 vytáhl vstříc ruské armádě. Dlouho se mu Rusy nedařilo porazit, nakonec je však donutil uzavřít mír po bitvě Friedlandu. Mírem, nazývaným Tylžským, se Rusové zavázali dodržovat kontinentální systém, zákaz obchodování s Anglií. Už o rok později, na Erfurtském kongresu však bylo jasné, že smlouva není pro Rusko udržitelná. Před Tylžským mírem se vyváželo prakticky 70% všech ruských komodit do Anglie, po smlouvě však zboží zůstalo ve skladištích a ve Francouzi ovládané Evropě se prodat téměř nedalo. Ruský car Alexandr I. to věděl, ale v té době si ještě nemohl dovolit Napoleonovi odporovat.\n\nRoku 1809 se objevily první náznaky toho, že spojenectví zjevně není tak pevné, jak se očekávalo. Při tzv. válce páté koalice, v níž Napoleon svedl bitvy u Aspern a u Wagramu, se Rusové snažili nenápadně pomoci Rakušanům, což ovšem Napoleonovi neuniklo a přestal ruskému vládci důvěřovat. Válku s pátou koalicí vítězně zakončil, načež až na boje ve Španělsku nastal mír, po kterém Francie tři roky stabilizovala své územní zisky v Evropě. I přes období relativního klidu se však začal na obou stranách Evropy stupňovat tlak. Roku 1810 porušil Alexandr poprvé kontinentální systém a 1200 britských lodí smělo vplout do ruských přístavů. Napoleon zareagoval rychle a obsadil vévodství Oldenburg, kde byla vévodkyní Alexandrova sestra. Následně anektoval i Nizozemsko.\n\nV roce 1811 Rusové přesunuli první vojenské jednotky k hranicím, na řeku Němen. Zde se začala koncentrovat i francouzská armáda. Roku 1812 Rusové uzavřeli mír s Osmanskou říší a z jihu přesunuli celou armádu k Němenu. Napoleon také nelenil a začal shromažďovat vojska od svých vazalských států. Ruské tažení bylo na dohled a bylo jasné, že už se válce nikdo nevyhýbá.\n\nFrancouzská vojska, která se shromáždila k vpádu do Ruska dne 24. května 1812, čítala dle mnoha odhadů od 439 000 mužů do 680 000 mužů (započítány i jednotky v týlu), nejpravděpodobnější údaj je ale dnes 675 000 mužů.\n\n\nSíly byly rozděleny do XI. pěších sborů a jednoho jezdeckého, a to takto:\n\nV celé armádě bylo jen okolo 150 000 rodilých Francouzů, zbytek armády tvořily sbory vazalských států. Celý jeden sbor dala dohromady saská armáda a také italská, jeden sbor daly dohromady jednotky Rýnského spolku, tudíž Bavoři, Vestfálci, Württemberčané atp. Po různých sborech byly rozmístěny i polské jednotky. Zajímavou výjimku v armádě tvořil expediční sbor rakouské armády (30 000 mužů), který nesl honosný název 1. rakouský sbor a jako jedinému v celé armádě mu nevelel Francouz, ale rakouský diplomat a podmaršálek Karel Filip Schwarzenberg. Pruská armáda o síle 20 000 mužů byla začleněna pod velení maršála MacDonalda, ale ve velení sboru byl zároveň pruský generál Ludwig Johann York.\n\nSíly byly rozmístěny následovně: Na severu, u pobřeží Baltského moře postupoval na Rigu maršál MacDonald s X. sborem, do kterého byli začleněni Prusové. Na centrální frontě, ve směru na Moskvu, přes města Vilno, Kovno a Smolensk měl postupovat Napoleon s jádrem armády, císařskou gardou, I. sborem, II. sborem, III. sborem, IV. sborem, VI. sborem a s VIII sborem Jeroma Bonaparta, císařova bratra. Jako zadní jištění jádra armády postupoval V. sbor knížete Poniatowského. Jižní část armády, postupující na Volkovysk vstříc ruskému generálu Tormasovovi, se skládala z VII. Reynierova sboru a z I. rakouského sboru. Jako záloha v severním Německu stál sbor maršála Augeareaua, XI. a sbor IX. pod velením maršála Victora, ten však brzy vytáhl za MacDonaldem. Jezdectvo maršála-krále Murata postupovalo s hlavním jádrem armády.\n\nNapoleonův plán byl jasný. MacDonald na severu měl vyvolávat dojem ohrožení Sankt-Petersburgu a spolu s Victorem vázat zdejší ruské síly. Jádro armády mělo postupovat na Moskvu a mělo se snažit svést generální bitvu, která by vše rychle a rázně ukončila. Jižní uskupení mělo vázat síly generála Tormasova. Plán zněl velice reálně a i chytře, ovšem protivník se zachoval zcela jinak, než Napoleon očekával.\nSíly, stojící proti francouzskému vojsku ke dnu 24. května 1812 na ruské straně měly cca maximálně 200 000 mužů. Vrchním velitelem byl oficiálně car Alexandr I., ale ve skutečnosti velel Michail Bogdanovič Barclay de Tolly. Ten měl podřízeny 3 armádní seskupení:\n\nCelé ruské vojsko bylo postaveno na linii dlouhé 200 kilometrů proti Francouzům. Nejsevernějšímu uskupení, 1. západní armádě, velel Barclay de Tolly, který stal přímo proti Napoleonovu jádru. Pod jeho seskupením, pro Rusy v centrální pozici, pro Francouze v jižní, stál kníže Bagration a kozácké odřady. Ještě jižněji, u města Luck, stála záložní armáda Tormasova, která zde kryla obilná pole na ukrajinském území.\n\nRuský plán, který původně navrhoval Karl Ludwig von Phul a se kterým souhlasil i car, počítal s tím, že Barclayova armáda poněkud ustoupí do opevněného ležení u města Drissa, kde je Napoleon obklíčí, načež jeho obklíčí zbylá ruská vojska a rozdrtí ho. Plán se však nakonec na naléhání Barclay de Tollyho změnil a Rusové tak nakonec žádný plán neměli. Barclay měl však plán, který vyšel na povrch až za mnoho týdnů. Rozhodl se, že Napoleona povleče co nejdál to půjde a nakonec s jeho oslabenou armádou svede generální bitvu.\n\nTěsně před vypuknutím konfliktu, který nechtěla zahájit jako první ani jedna strana, se Napoleon odebral k hlavní armádě, stejně jako ruský car Alexandr. Zůstávala poslední otázka. Kdo zahájí útok jako první?\n\nTuto otázku nakonec vyřešil Napoleon. Právě jeho jádro armády se totiž dne 23. května začalo připravovat k vpádu do Ruska přes řeku Němen. Napoleon si ten den podrobně prohlédl terén a vydal rozkaz sapérům, aby začali stavět mosty, které budou vést k městu Kovno na ruské hranici. Kolem půlnoci byly dokončeny první mosty a útok tak mohl začít. Ve tři ráno, dne 24. června 1812 překročily 13. a 17. lehký pěší pluk z Davoutova sboru jako první řeku a zahájily tak Napoleonovo tažení do Ruska (ovšem jen v centrálním směru, pruský generál York překročil u Macdonaldova uskupení Němen už ráno 23. června). Po Davoutově sboru se začal přesouvat i sbor maršála Oudinota a po něm sbor maršála Neye. Francouzská vojska nakonec překročila Němen na celé délce fronty kompletně až do 3. července, kdy se kníže Schwarzenberg s Rakušany vylodil u Drogyczyna. Vypadalo to, že proti takové mase vojska nemají Rusové šanci, ale opak byl pravdou. Barclay de Tolly okamžitě začal provádět svůj plán a ruská vojska se stáhla ještě předtím, než první Francouzi obsadili Kovno. Napoleon udeřil silně, ale nenašel nepřítele, přičemž ani zdaleka netušil, kde se Rusové nacházejí.\n\nPo dvoudenní bitvě nakonec Rusové ustoupili, ale Francouzům se nepovedlo ruskou armádu zničit. Získali na druhou stranu důležitou základnu pro další operace. Nyní se Rusové již nechtěli vyhýbat generální bitvě a hledali místo, kde ji svést. Zprvu pomýšleli na střetnutí u Vjazmy, ale pak se rozhodli pro výhodnější postavení u Careva-Zajmišča. Hlavní francouzské síly se za dva a půl měsíce následkem bojů a dlouhých denních pochodů zmenšily zhruba o polovinu. Navíc ruští partyzáni ztěžovali Francouzům zásobování. Obyvatelé měst a vesnic se chovali k Francouzům nepřátelsky a vytvářeli partyzánské oddíly. Ani situace ruské armády ale nebyla jednoduchá. Nerozhodnost vrchního velitele Barclaye de Tollyho a nespokojenost s ní způsobily zkomplikování vztahů uvnitř generality. Tollyho rozpory s Bagrationem a nejednotné velení zhoršovaly situaci Rusů. Vedly až k tomu, že ruské armády nedostávaly včas posily, zálohy se budovaly pomalu a bylo jich málo a nedělo se nic pro ztížení postupu francouzské armády. Až 20. srpna byl jmenován vrchním velitelem Michail Illarionovič Kutuzov a 29. srpna Rusové opustili Vjazmu a ustupovali k Carevu-Zajmišči.\n\nKutuzov měl v plánu zastavit Napoleonův postup na Moskvu a velký důraz kladl na zálohy. 30. srpna ale Rusové ustoupili i od Carëva-Zajmišča. Ruská armáda dostala zálohy jen o 15 000 mužích, což bylo málo. Nakonec se Kutuzov zastavil u Borodina. Byly zde vybudovány obranné valy a 7. září proběhla bitva u Borodina.\n\nŠlo o nejkrvavější bitvu z celého tažení, padl v ní mimo jiné generál Bagration. Na konci dne Francouzi ustoupili na svou původní pozici. Rusové ale druhý den nakonec opustili i toto postavení, neboť utrpěli masivní ztráty a znovu jim bylo odmítnuto dát posily. Nakonec obě strany prohlásily bitvu za své vítězství. Ruské velení nyní řešilo otázku, zda má ponechat Moskvu nepříteli nebo ji bránit. Tuto otázku vyřešil Kutuzov rozkazem k ústupu a ponechal Napoleonovi Moskvu. 14. září ji francouzská vojska obsadila. Dodnes jsou dohady o tom, zda Moskvu zapálili Rusové či Francouzi. Pravdou ale je, že požár Moskvy byl na škodu Napoleonovi, který čekal, že car uzavře mír. Kutuzov mezitím Napoleona nechal vyčkávat a 3. října se utábořil v Tarutinu. Nakonec Napoleon nevěděl, kde ruská armáda je, ale stále věřil, že car uzavře mír - nesplnilo se to. Přitom byla situace Francouzů každý den horší a horší. Rusové se totiž přece jen vzpamatovávali ze ztrát, které utrpěli.\n\nV Tarutinském táboře si Rusové odpočinuli a připravovali nyní nové síly, s nimiž hodlali zaútočit na napoleonská vojska. V Tarutinském táboře byla kázeň a byl prováděn výcvik. Napřed Rusové svou pozici opevnili. Jediným problémem v této době byla silná velitelská opozice, namířená proti Kutuzovovi, jíž vedli Levin August von Bennigsen, Barclay de Tolly, Rostopčin a anglický generál Wilson. Tato opozice se nakonec rozpadla následkem Kutuzovových opatření. V Tarutinu se doplnila ruská armáda. V této době byla vedena blokáda Moskvy domobranou a zesílila se aktivita partyzánských oddílů.\n\nBrzy byl Kutuzov připraven k boji, situaci ale v té době ztěžoval car svými rozkazy odporujícími Kutuzovovým záměrům, které dával generálu Wittgensteinovi a admirálu Čičagovovi. 5. října se v Tarutinu objevil Lauriston s dopisem pro Kutuzova, v němž Napoleon žádal o příměří. Současně s tímto dopisem Napoleon poslal také dopis carovi, v němž rovněž žádal o mír. Nakonec ani jedno nebylo uzavřeno. Napoleon vyslal proti Rusům vojsko pod velením generála Murata, které 18. října utrpělo v bitvě u Tarutina porážku. Když se o této bitvě Napoleon dozvěděl, vyklidil Moskvu a vytáhl k městu Kaluze. Napoleon se chtěl dostat do Kalugy a odtud ustoupit ke Smolensku, čímž by zachránil armádu. Tento záměr zmařila bitva u Malojaroslavce, jež se odehrála 24. října. Od této chvíle francouzská armáda ustupovala stejnou cestou, jakou přišla.\n\nPo bitvě u Malojaroslavce začal Napoleon z Ruska ustupovat, tento ústup se však spíše podobal útěku. Zatímco ustupoval, začali Rusové jeho vojska pronásledovat. 27. října se Francouzi dostali na smolenskou silnici, tam se spojili s Poniatowským. 29. října ráno projel Napoleon Borodinem, kde byly stále viditelné stopy po bitvě. 31. října utrpěli Francouzi porážku v další bitvě u Kolockého kláštera a poté 3. listopadu vážnou porážku u Vjazmy, která rozšířila mezi francouzskými vojsky nekázeň a paniku. 9. listopadu Napoleon s vojskem dorazil do Smolenska a zůstal tam čtyři dny, poté se vydal na další cestu.\n\nFrancouzská vojska byla rozdělena na navzájem izolované sledy, což se jim stalo osudným. Bitva u Krasného, jež se odehrála 15. - 18. listopadu, skončila Napoleonovou porážkou. Nyní se Napoleon blížil k Berezině, u níž ho chtěl Kutuzov obklíčit a zajmout. Nakonec byl Napoleon opravdu obklíčen, avšak během bitvy na Berezině 26. - 28. listopadu se za cenu vysokých ztrát probil z obklíčení. Z Napoleonova úniku byl obviněn admirál Pavel Vasiljevič Čičagov, ve skutečnosti za něj ale mohlo vrchní velení. Nyní zbyly z francouzské Velké armády pouhé trosky. Na dalším ústupu byla pak armáda zničena prakticky celá. 14. prosince nakonec žalostný zbytek z více než půlmilionové armády opustil ruské území. Podle odhadů se z Ruska vrátilo nanejvýš 70 000 mužů, ale bojeschopných zůstalo necelých 10 000. Zbytek byly zubožené lidské trosky, zničené hladem, mrazem a tyfem. Ruské tažení skončilo, válka nikoliv. Ruský postup se zastavil až v Paříži. Kutuzov se již dobytí Paříže nedožil, když na jaře 28. dubna 1813 zemřel při pronásledování nepřítele.\n\nNapoleonovo ruské tažení skončilo katastrofou, která stála Francii a její spojence nejlepší jednotky a fakticky tak rozhodla o konci nejen napoleonských válek, ale i rozmachu republikánské revoluce v Evropě. Až revoluční rok 1848 obnovil tlak na konzervativní státy protirepublikánské koalice.\nFrancie nedokázala zastavit postup Spojenců. V bitvě u Lipska byl Napoleon poražen, později donucen k abdikaci a poslán na ostrov Elba. Na jeho konečné porážce nezměnil nic, ani jeho velkolepý návrat z Elby, protože byl 18. června 1815 poražen u Waterloo a poslán na britský ostrov Svatá Helena, kde po téměř šesti letech 5. května 1821 dožil.\n\n\n"}
{"id": "315900", "url": "https://cs.wikipedia.org/wiki?curid=315900", "title": "Claire Belgická", "text": "Claire Belgická\n\nPrincezna Claire Belgická (Claire Louise Coombs, * 18. leden 1974, Bath, Anglie) je manželka prince Laurenta a odhadkyně majetku.\n\nJe dcerou původem anglického podnikatele Nicholase Coombse a jeho belgické ženy Nicole Mertens. V Belgii žije od svých tří let.\n\nDne 12. dubna 2003 si vzala prince Laurenta, syna belgického krále Alberta II.. Civilní sňatek byl uzavřen na bruselské radnici, církevní v katedrále sv. Michala a sv. Guduly v Bruselu.\n\nS manželem má tři děti:\n\n"}
{"id": "315902", "url": "https://cs.wikipedia.org/wiki?curid=315902", "title": "Argentometrie", "text": "Argentometrie\n\nArgentometrie, neboli argentometrická titrace je metoda odměrné analýzy (volumetrie) používající AgNO jako odměrný roztok. Zjišťuje se pomocí ní např. koncentrace iontů chloru, bromu, jodu nebo kyanidu ve vodě. Titrací roztoku chloridu nebo thiokyanatanu (SCN) můžeme naopak dokázat přítomnost stříbra. Bod ekvivalence je indikován tehdy, když dalším přídavkem odměrného činidla již nevzniká vizuálně postřehnutelná sraženina, nebo když přidaný indikátor (např. KCrO) vytvoří barevnou sloučeninu (hnědočervená v případě AgCrO).\n\nChloridy kovů IV. (Ba, Ca, Sr, Mg) a V. (K, Na, Li) analytické třídy, se přímo titrují v neutrálním prostředí odměrným roztokem AgNO na indikátor KCrO \n\nNejprve se bude stříbrný kation se srážet s chloridem, díky nižšímu součinu rozpustnosti, za vzniku bíle málo rozpustné sraženiny, podle rovnice:\n\nCl  +  Ag  →  AgCl ↓ bílá \n\nPo zreagovaní všech chloridů, se s první nadbytečnou kapkou AgNO začnou stříbrné kationty srážet s aniotem indikátoru za vzniku červenohnědé sraženiny, která indikuje bod ekvivalence.\n\n2 Ag  +  CrO  →  AgCrO ↓  červenohnědá (bod ekvivalence)\n\nK roztoku vzorku chloridů se přidá známý nadbytek odměrného roztoku AgNO (rovnice 1). Nereagovaný přebytek roztoku AgNO se titruje odměrným roztokem KSCN (rovnice 2) na indikátor Fe(NH)(SO).12 HO (kamenec, dodekahydrát bis-síranu amonoželezitého) v prostředí HNO do trvale červeného zabarvení (rovnice 3).\n\nCl  +  Ag  →  AgCl ↓ bílá\n\nAg  +  SCN  →  AgSCN ↓ bílá  (nadbytek)\n\n6 SCN  +  2 Fe  → Fe[Fe(SCN)]  červený roztok (bod ekvivalence)\n\nObdobně se stanovuje přesná koncentrace odměrného roztoku KSCN (NHSCN).\n\nTímto způsobem lze stanovit všechny halogenidové anionty kromě fluoru. Metoda je založená na adsorpci aniontů indikátoru fluoresceinu na vzniknuvší sraženinu AgX. Když jsou v roztoku přítomny halogenidové anionty v nezanedbatelném množství, adsorbují se na vzniknuvší sraženinu, čímž od ní odpuzují anion fluoresceinu. Po bodě ekvivalence se na sraženinu AgX adsorbují ionty stříbra, které kvůli svému kladnému náboji umožní aniontu fluoresceinu se elektrostaticky navázat na sraženinu.Tím změní roztok v titrační baňce barvu ze svítivě zelené na růžovou. Tuto změnu je možné taky sledovat změnou absorbance, popřípadě poklesem fluorescence.\n"}
{"id": "315904", "url": "https://cs.wikipedia.org/wiki?curid=315904", "title": "Ničitel Conan", "text": "Ničitel Conan\n\nNičitel Conan nebo též Conan ničitel (v anglickém originále Conan the Destroyer) je volné pokračování amerického filmu \"Barbar Conan\" s hlavním představitelem Arnoldem Schwarzeneggrem. Film natočil v roce 1984 Richard Fleischer.\n\nToulavý bojovník a zloděj Conan, který neslouží žádnému vladaři, jen sám sobě, se nechá najmout královnou Taramis, aby na nebezpečné výpravě doprovázel její půvabnou, panenskou neteř Jehnnu. Mají získat magický roh, s jehož pomocí chce Taramis probudit spícího boha Dagotha, a získat tak vládu nad světem. Conan netuší, že po splnění úkolu má být zabit a Jehnna obětována. V mnoha nebezpečných dobrodružstvích musí osvědčit svoji odvahu, ale především své mohutné svaly a meč. Přitom se neobejde bez věrných přátel, legračního zlodějíčka Malaka, kouzelníka Akira a černé bojovnice Zuly. Královně Taramis se podaří Dagotha oživit, avšak magický rituál neproběhne přesně podle proroctví a Dagoth se změní v nepřemožitelnou, krvelačnou příšeru. Conan ji nakonec zabije a z chrámu se svými přáteli unikne. Jehnna se stává královnou, Malak, Akira i Zula se stanou jejími přáteli a služebníky, ale Conan podíl na vládě odmítne, odchází.\n\nOproti úvodnímu filmu Barbar Conan byl tento pro kritiky zklamáním. Postavy označeny jako šablonovité, pohádkové, schopnosti Schwarzeneggera byly posouzeny jako špalkovité herectví dvou grimas. Bylo oceněno výtvarné řešení Dagotha.\n"}
{"id": "315906", "url": "https://cs.wikipedia.org/wiki?curid=315906", "title": "Challenger (prohlubeň)", "text": "Challenger (prohlubeň)\n\nProhlubeň Challenger (\"Challenger Deep\"), která se nachází v Marianském příkopu v Tichém oceánu, je nejhlubší místo na světě. Její hloubka činí asi 11 000 metrů (36 000 stop). Nejbližší pevninou je ostrov Fais, součást souostroví Yap. Toto jméno jí dala prúzkumná loď Challenger II..\n\n"}
{"id": "315908", "url": "https://cs.wikipedia.org/wiki?curid=315908", "title": "Jan Červenka", "text": "Jan Červenka\n\nJan Červenka (3. dubna 1861 Praha – 24. ledna 1908 Praha) byl český prozaik, dramatik, básník a překladatel z francouzštiny a španělštiny, ve své poezii navazoval na Jaroslava Vrchlického.\n\nNarodil se v rodině Jana Červenky, klasického filologa a překladatele. Po vystudování gymnázia v Hradci Králové (1871–1879) studoval na pražské univerzitě práva. Po dokončení studií působil jako tajemník městského úřadu na Vinohradech, ale věnoval se také organizaci literárního života v Praze. Patřil mezi zakladatele literárního spolku Máj, jehož byl řadu let tajemníkem, a podílel se i na organizaci stejnojmenného nakladatelství. Přispíval do řady časopisů: \"Květy\" (od 1879), \"Máj\" (od 1902), \"Národní listy\" (od 1882), \"Lumír\" (od 1879), \"Ruch\" (od 1879), \"Rozhledy literární\" (od 1886) ad.\n\nNejvýznamnější oblastí jeho činnosti je poezie, patřil k žákům a pokračovatelům Jaroslava Vrchlického. Námětem jeho poezie byla zpočátku téměř výlučně láska a milostný cit, v pozdějších letech se objevuje tematika vyrovnání a smíření se životem. Veřejně poprvé vystoupil roku 1879 v Květech s překladem básně Fr. Coppéea a v \"Lumíru\" s vlastními básněmi i s překlady několika básní španělských. První sbírku svých lyrických básní \"Amoroso\" vydal v roce 1883, po ní následovaly další sbírky: z roku 1885 \"Ztišené vlny\" a z roku 1891 \"Písně Závišovy\". \"Písně Závišovy\" jsou nejznámější z jeho sbírek, jde o milostnou lyriku opěvující ženu a lásku k ní. Tato sbírka byla zhudebněna Rudolfem Frimlem (1901). Co se týče formální stránky básní, usiloval Jan Červenka, většinou však neúspěšně, o zavedení nových forem, např. tzv. trylků, což byly básně o pěti slokách, z nichž každá následující sloka je kratší o jeden verš.\n\nJeho prozaické práce, uveřejněné většinou v \"Lumíru\", byly souborně vydány pod názvem \"Novelly\" (1884). O rok později byla vydána druhá sbírka jeho novelistických prací \"Dětské kartony\" (1885). V jeho prozaickém díle jde většinou o povídky z vesnického a maloměstského prostředí a také zde bývá ústředním tématem láska, mnohdy nešťastná, zaplacená životem. V Národním divadle v Praze byly uvedeny některého jeho dramatické pokusy, ale s nevelkým úspěchem.\n\nPřekládal francouzské a španělské básně, prózu a drama, především pak ty autory, kteří mu byli umělecky a myšlenkově blízcí – François Coppée, Gustavo Adolfo Bécquer, Fernán Caballero, José de Espronceda, José Zorrilla ad. Společně s Rudolfem Dvořákem se pokusil o překlad turecké poezie.\n\nPublikoval pod pseudonymy Giovanni, Jean Juan Giovanni, Juan Giovanni Jean.\n\nV roce 1892 se Jan Červenka oženil s Marií Holubkovou.\n\n"}
{"id": "315919", "url": "https://cs.wikipedia.org/wiki?curid=315919", "title": "Československá hokejová liga 1972/1973", "text": "Československá hokejová liga 1972/1973\n\n30. ročník československé hokejové ligy 1972/73 se hrál pod názvem I. liga.\n\n10 účastníků hrálo v jedné skupině čtyřkolově systémem každý s každým. Poslední mužstvo hrálo kvalifikaci o I. ligu, neboť se liga rozšiřovala na 12 týmů. Čtyři nejlepší celky postoupily do play-off. V semifinále se utkaly týmy na 1. a 3. místě, resp. na 2. a 4. místě po základní části.\n\n\n\n\n\n\nJan Jurka (14/2,29/-),\nVladimír Nadrchal (30/2,60/91,2) –\nCtirad Fiala (33/2/3/33),\nLubomír Hrstka (36/3/7/30),\nBřetislav Kocourek (36/2/4/22),\nOldřich Machač (36/1/11/28),\nJaromír Meixner (33/0/0/17),\nPavel Pazourek (31/0/3/8) –\nJosef Černý (36/18/8/16),\nSvatopluk Číhal (30/8/3/6),\nRichard Farda (36/14/20/2),\nLibor Havlíček (31/3/6/6),\nJiří Janák (35/17/7/6),\nJaroslav Jiřík (26/13/2/16),\nMilan Kokš (42/9/13/18),\nZdeněk Mráz (34/7/8/12),\nKarel Nekola (35/11/7/8),\nJaromír Pořízek (22/7/2/4),\nFrantišek Ševčík (33/6/7/2)\nJiří Titz (10/1/4/-) –\ntrenér Vladimír Bouzek, asistent Bronislav Danda\n\nPetr Hnídek (2/1,94/-/-),\nMiroslav Kapoun (37/3,52/-/-),\nAntonín Kočí (16/2,44/-/-) -\nJiří Bubla (36/3/9/-),\nMiroslav Daněk (36/4/4/-),\nKarel Kracík (24/2/2-),\nOldřich Obrtlík (36/4/3/-),\nJaroslav Piskač (19/0/0/-),\nJan Vopat (28/1/1/-) -\nJosef Beránek (36/9/6/-),\nIvan Hlinka (33/24/11/-),\nZdeněk Kapoun (9/0/1/-),\nOldřich Kašťák (23/7/0/-),\nStanislav Kousek (18/1/2/-),\nVladimír Machulda (35/5/7/-),\nKarel Marx (24/1/1/-),\nJaroslav Nedvěd (36/13/14/-),\nKarel Ruml (36/5/15/-),\nJosef Straka (18/1/0/-),\nJosef Ulrych (34/12/8/-),\nPetr Zelenka (32/4/4/-)\n\n\n"}
{"id": "315920", "url": "https://cs.wikipedia.org/wiki?curid=315920", "title": "FK Kolín", "text": "FK Kolín\n\nFK Kolín je fotbalový klub z Kolína. Byl založen roku 1912.V sezónách 2001/02 a 2014/15 hrál klub 2. českou fotbalovou ligu.\n\nFotbal má v Kolíně dlouholetou tradici. V roce 1900 byl založen první fotbalový klub -AFK Kolín. Rok 1912 je spojen se založením našeho klubu SK Sparta Kolín. Pod tímto názvem hrálo naše mužstvo až do roku 1948, kdy byla činnost Sparty jako subjektu ukončena zákonem a klub byl převeden jako oddíl do Sokola. Později zákonné úpravy začlenily oddíl do odborové tělovýchovy DOS Koramo a pak klub musel převzít název JISKRA podle oboru petrochemie. Klub hrál převážně krajské soutěže.\n\nV roce 1990 došlo k osamostatnění fotbalového oddílu a vrací se k původnímu názvu SK Sparta Kolín. Nastává změna ve vedení oddílu a mužstvo v roce 1991 postupuje z krajského přeboru do divize. Od sezony 1995-1996 převádí SK Sparta Kolín svá fotbalová práva na dceřinou společnost SK Sparta Kolín s.r.o./ od roku 1996 FK Mogul Kolín s.r.o./. Hlavním úkolem v součinnosti s Koramem Kolín je stabilizace kádru a postup do České fotbalové ligy. Tento cíl byl splněn v roce 1999, kdy tým obsadil první místo v divizi C. Díky ekonomickému zázemí akciové společnosti Koramo, která byla majoritním společníkem FK Mogul, se podařilo v roce 2001 zvítězit v ČFL a tím byl zajištěn postup do 2. fotbalové ligy, která se předtím hrála v Kolíně naposledy před tehdejšími 22 lety. Již při zahájení jarní sezony 2001 dochází ke změnám u hlavního sponzora Koramo Kolín a nastávají problémy ekonomické pro náš klub.\nJako vítěz ČFL hrál 2. českou fotbalovou liga, ale již při zahájení soutěže bylo zřejmé, že vzhledem k ekonomickém situaci nemůže mít odpovídající hráčský kádr na druhou nejvyšší fotbalovou soutěž. Po ročním působení tým sestupuje v roce 2002 z druhé ligy. Následuje tříleté působení opět v ČFL. V roce 2005 klub sestupuje z ČFL. Po ročním působení v divizi se opět vrací do ČFL. Tuto soutěž opouští opět v roce 2008 sestupem do divize, kterou se nepodařilo ročním působením zachránit a nastává nejhorší sestup v posledních dvaceti letech-sestup do krajského přeboru v roce 2009.\nVzhledem k problémům v klubu dochází k personálním změnám ve vedení Sparty Kolín jako jediného akcionáře klubu a jeho rozhodnutím také v představenstvu akciové společnosti. Novému vedení se podařilo stabilizovat klub ekonomicky a udržet odpovídající hráčský kádr. Tím byl splněn cíl-vítězství v krajském přeboru a návrat zpět do divize v roce 2010.\nV ročníku 2010/2011 obsazuje klub konečné 5. místo v divizi C. Do nového soutěžního ročníku vstupuje jako farma FC Graffin Vlašim a divizi C tým vyhrává a postupuje do ČFL\n. Do sezóny 2012/13 klub vstupuje jako farma FK Mladá Boleslav\n- V sezoně 2013/14 klub vítězí v ČFL a postupuje do 2. české fotbalové ligy.\n\n"}
{"id": "315922", "url": "https://cs.wikipedia.org/wiki?curid=315922", "title": "Rongorongo", "text": "Rongorongo\n\nRongorongo je systém glyfů, objevený v 19. století na Velikonočním ostrově. Není zřejmé, zda se jedná o protopísmo či skutečné písmo. Znaky vykazují Zipfův zákon, což je nutná, ale nikoli postačující podmínka, aby šlo o písmo. Znaky se, navzdory množství pokusů, dosud nepodařilo rozluštit. Až na několik glyfů vytesaných do kamenů jsou všechny nalezené znaky vyřezány do dřevěných tabulek.\n\nO způsobu čtení vět psaných písmem Rongorongo je mnoho teorii ovšem jedna jediná se zdá pravděpodobná. Nové vědecké teorie tvrdí, že text např. na desce se čte odspoda nahoru, zleva doprava.\n\nJedná se o reverzní bustrofédon.\n\nPísmem rongorongo je zřejmě zapsán jazyk Polynésanů příbuzný k dnešnímu jazyku Rapa Nui. Stáří písma ovšem není známo, pouze existuje domněnka, že písmo se dostalo na Rapa Nui koncem 1. tisíciletí n. l., kdy byly ostrovy prvně osídleny. Mnoho současných teorií se spíše točí kolem toho, že písmo vzniklo až jako kopie evropského písma po objevení ostrova Evropany počátkem 18. století.\n\nRadiokarbonová studie datování dřeva tabulky a pylu z tabulek ukazuje na přelom 17. a 18. století. V písmu také existuje znak, znázorňující Rapa Nui palmu, která na ostrovech vymizela v 17. století.\n\nExistuje možnost, že se může jednat až o výsledek kontaktů Evropanů s Polynésany v 18. století (na ostrovech již téměř bez stromů), nebo že může pocházet z 19. století, kdy první obyvatel legendárního Hotu Matu'a donesl 67 destiček s nápisy rongorongo. \n\nTabulky písma rongorongo se do dnešní doby dochovaly pouze v malém množství a ke studiu jazyka je nedostatek materiálu.\n\nObyvatelé Velikonočního ostrova byli potomky polynéských národů, které osídlily velké plochy Tichého oceánu. Proto se objevily teorie, že písmo rongorongo zachycuje polynéský jazyk, ale proti tomuto názoru je dlouhá izolace Velikonočního ostrova, kdy by takový jazyk jistě zanikl. Proto je možné, že destičky zachycují vlastní a izolovaný jazyk, ale bez rozluštění písma je nemožné teorie ověřit.\n\nMnoho toho nevíme ani o rozvíjení jazyků a písem v Tichooceánské oblasti, takže text zůstává stále záhadou.\n\n\n"}
{"id": "315928", "url": "https://cs.wikipedia.org/wiki?curid=315928", "title": "May", "text": "May\n\nPříjmení May (přechýleně Mayová) nosí více různých osobností:\n\n"}
{"id": "315932", "url": "https://cs.wikipedia.org/wiki?curid=315932", "title": "Československá hokejová liga 1973/1974", "text": "Československá hokejová liga 1973/1974\n\n31. ročník Československé hokejové ligy 1973/74 se hrál pod názvem I. liga.\n\n12 účastníků v jedné skupině, hrálo se čtyřkolově systémem každý s každým. Poslední mužstvo sestoupilo.\n\nVáclav Nedomanský (Slovan Bratislava) - 46 gólů\n\n\nVladimír Dzurilla (38/2,92/90,2),\nVladimír Nadrchal (11/2,10/-) – \nJiří Černošek (6/0/0/-),\nCtirad Fiala (41/2/4/-),\nLubomír Hrstka (44/1/15/-),\nBřetislav Kocourek (37/1/2/-),\nOldřich Machač (43/12/10/-),\nPavel Pazourek (43/3/3/20), \nRudolf Pivoňka (1/0/0/-),\nOtto Železný (41/2/2/26) –\nRostislav Čada (16/2/4/-),\nJosef Černý (44/23/12/-),\nSvatopluk Číhal (37/15/9/-),\nRichard Farda (41/21/22/-),\nLibor Havlíček (43/4/12/28),\nJiří Janák (39/9/5/-),\nJaroslav Jiřík (34/9/4/-),\nVladimír Kunc (41/6/14/28),\nZdeněk Mráz (43/23/20/-),\nKarel Nekola (43/15/9/22),\nJaromír Pořízek (19/1/2/-) –\ntrenér Augustin Bubník\n\nMiroslav Krása (20/3,33/89,5/0/0),\nMiroslav Termer (28/3,27/89,5/1/0) –\nMiroslav Biskup (13/0/1/4),\nBohumil Čermák (42/4/5/26),\nFrantišek Pospíšil (44/7/27/22),\nMiroslav Růžička (1/0/1/0),\nOtakar Vejvoda (44/3/8/43),\nJaroslav Vinš (44/9/9/22) –\nLubomír Bauer (15/1/2/2),\nZdeněk Hrabě (43/21/13/13),\nJaroslav Kofent (21/5/1/6),\nMiroslav Křiváček (44/19/10/19),\nZdeněk Müller (44/13/11/22),\nZdeněk Nedvěd (44/18/9/14),\nEduard Novák (37/23/20/34),\nLubomír Rys (44/9/9/15),\nMilan Skrbek (38/4/8/26),\nVáclav Sýkora (42/17/18/18),\nMartin Šašek (3/0/1/4),\nLadislav Vysušil (32/6/7/20) – trenéři Jaroslav Volf a Václav Slánský\n\nVlastimil Březina (4/1,75/-/-),\nMiroslav Kapoun (43/3,49/-/-) -\nZdeněk Bahenský (40/1/0/-),\nJiří Bubla (40/9/8/-),\nMiroslav Daněk (24/2/2/-),\nOldřich Obrtlík (36/2/5/-),\nMiroslav Rykl (42/3/7/-),\nJan Vopat (41/3/4/-) -\nJosef Beránek (43/18/9/-),\nIvan Hlinka (42/27/27/-),\nOldřich Kašťák (41/5/3/-),\nVladimír Machulda (42/7/10/-),\nKarel Marx (21/1/0/-),\nJaroslav Nedvěd (19/8/7/-),\nKarel Ruml (30/11/10/-),\nMilan Schoř (23/0/0/-)\nJosef Straka (22/1/4/-),\nJaroslav Svatoš (14/2/1/-),\nJosef Ulrych (44/24/16/-),\nAntonín Waldhauser (42/9/5/-),\nPetr Zelenka (34/2/2/-),\nDušan Zikmund (38/5/9/-)\n\n\n\n"}
{"id": "315933", "url": "https://cs.wikipedia.org/wiki?curid=315933", "title": "Československá hokejová liga 1974/1975", "text": "Československá hokejová liga 1974/1975\n\n32. ročník Československé hokejové ligy 1974/75 se hrál pod názvem I. liga.\n\n12 účastníků v jedné skupině, hrálo se čtyřkolově systémem každý s každým. Poslední mužstvo sestoupilo.\n\nMilan Nový (SONP Kladno) - 45 gólů\n\n\nMiroslav Krása (28/2,32/91,3/5/0),\nMiroslav Termer (19/2,54/90,9/0/0) –\nMiroslav Biskup (9/0/3/0),\nBohumil Čermák (44/2/7/18),\nFrantišek Kaberle (44/2/13/34),\nFrantišek Pospíšil (44/5/35/16),\nOtakar Vejvoda (37/6/7/26),\nFrantišek Větrovec (41/0/3/18),\nJaroslav Vinš (29/5/12/8) –\nLubomír Bauer (37/16/6/18),\nJiří Filip (29/1/5/16),\nZdeněk Hrabě (15/0/1/2),\nJaroslav Kofent (3/0/0/0),\nJiří Kopecký (3/0/0/0),\nMiroslav Křiváček (37/13/5/12),\nZdeněk Müller (42/8/12/18),\nZdeněk Nedvěd (38/12/7/2),\nEduard Novák (44/29/12/37),\nMilan Nový (44/45/22/38),\nMilan Skrbek (38/11/5/27),\nVáclav Sýkora (44/12/15/10),\nLadislav Vysušil (31/9/5/10) –\ntrenéři Jaroslav Volf a Václav Slánský\n\nVlastimil Březina (2/3,50/-/-),\nMiroslav Kapoun (44/3,41/-/-) -\nZdeněk Bahenský 39/3/1/-),\nJiří Bubla (31/5/20/-),\nMiroslav Daněk (40/2/5/-),\nVladimír Macholda (19/1/1/-),\nOldřich Obrtlík (37/1/1/-),\nMiroslav Rykl (44/0/1/-),\nJan Vopat (39/5/3/-) -\nJosef Beránek (36/9/8/-),\nJan Deus (16/2/3/-),\nIvan Hlinka (42/36/42/-),\nOldřich Kašťák (7/0/1/-),\nJindřich Kokrment (1/0/0/-),\nVladimír Kýhos (6/0/0/-),\nPetr Leška (32/12/6/-),\nVladimír Machulda (44/8/10/-),\nKarel Marx (11/1/3/-),\nJosef Radoch (17/0/0/-),\nKarel Ruml (4/0/0/-),\nMiloš Tarant (44/21/17/-),\nJosef Ulrych (44/33/22/-),\nAntonín Waldhauser (37/5/4/-),\nPetr Zelenka (17/2/4/-),\nDušan Zikmund (44/12/11/-)\n\nVladimír Dzurilla (40/2,88/90,1/-/-),\nVladimír Nadrchal (1/-/-/-/-), \nPetr Ševela (9/4,42/-/-) –\nCtirad Fiala (41/5/9/-),\nLubomír Hrstka (33/2/6/-),\nOldřich Machač 41/12/13/44),\nPavel Pazourek (44/0/2/24),\nFrantišek Tulec (34/0/5/-),\nVladimír Vašíček (21/0/1/-),\nOtto Železný (44/1/5/20) –\nJosef Černý (43/18/8/-),\nSvatopluk Číhal (40/13/8/-),\nLibor Havlíček (40/12/11/32),\nZdeněk Chocholatý (37/8/4/-),\nMiloš Jelínek (6/1/1/-),\nJaroslav Jiřík (15/4/4/-),\nLuboš Kšica (2/0/0/-),\nVladimír Kunc (35/7/4/24),\nZdeněk Mráz (44/14/12/-),\nKarel Nekola (43/22/7/18),\nJaromír Pořízek (44/7/5/-),\nJiří Titz (27/4/4/-),\nLuděk Vojáček (27/0/2/28) –\ntrenér František Vaněk\n\nJiří Králík (39/3,81/89,9/-),\nHorst Valášek (13/6,14/85,5/-) -\nJaromír Hanačík (36/5/2/-),\nJosef Herčko (36/4/4/-),\nJosef Jenáček (32/2/0/-),\nMiroslav Michalovský (34/2/5/-),\nMiloslav Sedlák (44/8/0/-),\nEduard Svoboda (39/1/2/-),\nJaroslav Vašičko (13/0/0/-),\nZdeněk Venera (8/0/0/-),\nJan Zajíček (30/5/0/40) -\nJan Balun (43/7/7/-),\nLadislav Bršlica (7/1/1/-),\nZdeněk Čech (43/8/8/-),\nTomáš Dolák (42/5/6/-),\nVáclav Králík (30/8/2/-),\nLadislav Maršík (42/6/9/-),\nJosef Ondík (28/1/0/-),\nMartin Pavlíček (34/8/8/-),\nLuděk Pelc (30/2/1/-),\nAntonín Plíhal (34/6/3/-),\nStanislav Přikryl (39/6/3/-),\nRudolf Smetana (3/0/1/-),\nPetr Vašek (31/3/4/-)\nJiří Vodák (27/6/5/-)\n\n\n"}
{"id": "315936", "url": "https://cs.wikipedia.org/wiki?curid=315936", "title": "Sopouch (část komína)", "text": "Sopouch (část komína)\n\nSopouch je část komína, která propojuje spotřebič a komínový průduch, do kterého jsou odváděny škodlivé plyny, které jsou produkovány spotřebičem. Sopouchy musí být co nejkratší a přímé. Sopouchy dlouhé max. 250 mm mohou být vodorovné, delší než 250 mm mají mít stoupání nejméně 10%. Svislá vzdálenost dvou sopouchů zaústěných nad sebou do jednoho komínového průduchu musí být nejméně 300 mm.\n"}
{"id": "315938", "url": "https://cs.wikipedia.org/wiki?curid=315938", "title": "Amon Tobin", "text": "Amon Tobin\n\nAmon Tobin (celým jménem \"Amon Adonai Santos de Araujo Tobin\", narozen v Rio de Janeiru 7. února 1972) je brazilský hudebník, DJ a producent žijící v kanadském Montrealu. Jeho domovským vydavatelstvím je londýnský nezávislý label Ninja Tune.\n\nNarodil se v brazilském Rio de Janeiru. V mládí často cestoval mezi Brazílií a Portugalskem, aby se nakonec usadil ve Velké Británii, kde se začal zajímat o hip hop, jungle a jazz. Nejprve pod jménem \"Cujo\", které převzal z románu Stephena Kinga, vydal čtyři EP a album \"Adventures in foam\". Pod jménem Amon Tobin pracuje od roku 1996, kdy získal smlouvu s hudebním vydavatelstvím Ninja tune.\n\nV roce 2003 na sebe upozornil skladbou \"Saboteur\" z alba \"Supermodified\", která se stala titulní skladbou filmu Loupež po italsku. V roce 2005 složil hudbu k počítačové hře \"Tom Clancy's Splinter Cell: Chaos Theory\" a v následujícím roce složil hudbu k maďarskému filmu György Pálfiho Taxidermia.\n\nJeho hudba je žánrově těžko zařaditelná a založená na tvořivém využití samplů a zvukových efektů. Jako zdroj samplů využívá vše od starých nahrávek, přes akustické zvuky až po rachot motocyklů. Zvuky pak různě vrství a deformuje, čímž vytváří svou vlastní kompozici. Jeho hudba často tíhne k retrojazzu, ambientu a psychedelii.\n\n\n\n\n"}
{"id": "315946", "url": "https://cs.wikipedia.org/wiki?curid=315946", "title": "Angičtina", "text": "Angičtina\n\nAngičtina (v dévanágarí अङ्गिका nebo अंगिका) je jazyk pocházející z indického regionu Anga, území 58 000 km² zahrnující dnešní státy Bihár, Džárkhand a Západní Bengálsko. Počet mluvčích je odhadován na 50 miliónů, z toho 30 miliónů v Indii. Další místa v Indii, kde se mluví angicky jsou Bombaj, Dillí, Kalkata, Durgapur, Paňdžáb, Vadodára, Surat, Patna, Ránčí, Džámšedpúr, Bokaro a další. Angičtí mluvčí se nacházejí také v Kambodži, Vietnamu, Malajsii a v dalších zemích Jihovýchodní Asie. Kromě toho značná populace angických mluvčích žije v zemích jako jsou USA a Velká Británie.\n\nAngičtina je blízce příbuzná s bengálštinou, urijštinou a asámštinou. Patří společně s bhódžpurštinou, magahijštinou a maithilštinou do skupiny bihárských jazyků, které jsou vzájemně velmi dobře srozumitelné.\n\nSaraha, první hindský básník, byl zároveň prvním básníkem angičtiny a angické literatury. Saraha žil v 8. století a byl prvním básníkem, jehož dílo je dostupné v psané podobě.\n\nExistuje webový portál v angličtině zaměřený na angičtinu, angika.com. Internetový vyhledávač Google má také svoji angickou verzi.\n\nGeorge GA Grierson nazývá angičtinu Chikka-Chiki (Čika-Čiki) v jednom svém linigvistickém průzkumu Indie.\n\n\n"}
{"id": "315947", "url": "https://cs.wikipedia.org/wiki?curid=315947", "title": "Zemědělská strana", "text": "Zemědělská strana\n\nZemědělská strana (ZS) byla menší česká středová politická strana fungující v letech 1990–1994. Hájila zájmy členů bývalých Jednotných zemědělských družstev. Od roku 1991 byla členkou Liberálně sociální unie. Po volbách v roce 1992 působila v Parlamentu České republiky.\n\nStrana vznikla v roce 1990, jejím předsedou se stal František Trnka. V prosinci 1991 se společně s národními socialisty, Stranou zelených a Hnutím zemědělců a nezávislých osobností stala členkou hnutí Liberálně sociální unie. František Trnka se stal lídrem subjektu do voleb v roce 1992, v nichž se Liberálně sociální unie probojovala do České národní rady i obou komor Federálního shromáždění.\n\nLiberálně sociální unie byla poměrně nestabilním uskupením – v roce 1994 již byla Zemědělská strana v Liberálně sociální unii sama. Proto se oba subjekty téhož roku spojily. V roce 1996 se Zemědělská strana, Liberálně sociální unie, Bartončíkova Křesťanskosociální unie a Českomoravská strana středu sloučily v Českomoravskou unii středu. Z ní později vzniká Moravská demokratická strana, předchůdce dnešní strany Moravané.\n"}
{"id": "315953", "url": "https://cs.wikipedia.org/wiki?curid=315953", "title": "Wilde", "text": "Wilde\n\nPříjmení Wilde nosí více různých osobností:\n\n"}
{"id": "315962", "url": "https://cs.wikipedia.org/wiki?curid=315962", "title": "The Herbaliser", "text": "The Herbaliser\n\nThe Herbaliser je britská jazz/hip hopová skupina, jejíž jádro od počátku tvoří dvojice Ollie Teeba a Jake Wherry. Od svého vzniku na počátku 90. let byli The Herbaliser spojeni s londýnským nezávislým labelem Ninja Tune, kde vydali šest alb, živé album a jeden díl kompilace Solid Steel.\n\nV současnosti se skupina rozhodla přejít, po 13 letech fungování u Ninja Tune, k německému vydavatelství !k7 Records. Základem skupiny jsou stále Ollie Teeba a Jake Wherry, ovšem poprvé v její historii mají The Herbaliser stálou zpěvačku, kterou je Jessica Darling. Skupinu doplňuje \"Easy Access Orchestra\", kterou tvoří Ralph Lamb a Andy Ross.\n\nNa nahrávkách skupiny vystupuje řada hostu, například Roots Manuva, Dream Warriors, Pino Palladino či Daniel Dumile.\n\n\n\n\n"}
{"id": "315964", "url": "https://cs.wikipedia.org/wiki?curid=315964", "title": "Hide", "text": "Hide\n\nHideto Matsumoto 松本 秀人 (13. prosince 1964 – 2. května 1998) byl populární japonský hudebník. Známější pod svým uměleckým jménem Hide (vyslov ). Především znám jako hlavní kytarista populární heavy metalové skupiny X Japan v období 1987 až 1997. Byl také úspěšným sólistou a spoluzakladatelem americké kapely Zilch.\n\nNarodil se v nemocnici sv. Josefa v Midorigaoce v provincii Jokosuka 13. prosince 1964. Do školy nastoupil roku 1968, tři roky studoval angličtinu, pokračoval zápisem do Yokosuka Tokiwa Junior High School. Poprvé se setkal s rock and rollem v patnácti letech díky albu \"Alive!\" od skupiny Kiss. V témže roce mu jeho babička koupila jeho první elektrickou kytaru – Gibson Les Paul Deluxe.\n\nDne 11. března 1980 úspěšně dokončil Tokiwa Junior High School. Pokračoval školou Zushi Kaisei Senior High School v Zuši v provincii Kanagawa, kde vstoupil do školní klubové kapely. Tuto kapelu brzy opustil, protože měl hrát na klarinet, ačkoliv chtěl hrát na trumpetu. Poté se zaměřil na hraní na kytaru a roku 1981 založil nezávislou kapelu Saver Tiger. Rok po založení začali hrát v klubech s nezávislou hudbou v Jokosuce, např. Rock City.\n\nV dubnu roku 1983 začal navštěvovat školu kosmetiky módy Hollywood Beauty Salon, dnes známou jako Roppongi Hills, kterou absolvoval roku 1984 s vynikajícími výsledky. Později téhož roku úspěšně složil celostátní zkoušku a získal kosmetické oprávnění. V červenci roku 1985 Saver Tiger vydalo stejnojmennou EP. V listopadu přispěla kapela do série \"Heavy Metal Force\", která později obsahuje i písně X Japan.\n\nRoku 1986 změnila skupina svůj název na Yokosuka Saver Tiger, aby se vyhnula záměnám za podobně nazvanou skupinu z Sapporo. První výskyt nového jména byl na \"Devil Must Be Driven out with Devil\". Pokračovali vystupovat živě v klubech s nezávislou hudbou a dalších nočních klubech jako Meguro Rokumeikan, Omiya Freaks a Meguro Live Station.\n\nKrátce potom co se Yokosuka Saver Tiger rozpadnul. On sám poté zatelefonoval leadrovi kapely X Yoshiki, který vyjádřil zájem vzkřísit X Japan, která měla přestávku po tom, co kapelu opustili její členové Jun a Hikaru.\n\nRoku 1987 vstoupil Hide do kapely X Japan (tehdy nazývanou X). Stal se vedoucím kytaristou skupiny a příležitostně psal také text. Složil texty pro „Celebration“, „Joker“ a singl „Scars“. Krátce po vydání alba \"Art of Life\" si členové kapely X Japan udělali přestávku pro sólové projekty. V tuto dobu ztratila skupina svůj originální visual kei. Výjimkou byl Macumoto, který stále účinkoval v divoce barevném oblečení s růžovými vlasy.\n\nNa začátku 1993 uvedl Macumoto píseň „Frozen Bug“ v sampleru \"Dance 2 Noise 004\". Nahrál ji spolu s Inoran a J ze skupiny Luna Sea. Také hrál v nezávislém filmu \"Seth et Holth\" spolu s kapelou . Roku 1994 dohlížel Macumoto na produkci prvního vydání v jeho vlastním vydavatelství Lemoned (založeném roku 1989) – EP skupiny Zeppet Store. V témže roce nahrál a vydal svoji sólo desku \"Hide Your Face\". Kromě autorství všech textů nahrál všechny kytary (včetně baskytary) a veškeré vokály. Grafika obalu byla založena na masce navržené švýcarským umělcem H. R. Gigerem. Hudební styl alba se hodně lišil od speed metalu a power ballad X Japanu, přikláněl se spíše k alternativnímu rocku. Později se zúčastnil „Hide our Psychommunity Tour“, během kterého nabídl skupině, že by se mohla stát později částí jeho primárního projektu Hide with Spread Beaver.\n\nDruhé album \"Psyence\" bylo vydáno roku 1996. Po něm také následováno turné a live album \"Psyence a Go Go\". Poté, co se X Japan roku 1997 rozpadnul, formálně označil jeho sólový projekt „Hide with Spread Beaver“. Také vytvořil jeho druhou kapelu s názvem Zilch, ve které krom něj a bubeníka ze Spread Beaver I.N.A. hráli američtí a britští umělci jako Joey Castillo (dříve v kapele Danzig) a Paul Raven z kapely Killing Joke. V rámci svého sólo projektu se etabloval jako skladatel, zpěvák a kytarista. Roku 1998 začaly práce na albu obou Spread Beaver a Zilch, které on sám nikdy už nedokončil kvůli své smrti téhož roku.\n\nZemřel 2. května 1998. Po noci plné pití byl nalezen oběšen ručníkem přivázaným ke klice v jeho tokijském apartmá. Pohřbu se účastnilo 50 000 lidí. Tři fanoušci spáchali sebevraždu, téměř 60 lidí bylo hospitalizováno a zhruba 200 lidem musela být poskytnuta první pomoc. Téhož měsíce byl vydán singl „Pink Spider“, který se dostal v hitparádě Oricon na první místo. Tento rok obdržela skladba také Ocenění MTV v kategorii \"Japan Viewers Choice\". Prodej následujícího singlu „Ever Free“ byl také velice vysoký. Oproti těm prodávaným před jeho smrtí získal také singl „Rocket Dive“ značný nárůst. Americký novinář Neil Strauss komentoval tuto situaci takto: „\"V pouhých pár týdnech, přešla atmosféra v Japonsku ze smutku nad smrtí Hide do bouřlivého shánění.\"“\n\nPřestože se úřady domnívají, že Macumotova smrt byla sebevražda, několik jeho přátel a kolegů, mezi něž patří spoluzakladatel X Japan Yoshiki a dřívější basák Taiji Sawada, sebevraždu zpochybňují a věří spíše v nehodu. Toto tvrzení podporuje fakt, že nebyl nalezen žádný dopis na rozloučenou a Sawada naznačuje v autobiografii, že v době smrti dělal Hide speciální cvičení na uvolnění bolestí zad a krku, které provázejí každého kytaristu, který dlouho nosí kytaru na řemeni Toto cvičení prováděli členové X Japan během jejich turné a vyžadovalo použití ručníku a kliky či jiného úchytu. Podle Sawady mohl Macumoto pod vlivem alkoholu upadnout do spánku, zablokovat a uškrtit se.\n\n\n\n\n\n\n\n"}
{"id": "315968", "url": "https://cs.wikipedia.org/wiki?curid=315968", "title": "Sněhulka", "text": "Sněhulka\n\nSněhulka je postava z amerického animovaného pořadu Simpsonovi. Nebyla jedna, ale bylo jich 5, vždy to byly kočky, kromě Sněhulky IV. která byla kocour.\n\nJméno v originále je Snowball. Její barva byla bílá. Jediná zmínka o ní je v první epizodě Vánoce u Simpsonových, kde Marge píše Santa Clausovi, že Sněhulku přejel opilý bratr starosty Quimbyho.\nSněhulka II. (Snowball II.) byla černá. Poprvé se vyskytla v epizodě Vánoce u Simpsonových (první epizoda). Dobře se snášela se psem Spasitelem. V díle „Starý zbabělec“ zachránila Homera z hořícího Bartova domečku. Potom ji přejel doktor Dlaha autem Mercedes-Benz G500.\nSněhulku III. si vybrala Líza z útulku. Když se pokoušela vylovit z akvária rybku, spadla do něj a utonula.\nLíza ho adoptovala brzy po Sněhulce III. Když Líza začala hrát na saxofon, Coltrane vyskočil z okna a při pádu zemřel.\nPátá Sněhulka se podobá druhé Sněhulce. Líza ji dostala od Kočičí dámy. V epizodě \"Vypráskaný práskač\" se zjistilo, že chodí k jiné rodině, a ta ji nazývá Šedulka (v originále \"Smokey\").\n"}
{"id": "315969", "url": "https://cs.wikipedia.org/wiki?curid=315969", "title": "Hiro Jamagata", "text": "Hiro Jamagata\n\nHiro Jamagata (30. května 1948, Maibara city, prefektura Šiga, Japonsko) je japonský malíř a umělec. Je znám především díky své tvorbě laserových projektů.\n\nNarodil se jako třetí z šesti dětí. V roce 1955 nastoupil na základní školu a již v této době se u něj začal projevovat zájem o architekturu a poezii. Na střední škole se pak seznámil s tradiční japonskou malířskou technikou Nihonga. Poté, co roku 1967 dokončil střední školu, se dále vzdělával v malířských technikách, avšak ještě téhož roku odešel z do Tokia. Roku 1972 odcestoval do Milána a poté do Paříže. V roce 1978 pak odjel do Los Angeles, kde od té doby žije.\n\nPořádá četné výstavy a je tvůrcem či spoluúčastníkem na mnoha projektech. Mezi jeho nejznámější projekty patří návrh laserová projekce na místě zničených bamjánských Buddhů. Tato alternativní cesta možné rekonstrukce soch počítá s promítáním několika obřích postav přímo na skalní masiv, které by mohly zatraktivnit celou oblast Bamjánského údolí. Sám Jagamata o tom řekl: „Vesnice získá elektrickou energii i peníze, útesy nebudou poškozeny a bude to umělecké dílo“.\n\n"}
{"id": "315970", "url": "https://cs.wikipedia.org/wiki?curid=315970", "title": "Chalcuchima", "text": "Chalcuchima\n\nChalcuchima (†1533) byl strýcem a zároveň vojevůdcem Inky Atahualpy. Spolu s náčelníkem Quizquizem byli hlavními strůjci Atahualpova vítězství nad Huáscarem v bojích o následnictví po Inkovi Huaynu Capacovi. \n\nPodobně jako Atahualpa se i on stal později obětí španělských conquistadorů. Hernando de Soto, jeden z jejich velitelů, jej oklamal falešnou zprávou, ve které mu Inka údajně přikazoval, aby se k němu dostavil a tak jej vylákal do tábora Španělů v Caxamalce. Záminkou k jeho popravě se stala fáma, že po Atahualpově smrti tajně posílá svému spojenci Quizquizovi zprávy, aby shromáždil indiánské vojsko, které by Španěly zničilo. Dalším \"hřebíčkem do jeho rakve\" se stala náhlá smrt loutkového Inky Toparky, ze které byl přirozeně rovněž obviněn. Ačkoliv se ani jedno z těchto obvinění nepotvrdilo, byl Chalcuchima zanedlouho upálen v údolí Xaquixaguana. \n"}
{"id": "315974", "url": "https://cs.wikipedia.org/wiki?curid=315974", "title": "Coltrane", "text": "Coltrane\n\nColtrane může znamenat:\n\n\n"}
{"id": "315977", "url": "https://cs.wikipedia.org/wiki?curid=315977", "title": "Harmonium", "text": "Harmonium\n\nHarmonium je mnohohlasý vzduchový klávesový nástroj podobný varhanám. Zvuk je utvářen vzduchovými sloupci, které narážejí na průrazné kovové jazýčky, které však nejsou v píšťalách jako u varhan, ale jsou upevněny na kovových rámečcích. Harmonium je doplněno dvěma měchy, které se ovládají nohama.\n__OBSAH__\n\nHarmonium je nástroj starý necelých 200 let. Jeho předchůdcem byly čínské ústní\nvarhany šeng, které v 18. století pronikly do Evropy. Jejich průrazných jazýčků, do té doby\nv Evropě neznámých, se používalo potom i pro některé jazýčkové píšťaly varhan. Vzdálenějším\npředchůdcem harmonia byly také malé přenosné varhany, pocházející z 15. století, které měly jen jazýčkové píšťaly (regál). Po různých klávesových nástrojích s různými jmény vzniklo dnešní harmonium, jehož název pochází od pařížského nástrojaře Debaina, který si dal svůj nástroj i jeho název v roce 1840 patentovat. Alexandre Francois Debain zavedl také rejstříkovou hru.\n"}
{"id": "315978", "url": "https://cs.wikipedia.org/wiki?curid=315978", "title": "Teologický konvikt Berlín", "text": "Teologický konvikt Berlín\n\nTheologický konvikt (dříve „\"Jazykový konvikt\"“, něm. Sprachenkonvikt) je berlínská studentská kolej, jejímž provozovatelem je Evangelická církev Berlína, Brandenburku a Slezské Horní Lužice.\n\nNachází se v Berlíně Střed (Berlin Mitte) v bezprostředním sousedství kostela Golgatha, jenž náleží evangelickému sboru Sophien Berlín (Borsigstraße 5). V prostorách konviktu se nachází také Evangelické studentské společenství Berlín (Evangelische Studierendengemeinde, ESG).\n\nFarář Johannes Burckhardt zde v roce 1894 založil první evangelickou nádražní misii v Německu.\n\n„Konvikt“, jak je svými obyvateli nazýván, má proměnlivou minulost s nepodcenitelným významem pro německou evangelickou církev a vzdělávání jejích farářů v dobách NDR. Konvikt byl jakožto svobodný myšlenkový prostor důležitý pro přípravu pokojné revoluce na podzim roku 1989 (Wende).\n\nVedle jiných žili v konviktu theologové Christoph Demke, Eberhard Jüngel a Richard Schröder.\n\nBezplatná trvalá výstava ve Velkém sále konviktu informuje od roku 2003 o dějinách Borsigstraße 5 a konviktu.\n\n\n"}
{"id": "315979", "url": "https://cs.wikipedia.org/wiki?curid=315979", "title": "Shelbyville", "text": "Shelbyville\n\nShellbyville (v roce 1910 také známý jako Morganville) je fiktivní město z amerického animovaného seriálu Simpsonovi. Bylo založeno Shelbyville Manhattanem. Shelbyville se nalézá západně od Springfieldu a jeho starostou je Bess Fill. Ač jsou obě města zvaná jako „dvojčata”, mezi oběma městy panuje odjakživa rivalita. Obyvatelé Shelbyvillu nemají rádi Springfielďany a obyvatelé Springfieldu zase je. Dělají si naschvály odnepaměti – jednou skupina Shelbyvillských dětí ukradla ze Springfieldu citronový strom a když Shelbyvillští upekli největší pizzu světa, Springfielďané jim na oplátku vypálili radnici. \n\nZakladatel Shelbyvillu Shelbyville Manhattan původně putoval s Jebediášem Springfieldem. Následně se však rozdělili a každý založil jedno město.\nShelbyville Manhattan, který vedl kolonu vozů na západ spolu s jeho partnerem Jebediášem Springfieldem (opustili Maryland poté, co si špatně vyložili text bible a hledali „Novou Sodomu“); nakonec se ale jejich cesty rozešly. Manhattan chtěl založit město, kde by si muži mohli brát svoje sestřenice, a naopak Springfield měl představu města oddaného cudnosti, abstinenci a kaši \"flavorles\"s (bez chuti). Manhattan tedy pokračoval bez svého společníka a v roce 1796 založil město, které nazval po sobě – Shelbyville. Žil v 18. a v 19. století. \n\nV Shelbyvillu se narodila Milhousova matka, Luann Van Houten.\n"}
{"id": "315980", "url": "https://cs.wikipedia.org/wiki?curid=315980", "title": "Psychologické disciplíny", "text": "Psychologické disciplíny\n\nObory psychologie lze rozdělit podle předmětu zkoumání na dvě nebo tři oblasti Psychologických disciplín. Základní (neboli teoretické) obory psychologie mají obecný charakter a jsou zaměřeny na získávání obecných poznatků. Rozvíjeny jsou zpravidla na vysokých školách či výzkumných psychologických ústavech. Aplikované, někdy též praktické obory psychologie usilují o využití psychologických poznatků v praxi, a zaměřují se na nejrůznější obory lidských činností. Často se při tom výrazně odkloňují od teoretických psychologických oborů a vytvářejí svébytný pojmový aparát . Někteří autoři pak ještě odlišují psychologické vědy speciální, které jsou zaměřeny na relativně úzký předmět studia (například některé metodologické otázky), a jejichž poznatků a postupů využívají základní i aplikované psychologické obory.\n\nUvedené rozdělení není závazné a různí psychologové mají na zařazení jednotlivých oborů odlišné názory. Hranice základních a aplikovaných oborů jsou často velmi neostré.\n\n\n\"Výčet aplikovaných oborů psychologie není úplný. Psychologové působí ve většině sfér lidské činnosti a velká část z nich by mohla být označena jako samostatný obor. Mnohé z níže uvedených oborů jsoLu také dílčími součástmi základních psychologických disciplín.\"\n\n\n\n\n"}
{"id": "315996", "url": "https://cs.wikipedia.org/wiki?curid=315996", "title": "Mistrovství světa v ledním hokeji 2009", "text": "Mistrovství světa v ledním hokeji 2009\n\n73. ročník Mistrovství světa v ledním hokeji se konal ve dnech 24. dubna – 10. května 2009 ve švýcarských městech Bern (stadion PostFinance-Arena) a Kloten (stadion Kolping Arena).\n\nMS se účastnilo 16 týmů, které byly rozděleny do čtyř skupin. Po odehraní zápasů každý s každým, postoupily tři nejlepší týmy z každé tabulky do osmifinálových skupin, kde odehrály společné zápasy ty týmy, které se ještě nestřetly. Zbylé čtyři týmy ze základních tabulek se přesunuly do tabulky o udržení v elitní skupině, odkud by měly sestoupit dva poslední týmy, jelikož Německo je pořádající země následujícího MS, sestoupil druhý a poslední tým, Rakousko a Maďarsko. Po odehrání zápasů v osmifinálových skupinách, postoupily první čtyři týmy z každé tabulky do play-off. Na finále, ve kterém se utkaly týmy z Ruska a Kanady, přišlo 11 454 diváků. Mistrem světa se stal ruský výběr, poté co zvítězil 2 – 1. Celkem mělo MS návštěvnost 379 044 diváků (tj. 6769 na zápas). V 56 odehraných zápasech bylo vstřeleno 323 gólů (tj. 5,77 na zápas). Nejproduktivnějším hráčem se stal Kanaďan Martin St. Louis s 15 kanadskými body.\n\n\n"}
{"id": "315998", "url": "https://cs.wikipedia.org/wiki?curid=315998", "title": "Katyň (film)", "text": "Katyň (film)\n\nKatyň je polský film režiséra Andrzeje Wajdy z roku 2007. Trvá 117 minut a pojednává o osudu obětí masakru v Katyni a osudu jejich rodin v průběhu druhé světové války i krátce po ní.\n\n\n"}
{"id": "316001", "url": "https://cs.wikipedia.org/wiki?curid=316001", "title": "Mistrovství světa v ledním hokeji 2010", "text": "Mistrovství světa v ledním hokeji 2010\n\n74. ročník Mistrovství světa v ledním hokeji probíhal ve dnech 7.–23. května 2010 v německých městech Kolín nad Rýnem (stadion Lanxess Arena) a Mannheim (stadion SAP-Arena). Zahajovací zápas (USA – Německo, skupina D) se konal na fotbalovém stadionu Veltins-Arena, na kterém hraje své domácí zápasy tým bundesligy FC Schalke 04 a bylo dosaženo nového diváckého rekordu, který činil 77 803 diváků. Ve finále zvítězili reprezentanti České republiky nad Ruskem 2:1 a stali se po 5 letech mistry světa, zároveň zabránili Rusku získat zlatý hattrick.\n\nO pořádání 74. ročníku MS v ledním hokeji právě v Německu bylo rozhodnuto na základě hlasování 13. května 2005 ve Vídni výrazným poměrem hlasů 89 ku 18.\n\nKandidující státy:\n\n\n\n\nZahajovací zápas (USA-Německo, skupina D) se konal na fotbalovém stadionu Veltins-Arena, na kterém hraje své domácí zápasy tým Bundesligy FC Schalke 04 a bylo dosaženo nového diváckého rekordu, který činil 77 803 diváků. Zde také Německo dosáhlo překvapivého vítězství nad USA 2:1 v prodloužení.\n\nV základní skupině D překvapil hlavně tým Dánska, kterému se podařilo porazit Finy 4:1, Američany 2:1 a první prohru měli Dánové až s Němci. V osmifinále se však jejich výkon postupně zhoršoval, sice porazili Slováky viditelným výsledkem 6:0, ale nestačili na Rusy (1:6) a Bělorusy (1:2), přesto se jim podařilo postoupit poprvé v historii do čtvrtfinále, kde Dánové turnaj pro sebe zakončili prohrou se Švédy 2:4.\n\nNěmecko postoupilo do čtvrtfinále a tam porazilo Švýcarsko 1:0. V semifinále se utkalo s Ruskem, kde bylo rozhodnuto o ruské výhře teprve gólem skoro na konci zápasu, který vstřelil Pavel Dacjuk. Němci se utkali se Švédy o bronz, kde prohráli 1:3.\n\nAmerický tým se překvapivě dostal do skupiny o udržení, kterou vyhrál.\n\nNejlepší tři týmy z každé základní skupiny postoupily do kvalifikační skupiny. Tam hrály ve dvou skupinách: týmy ze skupin A a D byly umístěny do skupiny E a týmy ze skupin B a C do skupiny F.\n\nPoslední týmy ze základních skupin bojovaly o udržení.\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získává jeden bod.\n\"Záp. = Odehrané zápasy; G = Góly; P = Přihrávky; Body = Body; +/− = Plus/Minus; PTM = Počet trestných minut; Poz. = Pozice\"\nZdroj: IIHF.com\n\nPořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40 % hrací doby za svůj tým.\n\"Čas = Čas na ledě (minuty:sekundy); SNB = Střely na branku; OG = Obdržené góly; PGZ = Průměr gólů na zápas; Úsp% = Procento úspěšných zásahů; Prod. = Prodloužení\"\nZdroj: IIHF.com\n\nIIHF vybralo pro tento turnaj 16 hlavních a 16 čárových rozhodčích.\n\n\n\n\n"}
{"id": "316005", "url": "https://cs.wikipedia.org/wiki?curid=316005", "title": "Katyň", "text": "Katyň\n\nSlovo Katyň může označovat:\n\n\n"}
{"id": "316006", "url": "https://cs.wikipedia.org/wiki?curid=316006", "title": "Hemiparéza", "text": "Hemiparéza\n\nHemiparéza (z řeckého \"ἡμισ\"hēmis - polovina) je částečné ochrnutí jedné poloviny těla, které je způsobeno některými neurologickými nemocemi, například krvácením do mozku nebo nádorem. Může také vzniknout nemocí zvanou encefalomalacie, což je nedostatečné prokrvování určité tkáně mozku.\n\nPokud hemiparéza pokročí do horšího stadia (ochrnutí těla) jedná se o \"plegii\".\n"}
{"id": "316008", "url": "https://cs.wikipedia.org/wiki?curid=316008", "title": "Mistrovství světa v ledním hokeji 2011", "text": "Mistrovství světa v ledním hokeji 2011\n\n75. ročník Mistrovství světa v ledním hokeji se konal ve dnech 29. dubna až 15. května 2011 na Slovensku ve městech Bratislava a Košice. V historii samostatného Slovenska bylo toto hostitelství prvotní. V rámci bývalého Československa se však již odehrály v Bratislavě některé zápasy šampionátů v roce 1959 a 1992. IIHF stanovila výstavbu nového zimního stadionu jako podmínku pro přiřčení pořadatelství a organizování turnaje Slovensku. Z nedostatku peněz bylo ale rozhodnuto o rekonstrukci stávajícího bratislavského stadionu Ondreje Nepely, který po dobu mistrovství nesl sponzorský název Orange aréna.\nNa toto mistrovství světa z I. divize MS 2010 postoupily 2 týmy, a to Slovinsko a Rakousko.\n\nHlasování se konalo při MS 2006 na kongresu IIHF v Rize.\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získává jeden bod.\n\"Záp. = Odehrané zápasy; G = Góly; P = Přihrávky; Body = Body; +/− = Plus/Minus; PTM = Počet trestných minut; Poz. = Pozice\"\nZdroj: IIHF.com\n\nPořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40 % hrací doby za svůj tým.\n\"Čas = Čas na ledě (minuty:sekundy); SNB = Střely na branku; OG = Obdržené góly; PGZ = Průměr gólů na zápas; Úsp% = Procento úspěšných zásahů; Prod. = Prodloužení\"\nZdroj: IIHF.com\n\nIIHF vybrala pro tento turnaj 16 hlavních a 16 čárových rozhodčích.\n\n\n\n\n"}
{"id": "316009", "url": "https://cs.wikipedia.org/wiki?curid=316009", "title": "Mistrovství světa v ledním hokeji 2012", "text": "Mistrovství světa v ledním hokeji 2012\n\nMistrovství světa v ledním hokeji 2012 bylo 76. mistrovství světa a hrálo se ve Švédsku a Finsku. Původně mělo být uspořádáno pouze ve Finsku ve městech Helsinky a Turku, o čemž se rozhodlo na kongresu Mezinárodní hokejové federace v Moskvě v roce 2007. Avšak na kongresu Mezinárodní hokejové federace v Bernu 8. května 2009 bylo schváleno, že se pořadatelství rozdělí mezi Finsko a Švédsko (stejně jako šampionát v roce 2013, který budou tím pádem pořádat také tyto dvě země). Turnaj ovládli ruští hokejisté, kteří získali zlatou medaili, a ani jednou neprohráli. Druhé bylo Slovensko a třetí Česko. Obhájci titulu Finové skončili až čtvrtí.\n\nTurnaje se účastnilo celkem 16 týmů (14 nejlepších z minulého mistrovství a 2 postupující z minulého ročníku divize 1 - Itálie a Kazachstán).\n\nŠlo o první mistrovství světa s novým hracím systémem, který se tak poprvé od roku 2000 změnil.\nŠestnáct účastníků bylo rozděleno do dvou skupin po 8 týmech. V rámci skupiny se utkal každý s každým. Z každé skupiny postoupila nejlepší čtveřice týmů do čtvrtfinále play off. Čtvrtfinále se hrálo v rámci skupin (tj. např. 1. tým ze skupiny A proti 4. týmu ze skupiny A, 2. tým ze skupiny A proti 3. týmu ze skupiny A, atd.). Od semifinále se již hrálo klasicky křížem. Pro týmy na pátých až osmých místech ve skupinách turnaj skončil. Týmy z osmých míst automaticky sestoupily do 1. divize. Tato změna systému měla za následek zvýšení počtu zápasů z 56 na 64. Na květnovém (2011) kongresu IIHF v Bratislavě byl projednáván návrh na změnu hracího systému divize 1 a dalších nižších turnajů, který byl schválen. Horizontální dělení skupin divizí se změnilo na vertikální, tj. např. skupina A divize 1 je vyšší soutěž než skupina B divize 1, atd.\n\nTýmy byly do základních skupin rozděleny podle žebříčku IIHF po mistrovství světa v ledním hokeji 2013.\n\n\n\nToto je pořadí hráčů podle dosažených bodů, za jeden vstřelený gól nebo přihrávku na gól hráč získává jeden bod.\nPořadí nejlepších pěti brankářů na mistrovství podle úspěšnosti zásahů v procentech, brankář musí mít odehráno minimálně 40 % hrací doby za svůj tým.\n\n\"Čas = Čas na ledě (minuty:sekundy); SNB = Střely na branku; OG = Obdržené góly; PGZ = Průměr gólů na zápas; Úsp% = Procento úspěšných zásahů; Prod. = Prodloužení\"\n\nMezinárodní hokejová federace (IIHF) stanovila, že žebříček IIHF vydaný po konci MS 2012 je rozhodující pro nasazení jednotlivých zemí do olympijského turnaje 2014, resp. do jeho kvalifikačních turnajů. V tomto žebříčku mají nejvyšší váhu nejnovější výsledky na MS a ZOH. Celkové umístění v tomto ročníku MS bylo proto velice důležité.\n\nOlympijského turnaje na ZOH 2014 se zúčastní celkem 12 týmů. Z toho 9 (Finsko, Švédsko, Rusko, Česko, Kanada, USA, Norsko, Slovensko a Švýcarsko) se podle žebříčku IIHF 2012 na olympijský turnaj tzv. předkvalifikovalo přímo. O zbylá 3 místa budou sehrány 3 skupiny kvalifikačních turnajů od 7. do 10. února 2013 v Německu, Lotyšsku a Dánsku (právo hostit doma olympijský kvalifikační turnaj získaly tyto země umístěním na 10. až 12. místě).\n\nKonečné pořadí nasazených do základních skupin olympijského turnaje v Soči 2014 je uvedeno níže. Do čtvrtfinálových soubojů ZOH 2014 postoupí přímo vítězové skupin a nejlepší tým ze 2. místa, ostatní týmy se seřadí podle získaných bodů a systémem 5. s 12., 6. s 11. atd. sehrají osmifinále, ze kterého vítězové postoupí do čtvrtfinále.\n\nRozdělení skupin pro zimní olympijské hry 2014:\n\n\n"}
{"id": "316010", "url": "https://cs.wikipedia.org/wiki?curid=316010", "title": "Knírač malý", "text": "Knírač malý\n\nKnírač malý je menší kopie knírače středního, rozdíl ve velikosti je asi 15 cm. Jde o plemeno služebních psů a jiným názvem se mu také říká miniaturní, neboli trpasličí.\n\nToto plemeno, jak ho známe v dnešní podobě, je poměrně mladé. Podle některých názorů sahají kníračovy kořeny až do roku 3000 před našim letopočtem. Ovšem až na konci 19. století se poprvé objevili psi s podobou současného knírače. Byl vyšlechtěn v Německu křížením knírače středního s miniaturními pinči. Hlavní záměr tohoto šlechtění byl vytvořit zmenšený a co nejvěrnější obraz středního knírače. Až do roku 1917 byl označován jako drsnosrstý trpasličí pinč. Hrubosrstí pinčové byli oficiálně přejmenováni na knírače až v roce 1917 ve 4. Svazku plemenné knihy Pinches-Schnauzer.\nKnírač je velice živý, pozorný a díky své inteligenci je vhodný na psí sporty a dodnes jsou používaní k vyhledávání drog u policie. Je to velmi dobrý hlídač, ale používá se spíše jako společník. Jeho výcvik musí být laskavý, ale důsledný. Jeho oblíbenost ale znovu stoupá a opět se začíná objevovat na kynologických cvičištích pro svou velkou chuť pracovat.\n\nS dětmi vychází dobře, ale nenechá si líbit něco, co je mu nepříjemné, proto je nutné před seznámením s dětmi je seznámit, jak se ke psu chovat.\n\nMalí knírači jsou menšího vzrůstu, silní, spíše podsadití než štíhlí. Jedinec tohoto plemene je zmenšenou kopií středního knírače. Toto plemeno má kvadratickou stavbu těla a výška malého knírače v kohoutku odpovídá zhruba délce trupu. Hlava by měla odpovídat mohutnosti psa a je výrazná především díky mohutným vousům. Tito psi mají dobře vyvinutý čenich vždy černé barvy a jejich uši jsou vysoko a rovnoměrně nasazené – v České republice nekupírované. Taktéž ocas se v České republice nekupíruje. Knírači by měli mít tvrdou, hustou, až drátovitou srst, o kterou je třeba pravidelně pečovat trimováním po těle a upravovat stříháním na nohou, hlavě, hrudi a kolem řitního otvoru. Aby knírač vypadal skutečně jako knírač, je třeba zvolit správný střih, který podtrhne přednosti plemene. Mezi ty patří především již zmiňované typické husté vousy a silné končetiny.\nKnírač malý existuje ve čtyřech barevných variantách:\n\n"}
{"id": "316013", "url": "https://cs.wikipedia.org/wiki?curid=316013", "title": "Rudolf Švábský", "text": "Rudolf Švábský\n\nRudolf z Rheinfelden ( , 1025 – 15. října 1080) byl v letech 1057–1079 vévodou švábským a v letech 1077–1080 římským protikrálem.\n\nRudolf byl synem Kuna, hraběte z Rheinfeldenu. V roce 1057 údajně Rudolf využil nezletilosti potomního císaře Jindřicha IV. a prý unesl jeho sestru Matyldu, kterou o dva roky později pojal za manželku. Spolu s Matyldou získal vévodství švábské a správu Burgundského království. V roce 1060 však Matylda zemřela a Rudolf se roku 1066 oženil s Adlétou, dcerou savojského hraběte Oty.\n\nRudolf zpočátku svého švagra podporoval politicky i vojensky proti rozličným odpůrcům jeho vlády, avšak po vypuknutí sporu o investituru a Jindřichově exkomunikaci se vzbouřil a v březnu 1077 byl ve Forchheimu zvolen protikrálem. V Mohuči byl 25. května téhož roku korunován tamním arcibiskupem Siegfriedem I., ale svými protivníky byl donucen uprchnout do Saska. Odříznut od své mocenské základny ve Švábsku, udělil tamní vévodský titul svému synovi Bertholdovi a jal se organizovat své přívržence ve středu a na severu Německa.\n\nV bitvě u franského města Mellrichstadt dne 7. srpna 1078 sice Rudolf porazil císařská vojska, stále však neměl dostatečně silnou podporu, a to ani od papeže Řehoře VII. Situace se ovšem měnila v jeho prospěch. Po další vítězné bitvě u Flarchheimu (27. ledna 1080) byl 7. března téhož roku císař Jindřich papežem opět exkomunikován a Rudolf uznán právoplatným králem. Takto posílen, svedl Rudolf další bitvu 14. října 1080 u Bílého Halštrova, která skončila spektakulárním vítězstvím jeho vojsk. On sám však přišel o ruku a byl raněn do břicha. Stáhl se do nedalekého Merseburku, kde na následky těchto zranění následujícího dne zemřel. Byl pohřben v místní katedrále.\n\n"}
{"id": "316014", "url": "https://cs.wikipedia.org/wiki?curid=316014", "title": "Janovický potok (přítok Sázavy)", "text": "Janovický potok (přítok Sázavy)\n\nJanovický potok je levostranný přítok řeky Sázavy protékající okresem Benešov ve Středočeském kraji. Délka jeho toku činí 28,1 km. Plocha povodí měří 159,4 km².\n\nJanovický potok pramení severozápadně od Votic, nedaleko Vrchotových Janovic, kterými protéká a pod nimiž napájí rybník Zrcadlo. Po celé své délce teče převážně severním směrem. Pod Zrcadlem vzdouvají vody potoka další rybníky, které se nazývají: \"Kamenný\", \"Manělovický\", Libohošťský a \"Hůrecký\". Pod obcí Václavice napájí rybníky \"Hamry\", \"Jakub\" a \"Krčín\". U Krusičan na říčním kilometru 3,7 přijímá Janovický potok levostranný a celkově největší přítok, který se nazývá Tloskovský potok. Do Sázavy se vlévá na jejím 19,0 říčním kilometru v Týnci nad Sázavou v nadmořské výšce 255 m.\n\n\nVodní nádrže v povodí Janovického potoka podle rozlohy:\nPrůměrný průtok Janovického potoka u ústí činí 0,45 m³/s.\n\nM-denní průtoky u ústí:\n"}
{"id": "316015", "url": "https://cs.wikipedia.org/wiki?curid=316015", "title": "Zelená liška (sídliště)", "text": "Zelená liška (sídliště)\n\nZelená liška nebo také Na lišce () je místní pojmenování pro část pražské Pankráce, která se nachází na rozhraní městských čtvrtí Nusle, Michle a Krč v městské části Praha 4 (dnes mezi stanicemi Pankrác a Budějovická na lince C pražského metra). Původně tento název nesl zájezdní hostinec Zelená liška. \n\nLokalita je ohraničena ulicemi Budějovická, Olbrachtova a Na Strži. Jihozápadním směrem se nalézá krčská usedlost Ryšánka a dále branická usedlost Dobeška, pod Dobeškou pak Branická skála; severozápadně odtud leží Kavčí hory se sídlem Československé televize, dále za nimi pak Vyšehrad. Jižním směrem leží Krčské údolí a Kačerov, východně čtvrť Michle, severovýchodně usedlost a bývalá nouzová kolonie Reitknechtka, severním směrem se nalézá Nuselské údolí a za ním pak centrum hlavního města.\n\nZatímco sídliště Zelená liška bylo postaveno jihozápadně od tehdejší Budějovické ulice (dnes 5. května), stála usedlost a restaurace \"Zelená liška\", po které bylo sídliště pojmenováno, na druhé straně této komunikace. V době, kdy ulicí 5. května projížděly tramvaje (nahrazeny metrem), jmenovala se \"Zelená liška\" i zastávka tramvaje.\n\nMísto nese své pojmenování podle původního zájezdního hostince \"Zelená liška\", který zde stával od poloviny 18. století při cestě z Prahy do Benešova, Tábora a Českých Budějovic; název se odvozoval od vyobrazení zelené lišky na dřevěném štítu, který původně visel venku nad vraty, později uvnitř hostince. \n\nVlastní budovu někdejšího zájezdního hostince pohltila na konci 19. století stále se rozšiřující městská zástavba. Dům někdejšího hostince se stal součástí místního průmyslového komplexu, ve kterém nejprve sídlila obuvnická firma, od roku 1922 pak Zbrojovka F. Janečka, podnik známého českého podnikatele Františka Janečka, pozdější továrna na výrobu motocyklů značky Jawa.\n\nMísto je dodnes připomínáno také v názvu místní ulice \"Za Zelenou liškou\", jež vede od původní Zelené lišky jihozápadním směrem k místní bývalé základní škole (v současnosti Husitská teologická fakulta Univerzity Karlovy) nedaleko od Nuselského hřbitova. Kromě bývalého podniku Jawa (a pozdějšího závodu ČKD Polovodiče) se poblíž nachází stavba vodojemu vršovické vodárny.\n\nV roce 1930 vypsal Magistrát města Prahy spolu s Ústřední sociální pojišťovnou architektonickou soutěž na sídliště s minimálními sociálními byty v několika pražských lokalitách. Na základě této soutěže bylo v letech 1932-1938 podle projektu architekta Antonína Černého postaveno funkcionalistické sídliště Zelená liška. Na projektu se podíleli i další architekti, například František Albert Libra, Jiří Kan, Bohumír Kozák a Ladislav Kozák. Součástí sídliště byla funkcionalistická strojní prádelna z roku 1932 (v roce 1945 sloužila jako márnice pro stovky padlých a zavražděných nuselských občanů zejména z okolí a Jezerky během květnového povstání), která sloužila až do roku 1995 a v roce 2006 byla zbourána.\n\nV minulosti zde vedla tramvajová trať ulicí 5. května směrem od Pankrácké vozovny (dnes tudy vede Severojižní magistrála) do Budějovické ulice a odtud dále na Lísek (což je pozdější Budějovické náměstí), Kačerov a Ryšánku. Poblíž někdejšího nedalekého autobusového nádraží Pankrác se také nacházela konečná stanice trolejbusové trati, která odtud kdysi vedla až do centra města na Václavské náměstí.\n\nKromě metra je lokalita obsluhována linkami městských autobusů.\n\n\n"}
{"id": "316026", "url": "https://cs.wikipedia.org/wiki?curid=316026", "title": "ISIN", "text": "ISIN\n\nISIN (International Securities Identification Number) je mezinárodní identifikační číslo cenného papíru, které je přidělováno pro účely obchodování s ním. Jde o dvanáctimístný alfanumerický kód. První dva znaky tvoří kód státu, dalších devět znaků představuje číselný kód cenného papíru a poslední cifra je kontrolní číslice. ISIN přiděluje centrální depozitář cenných papírů.\n\nNěkteré emise cenných papírů (jedná se většinou o podílové listy některých fondů) mají namísto ISIN přidělen SIN (Securities Identification Number), který je rovněž dvanáctimístný, avšak první dva znaky nevyjadřují stát, nýbrž jsou rovněž číselné (77). SIN přiděluje centrální depozitář cenných papírů jím evidovaným emisím cenných papírů, jimž není přidělen ISIN. Některé české akcie dokonce nemají ani CZ, ani 77, ale CS.\n\n\n"}
{"id": "316027", "url": "https://cs.wikipedia.org/wiki?curid=316027", "title": "Bohemian Identification Code", "text": "Bohemian Identification Code\n\nBohemian Identification Code (BIC) je české identifikační číslo cenného papíru, které se přiděluje pro účely obchodování s ním. BIC přiděluje Burza cenných papírů Praha.\n\n\n"}
{"id": "316030", "url": "https://cs.wikipedia.org/wiki?curid=316030", "title": "Vévodství", "text": "Vévodství\n\nVévodství je území (ať již samostatné či léno), jemuž vládne vévoda. V současnosti se s nimi lze setkat zejména v historickém kontextu, neboť lenní systém byl v průběhu staletí v jednotlivých zemích zrušen a poslední samostatná vévodství v Evropě (wettinsko-anhaltské státečky existující v rámci Německého císařství) zanikla roku 1918 po porážce v první světové válce.\n\nV dějinách středovýchodní Evropy mají zvláštní význam tzv. \"kmenová vévodství\" ( ) Východofranské říše, polostátní útvary zahrnující území obývaná jednotlivými německými kmeny (Sasko, Franky, Bavorsko, Švábsko, přičemž vzhledem k době svého vzniku se k nim počítá i Lotrinsko, které však postrádalo tento kmenový základ).\n\nVévodství se vyskytovala také na českém území. Např. v letech 1818–1832 vévodství zákupské, určené pro Orlíka, syna císaře Napoleona I. \n\n\n\n"}
{"id": "316036", "url": "https://cs.wikipedia.org/wiki?curid=316036", "title": "Gočovo", "text": "Gočovo\n\nGočovo je slovenská obec. Leží na říčce Slaná v okrese Rožňava v jihovýchodní části Slovenského rudohoří. První písemná zmínka pochází z roku 1427. V roce 2017 zde žilo 343 obyvatel.\n\nNachází se v údolí říčky Slané, na pomezí Revúcké vrchoviny (podcelek Dobšinského předhůří) a Volovských vrchů (podcelek Zlatého stolu). Obcí vede silnice I/67 z Rožňavy do Dobšiné a také železniční trať Rožňava - Dobšiná. Nejbližším městem je 8 km severně ležící Dobšiná, okresní město Rožňava leží 17 km jihovýchodně a krajské město Košice 87 km východně.\n\nVznik původně pastevecké osady se odhaduje do 14. století, přestože nejstarší písemná zmínka pochází až z roku 1427. Toto území od roku 1320 vlastnili Bubekovci, kteří byli darem odměněni za zásluhy v bojích proti Tatarům, od 16. století byli majitelé Andrášiovci. Po pustošivých nájezdech osmanských vojsk v polovině 16. století byla osada vylidněná a kolem roku 1570 v ní žilo už jen 8 rodin. Další ránu rozvoji obci uštědřila morová epidemie, která pustošila Gočovo v letech 1709-1710 a podle církevních kronik si v Gočovu a Vlachově vyžádala téměř 600 obětí. Podle sčítání lidu v roce 1828 zde stálo 76 domů, ve kterých žilo 607 obyvatel.\n\nV 18. století v obci fungoval hamr, který sloužil k obživě obyvatel. Ti se zabývali zemědělstvím, chovem ovcí a dalšího dobytka, těžbou a zpracováním dřeva, výrobou kol, uhlířství a hornictví.\n\n\n\n\n"}
{"id": "316045", "url": "https://cs.wikipedia.org/wiki?curid=316045", "title": "Ticker", "text": "Ticker\n\nTicker je burzovní symbol, který jednoznačně identifikuje cenný papír na daném konkrétním trhu. Různé trhy používají různé tickery. Pražská burza používá jako ticker \"Bohemian Identification Code\", BIC.\n\nTvůrcem Tickeru byl Edward Augustin Calahan (1838–1912) americký burzovní investor a vynálezce.\n\nTicker je obvykle mnemotechnické jméno cenného papíru. Skládá se z písmen, čísel, nebo z kombinace obojího. Různé trhy používají různé délky tickerů.\n\n\n\nExistují i tickery s jediným písmenem. Používají se na americkém akciovém trhu.\n"}
{"id": "316053", "url": "https://cs.wikipedia.org/wiki?curid=316053", "title": "Zoofyt", "text": "Zoofyt\n\nZoofyt (z latinských slov \"zoo-\" živočišný, \"-phyte\" rostlina) je živočich vizuálně připomínající rostlinu. Důvodem zoofytova vzezření je adaptace ke svému přirozenému prostředí; může jím být též potřeba skrýt se před predátory nebo naopak lov kořisti.\n\nPříkladem zoofytu jsou mořské sasanky.\n\nTento termín se používá už jen zřídkakdy. Zajímavost: Jules Verne jej v románu Dvacet tisíc mil pod mořem použil hned několikrát.\n"}
{"id": "316057", "url": "https://cs.wikipedia.org/wiki?curid=316057", "title": "Bouillon", "text": "Bouillon\n\nBouillon je belgické město ležící ve valonské oblasti v provincii Lucemburk. K 1. lednu 2007 měl 5 477 obyvatel.\n\nPrvní zmínka o Bouillonu pochází z roku 998, kdy byl místní hrad střediskem samostatného panství v Lotrinsku. V 11. století patřil dolnolotrinským vévodům a roku 1082 jej zdědil Godefroi z Bouillonu, pozdější vůdce a hrdina první křížové výpravy. Ten jej prodal lutyšskému biskupovi s cílem získat peníze pro tento válečný podnik.\n\nPanství se v následujících staletích stává předmětem sporů mezi biskupy (kteří nejpozději v roce 1291 začali užívat titulu \"vévodů bouilonských\") a jednou z větví rodu \"de la Marck\", které náleželo dědičné purkrabství bouillonského hradu. Koncem 16. století přecházejí nároky rodu de la Marck na \"Henriho de la Tour d'Auvergne\", maršála Francie, jehož potomci získávají s francouzskou pomocí Bouillon roku 1676 jako samostatné vévodství. To vzalo zasvé ve víru historických událostí v období Velké francouzské revoluce a roku 1815 bylo Vídeňským kongresem vévodství postoupeno králi nizozemskému jakožto velkovévodovi lucemburskému. Roku 1839 byl Bouillon spolu s celou lucemburskou provincií připojen k nově vzniklému Belgickému království.\n\nJe rodným městem belgického nacisty Léona Degrella.\n"}
{"id": "316061", "url": "https://cs.wikipedia.org/wiki?curid=316061", "title": "Kamenný vrch (přírodní rezervace)", "text": "Kamenný vrch (přírodní rezervace)\n\nKamenný vrch je přírodní rezervace v České republice, okrese Brno-město, v katastrálních územích Nový Lískovec a Kohoutovice v místní lokalitě Kameníky, na jihovýchodních svazích Kohoutovické vrchoviny. Důvodem ochrany je bohatý výskyt koniklece velkokvětého (\"Pulsatilla grandis\"), který zde vytváří největší populaci na světě, čítající 55 tisíc trsů těchto rostlin. Rezervace se překrývá s evropsky významnou lokalitou Kamenný vrch, s kódem CZ0624067 o rozloze 13,7752 ha. U ní je důvodem ochrany teplomilná květena a také výskyt střevlíka uherského (\"Carabus hungaricus\").\nLokalita je z jihu a západu ohraničena ulicí Travní, její nejdůležitější částí jsou stepní porosty, v severní části zahrnuje také okraj lesa. Je částečně chráněna oplocením a vybavena naučnou stezkou z 8 panelů, zaměřenou především na dětské návštěvníky. Péče o rezervaci spočívá kromě údržby vybavení také v úklidu po návštěvnících, pravidelném kosení a odstraňování příliš rozrostlé nepůvodní vegetace. O rezervaci dlouhodobě pečuje brněnské sdružení Rezekvítek. Již třicet let zde každoročně probíhá dobrovolnická brigáda, tzv. Velká kameňáková brigáda, která je obdobou kosení bělokarpatských a beskydských luk.\n\nLokalita Kamenný Vrch byla vyhlášena chráněnou přírodní památkou usnesením Národního výboru města Brna 23. března 1978, jeho vyhláška ze dne 20. dubna 1989 ji určila jako chráněný přírodní výtvor. Do kategorie přírodní rezervace bylo toto území přeřazeno vyhláškou Ministerstva životního prostředí ČR 395/1992 Sb. ze dne 11. června 1992 pod (špatným) názvem Kamenný vrch nad Myslivnou. Dne 22. prosince 2004 byla na tomto území nařízením vlády 132/2005 Sb. rovněž vyhlášena stejnojmenná evropsky významná lokalita Kamenný vrch.\n\nV podloží se nacházejí diority brněnského masívu, překryté mělkými půdami kyselé i nasycené variety kambizemě typické.\n\nVedle koniklece velkokvětého (\"Pulsatilla grandis\") a koniklece lučního (\"Pulsatilla pratensis \"subsp. \"bohemica\") je zastoupena ostřice nízká (\"Carex humilis\"), dominující v teplomilných trávnících, dále černohlávek velkokvětý (\"Prunella grandiflora\"), len tenkolistý (\"Linum tenuifolium\"), len rakouský (\"Linum austriacum\"), lněnka lnolistá (\"Thesium linophyllon\"), modřenec chocholatý (\"Muscari comosum\"), sesel roční (\"Seseli annuum\") či zahořanka žlutá (\"Orthantha lutea\"), keře růže šípkové (\"Rosa canina\"), růže vinné (\"Rosa rubiginosa\"), na severním okraji je lokalita porostlá borovicí lesní (\"Pinus sylvestris\"), borovicí černou (\"Pinus nigra\"), modřínem opadavým (Larix deccidua), dubem zimním (\"Quercus petraea\"), habrem obecným (\"Carpinus betulus\") a lípou malolistou (\"Tilia cordata\"). Přítomnost borovic a modřínů na stepních částech lokality mění životní podmínky a mnohé populace se tímto limitujícím faktorem neumí vyrovnat. Proto je pravidelné kosení a probírky v modříno-borových porostech.\n\nDominuje teplomilný hmyz, můra ozdobná (\"Perigrapha i-cinctum\"), nesytka šťovíková (\"Pyropteron triannuliformis\"), okáč kostřavový (\"Arethusana arethusa\"), z brouků krasci \"Sphenoptera antiqua\" a \"S. substriata\", roháč obecný (\"Lucanus cervus\") a střevlík uherský (\"Carabus hungaricus\"), plazy zastupuje ještěrka obecná (\"Lacerta agilis\") a slepýš křehký (\"Anguis fragilis\"), hnízdí tu krutihlav obecný (\"Jynx torquilla\"), lejsek šedý (\"Muscicapa striata\"), pěnice vlašská (\"Sylvia nisoria\") a ťuhýk obecný (\"Lanius collurio\").\n\n\n\n"}
{"id": "316063", "url": "https://cs.wikipedia.org/wiki?curid=316063", "title": "Noční hlídka (obraz)", "text": "Noční hlídka (obraz)\n\nNoční hlídka () je obraz holandského malíře Rembrandta van Rijn.\n\nPůvodní název tohoto obrazu je Posádka kapitána Franse Banninga Cocqa a Willema van Ruytenburcha avšak všeobecně je znám pod názvem \"Noční hlídka\". Obraz zaujme především svou velikostí (363 x 437 cm), vynikajícím vystižením světla a stínu a přirozeným znázorněním pohybu. Rembrandt toto své vrcholné dílo dokončil roku 1642 v období vrcholu tzv. holandského zlatého věku. Obraz zobrazuje vojenskou posádku vedenou kapitánem Fransem Banningaem Cocqem (oblečen v černém s červenou šerpou) a jeho poručíkem Willemem van Ruytenburchem. Tři nejvýraznější prvky obrazu jsou dva důstojníci v popředí a malá dívka nalevo od nich. Za ní nese vlajkonoš Jan Visscher Cornelissen posádkový prapor. Mrtvé kuře, jež má dívka upnuto opaskem k oděvu, symbolizuje poraženého protivníka a jeho pařát je symbolem vojáků bojujících s arkebuzou. Stejně tak žlutá barva jejích šatů symbolizuje vítězství. Muž před ní má na helmě dubový list, což je tradiční motiv vojáků bojujících s arkebuzou.\n\nObecně známý název \"Noční hlídka\" vznikl pod mylným dojmem, že obraz zachycuje noční scénu. Tento dojem byl způsoben tmavým nátěrem, kterým byl obraz dodatečně natřen. Ve 40. letech 20. století byl během restaurování tento nátěr odstraněn a od té doby má obraz opět původní odstíny. Ve skutečnosti tedy obraz nazývaný \"Noční hlídka\" zachycuje scénu za jasného dne.\nV roce 1715 při umisťování obrazu na amsterodamské radnici byl obraz oříznut na všech čtyřech stranách z důvodu umístění obrazu mezi dva sloupy, kam se původně nevešel. Na levé straně po oříznutí zmizely dvě postavy, na vrchní straně vrchol oblouku a dále pak balustráda a okraj schodu. Právě balustráda a schod na původním obrazu byly klíčem k vystižení pohybu. Kopie ze 17. století od malíře Gerrita Ludense ukazuje, jak toto dílo původně vypadalo. Kopie je umístěna v Národní galerii v Londýně.\nNoční hlídka se kromě necitlivých zásahů stala v minulosti také obětí vandalismu. Poprvé v roce 1975, kdy byla poškozena nožem. Nůž patřil jednomu učiteli, který potom tvrdil, že ho ovládl ďábel a kapitán Franz Banning na obraze byl jeho vyobrazením. Podruhé byl poškozen v roce 1990, kdy byl obraz úmyslně polit kyselinou. Kyselina musela být okamžitě odstraněna a tak byl obraz poléván množstvím vody. Kyselina však pronikla jen svrchním ochranným lakem. Po obou těchto aktech byl obraz úspěšně restaurován.\n\nAlternativní nebo spíše doplňující náhled, k výše uvedenému textu, na pozadí vzniku a výklad samotného obrazu nabízí film (2007) Petera Greenawaye. Tento „hraný dokument“ je evropskou koprodukcí. Hlavní roli ztvárnil britský herec Martin Freeman.\n\nU Rembrandtovy sochy na Rembrandtplein (Rembrandtovo náměstí) v Amsterdamu u příležitosti oslav jeho 400 narozenin v roce 2006 bylo dle obrazu rozestaveno bronzové sousoší.\n\n"}
{"id": "316064", "url": "https://cs.wikipedia.org/wiki?curid=316064", "title": "Malá Mariacela", "text": "Malá Mariacela\n\nMalá Mariacela (německy \"Klein-Mariazell\") je název bývalé obce a historické čtvrti, jež existovala na části území moderního brněnského katastrálního území Komárov. Jednalo se o území celé ZSJ Klášterského, severozápad ZSJ Mariánské náměstí, a jihozápad ZSJ Brněnská. Jádrem čtvrti byla ulicová zástavba v dnešní víceproudové silnici ulice Hodonínská, jež byla zbořena v 70. a 80. letech 20. století. Z původní zástavby zbyly ulice Hněvkovského, Jeneweinova, Klášterského, Kšírova, Mariánské náměstí, Roháčkova a Studniční, které však vznikly výrazně později.\n\nNa louce u Komárova byla postavena roku 1724 poutní mariánská kaple, nahrazená roku 1733 poutním kostelem, který byl postaven na staré cestě z Dornychu na dnes již neexistující komárovský ostrov mezi říčními rameny Svratky a Svitavy. Brzy po postavení kostela byla půda severně od kaple rozdělena petrskou kapitulou na stavební parcely, které byly do roku 1743 všechny zastavěné. Domy této nové osady postavené ve dvou rovnoběžných řadách podél cesty, tak tvořily ulici, která měla 22 domů. Nová osada byla nazvána dle štýrského poutního místa Mariazell. Osada byla součástí Komárova, ale roku 1827 se z ní na vlastní žádost stala samostatná obec, pro niž vrchnost ustanovila rychtáře a konšele, a rovněž pro ni vedla samostatnou pozemkovou knihu. Již roku 1850 však byla tato obec natrvalo připojena zpět ke Komárovu. Rozvoj ulicové zástavby Malé Mariacely pak pokračoval výstavbou západněji položené rodinné zástavby ulic Jeneweinova a Roháčova, až do 30. let 20. století, kdy vznikla zástavba podél dnešní Hněvkovského ulice i jižně od přerovské železniční tratě, kde vznikla kolonie dělnických přízemních domů. Po druhé světové válce již nová výstavba nepokračovala. V 70. a 80. letech 20. století pak bylo v souvislosti s rozšířením silnice v Hodonínské ulici zbořeno celé historické jádro Malé Mariacely a začátkem 90. let 20. století zanikla i dělnická kolonie za železniční tratí.\n"}
{"id": "316085", "url": "https://cs.wikipedia.org/wiki?curid=316085", "title": "Gurie", "text": "Gurie\n\nGurie, nebo také Guria (), je gruzínský kraj (region, gruz. \"mchare\") na západě země, kde hraničí s Černým mořem. Krajským městem je Ozurgeti.\n\nRozloha Gurie činí 2003 km² a představuje tak přibližně 2,9 % rozlohy Gruzie. Kraj sousedí na severu se Samegrelem-Horní Svanetií, na severovýchodě s regionem Imeretie, na jihovýchodě s regionem Samcche-Džavacheti a na jihu s Adžarskou republikou. V Gurii vládne převážně subtropické klima, ve vyšších polohách přechází v mírné. V západní části kraje u pobřeží černého moře převládají nížiny. Na východ od Ozurgeti se terén začíná zvedat v pohoří Malého Kavkazu do výšky přes 2 tisíce metrů nad mořem. Nejvyšší horou v Gurii je Mepisckaro, která se tyčí do výše až 2 850 metrů nad mořem.\n\nGurie se dále dělí do tří městských samospráv:\n\nToponymum „Gurie“ je v gruzínských kronikách („Džuanšera“) poprvé zmíněn zhruba kolem roku 800.\nKraj byl v té době pod vládou západních gruzínských vládců až do konce 10. století, kdy vzniklo „Království Abcházců a Gruzínců“. V něm se Gurie stala provincií (\"saeristavem\") pod správou zdejšího vévody (\"eristavi\"). Po rozpadu Gruzínského království v roce 1466 se Gurie osamostatnila jako knížectví \"Guriis samtavro\" (Gurijské knížectví), ve kterém se chopil moci šlechtický rod Gurieli, který se záhy stal vazalem imeretského krále. V 16. století ztratila po válce s Turky Adžarii a sultánovi musela platit tribut. Koncem 17. století se gurijským vládcům Jiřímu III. a Mamiovi III. podařilo získat imeretskou královskou korunu.\n\nBěhem 18. století vedla Gurie četné boje jak s osmanskými Turky za účelem osvobození ztracených území, tak i opakující se vnitřní rozbroje, které velmi oslabovaly stát a v důsledku toho znamenaly definitivní ztrátu Adžarie a s ní i jižní části současného území Gurie, které byla navíc násilně islamizovány Turky. Kvůli neustálé turecké hrozbě pak gurijský kníže Mamia V. Gurieli v roce 1810 souhlasil s připojením k Rusku. Ruská nadvláda ovšem způsobila povstání v letech 1819 až 1820 a v roce 1828 carská vláda rozhodla o zrušení Gurijského knížectví a v roce 1840 o jeho připojení ke kutaiskému guberniu. V roce 1841 vypukly rolnické nepokoje a znovu v roce 1905 dělnické povstání, které byly brutálně potlačeny. V letech 1919 až 1921 se Gurie stala součástí Gruzínské demokratické republiky a během sovětské vlády byl kraj rozdělen do tří okresů, prakticky dnešní podoby. Region (Mchare) Guria byl prezidentským dekretem vytvořen v roce 1995.\n\nPro kraj Gurie je nejvýznamnější hlavně pěstování subtropických plodin a turistický ruch. Region je znám především pro své minerální vody (např. Nabeghlavi) a také pěstováním čaje.\n\nObyvatelstvo Gurie je z drtivé většiny gruzínské národnosti, říkají si Guriáni (Gurulebi) a hovoří zdejším dialektem gruzínštiny. Nejvýznamnějšími národnostními menšinami žijícími v Gurii jsou Arméni (kolem 2100 osob) a Rusové (necelých 1600 osob).\n\nVýznamní rodáci:\n\n"}
{"id": "316090", "url": "https://cs.wikipedia.org/wiki?curid=316090", "title": "USS Iowa (BB-61)", "text": "USS Iowa (BB-61)\n\nUSS Iowa (BB-61) byla bitevní loď amerického námořnictva, postavená během druhé světové války a sloužící až do doby války v Perském zálivu. Je to první postavená jednotka třídy \"Iowa\".\n\nKýl lodi byl založen 27. června 1940 v loděnici \"Brooklyn Navy Yard\" v New Yorku. Trup byl spuštěn na vodu 27. srpna 1942, přičemž loď pokřtila Ilo Wallace, manželka tehdejšího viceprezidenta USA, jímž byl Henry Wallace. Do služby se loď dostala 22. února 1943 a ihned se zapojila do válečných operací.\n\nPo vstupních testech v zátoce Chesapeake loď odplula na námořní základnu v kanadském Newfoundlandu, který byl tehdy britským dominiem, aby zde byla v záloze pro případ pokusu vyplutí německé bitevní lodi \"Tirpitz\" na otevřené moře. Na podzim pak loď přepravila amerického prezidenta Franklin D. Roosevelta do Casablanky, odkud pak pokračoval na Teheránskou konferenci. Po skončení konference \"Iowa\" přepravila prezidenta zpět do USA.\n\nPozději se z lodi stala vlajková loď \"7. divize bitevních lodí\" a 2. ledna 1944 odplula do Pacifiku, aby se zapojila do ofenzivy proti Japonsku. Jejím bojovým křtem byly boje o Marshallovy ostrovy. Mezi 29. lednem a 3. únorem \"Iowa\" podporovala letadlové lodě útočící na atoly Kwajalein a Eniwetok. Následující operací byla podpora letadlových lodí při náletech na Truk. \"Iowa\" byla součástí amerických sil, které měly za úkol zničit japonské lodě, které by se pokusily z atolu uniknout. Dne 21. února 1944 se loď připojila ke svazu rychlých letadlových lodí \"TF 58\", který postupně napadl japonské cíle na Saipanu, Tinianu, Guamu v Marianách. Dne 18. března \"Iowa\", spolu s oddílem bitevních lodí, ostřelovala atol Mili. Byla zde dvakrát zasažena projektilem ráže 127 mm, ale nebyla nijak poškozena. Koncem března se loď opět připojila k \"TF 58\" a podporovala útoky proti Palau a \"Woleai\" v souostroví Karolíny.\n\nOd 22. do 28. dubna 1944 loď podporovala útoky v oblasti Nové Guiney a poté se opět připojila k \"TF 58\", se účastnila se druhého útoku na Truk ve dnech 29. a 30. dubna 1944. Hned následujícího dne loď ostřelovala japonská zařízení na ostrově \"Pohnpei\". Během vylodění na Marianách se loď podílela především na ostřelování všech hlavních ostrovů. Během bitvy ve Filipínském moři v červnu 1944, byla \"Iowa\" součástí uskupení rychlých letadlových lodí \"TF 58\". V této bitvě Japonské císařské námořnictvo ztratilo značnou část zbylé kapacity svých letadlových lodí.\n\nPo bitvě se loď účastnila dalších operací, například 17. září 1944 podpory vylodění a dobytí ostrova Peleliu. Loď byla poté součástí doprovodu letadlových lodí při jejich operacích na centrálních Filipínách, kde se připravovala americká invaze. Od 10. října se \"Iowa\", s dalšími plavidly, přiblížila k Okinawě a byla součástí útoků na souostroví \"Rjúkjú\" a Tchaj-wan. Dne 20. října byla \"Iowa\" přítomna vylodění generála Douglase MacArthura na Leyte.\n\nKdyž vylodění začalo, reagovalo Japonské císařské námořnictvo komplikovanou námořní operací, v níž se tři svazy japonských válečných lodí pokusily americký výsadek zničit. Střetnutí s americkým loďstvem v bitvě u Leyte, jedné z největších námořních bitev historie, znamenalo definitivní konec nadějí Japonského císařského námořnictva na obrat ve válce.\n\nV bitvě u Leyte byla \"Iowa\" součástí uskupení \"TG 38.2\" kontradmirála Geralda F. Bogana. Loď plula Sibuyanským mořem k úžině San Bernardino, kde byl letecky napaden japonský střední svaz. Když velitel amerických sil, admirál William F. Halsey uvěřil, že střední svaz byl zničen, vydal se \"TG 38.2\" směrem k mysu Engaño, kde měl být napaden japonský severní svaz. Dne 25. října 1944, kdy už se americké válečné lodě blížily k severnímu svazu, došla velení zpráva, nejen že střední svaz nebyl zničen, ale dokonce u ostrova Samar napadl tři skupiny eskortních letadlových lodí s doprovodem a vyloďovací síly na Luzonu jsou tímto útokem skutečně ohroženy. Bitevní lodě tedy byly odvolány na pomoc těmto silám, ale než se mohly do bitvy u Samaru zapojit, podařilo se Japonce odrazit. \"Iowa\" poté prošla zbytkem celé bitvy u Leyte a v prosinci roku 1944 odplula na západní pobřeží USA k opravám.\n\nLoď doplula 15. ledna 1945 do San Francisca a byla zde až do 19. března, kdy odplula směrem na Okinawu. Sem loď připlula 24. dubna 1945 a zapojila se do operací spojených s dobytím tohoto ostrova. Od 25. května do 13. června 1945 \"Iowa\" podporovala útoky letadlových lodí na ostrov Kjúšú, 14. a 15. června na ostrov Hokkaidó a 17.–18. června na ostrov Honšú. Útoky svazů letadlových lodí proti Japonsku loď podporovala až do konce bojových operací dne 15. srpna 1945.\n\nDne 29. srpna \"Iowa\" vplula jako vlajková loď admirála Halseyho v čele okupačních sil do Tokijského zálivu. V zálivu loď zůstala až do 20. září, kdy odplula do USA.\n\nDne 15. října \"Iowa\" zakotvila v Seattlu, aby se do japonských vod vrátila až v lednu 1946. Od té doby byla vlajkovou lodí americké \"5. flotily\". V této roli plavidlo sloužilo až do 25. března 1946, kdy se loď opět vrátila do USA. Až do září 1948 se loď pohybovala na západním pobřeží USA a věnovala se především výcviku. Dne 24. března 1949 pak byla vyřazena ze služby.\n\nAmerická účast při intervenci sil OSN v korejské válce vedla k reaktivaci části jeho lodí, vyřazených po druhé světové válce ze služby. \"Iowa\" byla vrácena do služby dne 25. srpna 1951 pod velením kapitána Williama R. Smedberga III. Loď až do března roku 1952 operovala na západním pobřeží USA, aby poté odplula do Japonska.\n\nDne 1. dubna 1952 se \"Iowa\" stala vlajkovou lodí viceadmirála Roberta P. Briscoea, který byl zároveň velitelem americké \"7. flotily\" podporující síly OSN v Koreji. Domovskou základnou lodi byla Jokosuka. Od 8. dubna do 16. října 1952 \"Iowa\" operovala na východním pobřeží korejského poloostrova, především svou palbou podporovala jednotky OSN. Když viceadmirál Joseph J. Clark vystřídal viceadmirála Briscoea na pozici velitele 7. flotily, zůstala \"Iowa\" až do 17. října 1952 jeho vlajkovou lodí. Poté se loď vydala do Norfolku k opravám a v Karibiku absolvovala cvičení. V Koreji bylo mezitím 27. července 1953 podepsáno příměří.\n\nLéta po skončení korejské války \"Iowa\" strávila převážně v Evropě. V červenci 1953 se jako vlajková loď americké \"2. flotily\" zapojila do cvičení sil NATO označeného \"Operace Mariner\". Loď poté sloužila u Atlantické flotily a od ledna do dubna 1955 byla \"Iowa\" první bitevní lodí ve stavu \"6. flotily\", sloužící ve Středomoří. Poté se loď vrátila do Norfolku pro opravy a do Středomoří se vrátila až 4. ledna 1957. Dne 3. září 1957 se loď účastnila cvičení NATO označeného \"Operace Strikeback\". Dne 24. února 1958 byla loď opět vyřazena ze služby a byla převedena do stavu \"Atlantické rezervní flotily\" a ukotvena ve Filadelfii.\n\nPo třiceti letech strávených v rezervě byla \"Iowa\" v roce 1984 opět reaktivována a modernizována. Modernizace proběhla především v loděnicích \"Avondale Shipyards\" v New Orleansu ve státu Louisiana. Vrácení lodi do služby bylo součástí republikánského programu \"600-ship Navy\", který byl v roce 1980 součástí prezidentské kampaně Ronalda Reagana. Ve stejné době byly reaktivovány a modernizovány i sesterské lodě USS \"New Jersey\", USS \"Missouri\" a USS \"Wisconsin\". V letech 1985–1988 se loď opakovaně vracela do evropských vod.\n\n\"Iowa\" se v oblasti Perského zálivu účastnila Operace Earnest Will, probíhající od července 1987 do září 1989, při které americké námořnictvo za Íránsko-irácké války chránilo ropné tankery plující z Kuvajtu skrze Hormuzský průliv do Indického oceánu. Jednalo se o největší konvojovou operaci od konce druhé světové války.\n\nDne 19. dubna 1989 došlo u druhé hlavní dělové věže k výbuchu, při kterém bylo zabito 47 členů posádky. Muniční sklady a další přilehlé prostory věže byly ihned zatopeny, aby se předešlo výbuchu skladů munice a fatálnímu poškození lodi. Vyšetřování jednoznačnou příčinu výbuchu neodhalilo a jako nejpravděpodobnější verzi zvolilo zkrat způsobený statickou elektřinou, jenž inicioval uskladněné prachové náplně. Další vyšetřování a pokusy vedly ke změně postupů při zacházení s prachovými náplněmi. V polovině roku \"Iowa\" odplula do Evropy a Středomoří, aniž by byla poškozená věž opravena.\n\nPotřetí a prozatím definitivně byla \"Iowa\" vyřazena ze služby dne 26. října 1990. Loď byla zařazena do \"rezervní flotily (NRDF – National Defense Reserve Fleet)\" a v období 24. září 1998 až 8. březen 2001 byla zakotvena v Newportu (stát Rhode Island) vedle letadlové lodi USS \"Forrestal\". Poté byla loď odvlečena do Kalifornie do zátoky Suisun Bay v San Fransiscu a ukotvena zde jako součást rezervní flotily. V současnosti několik kalifornských měst uvažuje o využití lodě jako plovoucího muzea (všechny tři sesterské lodě jako plovoucí muzea slouží).\n\nZe stavu námořnictva byla \"Iowa\" vyškrtnuta 17. března 2006. V roce 2006 se ovšem objevila podmínka, že i přes případné využití lodě jako plovoucího muzea, musí být \"Iowa\" i nadále schopná případné reaktivace. Stejný požadavek existuje u sesterské lodě \"Wisconsin\" a letadlové lodě USS \"Midway\".\nOd roku 2012 je ukotvena jako muzeum v Berth 87 (250 South Harbor Blvd), Los Angeles (viz anglická WIKI) a je zpřístupněna jako součást THE BATTLESHIP USS IOWA MUSEUM - vizhttp://www.pacificbattleship.com/\n\n\n"}
{"id": "316092", "url": "https://cs.wikipedia.org/wiki?curid=316092", "title": "Černý potok", "text": "Černý potok\n\nČerný potok je název mnoha potoků v České republice:\n\n\nOznačení může být použito též v názvu vesnic:\n\n\n"}
{"id": "316101", "url": "https://cs.wikipedia.org/wiki?curid=316101", "title": "Seznam německých bitevních lodí", "text": "Seznam německých bitevních lodí\n\nSeznam německých bitevních lodí zahrnuje různé kategorie bitevních lodí provozovaných pruským námořnictvem, německým císařským námořnictvem, meziválečnou Reichsmarine a druhoválečnou Kriegsmarine.\n\n\n\n\n\n\n\n\n\n\n\n\n\n\n\n\n\n"}
{"id": "316103", "url": "https://cs.wikipedia.org/wiki?curid=316103", "title": "Československá hokejová liga 1983/1984", "text": "Československá hokejová liga 1983/1984\n\n41. ročník 1983/84 se hrál pod názvem I. liga.\n\n12 účastníků hrálo v jedné skupině čtyřkolově systémem každý s každým.\n\nKvalifikace o I. ligu se hrála dvoukolově systémem každý s každým za účasti posledního týmu I. ligy a vítězů obou národních lig (Poldi SONP Kladno a Plastika Nitra). Kvalifikaci vyhrálo mužstvo Škoda Plzeň a setrvalo tak v lize i pro příští ročník.\n\nJan Hrabák (2/4,05/-/-),\nMiroslav Kapoun (36/3,49/87,4/-), \nLuděk Výborný (21/2,98/-/-) -\nZdeněk Chuchel (43/6/15/28),\nArnold Kadlec (44/10/13/34),\nJordan Karagavrilidis (42/13/12/86),\nVladimír Macholda (42/7/5/24),\nFrantišek Procházka (34/1/4/20),\nPetr Svoboda (18/3/1/20),\nRadek Šulc (1/0/1/0),\nEduard Uvíra (43/7/10/24) -\nPavel Burger (8/1/1/0),\nJiří Heinisch (33/6/7/6),\nJaroslav Hübl (43/16/10/38),\nJosef Chabroň (43/21/16/6),\nVladimír Jeřábek (43/18/22/31),\nKamil Kašťák (41/10/5/2),\nJindřich Kokrment (35/6/16/22),\nVladimír Kýhos (35/12/33/48),\nVladimír Růžička (44/31/23/50),\nKarel Svoboda (42/12/8/-),\nJan Tábor (41/4/3/12),\nMiloš Tarant (43/7/13/18),\nJiří Vozák (39/4/4/16),\nZdeněk Zíma (38/5/14/34)\n\nFrantišek Jelínek (17/4,25/-/-),\nKarel Lang (31/2,74/90,6/-) –\nErnest Baráth (20/0/0/6),\nMilan Figala (38/4/6/50),\nMilan Florian (42/0/7/12),\nVladimír Galko (9/1/1/10),\nVladimír Jokl (11/2/1/12),\nZdeněk Moučka (41/1/7/12),\nLubomír Oslizlo (44/1/8/51),\nJiří Paška (35/1/8/22),\nRoman Smrček (4/0/0/0),\nOtto Železný (42/2/4/16) –\nZdeněk Balabán (44/7/13/14),\nZdeněk Berger (6/0/0/0),\nJiří Broušek (26/11/5/4),\nPetr Havelka (3/0/0/2),\nLibor Havlíček (25/4/6/20),\nPetr Hubáček (42/17/12/36),\nJaromír Korotvička (44/15/4/28),\nPetr Kučírek (41/9/11/10),\nEmil Ludíkovský (10/0/0/4),\nKarel Nekola (20/5/1/4),\nJiří Otoupalík (34/10/4/33),\nAlexandr Prát (35/10/14/36),\nFrantišek Šebela (44/18/14/18),\nJaroslav Ševčík (32/2/4/24),\nLadislav Trešl (41/11/12/12) –\ntrenéři Rudolf Potsch a František Vaněk\n\nJiří Králík (24/3,42/87,7/-),\nLibor Nuzík (11/3,40/-/-/),\nIvo Pešat (19/3,85/-/-) -\nZdeněk Albrecht (41/3/4/16/-22),\nLuděk Čajka (44/3/2/36/-3),\nJindřich Korph (37/7/3/28/-11),\nMiroslav Kořený (43/10/9/52/-17),\nMiroslav Michalovský (10/0/2/10/-),\nGustav Peterka (33/1/2/22/-13),\nMiloslav Sedlák (43/6/7/8/-13),\nAntonín Stavjaňa (5/0/1/0/3),\nZdeněk Venera (33/3/6/26/-3),\nLadislav Zavrtálek (41/2/2/26/-7) -\nKarel Buřič (36/8/6/22/0),\nZdeněk Čech (42/13/10/14/-7),\nMilan Dobiášek (41/13/7/24/8/),\nPavel Hulva (26/2/3/6/-10),\nMiroslav Chalánek (43/9/8/10/9),\nPavel Jiskra (38/5/11/4/-2),\nTomáš Kapusta (11/0/2/0/-),\nVladimír Kocián (33/9/9/37/-20),\nPavel Mezek (30/10/6/10/-10),\nFrantišek Pecivál (27/4/1/22/-4),\nLuděk Pelc (43/6/10/18/-16),\nMiloš Říha (3/0/1/2/-),\nJaroslav Santarius (34/5/0/26/-2),\nMichal Tomek (12/2/1/2/-),\nVlastimil Vajčner (33/2/8/20/-12),\nJiří Vodák (40/7/9/18/-6)\n\nPoznámky:\n\n\n\n"}
{"id": "316109", "url": "https://cs.wikipedia.org/wiki?curid=316109", "title": "Toreador", "text": "Toreador\n\nToreador v češtině označuje zápasníka s býky obecně. Ve španělštině je tímto slovem posměšně označován zápasník s býky na jihu Francie, pro zápasníka s býky španělština používá výraz torero.\n\nPři tradičních býčích zápasech je přítomno šest \"toreros\", dva na koních s kopími, tři s \"bandarillami\" (ozdobnými oštěpy), které zapichují do býkova týla a šíje a nakonec ten s muletou (červenou plachtou) a mečem, kterým býka zabíjí. Posledně jmenovaný torero (který de facto býka zabije - úlohou ostatních je býka oslabit) se nazývá matador (spanělsky \"\"matar\"\" - \"zabít\"). Pokud je býk neobyčejně houževnatý, či prokáže velkou odvahu, mohou diváci mávat bílými šátky a býk může být ušetřen. Pokud je matador dosti dobrý, může si odnést jako trofej např. kopyto, oháňku, nebo jinou část zabitého býka.\n\n"}
{"id": "316112", "url": "https://cs.wikipedia.org/wiki?curid=316112", "title": "Svět počítačů", "text": "Svět počítačů\n\nSvět počítačů byl počítačový časopis. Vycházel jako čtrnáctideník. Mimo jiné obsahoval tipy, triky, testy software a hardware, informace o novinkách a rady pro začátečníky. Vycházel s přiloženým CD-ROM se softwarem. Vydával jej Axel Springel Praha.\n\nSvět počítačů byl českou edicí Computer Bild a vycházel od roku 2003 do roku 2007.\n\n\nPrvní číslo \"Světa počítačů\" vyšlo na veletrhu Invex v roce 2003. Původní sestava redakce v době vydání prvního čísla:\n\n\nOddělení hardware\n\nOddělení Software\n\nNa postech šéfredaktora se postupně vystřídali Marcela Titzlová, Ivo Čermák (pověřen vedením redakce), Jan Lodl, Lucie Korejtková, Tomáš Komín (pověřen vedením). Díky solidnímu zázemí a vlastní testovací laboratoři vycházely v časopisu podrobné srovnávací testy hardwaru i softwaru. Díky mateřské redakci v Hamburku se čeští čtenáři setkávali i s nejnovějšími produkty na trhu. K úspěchúm titulu lze započítat pozici druhého nejčtenějšího titulu na trhu. Tuto pozici však časopis opustil a i přes veškerou snahu se ji nepodařilo získat zpět. U příležitosti veletrhu Invex byla každoročně udělována cena ICT Design.\n"}
{"id": "316113", "url": "https://cs.wikipedia.org/wiki?curid=316113", "title": "Československá hokejová liga 1982/1983", "text": "Československá hokejová liga 1982/1983\n\n40. ročník 1982/83 se hrál pod názvem I. liga.\n\n12 účastníků hrálo v jedné skupině čtyřkolově systémem každý s každým. Opět platily nerozhodné výsledky. Poslední mužstvo Poldi SONP Kladno sestoupilo přímo do I. české národní hokejové ligy.\n\nJiří Králík (43/2,24/92,3/-/-),\nJiří Steklík (5/2,60/-/-/-) -\nPetr Adamík (40/0/1/20),\nJaroslav Benák (43/1/10/22),\nKarel Horáček (43/4/11/16),\nMilan Chalupa (38/9/16/36),\nMiroslav Kořený (44/7/11/22),\nMiroslav Souček (5/0/0/6),\nRadoslav Svoboda (43/11/8/28),\nEduard Uvíra (43/6/10/28) -\nLibor Dolana (10/1/1/6),\nMiroslav Jehlička (1/0/0/2),\nJán Jurčišin (23/2/2/12),\nJindřich Juříček (1/0/0/0),\nOtta Klapka (39/8/17/32),\nMiloš Kupec (37/9/8/6),\nIgor Liba (43/27/18/24),\nJaroslav Liška (4/0/0/2),\nAntonín Micka (42/10/13/40),\nJindřich Micka (41/9/7/21),\nTomáš Netík (19/5/4/14),\nMiloš Novák (36/5/5/20),\nOldřich Válek (27/16/11/26),\nRostislav Vlach (44/12/10/21),\nFrantišek Výborný (44/13/10/2),\nOndřej Weissmann (37/6/5/22),\nAugustin Žák (42/15/10/20)\n\nLuděk Brož (11/3,90/-/-/-),\nPavel Cagaš (5/5,90/-/-/-),\nJaromír Šindel (39/3,90/90,8/-/-) -\nKarel Dvořák (44/4/25/24),\nMilan Figala (24/1/3/26),\nAleš Flašar (5/0/0/2),\nKamil Kalužík (24/2/3/16),\nJaroslav Lyčka (39/4/14/6),\nMiroslav Majerník (36/2/2/28),\nZdeněk Moták (4/0/0/4),\nAntonín Plánovský (30/10/5/52),\nAleš Tomášek (10/1/2/6),\nJan Vavrečka (13/0/1/2) -\nMarek Adamec (5/0/0/2),\nPavel Adamec (7/0/0/0),\nFrantišek Černík (44/23/27/39),\nPetr Holubář (39/5/12/4),\nRadim Kasper (14/5/5/2),\nLumír Kotala (39/15/11/26),\nRadoslav Kuřidým (44/19/17/38),\nPetr Melichařík (26/1/4/6),\nZbyněk Neuvirth (-/-/-/-),\nPavel Prorok (42/9/20/42),\nKamil Přecechtěl (42/9/10/20),\nMiloš Říha (36/13/17/20),\nLadislav Svozil (44/29/28/50),\nMojmír Trličík (5/0/0/0),\nMiroslav Venkrbec (42/12/15/12),\nJaroslav Vlk (39/17/36/22)\n\nDominik Hašek (42/2,67/91,5/|/-),\nMilan Kečkeš (2/6,60/-/-/-),\nJaroslav Radvanovský (4/6,70/-/-/-) -\nVladimír Bezdíček (44/5/10/16),\nMiloš Hrubeš (31/1/2/6),\nJan Levinský (44/10/15/28),\nPavel Marek (31/5/5/30),\nFrantišek Musil (33/1/2/44),\nPavel Novotný (16/0/1/8),\nJiří Seidl (42/6/10/38),\nPavel Skalický (26/0/4/14),\nMartin Střída (6/0/0/0) -\nMiroslav Bažant (40/11/7/14),\nZdeněk Čech (22/7/5/10),\nLadislav Dinis (37/6/7/14),\nOtakar Janecký (44/18/16/70),\nJiří Jiroutek (37/6/18/14),\nMilan Koďousek (43/21/19/12),\nEvžen Musil (42/21/12/30),\nJosef Slavík (33/7/15/32),\nJiří Šejba (44/21/18/32), \nVladimír Veith (42/15/16/32), \nJan Velinský (41/6/4/16),\nMiloš Volný (1/0/0/0),\nRoman Zavoral (8/1/1/0)\n\nLadislav Gula (41/3,40/90,0/-/-),\nMarcel Kurfürst (7/2,90/-/-/-) -\nMartin Beníšek (42/1/3/14),\nVladislav Janeček (1/0/0/0),\nFrantišek Joun (44/7/26/60),\nJaroslav Kočer (41/3/4/12),\nLadislav Kolda (44/7/17/54),\nMilan Němec (hokejista) (5/1/0/0),\nJosef Novák (42/2/1/38),\nRudolf Suchánek (44/4/4/24) -\nMiroslav Bláha (43/10/9/34),\nRoman Božek (40/12/9/18),\nVladimír Caldr (44/17/26/33),\nFrantišek Čech (39/19/19/12),\nPetr Dolejšek (25/2/4/10),\nJosef Hejna (41/10/13/18),\nJan Klabouch (35/5/5/18),\nJaroslav Korbela (37/5/14/36),\nMilan Král (19/3/2/11),\nNorbert Král (32/11/12/16),\nJiří Lála (44/38/22/18),\nJaroslav Pařízek (24/0/2/6),\nAntonín Slach (10/2/0/0),\nRadek Ťoupal (3/1/0/0),\nJiří Veselý (13/1/0/0),\nLuděk Žižka (1/0/0/0)\n\nJán Bajtoš (1/2,10/-/-/-),\nJuraj Hamko (3/3,30/-/-/-)\nMichal Orenič (12/3,90/-/-/-),\nPavol Švárny 34/4,30/-/-/-) -\nJuraj Bakoš (37/3/2/20),\nJuraj Bondra (42/4/2/46),\nMarián Brúsil (35/1/9/6),\nJozef Franc (37/2/2/26),\nJaroslav Glankovič (4/0/0/0),\nIvan Jesenský (10/0/0/9),\nJán Lojda (44/4/5/38),\nMarián Repaský (26/1/3/14),\nPeter Slanina (42/9/12/86) -\nJaroslav Barochovský (37/11/8/16),\nIvan Čerevka (11/1/2/6),\nJán Faith (40/18/19/47),\nJán Hromjak (24/3/1/24),\nMiroslav Ihnačák (42/20/17/32),\nŠtefan Jabcon (35/10/8/20),\nIgor Liba (44/35/18/34),\nDušan Ludma (33/7/6/23),\nJozef Lukáč (44/19/33/24),\nVincent Lukáč (42/49/19/46),\nMilan Mažgut (23/6/1/11),\nVladimír Svitek (31/13/11/25),\nMarián Štefanovič (18/1/3/6),\nJán Vodila (26/12/9/32)\n\nJan Hrabák (14/4,40/-/-),\nMiroslav Kapoun (37/3,80/89,2/-) -\nZdeněk Chuchel (39/4/15/22),\nArnold Kadlec (43/10/10/30),\nJordan Karagavrilidis (40/5/3/42),\nJindřich Korph (44/1/6/6),\nVladimír Macholda (43/8/6/30),\nKamil Prachař (43/3/5/26),\nMiroslav Rykl (3/0/0/0),\nPetr Svoboda (4/0/0/2) - \nJaroslav Hübl (42/9/11/52),\nJosef Chabroň (44/17/4/14),\nVladimír Jeřábek (44/15/21/6),\nPetr Klíma (44/19/17/74),\nJindřich Kokrment (42/16/30/34),\nVladimír Kýhos (35/3/15/28),\nPetr Rosol (43/17/16/44),\nVladimír Růžička (43/22/24/40),\nKarel Svoboda (39/7/13/34),\nJan Tábor (37/4/4/8),\nMiloš Tarant (44/21/17/47),\nJiří Vozák (21/4/4/10),\nZdeněk Zíma (40/3/9/34)\n\nLibor Nuzík (20/4,35/-/-/-),\nIvan Podešva (35/3,65/88,6/-/-) -\nMiroslav Michalovský (24/2/9/12),\nGustav Peterka (36/1/4/20),\nMilan Prinich (15/0/2/4),\nMiloslav Sedlák (44/12/12/10),\nJindřich Skála (35/0/3/20)\nPetr Šivic (25/1/3/16),\nZdeněk Venera (44/7/7/66),\nLadislav Zavrtálek (38/2/6/36) - \nKarel Buřič (36/3/2/15),\nZdeněk Čech (40/19/7/14),\nMiloš Holaň (43/17/12/18),\nVladimír Kocián (43/17/23/58),\nPetr Leška (36/7/15/16),\nMilan Maruška (38/11/12/32),\nPavel Mezek (39/25/16/23),\nFrantišek Pecivál (39/14/11/32),\nLuděk Pelc (44/16/25/18),\nRadek Pšurný (1/0/0/0),\nBohumil Salajka (29/2/1/6),\nJaroslav Santarius (29/5/3/5),\nLadislav Skřivan (16/1/2/0),\nJiří Vodák (37/10/8/13),\nDušan Vojáček (32/3/4/14)\n\nJiří Hamal (44/3,50/89,0/-/-),\nMartin Štorek (1/0,00/100,0/-/-) -\nStanislav Hajdušek (44/4/18/45),\nJaromír Látal (43/3/5/26),\nVladimír Kostka (44/7/8/24),\nJan Reindl (32/2/8/19),\nKarel Soudek (13/0/6/18),\nOtakar Vejvoda (44/6/12/40),\nVladislav Vlček (43/4/5/13) -\nPetr Bílek (7/1/0/2),\nEduard Bůžek (1/0/0/0),\nMilan Černý (44/7/3/22),\nSvatopluk Herman (44/8/15/10),\nKarel Holý (43/23/31/33),\nTomáš Jelínek (40/20/25/52),\nJiří Jána (39/8/8/60),\nMiroslav Kasík (37/7/11/38),\nMilan Kosejk (43/6/7/36),\nKarel Najman (35/5/7/4),\nJiří Pačes (38/2/6/8),\nLuboš Pěnička (33/8/6/8),\nJiří Poner (3/0/0/0),\nPavel Richter (44/20/44/18),\nMiroslav Tejral (22/0/2/6),\nMilan Volf (38/4/4/22)\n\nZdeněk Dvořák (6/5,60/-/-/-),\nViktor Lukeš (1/6,00/-/-/-),\nJiří Svoboda (44/4,00/90,3/-/-) -\nVáclav Baďouček (-/-/-/-),\nMartin Beneš (22/1/6/10),\nMilan Florian (41/1/15/34), \nJiří Jonák (34/1/3/34),\nJiří Neubauer (40/3/4/38),\nPavel Setíkovský (40/5/21/26),\nJaroslav Špiler (30/1/4/18),\nMilan Vágner (42/0/4/40) -\nJosef Anderle (36/6/4/16),\nFrantišek Černý (43/34/20/43),\nJaroslav Hauer (35/5/9/14),\nJan Havel (37/9/6/11),\nJaroslav Hraběta (24/1/3/16),\nPavel Huml (35/11/6/10),\nMilan Kraft (37/3/9/9),\nJaroslav Linhart (2/0/0/0),\nJan Nový (38/6/6/18),\nZdeněk Pata (41/15/18/34),\nPavel Prokeš (19/0/4/16),\nMiroslav Přerost (3/0/0/0),\nPetr Setíkovský (38/7/8/10),\nJosef Štěpanovský (38/7/6/32),\nZdeněk Schejbal (42/8/15/42),\nJosef Táflík (44/11/10/26)\n\nIvan Beňo (26/3,90/89,9/-/-),\nPetr Ševela (24/4,10/89,0/-/-) -\nJozef Bukovinský (28/0/2/12),\nIvan Černý (44/5/11/38),\nMilan Horváth (43/2/4/28),\nMiroslav Krba (19/0/1/16),\nRóbert Pukalovič (43/5/8/22),\nĽubomír Roháčik (44/7/4/34),\nVladimír Urban (26/0/4/16) -\nPavol Babic (20/0/0/12),\nVladimír Bereš (32/1/2/16),\nMarián Bezák (44/12/8/61),\nIvan Dornič (38/21/13/8),\nMarek Galiovský (39/3/0/8),\nMiloš Hollý (12/0/0/2),\nErnest Hornák (44/8/3/36),\nJán Jaško (43/20/14/48),\nJiří Kodet (6/0/2/0),\nKarol Morávek (41/3/4/22),\nKarol Ondreička (27/0/2/8),\nDušan Pašek (43/23/23/62),\nJozef Pethö (19/1/2/8),\nĽubomír Pokovič (37/9/5/26),\nDárius Rusnák (42/19/14/52),\nMartin Šechný (17/1/1/0),\nRoman Úlehla (11/1/0/0)\n\nFrantišek Jelínek (3/6,46/-/-/-),\nKarel Lang (44/4,24/91,1/-/-) –\nVladimír Galko (39/7/4/44),\nVladimír Jokl (33/2/4/34),\nZdeněk Moučka (40/4/6/10),\nJaroslav Murgaš (16/0/3/6),\nPavel Nešťák (31/1/3/30),\nLubomír Oslizlo (43/10/9/50),\nPavel Pazourek (0/0/0/0),\nJan Zajíček (25/0/3/34),\nOtto Železný (44/7/12/28) –\nZdeněk Balabán (43/9/7/10),\nZdeněk Berger (35/5/5/10),\nJiří Broušek (39/6/5/8),\nJiří Exl (12/1/1/2),\nLibor Havlíček (40/11/45/22),\nPetr Hubáček (44/8/10/26),\nVladimír Kunc (19/10/9/42),\nEmil Ludíkovský (19/1/1/2),\nKarel Nekola (34/20/13/22),\nIgor Novotný (11/1/0/1),\nJiří Otoupalík (42/19/19/37),\nLuděk Stehlík (3/0/0/0),\nFrantišek Šebela (38/10/13/10),\nJaroslav Ševčík (3/0/0/),\nLadislav Trešl (42/7/6/22),\nVlastimil Vajčner (37/2/8/20),\nLuděk Vojáček (12/3/4/2) –\ntrenéři Rudolf Potsch a František Vaněk\n\nMilan Kolísek (25/3,95/84,0/-/-),\nMiroslav Krása (28/4,28/86,1/-/-) -\nLubomír Bauer (34/4/2/16),\nJaroslav Horský (26/2/0/18),\nMiloslav Hořava (42/10/11/74),\nFrantišek Kaberle (16/1/5/10),\nJan Neliba (44/2/4/38),\nFrantišek Pospíšil ml. (21/0/3/16),\nRoman Smejkal (7/1/0/0),\nPetr Tatíček (37/5/4/20),\nFrantišek Větrovec (41/2/7/44),\nJaroslav Vinš (34/0/6/24) -\nAdolf Beznoska (23/0/4/6),\nJan Bláha (8/0/1/4),\nJiří Dudáček (23/9/6/12),\nPetr Fiala (43/8/7/31),\nZdeněk Hrabě (24/5/1/6),\nVladimír Kameš (43/25/17/22),\nJiří Kopecký (40/11/9/6),\nKarel Libert (18/1/0/2),\nJosef Machala (12/0/0/6),\nZdeněk Müller (44/8/13/15),\nEduard Novák (9/2/2/4),\nJan Novotný (43/29/20/12),\nArnošt Reckziegel (4/0/0/2),\nMilan Skrbek (40/1/3/22),\nVáclav Sýkora (35/9/7/14),\nAlexander Vrňák (44/11/8/32)\n\n\n\n\n"}
{"id": "316117", "url": "https://cs.wikipedia.org/wiki?curid=316117", "title": "Softwarové noviny", "text": "Softwarové noviny\n\nSoftwarové noviny (podtitul list zájemců o moderní programové vybavení, ) byl počítačový časopis s mottem „o počítačích s názorem, přehledem a nadhledem“. \n\nPočítačový měsíčník, vydávaný JZD Agrokombinát Slušovice, vycházel 15 let. Rozsahem měl přes 100 stran. Začal vycházet v roce 1991. Časopis vycházel s CD-ROM se softwarem jako přílohou. V roce 2006 byl přejmenován na Click! a pro tímto názvem vycházel do roku 2008. \n\nJeho vydavatelem bylo Vydavatelství Softwarové noviny, s. r. o. Zakladatelem a prvním šéfredaktorem byl Petr Koubský. V roce 1998 se jeho vedení na několik měsíců ujal Zbyšek Bahenský, po jeho odchodu z vydavatelství to byl opět Petr Koubský. Od února 2002 do února 2006 jej vedl Ivo Minařík, od té doby až do prodeje časopisu vydavatelství Grafika Publishing (prosinec 2007) to byl Jiří Vítek.\n\n"}
{"id": "316118", "url": "https://cs.wikipedia.org/wiki?curid=316118", "title": "Katyň (sídlo)", "text": "Katyň (sídlo)\n\nKatyň (\"rusky\" , \"polsky\" ) je vesnice v Rusku ve Smolenské oblasti, asi 18 kilometrů západně od Smolensku. V roce 2007 zde žilo 1767 obyvatel.\n\nV lese u vesnice došlo k největší části události, která vstoupila do dějin jako Katyňský masakr.\n\n"}
{"id": "316130", "url": "https://cs.wikipedia.org/wiki?curid=316130", "title": "Sorry", "text": "Sorry\n\nSorry má více významů:\n\n"}
{"id": "316134", "url": "https://cs.wikipedia.org/wiki?curid=316134", "title": "Søren Jessen-Petersen", "text": "Søren Jessen-Petersen\n\nSøren Jessen-Petersen (* 1945, Nørresundby, Dánsko) je dánský diplomat.\n\nJessen-Petersen pracoval od 70. let pro UNHCR, kdy byl mimo jiné zodpovědný za otevření regionálního zastoupení pro severské země, zastával různé pozice v sekretariátu a několik let strávil v Africe. V roce 1989 zastupoval UNHCR při jednání o nezávislosti Namibie. 1990–1993 byl vedoucí kanceláře UNHCR v Ženevě. 1995–1996 řídil za OSN humanitární pomoc pro uprchlíky v bývalé Jugoslávii, mimo to zastával různé funkce v sekretariátu UNHCR v New Yorku, 1998–2001 byl asistent Vysokého komisaře UNHCR. 2002–2004 byl ředitel MARRI (program Evropské unii pro stabilizaci uprchlíků v západním Balkáně). Od února do června 2004 sloužil jako speciální vyslanec Evropské unie ve Skopje, od 16. června 2004 do června 2006 byl vedoucím UNMIK (mise OSN v Kosovu). V současné době je členem nezávislé skupiny Independent Diplomat.\n"}
{"id": "316153", "url": "https://cs.wikipedia.org/wiki?curid=316153", "title": "Falstaff (opera)", "text": "Falstaff (opera)\n\nFalstaff je posledním hudebně-dramatickým dílem, které napsal italský klasik romantické opery Giuseppe Verdi. Opera vznikala mezi lety 1889–1893 a její premiéra se konala 9. února 1893 v milánské La Scale.\n\nKe kompozici Falstaffa inspiroval Verdiho jeho přítel a obdivovatel, hudební skladatel a libretista Arrigo Boito. Ten Verdimu nabídl námět a sám poté zpracoval libreto. Boito převzal základní dějovou linku z Shakespearovy oblíbené komedie \"Veselé paničky windsorské\" a částečně vyšel i z Shakespearovy historické hry \"Jindřich IV.\" (slavný monolog o cti). Hlavní postavou opery je zhýralý rytíř, tlouštík Sir John Falstaff, který ze svého pohodlí v hostinci „U podvazku“ podniká smělé zálety za windsorskými měšťankami Alicí Ford a Meg Page. Alice a Meg za pomoci Paní Quickly však na Falstaffa vždy vyzrají. Falstaff může působit jako naivní hlupák, který se nechá vždy napálit, v závěru opery však vyjevuje svou filosofii: nebýt jeho neomalenosti a naprosté nezodpovědnosti, život by plynul nudně a ani měšťanská ctnost by nemohla ukázat, jak je ctnostná.\n\nVe Falstaffovi Verdi vytvořil svou jedinou komickou operu, která ho přežila (komická opera \"Un giorno di regno\" – Jeden den králem – z doby Verdiho skladatelských počátků při premiéře propadla a na jeviště se již nevrátila). Falstaff je dokladem vrcholného kompozičního mistrovství a hudebně-dramatické invence a originality, které si Verdi podržel i do pozdního věku, kdy tuto operu psal (v roce 1893, kdy měla premiéru, bylo Verdimu 80 let). Verdi střídá subtilní, drobnokresebné prostředky s drastickými vpády plného orchestrálního zvuku, kterému vévodí žesťové nástroje a brilantní pasáže smyčců. Vedle lyrických scén (Nanetta a Fenton) se objevují i jemně parodované verdiovské hrdinské výstupy plné triumfálního nadšení nebo vzrušeného dramatismu (Falstaff, Ford). Snad nejproslulejší a zároveň hudebně nejkomplikovanější jsou na této opeře její ansámbly, zjevně inspirované Rossinim a Donizettim, které přivádějí tuto hudebně-dramatickou formu až k mezím interpretačních možností. Nejznámějším takovým ansámblem je závěrečná fuga \"Tutto nel mondo e burla...\" (Všechno na světě je fraška), v níž se proplétají hlasy všech deseti sólistů a sboru.\n\nSbor: měšťané, lid, Fordovo služebnictvo, masky skřítků, víl a čarodějnic\n\nV hospodě „U podvazkového řádu\" se usídlil rytíř John Falstaff, tlustý nafoukanec, žrout a vychloubač, který všechno kolem tyranizuje. Hádá se kde s kým, zvláště s hloupým doktorm Cajusem. Nakonec zatouží i po milostném, či spíše výnosném dobrodružství, dokonce se dvěma ženami najednou. Pomocí nich chce získat zlato jejich manželů. Ke každé proto pošle jednoho ze svých sluhů s dopisen na chlup stejným.\n\nV zahradě u Fordova domu se domluví paní Alice Fordová a paní Meg Pageová, že dostaly Falstaffovy dopisy a za pomoci Nanetty a staré  dohazovačky Quickly se domluví, jak starého záletníka vytrestat. Nato se objeví Ford s nápadníky své dcery Nanetty, doktorem Cajusem, kterého Nanetta nemůže ani cítit, a Fentonem, kterého miluje. Zápletka se rozvíjí i mimo plán veselých paniček. Falstaffovi sluhové, dopálení na svého pána, že jim nic neplatí, prozradí Fordovi, že starý záletník chce svést jeho ženu a ještě k tomu vybrat jeho pokladnu. Ford, který je žárlivý i bez příčiny, natož teď, káže Falstaffovým sluhům, aby jej pod falešným jménem uvedli ke svému pánu. Stačí přece dát Falstaffovi napít a on sám prozradí svoje pletky a úmysly!\n\nFord se nemýlil. Sotva se pod jménem mistr Fontana vetře s pomocí vína a dukátů do Falstaffovy důvěry, dovídá se, že tento svůdce žen právě dostal prostřednictvím paní Quickly od jeho ženy pozvání na dostaveníčko. Ford, jakožto mistr Fontana, si vymyslil opravdu ošklivou věc. Prý se marně uchází o paní Alici a když ji osvědčený svůdce, pan rytíř, přiměje ke hříchu jednou, nebude moci odolat ani jemu. Nic snazšího, miní Falstaff. Dnes, mezi druhou a třetí jde k paní Fordové. Samozřejmě si Ford hned usmyslí, že svou ženu s Falstaffem přistihne.\n\nVše se vyvíjí, jak si obě ženy usmyslily. Falstaff přijde, Alice se k němu lichotí, vtom Meg a Quickly spustí povyk, že Alicin muž jde nečekaně domů. Nacpou Falstaffa do koše špinavého prádla a dají koš vysypat do řeky i se smutným hrdinou. Ford zuří, že se mu nepodařilo Falstaffa dostat, tím více, když místo něho u své ženy zastihne v objetí Nanattu s Fentonem.\n\nKomedie pokračuje. Paničky si vymyslily nový úklad. Po vykoupání v řece pan Falstaff sice už tak rád nevítá nový vzkaz, přece však slibuje, že přijde o půlnoci do sadu v přestrojení za legendárního divokého lovce. Ten prý se zjevuje v průvodu strašidel pod dubem, na kterém byl kdysi pověšen. Na hlavě prý má dva dlouhé rohy, které budou jistě panu rytíři velmi slušet. Ford  je do žertu zasvěcen a spoléhá na to, že se mu při maškarádě podaří provdat Nanettu za doktora Cajuse, kterému ji přislíbil.\n\nVe Windsorském sadu se o půlnoci všichni sejdou. Paničky ještě rychle domluví, že se Nanetta tajně provdá za Fentona a že v jejím oblečení nastrčí Cajosovi falešnou nevěstu. Jak zazní půlnoc, objeví se Falstaff v masce černého lovce i s rohy na hlavě. Je však přistižen houfem masek a důkladně zbit. Pak teprve víly a skřítkové sejmou škrabošky a vysmějí se starému hlupákovi. Pan Falstaff však dovede i v tak zlé chvíli zachovat klid a humor, zejména když vidí, že i Ford byl napálen sňatkem Nanetty s Fentonem. Zkrátka, všecko byla jen komedie s dobrým koncem. \n\nV českém prostředí se Falstaff poprvé objevil ještě v roce své světové premiéry, když byl 16. listopadu 1893 uveden v pražském Národním divadle díky iniciativě tehdejšího ředitele Františka Adolfa Šuberta a díky pomoci Terezy Stolzové.\n\n\n"}
{"id": "316154", "url": "https://cs.wikipedia.org/wiki?curid=316154", "title": "Maximilian von Weichs", "text": "Maximilian von Weichs\n\nMaximilian Maria Joseph Karl Gabriel Lamoral říšský svobodný pán von und zu Weichs an der Glon (12. listopadu 1881 Dessau v Anhaltsku– 27. června 1954 blízko Bonnu) byl veterán první světové války a polní maršál německého Wehrmachtu za druhé světové války. Mimo jiné to byl držitel rytířského kříže s dubovými ratolestmi.\n\nJako syn plukovníka, vstoupil k bavorskému jezdectvu v roce 1901. V první světové válce sloužil jako nižší důstojník u jezdectva. Po válce zůstal v Reichswehru jako štábní důstojník a jako profesor na pěchotní vojenské škole v Ohrdrufu. Od podzimu 1930 působil ve funkci náčelníka štábu 1. jezdecké divize. Na jaře 1933 byl již velitelem 3. jezdecké divize, kterou v říjnu 1935 reorganizoval na 1. tankovou divizi. V září 1937 se stal velitelem XIII. armádního sboru.\n\nNa konci polské kampaně se stal v říjnu 1939 velitelem 2. armády. Jako její velitel se účastnil bitvy o Francii i invaze do Jugoslávie. Během Operace Barbarossa byla jeho 2. armáda v záloze OKH, později nasazena v oblasti Kurska. Během Operace Blau, byla 2. armáda nasazena na severním křídle a následně uvázla v bojích u Voroněže. Díky dlouhým bezvýsledným bojům o Voroněž byl Fedor von Bock sesazen z velení Skupiny armád Jih a následně bylo toto velitelství rozděleno na Skupinu armád A (velel jí přímo Adolf Hitler) směřující na Kavkaz a Skupinu armád B směřující podél Donu ke Stalingradu. Velitelem Skupiny armád B byl vybrán von Weichs. \n\nJeho Skupinu armád B tvořily jen dvě německé armády (jeho původní 2. armáda a 6. armáda) a čtyři armády spojenců Německa (dvě rumunské armády, jedna italská a jedna maďarská), příležitostně byla Skupina armád B posílena 4. tankovou armádou od Skupiny armád A. Zatímco všechny jeho armády „hlídaly“ severní a jižní křídlo 6. armády, která bojovala o Stalingrad, chystali sověti velkou zimní protiofenzívu. Sovětská Operace Uran nejprve rozbila obě rumunské armády na křídlech 6. armády, čímž zůstala 6. armáda u Stalingradu obklíčena. Později se operace rozšířila a stejně jako rumunské armády, byly i italská a následně maďarská armáda rychle zničeny a neschopny dalšího odporu. I von Weichsova původní 2. armáda byla za velkých ztrát nucena ustoupit od Voroněže a vyklidit Kursk. Po zahájení sovětské zimní ofenzívy byla vytvořena nová Skupina armád Don (mezi von Kleistovou Sk. arm. A a Sk. arm. B), pod vedením polního maršála Mansteina, která měla zprvu jen 4. tankovou armádu a roztříštěné síly rumunských armád. Této Skupině armád byl stanoven úkol osvobodit 6. armádu u Stalingradu. Ve výsledku byla ale nucena Skupina armád Don své síly tříštit na udržení úseků fronty hroutících se spojeneckých armád u Sk. arm. B. \n\nV lednu 1943 zbyla von Weichsovi z jeho Skupiny armád B jen vyčerpaná 2. armáda a trosky původních spojeneckých divizí. Dva dny po kapitulaci Pauluse (velitele 6. armády), jej Hitler 1. února 1943 jmenoval polním maršálem. Krátce na to bylo velitelství Skupiny armád B staženo do týlu, jeho zbylé jednotky rozděleny mezi Skupinu armád Střed a Skupinu armád Jih přejmenovanou ze Skupiny armád Don.\n\nV červenci 1943 bylo von Weichsovi svěřeno velení nad Skupinou armád F na balkánském bojišti a od srpna téhož roku byl zároveň velitelem Hlavního velitelství Jihovýchod. Zde se účastnil bojů v Řecku a Jugoslávii až do března 1945, kdy byl poslán do důchodu. \n\nV květnu 1945 jej zajali Američané a v tzv. Jihovýchodním procesu patřil mezi obžalované, pro špatný zdravotní stav však byl ještě před zahájením svého procesu propuštěn.\n\nData povýšení\n\nVyznamenání\n\n"}
{"id": "316161", "url": "https://cs.wikipedia.org/wiki?curid=316161", "title": "Nákladiště", "text": "Nákladiště\n\nNákladiště je v železniční terminologii místo na trati, kde je vybudována odbočná kolej z traťové koleje sloužící pro nakládku nebo vykládku nákladních železničních vozů. Nákladiště může být současně i zastávkou pro cestující, v žádném případě však není dopravnou.\n\nNákladiště je obsluhováno nákladními vlaky nebo posunem mezi dopravnami a to buď s uvolněním traťové koleje nebo bez uvolnění traťové koleje. V případě, že se nákladiště obsluhuje s uvolněním traťové koleje, mohou po provedení předepsaných úkonů po traťové koleji jezdit jiné vlaky během pobytu obsluhující soupravy v nákladišti. Nákladiště, která umožňují pohyb jiných vlaků po traťové koleji během obsluhy nákladiště, jsou zpravidla kryta krycími návěstidly.\n\n"}
{"id": "316162", "url": "https://cs.wikipedia.org/wiki?curid=316162", "title": "Československá hokejová liga 1980/1981", "text": "Československá hokejová liga 1980/1981\n\n38. ročník Československé hokejové ligy 1980/81 se hrál pod názvem I. liga.\n\n12 účastníků hrálo v jedné skupině čtyřkolově systémem každý s každým. V této sezóně neplatily nerozhodné výsledky. Pokud skončilo utkání po 60 minutách nerozhodně, prodlužovalo se o 10 minut s pravidlem náhlé smrti. Pokud v prodloužení žádné mužstvo nevstřelilo gól, rozhodoval se zápas v trestných stříleních. Vítěz získal 2 body (bez ohledu na způsob, jakým vítězství dosáhl), poražený 0 bodů.Poslední mužstvo sestupovalo přímo do příslušné I. národní hokejové ligy.\n\nJiří Lála (TJ Dukla Jihlava) - 40 gólů\n\n\nLuděk Brož (10/2,10/-/-/-),\nJaromír Šindel (41/3,26/92,6/-/-) -\nKarel Dvořák (43/3/7/22),\nMilan Figala (42/2/10/44),\nIvan Horák (27/1/2/22),\nVladimír Kadlec (7/0/0/8),\nJaroslav Lyčka (44/6/10/22),\nMilan Mokroš (25/3/7/18),\nPavel Stankovič (39/2/4/18),\nMilan Šumichrast (16/0/2/8) -\nFrantišek Černík (43/25/26/40),\nMiroslav Fryčer (34/33/24/26),\nMiloš Holaň (44/17/19/6),\nBohumil Kacíř (40/8/10/24),\nLumír Kotala (1/0/0/0),\nMiloš Krayzel (29/6/11/4),\nRadoslav Kuřidým (43/25/11/40),\nZbyněk Neuvirth (44/22/21/10),\nPavel Prorok (24/3/7/10),\nMiloš Říha (43/9/33/13),\nVladimír Stránský (29/5/9/6),\nLadislav Svozil (41/16/38/30),\nMiroslav Venkrbec (9/0/0/2),\nJaroslav Vlk (38/25/27/16),\nĽubomír Zábojník (2/0/0/0)\n\nLadislav Gula (43/2,57/90,4/-/-),\nVladimír Plánička (4/-/-/-/-) -\nMiroslav Dvořák (44/8/27/38),\nPetr Míšek (44/10/12/10),\nFrantišek Joun (44/2/19/31),\nJaroslav Kočer (44/1/8/8),\nLadislav Kolda (42/7/13/40),\nJosef Novák (3/0/0/0),\nJan Podlaha (33/1/5/10) -\nJosef Anderle (7/0/0/0),\nRoman Božek (5/2/0/4), \nVladimír Caldr (39/15/20/18),\nFrantišek Čech (44/26/12/14),\nPetr Hubáček (25/2/7/4),\nJan Klabouch (39/14/10/21),\nJaroslav Korbela (44/13/18/51),\nNorbert Král (41/20/30/16),\nJaroslav Liška (7/0/0/4),\nVáclav Mařík (31/12/13/10),\nJaroslav Mec (44/18/24/14),\nJaroslav Pouzar (42/29/23/45), \nJan Tlačil (44/7/12/24)\n\nMilan Kolísek (26/2,85/91/1/-/-),\nMiroslav Krása (23/2,67/90,1/-/-) -\nBohumil Čermák (44/8/8/30),\nMiloslav Hořava (44/19/21/32),\nFrantišek Kaberle (10/0/6/6),\nPetr Kasík (16/0/0/2),\nJan Neliba (44/7/8/52),\nOtakar Vejvoda (39/5/2/16),\nFrantišek Větrovec (40/3/6/40),\nJaroslav Vinš (43/4/20/28) -\nLubomír Bauer (40/12/8/32),\nJiří Dudáček (32/12/14/8),\nMilan Eberle (41/6/3/14),\nPetr Fiala (44/7/9/10),\nLibor Martínek (34/3/4/14),\nZdeněk Müller (44/10/16/6),\nJan Novotný (37/12/13/4),\nMilan Nový (44/32/39/12),\nArnošt Reckziegel (38/9/7/16),\nMilan Skrbek (30/5/4/4),\nVáclav Sýkora (2/1/1/0),\nAntonín Vosyka (8/0/1/0),\nAlexander Vrňák (29/9/4/14),\nLadislav Vysušil (10/0/1/0)\n\nJiří Králík (33/-/-/2),\nPavel Kurfürst (10/-/-/0),\nJiří Steklík (3/-/-/0) -\nPetr Adamík (43/4/17/36),\nKarel Horáček (41/3/9/10),\nJaroslav Horský (1/0/0/0),\nMilan Chalupa (41/2/15/34),\nJaroslav Klacl (39/2/10/16),\nJosef Konyarik (19/2/2/11),\nMiroslav Kořený (44/0/8/20),\nMiroslav Majerník (5/0/0/4),\nRadoslav Svoboda (26/6/2/12) -\nJosef Augusta (27/1/6/10),\nJosef Hejna (22/1/3/0),\nPavel Hofírek (1/0/0/0),\nVladimír Jokl (2/0/0/0),\nOtta Klapka (43/18/13/47),\nJindřich Kokrment (44/20/41/53),\nMiloš Kupec (44/8/17/8),\nJiří Lála (44/40/20/10),\nJosef Machala (19/2/2/4),\nAntonín Micka (38/9/11/28),\nJindřich Micka (44/12/12/10),\nMiloš Novák (43/16/9/24),\nPetr Setíkovský (2/0/0/0),\nOldřich Válek (39/14/8/26),\nJán Vodila (38/10/10/18),\nFrantišek Výborný (20/5/5/4),\nAugustin Žák (17/2/2/2)\n\nMiroslav Kapoun (43/-/-/12),\nVladimír Šrámek (1/-/-/0) -\nZdeněk Chuchel (36/4/15/29),\nArnold Kadlec (42/16/13/38),\nJordan Karagavrilidis (40/11/5/51),\nJindřich Korph (21/2/5/8),\nMilan Prinich (31/0/5/30),\nFrantišek Procházka (5/0/1/4),\nMiroslav Rykl (18/0/1/18),\nEduard Uvíra (38/5/6/28),\nJan Vopat (42/3/4/34) - \nIvan Hlinka (40/21/31/28),\nJaroslav Hübl (40/7/14/37),\nJosef Chabroň (42/12/18/21),\nVladimír Jeřábek (13/3/2/6),\nČestmír Kodrle (38/18/13/32),\nVladimír Kýhos (42/12/39/48),\nJan Ludvig (3/0/0/0),\nVladimír Růžička (41/12/13/10),\nKarel Svoboda (36/5/15/2),\nJan Tábor (11/2/3/6),\nMiloš Tarant (42/16/16/16),\nJosef Ulrych (18/5/2/4),\nOndřej Weissmann (43/8/7/16),\nZdeněk Zíma (33/8/1/10)\n\nJuraj Hamko (4/3,00/-/-/-),\nJán Herczeg (5/4,00/-/-/-),\nJan Hrabák (39/3,47/90,9/-/-),\nFrantišek Jelínek (1/5,00/-/-/-) -\nJuraj Bakoš (27/2/1/10),\nErnest Bokroš (30/2/6/26),\nJozef Franc (17/0/0/12),\nFrantišek Hossa (39/5/15/34),\nVladimír Macholda (39/3/5/14),\nAntonín Plánovský (39/12/5/62),\nPavel Setíkovský (39/3/1/16),\nPeter Slanina (34/9/4/20),\nVladimír Urban (5/0/1/0) -\nLibor Bulat (2/0/0/0),\nStanislav Hazlinger (1/0/0/0),\nMilan Hovorka (2/0/0/0),\nTomáš Jelínek (34/5/6/18),\nJosef Klíma (30/8/3/8),\nJiří Kopecký (44/16/14/10),\nDušan Ludma (24/3/4/12),\nMilan Mažgut (43/16/11/25),\nMiroslav Miklošovič (38/4/18/18),\nLuděk Pelc (30/8/20/18),\nJúlius Penzeš (38/9/14/8),\nAlexandr Prát (38/9/9/46),\nViliam Růžička (43/11/12/26),\nBohumil Salajka (39/12/12/19),\nVáclav Sýkora (32/10/10/6)\nVladimír Vůjtek (43/11/28/4)\n\nMilan Kečkeš (31/-/-/0),\nJaroslav Radvanovský (19/-/-/0),\nIvan Šenk (1/-/-/0) -\nVladimír Bezdíček (43/3/14/42),\nMilan Klement (39/1/5/26),\nJan Levinský (44/8/21/52),\nMilan Machek (15/0/4/2),\nFrantišek Musil (2/0/0/0),\nPavel Novotný (10/1/3/8),\nJiří Seidl (43/10/10/62),\nPavel Skalický (13/0/2/0) -\nMiroslav Bažant (42/6/14/18),\nLadislav Dinis (37/4/12/26),\nLibor Dolana (4/3/0/0),\nVáclav Haňka (15/2/5/2),\nJiří Jiroutek (3/1/2/0),\nMilan Koďousek (44/17/15/26),\nLudvík Kopecký (2/0/0/0),\nVladimír Martinec (39/21/22/26),\nJiří Novák (32/20/21/28),\nJosef Slavík (40/13/19/22),\nJiří Šejba (28/14/4/14),\nBohuslav Šťastný (41/15/20/31), \nLeoš Šťastný (28/4/3/10), \nMilan Topol (13/0/2/6), \nVladimír Veith (43/16/11/8), \nJan Velinský (40/10/5/30), \nFrantišek Volný (4/0/2/2)\n\nJiří Hamal (16/-/-/2),\nVladislav Honc (24/-/-/2),\nMiroslav Termer (13/-/-/0) -\nJiří Bubla (40/4/16/14),\nStanislav Hajdušek (44/15/13/64),\nZdeněk Hňup (18/0/0/4),\nVladimír Kostka (41/4/7/24),\nMiroslav Kuneš (30/1/4/10),\nMiroslav Souček (3/0/0/2),\nFrantišek Tikal (18/0/2/12),\nVladislav Vlček (42/7/8/18),\nJan Zajíček (33/7/4/44) -\nPetr Bílek (1/0/0/0),\nMilan Černý (5/2/1/0),\nKarel Holý (40/8/15/32),\nVáclav Honc (38/9/13/14),\nJiří Hrdina (42/14/20/64),\nPeter Ihnačák (44/23/22/42),\nJiří Jána (31/3/3/26),\nMiroslav Kasík (36/7/6/10),\nVladimír Langr (14/0/0/6),\nKarel Najman (36/7/7/14),\nTomáš Netík (37/16/9/18),\nJiří Nikl (28/7/9/22),\nZdeněk Pavelka (10/2/2/4),\nLuboš Pěnička (27/5/11/26),\nPavel Richter (33/12/21/20),\nMiroslav Tejral (5/2/0/0)\n\nJán Bajtoš (1/-/-/0),\nMichal Orenič (30/-/-/4),\nPavol Švárny (26/-/-/0) -\nMojmír Božík (27/1/4/24),\nMarián Brúsil (28/0/4/10),\nJán Lojda (33/2/6/20),\nZdeněk Moučka (42/6/13/12),\nMarián Repaský (37/4/8/52),\nVladimír Šandrik (40/7/13/25),\nJán Šterbák (38/7/9/30) -\nJaroslav Barochovský (32/9/15/10),\nBedřich Brunclík (40/11/21/40), \nKarel Čapek (24/2/2/10),\nJán Faith (39/21/23/41),\nJán Hromjak (26/5/1/10),\nŠtefan Jabcon (37/11/8/18),\nMilan Jančuška (43/17/13/40),\nIvan Jesenský (1/0/0/0),\nPavol Kepic (1/0/0/0),\nIgor Liba (43/17/24/20),\nOndrej Lipták (3/0/0/0),\nJozef Lukáč (31/11/17/8),\nVincent Lukáč (35/29/29/12),\nAlojz Meluš (4/0/2/0),\nMilan Staš (27/4/5/8),\nVladimír Svitek (43/12/12/30) -\n\nPavel Pertl (3/-/-/0),\nIvan Podešva (43/-/-/10) -\nZdeněk Albrecht (39/1/6/20),\nJaromír Hanačík (1/0/0/0),\nGilbert Karolák (17/1/1/14),\nMiroslav Michalovský (43/7/11/30),\nJaroslav Mokrohajský (4/1/0/0),\nMiloslav Sedlák (44/9/4/14),\nAntonín Stavjaňa (41/1/3/14),\nZdeněk Venera (43/2/6/34),\nLadislav Zavrtálek (38/0/1/30) - \nZdeněk Čech (35/3/9/6),\nPetr Dočkal (1/0/0/0),\nVladimír Kocián (44/15/7/36),\nPetr Leška (44/13/20/24),\nJaroslav Maruška (44/14/15/10),\nEduard Novák (44/14/9/46),\nFrantišek Pecivál (44/10/16/12),\nJaroslav Stuchlík (6/0/0/0),\nAntonín Veselý (8/0/2/2),\nRostislav Vlach (43/14/20/43),\nJiří Vodák (43/10/11/14),\nDušan Vojáček (43/10/9/34)\n\nFrantišek Bodlák (16/-/-/7),\nVáclav Fürbacher (3/-/-/0),\nJiří Svoboda (44/-/-/4) -\nVladimír Baďouček (27/1/3/28),\nVladimír Bednář (31/0/3/40),\nJaroslav Hraběta (29/0/2/24),\nMilan Kajkl (42/5/11/18),\nJiří Neubauer (40/2/2/34),\nMiroslav Pecka (19/0/1/4),\nJaroslav Rosický (29/2/0/8),\nJaroslav Špiler (22/0/1/14),\nErvín Tatek (22/0/2/14), \nMilan Vágner (16/0/0/8) - \nFrantišek Černý (44/17/24/26),\nBohuslav Ebermann (38/14/16/33),\nJaroslav Hauer (34/4/8/4),\nPavel Huml (37/6/12/8),\nJiří Koreis (4/0/1/4),\nMilan Kraft (42/15/11/24),\nJaroslav Linhart (17/4/1/12),\nJosef Metlička (10/1/0/0),\nVladimír Palaščák (27/2/4/8),\nZdeněk Pata (40/13/12/22),\nPavel Prokeš (31/3/5/12),\nMilan Razým (33/14/8/8),\nZdeněk Schejbal (30/4/3/20),\nJosef Táflík (38/7/7/12),\nVladimír Vimr (32/4/5/6),\nPetr Vrabec (12/3/4/4)\n\nPavol Norovský (5/-/-/-/-),\nMarcel Sakáč (42/4,25/87,7/-/-) -\nJozef Bukovinský (43/4/13/6),\nIvan Černý (44/7/12/16),\nVladimír Kiripolský (4/0/2/4),\nRóbert Pukalovič (37/3/4/12),\nĽubomír Roháčik (43/4/7/26),\nĽubomír Ujváry (43/3/5/52) -\nMarián Bezák (44/11/20/32),\nJozef Danko (35/0/0/8),\nIvan Dornič (41/12/10/10),\nRoman Hosťovecký (42/4/3/12),\nJozef Izsó (4/0/0/0),\nJán Jaško (42/25/17/51),\nJiří Kodet (42/4/5/4),\nKarol Morávek (35/7/6/14),\nDušan Pašek (34/22/10/12),\nĽubomír Pokovič (41/13/9/22),\nDárius Rusnák (44/32/26/54),\nRoman Úlehla (39/4/2/10)\n\nPoznámky:\n\n\n\n"}
{"id": "316163", "url": "https://cs.wikipedia.org/wiki?curid=316163", "title": "Nikotinamidadenindinukleotid", "text": "Nikotinamidadenindinukleotid\n\nNikotinamidadenindinukleotid, zkráceně NAD, je koenzym skládající se z nikotinamidu, adeninu, dvou molekul ribosy a dvou fosfátů, jež jsou navzájem propojeny jako nukleotidy (adenosindifosfát, na nějž je navázána ribosa a za ní nikotinamid).\n\nV souvislosti nejen s dýchacím řetězcem je důležitá nikotinamidová část, která vystupuje v oxidované (NAD) nebo redukované (NADH) formě. Její hlavní význam je přenos elektronů v redoxních reakcích. \n"}
{"id": "316165", "url": "https://cs.wikipedia.org/wiki?curid=316165", "title": "Slavomír Lener", "text": "Slavomír Lener\n\nSlavomír Lener (* 10. března 1955, Beroun) je bývalý český lední hokejista a později trenér.\n\nV současné době je šéftrenérem svazu ledního hokeje a působí jako manažer české hokejové reprezentace.\n\nRané dětství prožil ve Všeradicích, později se celá rodina přestěhovala do Dobříše, kde studoval i na místním gymnáziu. Začínal zde s mnoha sporty na krajské úrovni (fotbal, hokej, tenis...). Na tělovýchovné fakultě v Praze studoval pod vedením prof. Kostky.\nVojnu odsloužil v Jihlavě, kde asistoval u A-mužstva a vedl mladé talenty (1979-1980). Poté působil v české národní lize u celku Dukla Jihlava B (1980-1981) a několik sezón u I. ČLTK Praha (1981-1986). Později pracoval jako metodik na Svazu ledního hokeje a absolvoval i stáž v Číně (1986). Po roce 1990 odešel do Kanady, kde pracoval na Hockey Canada (1991-1992), jako asistent pak trénoval Calgary Flames. Později se věnoval reprezentaci do 20 let (semifinále MSJ 1996 Boston,USA).\n\nNejvětšího úspěchu dosáhl společně s Ivanem Hlinkou, kdy dovedl českou hokejovou reprezentaci na olympijských hrách v Naganu v roce 1998 ke zlaté medaili, dále získal dvakrát bronzové medaile z mistrovství světa v letech 1997 a 1998. Před tím na mistrovství světa v ledním hokeji ve Vídni v roce 1996 jako asistent trenéra Luďka Bukače získal zlato. Reprezentaci dále vedl jako hlavní trenér na MS v letech 2003 v Helsinkách a 2004 v Praze.\n\nMimo to trénoval ligové celky doma i v zahraničí (1996-1998 a 2004-2005 Sparta Praha, 2005-2007 Lulea-Švédsko, 2007 Düsseldorf-Německo a 2008-2010 Linköping, Švédsko).\n\nV NHL působil jako asistent trenéra celkem 7 sezón (kromě Calgary Flames 1992-1995 i u Florida Panthers 1998-2002). V roce 2010 se stal novým šéftrenérem českého hokeje (ČSLH).\n\n"}
{"id": "316166", "url": "https://cs.wikipedia.org/wiki?curid=316166", "title": "Groteska (šachy)", "text": "Groteska (šachy)\n\nGroteska je druh šachové skladby studující zvláště nepravděpodobnou pozici v šachové koncovce. Úkolem bílého často bývá porazit velmi malými silami daleko početnějšího protivníka. Důležitým tématem grotesky je humor.\n\nNa prvním diagramu je zobrazen zvláště extrémní případ, jehož autorem je maďarský kompoziční šachista\nOttó Bláthy. V úvodní pozici stojí proti bílému králi a jedinému bílému pěšci, který ještě ani nestačil opustit své startovní pole, všech šestnáct černých figur. Bílý přesto dokáže dát černému mat.\n\nŘešením je úvodní tah 1. Kxe1, po němž následuje 1. ... Da1 2. h3! Da2 3. h4 Da1 4. h5 Da2 5. h6 Da1 6. h7 Da2 7. h8J! Da1 8. Jf7 Da2 9. Jd8 Da1 10. Je6 Da2 11. Jxc5 Da1 12. Je4 Da2 13. Jd6 Da1 14. Jxc4 Da2 15. Ja5 Da1 16. Jxb3#.\n\nKdyž bílý zahraje závěrečný tah Jxb3, musí černá dáma stát na poli a1, nikoliv a2. Proto ve druhém tahu bílý musí hrát 2. h3; tah 2. h4 by nefungoval. Ze stejného důvodu nemůže proměněný bílý jezdec zvolit přímější cestu na pole b3. Kdyby hrál 8. Jg6 Da2 9. Je5 Da1 10. Jxc4 Da2 11. Ja5, mohl by nyní černý zahrát 11. ... c4!, takže hra by pokračovala 12. Jxc4 Da1 13. Ja5 Qa2. Bílý ztratil tah a nyní už černého matovat nedokáže. Nutnost přesného načasování je častou vlastností tohoto typu šachové skladby.\n\nVelmi často bývá s groteskami spojován šachový skladatel Tigran Gorgiev. Jedna z jeho úloh je zobrazena na druhém diagramu.\n\nTentokrát bílý na tahu remizuje. Dosáhne toho obětí většiny ze svého již tak nízkého počtu figur, díky čemuž dostane černého do situace, kdy mu nezbývá, než jen opakovat stejné tahy.\n\nŘešením je úvodní tah 1. Jf4. Následuje 1. ... Dd3+ (jinak by následný tah 2. Je2+ vedl k matu) 2. Jxd3+ cxd3 3. Dc3+ bxc3 4. Je5 Kc2 5. Jc4 Kc1 6. Je5 a následně partie pro opakování stejných tahů skončí remízou. Všimněte si, že bílý musí využít polí c4 a e5, protože pokud by zahrál například 4. Jd4, následovalo by 4. ... Jc2, a černý by se uvolnil. Pokud je však bílý jezdec na e5, tak to není kvůli hrozbě Jxd3# možné. Bílý nemůže zahrát ani 5. Jc6, protože to by se černý zase uvolnil protitahy 5. ... Vbc1 nebo 5. ... Vdc1. Je-li však bílý jezdec na poli c4, černý čelí hrozbě Ja3#, respektive Je3#.\n\nPodobný způsob hry, jaký je typický pro grotesky, se někdy také vyskytuje ve velmi dlouhých mnohotažkách (tj. úlohách se zadáním „bílý na tahu dá mat přesně v n tazích“, přičemž „n“ je nějaké opravdu vysoké číslo, někdy i přes 100). Jedním ze známých skladatelů podobných úloh byl opět Bláthy.\n\nNa třetím diagramu je však úloha Paula Lamforda, v níž má sice bílý znatelnou materiální převahu, ale je uzavřen řetězem pěšců, kteří mu velmi ztěžují pohyb.\n\nNa první pohled se zdá, že bílý nemůže nic dělat. Nepomůžou mu k postupu ani tahy jako Vg2, pokud černý oběť nepřijme. Existuje však jedna cesta: v pravou chvíli zahrát Da2 a ohrozit pěšce na b3. Kdyby však tento tah bílý zahrál předčasně, nepomohl by mu (černý prostě promění pěšce na a1 a následně vyhraje tahy Da2-b3-c2). Řešení je následující:\n\n\n"}
{"id": "316170", "url": "https://cs.wikipedia.org/wiki?curid=316170", "title": "Dolní Tojma", "text": "Dolní Tojma\n\nDolní Tojma ( ) je řeka v Archangelské oblasti v Rusku. Je dlouhá 165 km. Plocha povodí měří 1740 km².\n\nProtéká zvlněnou rovinou. Ústí zprava do Severní Dviny.\n\nZdrojem vody jsou převážně sněhové srážky. Průměrný průtok vody ve vzdálenosti 37 km od ústí činí 17 m³/s. Zamrzá v listopadu a rozmrzá na konci dubna až v květnu.\n\nJe splavná pro vodáky.\n"}
{"id": "316175", "url": "https://cs.wikipedia.org/wiki?curid=316175", "title": "Československá hokejová liga 1981/1982", "text": "Československá hokejová liga 1981/1982\n\n39. ročník 1981/82 se hrál pod názvem I. liga.\n\n12 účastníků hrálo v jedné skupině čtyřkolově systémem každý s každým. V této sezóně neplatily nerozhodné výsledky. Pokud skončilo utkání po 60 minutách nerozhodně, prodlužovalo se o 10 minut s pravidlem náhlé smrti. Pokud v prodloužení žádné mužstvo nevstřelilo gól, rozhodoval se zápas v trestných stříleních. Vítěz získal 2 body (bez ohledu na způsob, jakým vítězství dosáhl), poražený 0 bodů.\n\nPoslední mužstvo sestupovalo přímo do příslušné I. národní hokejové ligy.\n\nO postup do I. ligy se hrála kvalifikace na 3 vítězné zápasy:\n\n\nJiří Králík (42/1,93/93,2/-/-),\nJiří Steklík (2/4,00/86,4/-/-) -\nPetr Adamík (44/0/4/16),\nJaroslav Benák (40/5/9/-),\nKarel Horáček (41/0/7/-),\nMilan Chalupa (41/4/8/304),\nMiroslav Kořený (27/3/7/-),\nRadoslav Svoboda (44/2/6/12),\nEduard Uvíra (39/4/4/-) -\nJosef Augusta (21/1/3/-),\nMilan Dobiášek (6/0/0/-),\nOtta Klapka (38/9/14/-),\nMiloš Kupec (44/12/19/-),\nJiří Lála (42/24/26/-),\nVincent Lukáč (37/22/10/51),\nAntonín Micka (43/10/8/16),\nJindřich Micka (38/8/5/-),\nMiloš Novák (29/16/3/-),\nMilan Razým (27/4/1/-),\nOldřich Válek (40/14/5/56),\nJán Vodila (38/7/11/-),\nFrantišek Výborný (44/13/13/16),\nAugustin Žák (41/13/15/-)\n\nMilan Kolísek (22/2,75/91/1/-/-),\nMiroslav Krása (28/3,06/90,9/-/-) -\nLubomír Bauer (42/12/12/34),\nBohumil Čermák (3/0/0/0),\nJaroslav Horský (42/1/0/30),\nMiloslav Hořava (44/13/15/34),\nFrantišek Kaberle (37/7/7/30),\nJan Neliba (42/3/7/44),\nFrantišek Pospíšil ml. (2/0/0/1),\nPetr Tatíček (43/3/8/32),\nFrantišek Větrovec (25/3/2/26),\nJaroslav Vinš (42/3/16/34) -\nAdolf Beznoska (44/7/7/19),\nJiří Dudáček (36/13/19/18),\nPetr Fiala (41/10/5/16),\nZdeněk Hrabě (4/2/0/0),\nJiří Kopecký (37/7/7/6),\nMichal Kurzweil (10/0/2/2),\nJosef Machala (37/6/4/16),\nLibor Martínek (15/0/1/4),\nZdeněk Müller (42/22/10/15),\nPetr Nec (1/0/0/0),\nJan Novotný (44/16/17/8),\nMilan Nový (44/29/26/38),\nArnošt Reckziegel (31/8/1/10),\nZdeněk Vojta (2/0/0/0),\nAlexander Vrňák (40/9/9/16)\n\nMiroslav Kapoun (39/3,77/91,7/-/-),\nLuděk Výborný (5/4,07/90,0/-/-) -\nZdeněk Chuchel (37/3/12/-),\nArnold Kadlec (40/14/12/62),\nJordan Karagavrilidis (44/13/10/-),\nJindřich Korph (43/1/13/10),\nVladimír Macholda (36/4/7/-),\nKamil Prachař (16/0/0/-),\nMiroslav Rykl (27/1/2/-),\nJan Vopat (25/0/4/-) - \nJaroslav Hübl (41/17/17/-),\nJosef Chabroň (39/20/16/21),\nVladimír Jeřábek (34/9/17/38),\nPetr Klíma (18/7/3/8),\nJindřich Kokrment (43/22/31/45),\nVladimír Kýhos (34/8/26/-),\nFrantišek Pojsl (6/1/0/-),\nPetr Rosol (39/17/21/-),\nVladimír Růžička (44/27/22/50),\nKarel Svoboda (41/14/15/-),\nJan Tábor (15/3/0/-),\nMiloš Tarant (43/10/17/-),\nJosef Ulrych (18/5/2/4),\nOndřej Weissmann (42/9/16/-),\nZdeněk Zíma (42/5/15/-)\n\nLuděk Brož (6/3,88/92,5/-/-),\nJaromír Šindel (39/3,37/92,8/-/-) -\nKarel Dvořák (35/1/4/-),\nBohumil Kacíř (29/3/3/-),\nKamil Kalužík (37/4/3/-),\nJaroslav Lyčka (42/3/6/-),\nAntonín Plánovský (44/15/14/-),\nPavel Stankovič (31/2/1/-),\nAleš Tomášek (22/3/0/-) -\nFrantišek Černík (41/28/23/50),\nMiloš Holaň (39/12/26/-),\nLumír Kotala (39/13/9/-),\nMiloš Krayzel (32/6/9/-),\nRadoslav Kuřidým (40/14/15/-),\nZbyněk Neuvirth (35/7/21/-),\nPavel Prorok (29/4/8/-),\nMiloš Říha (40/24/19/24),\nLadislav Svozil (21/7/14/-),\nMiroslav Venkrbec (38/8/10/-),\nJaroslav Vlk (38/21/33/-)\n\nDominik Hašek (12/3,09/92,8/-/-),\nJaroslav Radvanovský (25/3,88|91,0/-/-) -\nVladimír Bezdíček (41/2/8/-),\nMilan Klement (28/1/2/-),\nJan Levinský (41/3/12/-),\nPavel Marek (38/7/6/-),\nFrantišek Musil (35/1/3/34),\nPavel Novotný (24/0/3/-),\nJiří Seidl (43/9/7/-),\nPavel Skalický (13/0/2/0) -\nMiroslav Bažant (39/9/12/-),\nZdeněk Čech (35/9/13/-),\nLadislav Dinis (36/5/18/-),\nOtakar Janecký (44/17/20/-),\nMilan Koďousek (44/27/12/-),\nLudvík Kopecký (24/0/3/-),\nEvžen Musil (34/12/6/-),\nJosef Slavík (41/23/18/-),\nJiří Šejba (40/24/18/33-), \nVladimír Veith (41/12/15/-), \nJan Velinský (35/6/5/-)\n\nLadislav Gula (42/3,26/88,6/-/-),\nVladimír Plánička (2/3,76/87,4/-/-) -\nMiroslav Dvořák (36/6/20/24),\nFrantišek Joun (44/5/9/-),\nJaroslav Kočer (42/2/8/-),\nLadislav Kolda (44/9/14/-),\nMartin Beníšek (43/2/2/-),\nJiří Veselý (30/6/5/0) -\nRoman Božek (19/6/-/-)\nVladimír Caldr (41/18/22/56),\nFrantišek Čech (37/6/63/-),\nJosef Hejna (37/13/8/-),\nPetr Hubáček (34/4/4/12),\nJan Klabouch (43/10/19/8),\nJaroslav Korbela (43/12/13/-),\nNorbert Král (34/13/14/-),\nJaroslav Mec (28/8/9/-),\nJaroslav Pouzar (34/18/17/32), \nJan Tlačil (37/6/6/-)\n\nJiří Hamal (42/3,41/92,2/-/-),\nVladislav Honc (3/3,86/88,3/-/-) -\nStanislav Hajdušek (44/4/4/57),\nVladimír Kostka (43/1/5/28),\nMiroslav Kuneš (24/1/5/28),\nMiroslav Souček (9/1/0/4),\nKarel Soudek (37/2/5/30),\nOtakar Vejvoda (43/4/3/30),\nVladislav Vlček (44/7/12/36),\nJan Zajíček (27/5/8/24) -\nPetr Bílek (3/0/0/0),\nMilan Černý (30/4/4/14),\nSvatopluk Herman (35/2/4/14),\nKarel Holý (36/8/7/20),\nVáclav Honc (21/3/5/6),\nPeter Ihnačák (39/16/22/30),\nJiří Jána (40/11/7/70),\nMiroslav Kasík (29/7/3/22),\nKarel Najman (23/4/8/10),\nTomáš Netík (44/19/9/47),\nLuboš Pěnička (43/11/11/34),\nPavel Richter (33/11/16/40),\nRoman Šindelář (1/0/0/2),\nMiroslav Tejral (27/7/1/8)\n\nMichal Orenič (16/4,57/87,5/-/-),\nPavol Švárny (26/4,23/88,7/-/-) -\nMojmír Božik (43/2/7/-),\nJozef Franc (42/1/3/-),\nMiroslav Klein (2/0/0/-),\nJán Lojda (43/4/5/-),\nMarián Repaský (35/1/6/73),\nVladimír Šandrik (37/1/8/-),\nJán Šterbák (32/3/3/-) -\nJaroslav Barochovský (43/13/11/-),\nKarel Čapek (22/0/1/-),\nJán Faith (39/23/18/-),\nJán Hromjak (32/6/4/-),\nMiroslav Ihnačák (41/22/11/28),\nŠtefan Jabcon (36/4/7/-),\nMilan Jančuška (32/9/2/-),\nIgor Liba (44/35/18/34),\nMilan Mažgut (38/10/6/-),\nMilan Staš (32/5/6/-),\nVladimír Svitek (40/9/9/-) \n\nLibor Nuzík (5/2,58/93,0/-/-),\nPavel Pertl (3/2,73/-/-/-),\nIvan Podešva (40/3,00/90,4/-/-) -\nIvan Horák (16/1/1/-),\nGilbert Karolák (9/0/0/-),\nMiroslav Michalovský (43/7/15/-),\nMiloslav Sedlák (44/7/13/20),\nAntonín Stavjaňa (43/3/7/-),\nPetr Šivic (9/0/2/-),\nFrantišek Tikal (5/0/0/-),\nZdeněk Venera (44/0/7/-),\nLadislav Zavrtálek (38/4/2/-) - \nZdeněk Čech (40/7/9/-),\nVladimír Kocián (43/15/12/56),\nPetr Leška (32/10/9/-),\nPavel Mezek (30/13/5/16),\nMichal Ničajevský (20/1/0/-),\nFrantišek Pecivál (38/7/4/-),\nLuděk Pelc (43/7/9/18),\nJaroslav Santarius (18/2/0/-),\nVladimír Stránský (14/1/0/-),\nMiroslav Ševčík (22/2/2/4),\nDušan Šramel (18/2/1/-),\nJiří Vančura (12/0/0/-),\nRostislav Vlach (43/8/8/-),\nJiří Vodák (39/10/10/-),\nDušan Vojáček (35/9/6/-)\n\nKarel Lang (42/3,67/92,7/-/-),\nMiroslav Termer (7/-/-/-/-) –\nVladimír Galko (37/3/9/46),\nZdeněk Hartman (21/0/2/10),\nZdeněk Moučka (30/2/1/10),\nPavel Nešťák (41/1/5/30),\nLubomír Oslizlo (37/3/6/41),\nPavel Pazourek (37/2/1/14),\nOtto Železný (36/2/5/16) –\nZdeněk Balabán (33/5/2/4),\nJiří Broušek (26/9/0/6),\nJiří Exl (30/1/4/4),\nLibor Havlíček (38/11/24/46),\nMiloš Jelínek (31/1/2/4),\nVladimír Kunc (41/17/6/44),\nZdeněk Mráz (42/11/8/10),\nKarel Nekola (42/20/17/22),\nIgor Novotný (4/0/0/0),\nJiří Otoupalík (42/20/8/26),\nPetr Sedlák (2/0/0/0),\nVlastimil Vajčner (37/4/11/16),\nLuděk Vojáček (41/12/7/30) –\ntrenéři Jaroslav Jiřík (do ledna 1982), Jiří Vrba (od ledna 1982), asistent Vladimír Kříž\n\nVáclav Fürbacher (3/5,33/87,9/-/-),\nJiří Svoboda (41/3,92/91,2/-/-) -\nVladimír Bednář (38/0/11/-),\nMilan Florian (39/3/11/22), \nJaroslav Hraběta (34/2/5/-),\nMilan Kajkl (30/1/6/-),\nJiří Neubauer (39/0/10/-),\nJaroslav Špiler (34/2/5/-),\nMilan Vágner (37/2/4/-) - \nJosef Anderle (39/7/5/-),\nFrantišek Černý (42/25/16/-),\nJaroslav Hauer (33/10/5/-),\nJan Havel (41/7/12/-),\nPavel Huml (31/8/13/-),\nMilan Kraft (42/13/14/-),\nZdeněk Pata (40/13/12/22),\nJosef Štěpanovský (38/10/4/-),\nZdeněk Schejbal (32/5/11/-),\nJosef Táflík (42/12/13/-)\n\nJuraj Hamko (3/3,46/-/-/-),\nJan Hrabák (38/3,40/89,3/-/-),\nFrantišek Jelínek (3/3,33/-/-/-) -\nZdeněk Albrecht (14/0/0/-),\nJuraj Bakoš (35/3/6/-),\nErnest Bokroš (38/11/7/-),\nFrantišek Hossa (40/4/8/-),\nPavol Ivičič (3/0/0/-),\nVladimír Kadlec (10/0/0/-),\nPetr Kasík (25/2/1/-),\nPavel Setíkovský (44/6/7/-),\nPeter Slanina (43/14/15/-) - \nMilan Eberle (31/8/4/-),\nJiří Hrdina (44/11/27/36),\nTomáš Jelínek (36/9/3/46),\nPavel Jiskra (6/0/0/-),\nDušan Ludma (6/0/0/-),\nJozef Lukáč (38/9/9/-),\nMiroslav Miklošovič (37/4/10/-),\nJúlius Penzeš (36/6/5/-),\nAlexandr Prát (42/13/23/72),\nViliam Růžička (41/8/6/-),\nBohumil Salajka (38/6/4/-),\nMilan Skrbek (37/2/3/-),\nVáclav Sýkora (38/12/7/-)\n\nPoznámky:\n\n\n"}
{"id": "316179", "url": "https://cs.wikipedia.org/wiki?curid=316179", "title": "NAD", "text": "NAD\n\nNAD může být: \n\n\n"}
{"id": "316180", "url": "https://cs.wikipedia.org/wiki?curid=316180", "title": "Kostel Neposkvrněného početí Panny Marie (Brno-Trnitá)", "text": "Kostel Neposkvrněného početí Panny Marie (Brno-Trnitá)\n\nKostel Neposkvrněného početí Panny Marie je římskokatolický farní kostel při farnosti Neposkvrněného početí Panny Marie v Brně na katastrálním území Trnitá v Křenové ulici, postavený v letech 1910–1913 architektem Franzem Holikem v secesním slohu. Kostel je chráněn jako kulturní památka České republiky. \n\nPůvodně na tomto místě stával špitál pro malomocné s kostelem sv. Štěpána. V roce 1382 markrabě Jošt daroval špitál městu. Roku 1782 byl špitál zrušen a kostel v roce 1908 zbořen. Do roku 1850 byla Křenová samostatnou osadou na předměstí Brna a do roku 1941 i samostatným katastrálním územím. Poté byla spojena s městskou částí Trnitá. V Brně se koncem 19. století rozvíjel průmysl a z venkova se do města i předměstí stěhovalo velké množství nových obyvatel, převážně katolíků. Pro zvýšené množství věřících už byly brněnské kostely kapacitně nedostačující. Také vzdálenost od centra města si vyžadovala budování nových kostelů na tehdejší periferii.\n\nVýstavbu nového kostela inicioval brněnský biskup Pavel Huyn jako připomínku 60. výročí panování císaře Františka Josefa I. v roce 1908. Kostel byl proto prohlášen za jubilejní. Pozemek darovalo město Brno. Základní kámen byl posvěcen 18. srpna 1910 v den panovníkových 80. narozenin. Pro financování stavby založil biskup v brněnské diecézi \"Jednotu pro stavbu katolických kostelů\". V roce 1906 byl zadán projekt kostela Franzi Holikovi (1874–1943), žáku Otto Wagnera. V letech 1905–1935 byl Holik brněnským městským architektem a tento kostel je jeho nejvýznamnějším projektem. Návrhů bylo více a jsou uloženy ve farním archivu. Stavbu vedl stavitel Josef Müller a stavební dohled vykonával inženýr Emanuel Straka. Franz Holik navrhl kostel včetně detailů vnitřní výzdoby a vybavení a také faru a školu v sousedství. Pro nestabilní podloží na místě dřívějších bažin jsou základy na železobetonových pilotech. Na klenbu hlavní lodi byl použit litý beton a pro střešní krov ocelová konstrukce. V roce 1913 byla stavba hotova.\n\n18. ledna 1914 kostel vysvětil biskup Pavel Huyn a slavnosti se účastnil mimo jiné rakouský arcivévoda Bedřich Rakousko-Těšínský s manželkou Alžbětou. Po skončení mše byli architekt Franz Holik a inženýr Emanuel Straka v sakristii odměněni záslužným zlatým křížem s korunou. O dva dny později biskup Huyn přenesl farní správu z kostela sv. Maří Magdalény a kostel na Křenové se stal farním chrámem. Vnitřní vybavení kostela a jeho výzdoba byla doplňována v letech 1912–1915, takže v den svěcení ještě chyběly lavice, zpovědnice, obrazy bočních oltářů apod.\n\nVěž kostela je vysoká 60 metrů. Zakrývá ji trojdílná helma s měděným plechem. Dva ocelové zvony do věže věnoval brněnský majitel slévárny Heinrich Storek (1862–1918). Do kostela vstupujeme třemi vchody se třemi předsíněmi a nad nimi se nachází trojdílný kůr. Hlavní vchod zdobí portál z umělého kamene s reliéfem zvěstování Panny Marie a holubicí, symbolizující Ducha Svatého. Dveře lemují ornamenty s motivy vinné révy, lilií a růží. Šikmo nad dvěma postranními vchody jsou znázorněny sochy andělů, kteří drží latinské nápisy a připomínají dokončení a vysvěcení kostela.\n\nKostel má půdorys latinského kříže, na kněžiště na severní straně navazuje kaple a sakristie, která byla v roce 1970 rozšířena. Secesní lavice a zpovědnice byly navrženy také architektem Holikem. Křížová cesta pochází z roku 1924. Na dnes již nepoužívané kazatelně v levé části hlavní lodě jsou zobrazeny reliéfy čtyř evangelistů a nad nimi holubice symbolizující Ducha Svatého. Na protější straně lodi stojí osmiboká křtitelnice z bílého kamene. Tepané víko ve tvaru polokoule vytvořil umělecký kovář Rudolf Opluštil. Na víku bývala kovová soška Jana Křtitele, ale v 90. letech 20. století byla odcizena. Křtitelnici zdobí čtyři reliéfy církevních otců – sv. Řehoře, sv. Augustina, sv. Ambrože a sv. Jeronýma a další motivy. Kněžiště a hlavní loď odděluje kovaná mříž, opět s motivy vinné révy a růží. Podlahu presbytáře zdobí barevný znak biskupa Huyna z umělého kamene. Josef Hollas doplnil kněžiště zavěšenými tepanými lampami na ozdobných konzolách pro věčné světlo. \n\nRozsáhlá oprava kostela s restaurátorskými pracemi probíhala v letech 1967–1983. V roce 1968 byl po liturgické reformě Druhého vatikánského koncilu pořízen nový obětní stůl podle návrhu architekta a sochaře Ludvíka Kolka.\n\nHlavní oltář z bílého a umělého růžového mramoru kostelu věnovali arcivévoda Bedřich Rakousko-Těšínský s manželkou Alžbětou. Po stranách stojí bronzové sochy jejich patronů – sv. Bedřicha a sv. Alžběty Durynské od brněnského sochaře Carla Wolleka (1862–1936), který žil od roku 1896 ve Vídni. Na oltářním obraze od brněnského malíře Johanna Friedricha Wachy se patroni Brna sv. Petr a Pavel modlí k Panně Marii (Immaculata), která stojí na zeměkouli a hadovi. Ve spodní části namaloval autor vedutu města. Nad svatostánkem je oblouk s tepanými a pozlacenými ozdobami, které zhotovili cizelér Josef Hollas a pozlacovač Jan Hysan.\n\nObraz levého bočního oltáře zhotovil Johann Wacha. Byl namalován v průběhu první světové války pod dojmem válečných útrap a zobrazuje Nejsvětější Srdce Ježíšovo. Matka a invalidní voják hledí ke Kristovu Srdci, které má těšit zarmoucené. Pravý boční oltář s obrazem sv. Josefa namaloval a daroval Eduard Csank (1874–1932). V pravé příční lodi oltář sv. Kříže není součástí původního vybavení a poněkud narušuje jednotný secesní styl kostela. Pochází z kaple svatého Kříže Psychiatrické nemocnice v Černovicích, která spadá pod správu farnosti kostela na Křenové.\n\nVitráž ve velkém průčelním okně zobrazuje Alžbětu Durynskou rozdávající almužnu chudým. Ve spodní části umístil autor nápis: \"1912 – Věnováno od první moravské spořitelny v Brně\". Ještě výše se nachází menší okno zobrazující Krista Krále. V hlavní a příční lodi jsou vitráže pouze na levé západní straně. Znázorňují sv. Aloise, sv. Mikuláše, sv. Jana Nepomuckého a neznámého biskupa s nemocným. V příční lodi se nalézá velká vitráž zachycující boje se Švédy v roce 1645, brněnské paladium (milostný obraz Panny Marie Svatotomské) a rektora jezuitské koleje Martina Středu. Po stranách stojí sv. Šimon a sv. Jakub.\n\nV kněžišti jsou čtyři oválná okna. Ta byla za 2. světové války zničena, a po válce obnovena s podobiznami sv. Filomény, sv. Jana Křtitele, sv. Jana Bosca a sv. Jana Vianneye. Okenní vitráž v kapli zobrazuje zasnoubení Panny Marie se sv. Josefem a nahrazuje retabulum. Okna na pravé straně chrámové lodi byla rovněž zničena tlakovou vlnou při bombardování Brna a později nahrazena čirým sklem. V pravé předsíni je torzo vitráže doplněné obyčejným sklem. Všechny vitráže zhotovil brněnský závod Evžena Škardy na návrh malíře Jaroslava Malého (* 1886).\n\nNástěnnou secesní malbu interiéru na návrh vídeňského malíře Hanse Kalmsteinera provedl temperovými barvami František Kolbábek z Náměště nad Oslavou. Celý strop i stěny pokrývá souvislá barevná ornamentální malba s mariánským motivem lilie jako symbolem čistoty. Na obloucích jsou potom motivy růží a ptáčků a na oblouku mezi hlavní lodí a kněžištěm zase zlacená vinná réva. Na stěnách kůru je vymalována rostlina s barevnými motýly a brouky.\nBetlém se nachází v době vánoční mezi vchody do kostela. Byl vytvořen krátce po výstavbě chrámu, figury jsou veliké přibližně 30 centimetrů.\n\n"}
{"id": "316181", "url": "https://cs.wikipedia.org/wiki?curid=316181", "title": "Sněženka podsněžník", "text": "Sněženka podsněžník\n\nSněženka podsněžník (\"Galanthus nivalis\"), občas uváděna také pod názvy sněženka bílá nebo sněženka předjarní, je široce známá jarní rostlina z čeledi amarylkovité.\n\nSněženka podsněžník je 15 - 20 cm vysoká. Podobně jako ostatní druhy sněženek má cibulku, 2 až 3 jednoduché, úzké, přisedlé listy se souběžnou žilnatinou, oboupohlavné květy a pod nimi 2 listeny, které jsou zcela srostlé a tvoří toulec.\n\nŠtíhlý stvol nese jeden květ na převislé stopce z 6 okvětních lístků ve dvou přeslenech, 6 tyčinkami a jedním pestíkem. Vnitřní okvětní lístky jsou téměř o polovinu kratší než vnější, většinou vykrojené a na koncích světle zelené.\n\nV České republice si můžeme sněženku podsněžník splést pouze s podobnou bledulí jarní (\"Leucojum verum\").\n\nSněženka se nejhojněji vyskytuje v jihovýchodní a Jižní Evropě a Západní Asii. V průběhu staletí však byla zavlečena i do jiných oblastí světa, např. do Severní Ameriky. Roste zejména v humózní a vlhké půdě pod keři nebo mladými stromky na vlhkých loukách nebo v listnatých i smíšených lesích. Velice často se pěstuje i na zahradách nebo v parcích.\n\nZačíná kvést již na konci února a kvete až do března, díky čemuž je obecně známá jako jeden z prvních symbolů blížícího se jara. Málokdy kvete až do dubna. Množí se cibulkami, které bývají v létě a na podzim několik centimetrů pod zemí, díky čemuž přežívají i teplejší období.\n\nSněženka podsněžník patří mezi mírně jedovaté rostliny. Její části, zejména pak cibulka, obsahují alkaloidy (zejména lykorin, galanthamin, tazetin), které se u člověka po pozření projevují průjem, zvracením a bolestmi břicha.\n\nV minulosti patřila sněženka podsněžník nejrozšířenější jarní rostliny v Česku, v současné době ji řadíme již mezi ohrožené a částečně chráněné druhy, což je následkem především ztráty přirozeného biotopu a trhání v době květu. Na většině území se již vyskytuje pouze ostrůvkovitě, poměrně hojně roste např. na Opavsku a Zlínsku. Významnými lokalitami v ČR jsou např. přírodní památka Sněženky ve Vysokém lese či přírodní památka Sedlnické sněženky.\n\n\n \n"}
{"id": "316186", "url": "https://cs.wikipedia.org/wiki?curid=316186", "title": "Kostel svaté Máří Magdalény (Brno)", "text": "Kostel svaté Máří Magdalény (Brno)\n\nKostel svaté Máří Magdalény v Brně je římskokatolický kostel na rohu Masarykovy a Františkánské ulice postavený v letech 1651–1654 pravděpodobně stavitelem Ondřejem Ernou na místě bývalé synagogy pro brněnské františkány. Současná podoba je z roku 1852, kdy proběhla přestavba. Kostel je chráněn jako kulturní památka. \n\nDnešní kostel stojí na místě bývalé synagogy a židovské čtvrti. Brněnští židé žili v jihovýchodní části města nejpozději od poloviny 13. století. Pozůstatky severní zdi synagogy, tedy ze strany dnešní Františkánské ulice, byly odkryty při archeologickém průzkumu. Král Ladislav Pohrobek nařídil 27. července 1454, aby židé do 11. listopadu toho roku opustili město. Zůstalo zde 30 židovských domů, synagoga a hřbitov.\n\nSynagoga poté začala sloužit jako kostelík svaté Máří Magdalény. Na vyhnání židů z města měl podíl italský františkánský mnich Jan Kapistrán, který proti nim ve svých kázáních v Brně podněcoval averzi. Kapistrán také inicioval vznik františkánského kláštera před brněnskými hradbami poblíž dnešních Denisových sadů. Tento klášter vznikl v roce 1451 i s kostelem sv. Bernarda Sienského, podle nějž se brněnským františkánům říkalo také \"Bernardini\".\n\nBěhem třicetileté války Brno při přípravě na švédské obléhání nechalo v roce 1643 z obranných důvodů klášter i s kostelem strhnout. Františkáni získali náhradou právě kostelík sv. Máří Magdalény a čtyři domy. Starý kostel pak od základů přestavěli. 14. února 1651 položili základní kámen a stavba byla hotova o tři roky později. Stavebních prací se zřejmě ujal italský stavitel Ondřej Erna, který kolem roku 1620 přišel z Milánska do Brna. V letech 1654–1671 pak františkáni postavili i přilehlý klášter s nemocnicí a lékárnou. V roce 1656 zde působilo 55 mnichů. Kostel i s klášterem vysvětil 16. dubna 1673 olomoucký biskup Karel II. Lichtenštejn z Kastelkornu.\nV letech 1677–1704 byl klášter z darů brněnské šlechty postupně vybaven bohatou výzdobou, knihovnou a archivem. V roce 1746 byla přistavěna věž. Během josefinských reforem byl 31. května 1787 klášter zrušen a kostel se stal farním. Z kláštera byla větší část využívána vojáky, zbytek pak ponechán duchovním. 23. května 1852 vypukl v hostinci \"U Hvězdy\" vedle Měnínské brány požár, který zničil pět domů a také silně poškodil samotný kostel, především jeho věž. Kostel byl obnoven s poněkud jednodušší výzdobou a věž byla přestavěna v novorománském slohu.\n\nV roce 1912 biskup Pavel Huyn při kostele usadil řeholníky Kongregace bratří Nejsvětější Svátosti (eucharistiány), kteří zde působili do roku 1951, kdy je odtud vykázal komunistický režim. Farní správa přešla 20. ledna 1914 na nově postavený kostel Neposkvrněného početí Panny Marie v Křenové ulici. Na požádání biskupa Vojtěcha Cikrleho zde kongregace (petrini) znovu působila od začátku 90. let 20. století do roku 2011. V roce 2014 byla provedena oprava interiéru kostela, vyměněny okna, elektroinstalace s osvětlením, vytápění a provedena výmalba.\n\nPrůčelí kostela bylo po přestavbě v roce 1852 zjednodušeno. V roce 1870 sem byly přeneseny sochy sv. Mikuláše (vlevo) a sv. Martina (vpravo) ze zrušeného kostela sv. Mikuláše na dnešním náměstí Svobody. Sochy vytvořil brněnský sochař Ondřej Schweigl kolem roku 1760.\n\nNad hlavním vchodem je umístěna kamenná deska s latinským nápisem: \"Domum tuam decet SANCTITUDO Ps 92,5 MDCCCLI / Venite Adoremus MCMXII\" (česky: \"Tvému domu přísluší SVATOST Ž 92,5\" (Žalm 92, verš 5) \"1851\" / \"Pojďte a klanějme se! 1912\" (patrně dle 6. verše Žalmu 95). Druhý verš jako součást denní modlitby církve zřejmě odkazuje na zdejší počátek služby \"Kongregace bratří Nejsvětější Svátosti\", která sem v roce 1912 přišla.\n\nU zdi kostela ve Františkánské ulici je v nice socha sv. Floriána se dvěma andílky od Antonína Rigy z 1. čtvrtiny 18. století. Anděl vlevo vylévá vodu z mušle na hořící dům, anděl vpravo drží mlýnské kolo. Podél jižní strany kostela bývala ulička, která byla v roce 1812 zazděna a roku 1932 na jejím místě vestavěno schodiště na hudební kruchtu.\n\nVnitřní zařízení dodal sochař Antonín Riga. Ve druhé polovině 18. století byl interiér dovybaven dílnou Ondřeje Schweigla a Jakuba Scherze. Na oltáře byly pořízeny obrazy Josefa Sterna a Josefa T. Rottera a Františka A. Palka.\n\n\n"}
{"id": "316191", "url": "https://cs.wikipedia.org/wiki?curid=316191", "title": "Pravoslavný chrám svatého Václava (Brno)", "text": "Pravoslavný chrám svatého Václava (Brno)\n\nChrám svatého Václava v Brně je kostel československé pravoslavné církve. Byl postaven ve 20. letech 20. století ve funkcionalistickém slohu.\n\nChrám se nacházející na úpatí kopce Špilberk na západě katastrálního území Město Brno, byl postaven na základě projektu ruského architekta Petra Levického v letech 1930–1931 jako první pravoslavná stavba v Brně vůbec.\n\nZákladní kámen chrámu byl posvěcen dne 6. července 1929, tohoto čestného úkolu se ujal sám Vladyka Gorazd, na jehož počest byla později u vstupu do chrámu umístěna pamětní deska. Stavba chrámu trvala necelé dva roky a dne 25. května 1931 byl vysvěcen, čímž se stal prvním pravoslavným objektem v Brně. Po atentátu na Reinharda Heydricha byl chrám v roce 1943 nuceně uzavřen.\n\nV 90. letech 20. století byla ke chrámu přistavěna samostatná zvonice a v roce 2003 prošel chrám celkovou rekonstrukcí, při níž byla pozlacena kupole.\n\nRok 1986 byl významný zejména z hlediska hudební aktivity chrámového sboru. Ten vznikl ještě před vznikem chrámu, roku 1924. Měl přibližně 50 členů řadil se mezi nejlepší sbory v Brně. V jeho řadách působili např. starosta Karel Tomeš, či dirigent Antonín Balatka. V letech nacistické okupace byla činnost sboru zcela ochromena, avšak brzy po válce byl obnoven. V dobách socialismu spíše stagnoval, k rozvoji došlo až v 80. letech s příchodem duchovního Jozefa Fejsaka a nových sbormistrů (např. mladého Igora Ardaševa, či jeho matky Jany). Sbor se účastní mnoha duchovních událostí (mj. slavnost svatořečení knížete Rostislava, 1150. výročí příchodu sv. Cyrila a Metoděje na Velkou Moravu ad.) natočil dvě vlastní desky. V současné době Pravoslavný církevní sbor Brno vede pedagog Jaroslav Černocký.\n\nSvaté liturgie a večerní bohoslužby se konají pravidelně.\n\n\n\n"}
{"id": "316197", "url": "https://cs.wikipedia.org/wiki?curid=316197", "title": "Vlašský dvůr", "text": "Vlašský dvůr\n\nVlašský dvůr je zachovaný hrad v Kutné Hoře v sousedství kostela svatého Jakuba. Jedná se o bývalý královský palác s mincovnou založený roku 1300 králem Václavem II. a později mnohokrát přestavěný. Razily se zde stříbrné mince – pražské groše. Je chráněn jako kulturní památka a od roku 1962 také jako národní kulturní památka ČR.\n\nZ nevelkého nádvoří jsou vstupy do jednotlivých dílen (\"šmiten\"). Každá šmitna je označena znakem. Jsou zde znaky Litoměřic, Kladska, Jihlavy, Opavy, Mostu a Písku. Vlašský dvůr je palác s komnatami, s honosnou domácí kaplí, pod níž je pokladnice s okovanými dveřmi a v kameni tesanou latinskou výstrahu. Její překlad zní „Nedotýkej se mne!“\n\nV zasedací místnosti jsou nástěnné malby: \"Dekret Kutnohorský\" a \"Volba Vladislava Jagellonského\" od malířů Klusáčka a bratří Špillarových. Z doby renesance a baroka se dochovala konšelská lavice a bronzová deska.\n\n\n\n"}
{"id": "316207", "url": "https://cs.wikipedia.org/wiki?curid=316207", "title": "Krční páteř", "text": "Krční páteř\n\nKrční páteř je oblast páteře u krku. Je tvořena 7 obratli (označeny C–C) vyznačujícími se nízkým tělem, postranními výběžky, otvory pro cévy a nervy. Specifický je trnový výběžek, který je na konci rozdvojený.\nNejvýznamnější obratle krční páteře jsou atlas (nosič) a axis (čepovec). Atlas (označen C) nemá trnový výběžek, v těle je velký otvor, má velké kloubní plošky. Axis (čepovec, označen C) má 1 výběžek navíc (čep), původně byl čep tělem atlasu, společně zajišťují pohyb hlavy.\n"}
{"id": "316208", "url": "https://cs.wikipedia.org/wiki?curid=316208", "title": "Voschod 1", "text": "Voschod 1\n\nVoschod 1 (\"\") byla první pilotovaná loď z sovětského vesmírného programu Voschod, vypuštěná v roce 1964. Byla to 11. loď vypuštěná z planety Země. Označení dle katalogu COSPAR bylo 1964-065A.\n\nPo předchozích letech úspěšného programu Vostok byl urychleně (z politických, prestižních důvodů) připraven konstrukční kanceláří Koroljova (předchůdce dnešní RKK Eněrgija) nový typ lodě pro vícečlennou posádku. Loď vážící 5 320 kg s typovým označením 11F63 nebyla vybavena záchranným systémem a let byl velice riskantní. Tomuto letu předcházel nepilotovaný Kosmos 47, což byla loď stejného typu.\nVoschod 1 odstartoval ráno 12. října 1964 z kosmodromu Bajkonur. Celý let trvající 24 hodin byl řízen automaticky bez zásahů kosmonautů, kteří jej absolvovali bez skafandrů, v lehkých sportovních oblecích. Tito během letu pociťovali nevolnost žaludku z beztížného stavu. Přesto plnili připravený program, tj. fotografovali, pozorovali hvězdy i polární záři nad Antarktidou. Letěli ve výši 178 – 408 km nad Zemí. Lékař Jegorov se věnoval sledování svých kolegů, odebíral jim krev, měřil činnost mozku a stav organismu. Po 17 obletech Země začala loď brzdit a návratový modul s posádkou na padácích přistál ráno 13. října 1964 na území Kazachstánu, 312 km na severovýchod od Kustanaje.\n\n\nVšichni tři byli vyznamenáni Leninovým řádem, medailí Zlatá hvězda a byl jim udělen titul hrdiny Sovětského svazu.\n\n\n"}
{"id": "316209", "url": "https://cs.wikipedia.org/wiki?curid=316209", "title": "Igbo", "text": "Igbo\n\nKmen Igbo (dříve také Ibo nebo Ebo) je etnická skupina v západní Africe, čítající populaci několika desítek milionů lidí. Igbové většinou žijí v jihovýchodní Nigérii, kde jsou jednou z největších etnických skupin, a v sousedním Kamerunu. Menšinově žijí také v jiných afrických zemích, ale také v zemích mimo Afriku. Používají vlastní jazyk igboštinu. Významná města, která se počítají jako centra Igbů jsou Ankara, Aba, Aguleri, Aboh, Anam, Abiriba, Apko, Agbor, Awka, Awkuzu, Abagana, Abba, Owerri, Orlu, Nnewi, Mbaise, Nsukka, Enugu, Onitsha, Afíkpo, Okigwe, Udi, Umuahia, Asaba, Ohafía, Okigwe, Olina, Arochukwu, Ibusa, Ihiala, Ndoni, Ngwo, Nteje, Mbaitoli, Ikeduru a Ihaila a další.\n\nPodle profesora Adiele Eberechukwu Afigbo, se kmen Igbo vyvíjel dlouhou dobu přímo v Igbolandu. Není tedy žádný důkaz o tom, že by se odněkud zdaleka přistěhovali. Někteří jsou pouze toho názoru, že kmen Igbo původně pochází z oblasti asi o 100 mil severněji od dnešní polohy, která je na soutoku řeky Niger a Benue. Se svými sousedy, Bini, Igala, Yoruba a Idoma sdílejí Igbové jazykový základ, který se však před pěti až šesti tisíci lety rozštěpil. První Igbové v tomto regionu se přistěhovali na plošinu Awka-Orlu nejspíše před čtyřmi až pěti tisíci lety, před tím než opustili lov a sběr a stali se zemědělci. Jak se tato raná skupina rozrůstala, rozrůstalo se i Igboské království. Nejranější dochované pozůstatky jejich kultury máme z 10. století (tzv. Igbo Ukwu) a výborná kvalita těchto měděných odlitků vypovídá, že vyspělost společnosti kmene Igbo v té době dosáhla technické úrovně, která by mohla směle konkurovat soudobé Evropě.\n\nK prvnímu kontaktu mezi Igby a Evropany došlo v 15. století, při příchodu Portugalců. V letech 1434-1807 bylo pobřeží Nigeru důležitým kontaktním bodem mezi africkými a evropskými obchodními cestami, začínající Portugalci, přes Holanďany a nakonec Angličany. V tomto stádiu se kladl důraz spíše na obchod než na budování říše, v tomto případě obchod spočíval primárně na otrocích z lidu kmene Igbo. Se zrušením otroctví a obchodování s lidmi v roce 1807 přichází nové stádium mezikontinentálního obchodu, které se orientuje na průmysl a zemědělství (palmové produkty, dřevo, sloní kly a koření). V tomto bodu začali Britové kombinovat agresivní obchodování a agresivní imperialismus. Viděli tento kraj jako produktivní a odmítli se omezovat pouze na pobřeží. V roce 1900 se území, které bylo dosud pod správou Britské Nigerské společnosti, stalo Protektorátem Jižní Nigérie, také zahrnující Protektorát Nigerského pobřeží. Kontrolu nad tímto území potom přešla z British Foreign Office na Colonial Office. Dlouho předtím než bylo oficiálně podrobeno, bylo už s územím Igbů zacházeno jako s britskou kolonií. V letech 1900-1914 (když byla Severní a Jižní Nigérie spojena) se zde nacházelo 21 britských vojenských jednotek. V roce 1928, poprvé ve své historii, byli Igbové donuceni platit daně – stali se občany státu.\n\nTento pokus, převzít politickou kontrolu nad zemí Igbů, se setkal s odporem a kulturními protesty na začátku dvacátého století. Povstalo nacionalistické náboženské hnutí (ekumeku), které pak inspirovalo krátce fungující ale horlivé spasitelské nadšení. Kvůli pověsti, že ženy z kmene Igbo byly ohodnocené pro zdanění, zažehla v roce 1929 Aba Riots, značnou vzpouru žen, jaká se v historii Igbů ještě nevyskytla.\n\nV roce 1966 vyvrcholil neúspěch státního převratu Nigerských armádních důstojníků vedených jedním z Igbů – majorem Kasinem Nzeogwem – smrtí Sira Ahmadu Bello, Sardauna Sokoto, vedoucího etnických skupin Hausa na severu Nigérie. Ačkoli byl útok zmařený jiným Igbem, Johansonem Aguiyi-Ironsi,v severní Nigérii převládala víra, že vůdci etnika Hausa by měli být popraveni. Tato situace byla důvodem pro odvetné pogromy, při kterých byly v severní Nigérii zabity deseti tisíce Igbů, a které následně vedly k bezhlavému útěku asi milionu Igbů zpět do východní oblasti. Situace dosáhla vrcholu v květnu 1967, kdy se východní region osídlený převážně Igby oddělil od Nigérie a dal tak vzniknout republice Biafra v čele s plukovníkem Ojukwu. Toto oddělení rychle vedlo k občanské válce a poté k mírovým jednáním mezi bývalými armádními kolegy, Yakubu Gowonem a zlomeným Ojukwem. Republika Biafra existovala jen do roku 1970, kdy Nigerská armáda podporovaná Egyptem, Sovětským svazem, Súdánem a Velkou Británií dosáhla konečného vítězství. Generál Ojukwu uprchl do zahraničí.\n\nPo nigerijské občanské válce emigrovalo mnoho Igbů pryč ze své tradiční vlasti na jihovýchodě Nigérie, především kvůli nedostatku pracovních příležitostí a mizernému stavu státu po vyčerpávající válce. Igbové neodešli pouze do vzdálenějších nigerijských měst jako je například Lagos a Abuja, emigrovali i do jiných a vzdálenějších států jako třeba Kamerun, Rovníková Guinea, Gabon, Ghana, Togo, Kanada, Velká Británie nebo Spojené státy americké. Významné komunity nenigerijských Igbů sídlí například v Londýně, Houstonu, Kalifornii, Atlantě a Washingtonu.\n\nPo nigerijské občanské válce byla země Igbů velice zdevastovaná. Mnoho nemocnic, škol a domovů bylo v této brutální válce srovnáno se zemí. Při sčítání škod si mnoho Igbů uvědomilo míru jakou jsou diskriminovaní jak jinými etnickými skupinami, tak vládou, ve které nejsou Ibové vůbec zastoupeni. Spousta Igbů měla velké potíže najít si práci a v raných 70. letech 20. století se stali nejchudším etnikem v Nigérii. Igboland v příštích dvaceti letech postupně obnovován a přestavován a ekonomika se nakonec opět stala prosperující, hlavně díky vzestupu ropného průmyslu v přilehlé deltě řeky Niger. Několik Igbů se nakonec dostalo i do vlády.\n\nVětšina kmene Igbo jsou rolníci a zemědělci. Jejich hlavní plodinou jsou „yamy“ (sladké brambory), doba jejich sklizně je také doba velké oslavy. Jsou schopni yamy pěstovat natolik efektivně, že je mohou i exportovat do sousedních zemí. S asistencí přistěhovalecké práce sklízejí také plody palem, které jsou pak zpracovávány do palmového oleje a ve velkém množství exportovány do Evropy a to z ní dělá pohádkově profitující tržní plodinu.\n\nKmen Igbo je politicky velmi roztříštěný na četné skupiny, zvláště kvůli geografickým rozdílům. Najdeme zde různé podskupiny fungující na základě klanů, rodů a vesnic. Nemají centralizovanou moc v podobě náčelníka, aristokracie nebo krále, jako můžeme nalézt u většiny sousedů. Zodpovědnost za řízení společnosti mají tradičně vesnické rady, které tvoří hlavy rodů, starší, titulovaní muži a muži, kteří se stali ekonomicky nezávislými na komunitě. Pro muže kmene Igbo je tedy možné se skrz osobní úspěch dostat do postavení lídra rady.\n\nRegionální a politická fragmentace, mnoho různých jazyků, to vše velice ztěžuje pokus o objasnění tradičních náboženských praktik kmene Igbo jako celku. Ještě před ovlivněním Evropany a křesťany, většina Igbů praktikovala nějakou formu uctívání předků, která měla zajistit úspěch na tomto světě a uklidnit duše zemřelých. Máme k dispozici několik možností vysvětlení proč to dělali. Jeden z těch hlavních důvodů prokazování respektu mrtvým byl kvůli členství v tajné mužské společnosti zvané Mmo, toto jméno je však užívané pouze v severní části území kmene Igbo. V jiných částech země existovali podobné společnosti pod různými jmény. Společnost byla odpovědná za splnění pohřebních ceremonií pro zesnulé a uvedení zesnulých duší do ebe mmo, tak aby nemohli páchat škody ve vesnici.\n\nIgbové jsou hluboce věřící lidé, kteří věří ve shovívavého stvořitele, obvykle známého jako Chukwu, který stvořil viditelný vesmír (uwa). Protipól této síly dobra je agbara, znamenající duši, nebo nadpřirozenou bytost. V některých situacích se lidé odvolávají na agbaru při popisu téměř nemožných zážitků, které se jim staly. Častá věta Igbů je \"Bekee wu agbara\", což znamená \"bílý muž je duch\". Toto bývá vyslovováno obvykle v úžasu nad vědeckými vynálezy bílých lidí.\n\nVěří, že odděleně od přírodní složky ve vesmíru existuje i jiná složka, složka duchovních sil, alusi. Alusi jsou menší božstva a jsou silami požehnání nebo ničení, v závislosti na okolnostech. Trestají společenské poklesky a ty, kteří bezděčně porušují lidská práva. Úkol proroka je interpretovat přání alusi a úkolem kněze je uklidnit alusi oběťmi. Kněz se vybírá podle dědičného práva, nebo zvlášť pro službu jednomu bohu, obvykle poté, co projde určitým množstvím mystických zážitků. Každá osoba má také individuální osud, chi, který pochází ze Chukwu a k němu se také chi vrací, když dotyčný zemře. Toto chi může být podle okolností dobré nebo špatné.\n\nIgbové také silně věří, že je duše předků chrání a bdí nad nimi. Živí lidé prokazují zemřelým úctu a modlí se k nim za šťastnou budoucnost. Mluvit špatně o zemřelých je proti domorodému zákonu. Ti předci, kteří žili správně, zemřeli společensky uznaným způsobem a byli pohřbeni podle správných pohřebních rituálů, žijí nyní v jednom ze světů mrtvých, který odráží svět živých. Věří v opakovanou reinkarnaci, ti, kteří se dokáží reinkarnovat, nazývají ndichie, neboli navrátilci, nebo tak něco. Ti, kteří zemřeli špatnou smrtí nebo měli nesprávný pohřební rituál, se nemohou vrátit do světa živých ani odejít do světa mrtvých. Nezbývá jim nic jiného než putovat jako bezdomovci a trápit se žalem nad skutky spáchanými za života.\n\nPohřební obřady Igbů jsou extrémně složité, nejkomplikovanější bývá pohřeb náčelníka. Nicméně, existuje několik způsobů smrti, které jsou považovány za společensky ostudné a za těchto okolností se neprovádí vůbec žádný pohřeb. Ženy, které zemřely při práci, děti, které zemřely před tím, než jim narostly zuby, ti, kteří spáchali sebevraždu a ti, kteří zemřeli v posvátném měsíci – pro všechny tyto lidi byl „pohřeb“ pouze zahození do křoví. Náboženské představy vedli Igby k tomu, aby zabíjeli ty, které považují za společenskou hrozbu nebo ostudu kmene. Děti jednotlivě narozené považovali za typicky lidské, zatímco více četné porody za typické pro zvířata. Proto dvojčata či trojčata považovali za méně lidské a byly odsouzeny ke smrti, stejně jako zvířata zabíjela jedináčky, tedy děti narozené jednotlivě. Děti, které se narodily se zuby (nebo jim jako první začaly růst horní zuby), miminka, která se narodila nohami napřed, chlapce s pouze jedním varletem a malomocné zabíjeli a jejich tělíčka v tajnosti zahodili.\n\nNáboženství bylo přijímáno s velkou vážností, to můžeme vidět v jejich postojích k obětem. Náboženská tabu, zvláště ty týkající se kněží a titulovaných mužů, vyžadovala a získávala velkou dávku askeze. Igbové očekávali v jejich modlitbách a obětech, dlouhodobé požehnání, zdraví, úspěšný život a zejména děti, které byly považovány za největší požehnání ze všech. Touha nabídnout co nejcennější oběť vede k lidským obětem – na pohřbech byly často obětováni otroci, aby mrtvému usnadnili odchod a doprovodili ho do dalšího života. Nestavěli však žádné svatyně pro Chukwu, ani jemu přímo nic neobětovali, ale byl chápán jako poslední příjemce všech obětí a obětin vykonaným pro menší božstva zvaná \"alusi\".\n\nTito \"alusi\" si nárokovali obrovskou část každodenního života Igbů. Igbové věřili, že tito bohové je mohou ochraňovat a sloužit jejich zájmům. Když bohové splní tyto služby a úkoly, budou odměněni pokračující vírou kmene. Různé regiony země Igbů mají různé verze těchto menších bohů. Níže jsou uvedeni nejčastější:\n\n\nDnes ovšem většina Igbů vyznává křesťanskou víru. Jsou pravděpodobně největší skupinou křesťanů na celém Africkém kontinentu. Igbové pevně věří ve schopnost zlepšit své postavení v současném světě. Je jasné, že právě tato vlastnost zapříčinila hladký přechod na křesťanství.\n\nIgbové mají velice unikátní a výraznou řeč, která je velmi těžká. Stejně, jako jsou různorodí Igbové, i igboština má spoustu různých variant. Igbů je 30 milionů a stejný počet jich také hovoří jejich domorodým jazykem, igboštinou. Jedná se o tónový jazyk, jako například jazyk joruba nebo čínština. Má mnoho dialektů, rozlišujeme je podle akcentu či pravopisu, ale téměř všechny jsou vzájemně srozumitelné. To platí například i o dialektu Idemili, Owerri, Ngwa, Umuahia, Nnewi, Onitsha, Awka, Abriba, Arochukwu, Nsukka, Mbaise, Ohafia, Wawa a Okigwe\n\nTato pestrá škála používaných jazyků velice ztěžuje veškeré pokusy o sestavení standardizovaného pravopisu igboštiny. Současný platný pravopis se jmenuje Onwu a je sestaven jako kompromis z různých dialektů a v roce 1962 byl schválen Mezinárodním institutem afrických jazyků a kultur (International Institute of African Languages and Cultures, IIALC).\n\nNejpoužívanější je však v současnosti tzv. centrální igboština, která je také složena ze dvou různých dialektů. Její spisovnou formu navrhl Dr. Ida C. Ward v roce 1939 a postupně byla akceptována misionáři, spisovateli a vydavateli napříč celým regionem. V roce 1972 se Společnost pro podporu jazyka a kulturu Igbů (Society for Promoting Igbo Language and Culture, SPILC), nacionalistická organizace, která v centrální igboštině viděla jakýsi imperialistický pokus, založila Komisi pro standardizaci, aby z centrální igboštiny vytvořili jazyk s větším rozpětím, aby zahrnovala více prvků z dalších dialektů. Standardizovaná igboština tedy měla za cíl obohatit centrální igboštinu slovy ze vzdálenějších dialektů než jsou jen ty centrální a tyto slova si osvojit.\n\nV roce 1999, Chinua Chebe, mezinárodně nejznámější mluvčí Igbů, však tuto standardizovanou igboštinu rázně odsoudil, stejně jako předchozí pokusy s igboštinou a nazval je koloniálním a konzervativním břemenem na pestrosti dialektů igboštiny. A na podporu svého názoru ho celý přednesl v dialektu, který je vlastní mluvčím z rodu Onitsha, a byla tedy nesrozumitelná pro více než polovinu obecenstva.\n\nIgboština je především mluvený, hovorový jazyk dneška a i kdyby si někdo něco v igboštině chtěl přečíst, bude muset velice dlouho hledat, čtení a psaní není hobby Igbů. Přestože se igboština vyučuje i na školách ve východní Nigérii, angličtina zůstává literárním jazykem a na školách je jazykem číslo jedna.\nV mnoha městských oblastech, nigerijská pidgin angličtina nahrazuje igboštinu. Ve skutečnosti mnoho dnešních Igbů nepoužívá dialekty igboštiny, ale místní igboské dialekty angličtiny.\nMimo Nigérii se moc igboština nepoužívá i když v Severní Americe a Evropě najdeme četné skupiny, které se o to pokoušejí. ICAC tyto snahy podporuje, pomáhá například zakládat školy.\n\nMnoho názvů v igboštině jsou tvořeny spojením starších původních slov a frází. Například: výraz pro zelenou je „akwukwo nri“, což je doslova „listy k jídlu“ nebo „zelenina“. Jiný příklad je vlak, „ugbo igwe“, což pochází ze slova „ugbo“, vůz, plavidlo, a „igwe“, železo, kov. Spousta slov má také mnoho význam, například „akwukwo“. „Akwukwo“ původně znamená list (ze stromu), ale během a po koloniálním období získalo ještě další významy. „Akwukwo“ tedy už znamená i „papír“, „kniha“, „škola“ a „vzdělání“. Protože tištěný papír byl přirovnáván k organickému listu, z papíru je kniha, kniha se používá ve škole…A pokud ke slovu „akwukwo“ přidáme ještě jiné slovo, máme úplně jiný význam – například „akwukwo ego“ jsou tištěné peníze, bankovky, a „akwukwo eji eje ije“ je cestovní pas.\n\nDíky rozmanitosti Igbů je nemožné zobecňovat čistý igboský umělecký styl, který by byl charakteristický a určující jako poznávací znamení v ostatních regionech. Lze říci, že většina Igbů vyřezává a používá masky, ale jejich funkce se různí od vesnice k vesnici. Známí jsou pro architekturu Mbari.\n\nIgbové mají melodický hudební styl, ve kterém využívají nejrůznější bubínky. Udu, jehož základ tvoří hliněný džbánek, Else, který je vytvořený z duté klády, ogene, ruční zvon ukovaný ze železa, opi, dechový hudební nástroj podobný flétně, igba a ichaka. Jejich hudební styl se jmenuje Ikorodo, který je typický zpěvem doplněným o několik hudebních nástrojů, zejména bubnů. Jiný populární styl se jmenuje highlife, jedná se o spojení jazzu a tradiční hudby, nejrozšířenější je v západní Nigérii. Moderní ukázku tohoto stylu můžeme vidět například v pracích nigerijského umělce Ezebuira Obinny.\n\nDomácí život Igbů je také velmi spořádaný. Obvykle je otec hlavou domácnosti. Obvykle také přijímá zodpovědnost za svou komunitu. To znamená postarat se jak o rodinu, tak o vesnici. Igbové mají obvykle velmi širokou rodinu, je to součást jich, jako takových. V posledních letech dokonce jezdí pro členy rodiny, kteří se odstěhovali pryč, aby se vrátili do místa svého narození, spolu s jejich novými potomky. Igbové vyčnívají na jejich vlastní cestě historií. V Nigérii vystupují s nadšením a úspěchem, jako lidé, kteří věří v sebe a svou historii. S odlišnou řečí a kulturou dále rostou jako samostatní občané.\n\n"}
{"id": "316211", "url": "https://cs.wikipedia.org/wiki?curid=316211", "title": "Zabiják (kniha)", "text": "Zabiják (kniha)\n\nZabiják (orig. L'Assommoir) je sedmý román Émile Zola z cyklu Rougon-Macquartové, který vyšel v roce 1877. Většinou je považován za jedno ze Zolových nejlepších děl. Popisuje zhoubný vliv alkoholu na osudy chudých a duševně prázdných lidí. V románu jsou detailní popisy alkoholismu, který je tím „zabijákem“, po němž nese román jméno.\n\nRomán začal vycházet v roce 1876 na pokračování v pařížských novinách. Kvůli naturalistickým popisům ale začali čtenáři hromadně odhlašovat předplatné, a tak byl Zabiják stažen. Autor však našel jiného vydavatele a i přes hrozby dílo vyšlo. Knižní vydání bylo nakonec komerčně úspěšné, přineslo autorovi slávu a známost ve světě.\n\nVenkovanka Gervaisa přijede spolu se svým druhem Lantierem a jejich dvěma dětmi Štěpánem a Klaudiem do Paříže. Zpočátku si díky našetřeným penězům žijí „na vysoké noze“, ale později postupně zastaví většinu svého majetku a přestěhují se do zapadlé části města. Lantier ji po čase opustí s milenkou, po čemž Gervaisa velmi smutní i přesto, že ji bil a stále kvůli něčemu kritizoval. Gervaisa začne pracovat jako pradlena, stane se mezi lidmi oblíbenou a začne se o ni zajímat klempíř Coupeau. Ten ji přemluví ke svatbě, i když ta nejprve odmítala kvůli tehdejším zvyklostem.\n\nProtože Gervaisa i Coupeau jsou pracovití a dobře si vydělávají, stěhují se do lepšího bytu a šetří i na horší časy. Společně mají dceru Nanu, Klaudia pošlou do školy na jih Francie. Rodinná idyla se začne hroutit poté, co jde jednoho odpoledne Gervaisa spolu s Nanou navštívit Coupeaua do práce. Nana na něj zavolá, její tatínek zakopne a spadne ze střechy. Coupeau nemůže asi půl roku pracovat a všechny našetřené peníze padnou na jeho léčení. Po vyléčení už se mu znovu do práce nechtělo, a tak zůstala na obživu rodiny Gervaisa sama. Protože Gervaisa dlouho toužila po vlastní prádelně, půjčila si od známých peníze a zařídila si vlastní podnik. Zaměstnala pradleny a zpočátku se jí i dařilo úspěšně splácet dluhy, stala se mezi známými uznávanou. Coupeau ale začal chodit do hospody a holdovat alkoholu, pomocí něhož utišoval svědomí a vyplňoval pocit prázdnoty.\n\nBěhem oslavy Gervaisina svátku, na který pozvala mnoho známých, se náhle vrátil její bývalý druh Lantier, ze kterého se stal Coupeaův dobrý kamarád a podnájemník Coupeauových, nejdříve platil nájemné, ale pak se začal chovat, jako kdyby dům patřil jemu a začal rozkazovat. Rodině došly peníze, Gervaisa musela propustit zaměstnankyně a prodat prádelnu. Vypočítavý Lantier se přestěhoval k nové majitelce prádelny a jejímu manželovi, Gervaisiným i jeho známým. Coupeauvi byli nuceni přestěhovat se do činžáku pro chudinu. Coupeau začne pracovat, ale každou výplatu hned propije. Gervaisa se také stane alkoholičkou, pomáhá jí to tak zapomenout na životní strasti. Postupně se přestane starat o děti a začne žebrat. Z Nany se stane prostitutka, Coupeau umírá v blázinci na delirium tremens. Gervaisa dále pije a umírá bez přátel ve špinavé kobce. Smrt je pro ni ale vysvobozením.\nPodle knihy byl v roce 1956 natočen film Gervaise.\n\n"}
{"id": "316213", "url": "https://cs.wikipedia.org/wiki?curid=316213", "title": "Restituční edikt", "text": "Restituční edikt\n\nRestituční edikt, německy , je označení pro edikt, vydaný 6. března 1629 císařem Ferdinandem II. ve Svaté říši římské. Tento edikt měl zajistit navrácení majetku, který byl zabrán protestanty na základě passovské smlouvy z roku 1552, do rukou katolíků a vyplnit tak usnesení augšpurského míru z roku 1555. Vydání tohoto dokumentu bylo vrcholem veškeré císařské činnosti během třicetileté války. Ostatně císař si mohl dovolit vydat edikt, protože se mu podařilo spolu s Katolickou ligou na konci dvacátých let 17. století porážet protestantské síly v dnešním severním Německu.\n\nPotvrzení restitučního ediktu ale naprosto znemožnilo jakoukoli mírovou dohodu mezi katolíky a protestanty, protože uznal katolický výklad augšpurského míru jako jediný správný.\n\nRestituční edikt byl především pokus o prosazení klauzule augšpurského míru tzv. \"\" (duchovní výhrada). To se dotklo sekularizovaného arcibiskupství brémského a magdeburského, dále dalších dvanácti biskupství a stovky klášterů. Dopad ediktu znamenal velký přesun moci a majetku z protestantských rukou do rukou katolíků. Navíc tento edikt zakazoval na takto navrácených územích provozovat protestantská vyznání a nutil protestanty k přestoupení na katolickou víru (to vycházelo opět z augšpurského \"Cuius regio, eius religio\"). To způsobilo, že tisíce protestantů uteklo do států Svaté říše, kde byla protestantská nadvláda.\n\nTento odliv směřoval především do severovýchodních států Svaté říše, kde byla moc císaře nejmenší. Ferdinand jmenoval císařské správce nad sekularizovanými státy a městy, aby znovu upevnili císařskou autoritu na místech, která byla téměř sto let na císaři nezávislá. Tyto akce nebyly knížaty přijaty dobře a způsobily, že někteří žádali o pomoc Francii. Samotní nemohli dělat nic, jen sledovat vítězný postup Albrechta z Valdštejna s jeho armádou s 134 000 vojáky, kteří pronásledovali vůdce protestantských vojsk a dánského krále Kristiána IV.\n\nValdštejn sám nebyl příznivcem ediktu a císaře od vydání zrazoval, ale po vydání hrál svoji úlohu pro Ferdinanda loajálně. Myslel, že je důležité nejprve naučit kurfiřty správně se chovat, tedy, že oni musí být závislí na císaři a ne on na nich. Kurfiřti se v reakci na to začali domlouvat Maxmiliánovi, aby přiměl Ferdinanda k propuštění Valdštejna ze svých služeb.\n\nJejich velká šance přišla v roce 1630, kdy císař Ferdinand svolal kurfiřtský sněm do Řezna, kde si chtěl nechat schválit svého syna, Ferdinanda, za svého nástupce ve Svaté říši, k čemuž potřeboval souhlas kurfiřtů. Císař také doufal, že se mu podaří přesvědčit kurfiřty k větší spolupráci ve válce. Dva protestanští kurfiřti, Jan Jiří I. Saský a Jiří Vilém I. Braniborský, se nezúčastnili sněmu na důkaz svého odporu k restitučnímu ediktu. Ukázalo se, že jejich akce neměla takový účinek, ale Maxmilián Bavorský stále žádal Ferdinanda o propuštění Valdštejna.\n\nNakonec, aby uklidnil kurfiřty Ferdinand Valdštejna v srpnu 1630 vyhodil, ačkoli sám Valdštejn říkal, že se vzdal svého místa sám, aby si zachoval svoji čest. Odchod nejmocnějšího vojevůdce v Evropě bylo velké vítězství pro kurfiřty a „Řezno“ muselo být vnímáno jako velká prohra pro císaře. Všechno toto počínání bylo zastíněno vstupem švédského krále Gustava II. do války na pomoc utlačovaným protestantům v Říši. Ferdinand se bez Valdštejna musel spolehnout na Maxmiliána a Tillyho k zastavení nového nebezpečí.\n"}
{"id": "316214", "url": "https://cs.wikipedia.org/wiki?curid=316214", "title": "Obléhání Brna", "text": "Obléhání Brna\n\nBrno bylo za svou existenci obléháno několikrát. Nejvýznamnější z těchto obležení jsou:\n\n"}
{"id": "316217", "url": "https://cs.wikipedia.org/wiki?curid=316217", "title": "František Minařík", "text": "František Minařík\n\nFrantišek Minařík (15. července 1864, Boskovice – 28. srpna 1945, Lomnice) byl katolický kněz. Na kněze jej vysvětil biskup František Saleský Bauer dne 28. září 1902. Jako kaplan působil v Lomnici od 28. března 1890 do 28. září 1902. Poté byl investován na lomnickou faru a působil zde jako farář od 29. září 1902 do 1. července 1940. V lomnické kronice je záznam o tom, že než nastoupil na lomnickou faru, byl kooperátorem v Lukách od 15. září 1889 do 31. března 1890. V roce 1909 založil s kaplanem Rudolfem Křivým lidovou knihovnu. Stejně jako jeho předchůdce v lomnické farnosti neměl moc pevné zdraví. Nějakou dobu se léčil v klášteře Milosrdných bratří v Novém Městě nad Metují a do farnosti se vrátil 1. února. Během jeho nepřítomnosti byl jmenován prozatímním správcem lomnického děkanátu P. Kunstmuller z Nového Města nad Metují, později se stálým děkanem stal farář z Dolních Louček Karel Zelwecker. P. František Minařík zemřel v Lomnici ve věku 81 let.\n\n\n"}
{"id": "316219", "url": "https://cs.wikipedia.org/wiki?curid=316219", "title": "Latinská rčení", "text": "Latinská rčení\n\nLatina měla na evropskou kulturu hluboký a dlouho trvající vliv. Od římské antiky přes křesťanství a humanismus až do 18. století byla samozřejmým jazykem vzdělaných lidí. Dodnes se v některých oborech pracuje s latinskými názvy, užívají se různé obraty a ve starší literatuře se najde množství latinských citátů. Protože se předpokládalo, že všichni latinsky rozumějí, obvykle se nepřekládaly. Dnes tomu tak není a jakousi pomoc znamenají seznamy latinských obratů, rčení a přísloví.\n\nProtože je jich mnoho, jsou seřazena podle abecedy a rozdělena podle počátečních písmen.\n\nVyberte písmeno:\n\nA B C D E F G H I L M N O P Q R S T U V\n\n\n\n"}
{"id": "316225", "url": "https://cs.wikipedia.org/wiki?curid=316225", "title": "Latinská rčení A", "text": "Latinská rčení A\n\n\n\n\n\n\n\n\n\n\n\n\n\n\n\n\n"}
{"id": "316226", "url": "https://cs.wikipedia.org/wiki?curid=316226", "title": "Princ Harry, vévoda ze Sussexu", "text": "Princ Harry, vévoda ze Sussexu\n\nHenry Charles Albert David, vévoda ze Sussexu (* 15. září 1984 Londýn), nazývaný \"princ Harry\", je mladší syn britského následníka trůnu prince Charlese a jeho první ženy princezny Diany. Je vnukem královny Alžběty II.\n\nNarodil se 15. září 1984 v nemocnici sv. Marie v Londýně, byl pokřtěn 21. prosince v kapli sv. Jiří na hradě Windsor. Jeho kmotry byli princ Andrew, vévoda z Yorku, lady Sarah Chatto, lady Vestey, lady Bartholomew, Bryan Organ a Gerald Ward.\n\nNavštěvoval stejné školy jako jeho starší bratr William, a to Wetherby School, Ludgrove School a Eton College (tu poslední od roku 1998). Na školách našel lásku ke sportu, především ke koňskému pólu a ragby. Zajímal se také o slaňování. Po škole si vzal rok přestávku, navštívil Afriku a Austrálii. V Austrálii pracoval s dobytkem, v Africe v sirotčinci. V roce 2005 začal navštěvovat královskou vojenskou akademii v Sandhurstu pod jménem Henry Wales.\n\nDlouhou dobu chtěl být jako voják nasazen ve skutečném válečném konfliktu, jeho účast v Iráku byla ale zamítnuta. Nakonec se roku 2007 dostal do Afghánistánu. Odtud však musel být odvolán zpět do vlasti po 77 dnech, protože se o jeho službě v Afghánistánu dozvěděl tisk a bylo to zveřejněno. Rozhodnutí o jeho odvolání padlo proto, že mohl být dobrým terčem pro nepřítele. Přesto byl ještě podruhé nasazen v Afghánistánu, a sice od září 2012 do ledna 2013.\n\n\nBuckinghamský palác 18. ledna 2020 oznámil, že po rozhodnutí manželského páru dále neplnit povinnosti v rámci královské rodiny, princ Harry s manželkou souhlasili s nepoužíváním titulu „královská Výsost“, ačkoli jim titul i nadále zůstal.\n\nOd roku 1960 všichni potomci královny Alžběty II. a jejího manžela prince Phillipa užívají příjmení Mountbatten-Windsor, které kombinuje příjmení obou rodičů. Občanské jméno a příjmení prince Harryho je tedy Henry Mountbatten-Windsor.\n\nPodle tradice jako další britští princové užíval ve svém mládí podle titulu svého otce přídomek Wales sloužící jako příjmení. Ačkoliv se obvykle toto příjmení opouští a používá se Mountbatten-Windsor, princ Harry používal příjmení Wales převážně v době své vojenské kariéry.\n\nPrinc Harry v minulosti často upoutával pozornost skandálními výstupy. Například prý kouřil marihuanu, dostal se do potyčky s fotografy, podváděl ve škole při testech, na maturitní večírek přišel oblečen v nacistické uniformě, s hákovým křížem na levém rukávě, a byl zde zachycen na videu, jak šňupe vodku. Jeho otec, princ Charles mu poté nařídil povinnou návštěvu koncentračního tábora v Osvětimi.\n\nV roce 2006, ještě v armádě během vojenského cvičení na Kypru, řekl svému spolubojovníkovi: \"„Á náš malý pakošský kamarád Ahmed“\" (což je slangový výraz pro Pákistánce používaný nejen v armádě, který ale není obecně pozitivně vnímán). Roku 2012 se opil na večírku v Las Vegas a bez oděvu objímal cizí ženu.\n\nV roce 2013 po návratu z války v Afghánistánu, kde působil jako druhý pilot a palubní střelec vrtulníků Apache, přirovnal zabíjení bojovníků povstaleckého hnutí Tálibán k hraní počítačové hry. Harry prohlásil: „Je to pro mne radost, protože patřím k těm lidem, kteří rádi hrají hry na PlayStationu a Xboxu. Řekl bych, že jsem se svými palci docela užitečný.“ Mluvčí hnutí Taliban na to reagoval slovy: „Zřejmě není duševně v pořádku. Devětačtyřiceti silně vyzbrojeným zemím se nedaří porazit svaté bojovníky a princ tady přirovnává tuto válku k nějaké hře.“ Na dotaz novinářů Harry odpověděl, že v Afghánistánu zabil „hodně lidí.“\n\nPrinc z Walesu oficiálně oznámil zasnoubení syna Harryho s americkou herečkou Meghan Markleovou 27. listopadu 2017. \nSvatba se pak uskutečnila 19. května 2018 na královském zámku Windsor.\n\nOd svatby žili princ Harry a vévodkyně Meghan v domě zvaném Nottingham Cottage, který se nachází na pozemcích Kensingtonského paláce v Londýně. Dne 15. října 2018 oznámil manželský pár, že očekávají své první dítě. Dne 6. května 2019 manželé na svém oficiálním instagramovém účtu oznámili, že v 5.26 ráno britského času se jim narodil zdravý syn, který dostal jméno Archie Harrisson.\n\nPo svém částečném rozchodu s britskou královskou rodinou v lednu 2020 se princ Harry, jeho manželka Meghan a syn Archie usídlili na Vancouver Island v kanadské provincii Britská Kolumbie. Ostrov si vybrali jako svoje bydliště pro jeho relativně mírné podnebí. Mají však v úmyslu nadále část roku trávit v Británii.\n\n"}
{"id": "316233", "url": "https://cs.wikipedia.org/wiki?curid=316233", "title": "Latinská rčení B", "text": "Latinská rčení B\n\n\n"}
{"id": "316235", "url": "https://cs.wikipedia.org/wiki?curid=316235", "title": "Latinská rčení C", "text": "Latinská rčení C\n\n\n\n\n\n\n\n\n\n"}
{"id": "316239", "url": "https://cs.wikipedia.org/wiki?curid=316239", "title": "Latinská rčení D", "text": "Latinská rčení D\n\n\n\n\n\n\n"}
{"id": "316240", "url": "https://cs.wikipedia.org/wiki?curid=316240", "title": "Latinská rčení E", "text": "Latinská rčení E\n\n\n\n\n\n"}
{"id": "316241", "url": "https://cs.wikipedia.org/wiki?curid=316241", "title": "Latinská rčení F", "text": "Latinská rčení F\n\n\n"}
{"id": "316244", "url": "https://cs.wikipedia.org/wiki?curid=316244", "title": "Účetní zásady", "text": "Účetní zásady\n\nÚčetní zásady je ucelený soubor pravidel, které podniky udržují při vedení účetnictví, sestavování a předkládání účetních výkazů.\n\nNejsou samostatným právním předpisem, většina je zapracována do zákona o účetnictví. Společně s obecnými prvky metod účetnictví (bilanční princip, podvojnost, dokladovost, oceňování majetku, inventarizace a soustava účtů) představují jeho podstatu a vytvářejí obecně uznávané účetní zásady.\n\n\nKaždá operace, která je zachycována v účetnictví má dvě stránky (např. nákup materiálu za hotové – dojde k přírůstku materiálu a zároveň k úbytku peněz). Zachycuje se na dva účty stejnou částkou, jednou na straně MD a podruhé na straně D. Obě změny musí být stejně velké.\n\nStejná částka se promítne dvakrát na dva různé účty = podvojnost. Podvojnost je soustavou podvojného účetnictví (podvojné účetnictví).\n\nSouvztažnost – je to určení správné dvojice účtů pro zachycení konkrétního případu.\n\nBilanční princip spočívá v tom, že aktiva se vždy rovnají pasivům.\n\n"}
{"id": "316246", "url": "https://cs.wikipedia.org/wiki?curid=316246", "title": "António Guterres", "text": "António Guterres\n\nAntónio Manuel de Oliveira Guterres (* 30. dubna 1949 Lisabon, Portugalsko) je portugalský politik, diplomat a současný 9. generální tajemník Organizace spojených národů. Do funkce nastoupil 1. ledna 2017, kdy vystřídal Pan Ki-Muna.\n\nGuterres vystudoval fyziku a elektrotechniku na lisabonské polytechnice. V roce 1972 se stal členem socialistické strany a krátce nato profesionálním politikem. Po karafiátové revoluci v roce 1974 se stal jedním z představitelů strany a zastával nejrůznější funkce v portugalské politice. V roce 1992 se stal předsedou portugalské sociální demokracie a vůdcem opozice proti vládě Aníbal Cavaco Silvy. Tentýž rok se také stal místopředsedou Socialistické internacionály. V roce 1995 jeho strana vyhrála volby a Guterres se stal předsedou vlády, v roce 1999 byl v nových volbách ve funkci potvrzen. Zatímco jeho první funkční období bylo úspěšné, zemi se ekonomicky dařilo, v pozdějším období se objevily vnitropolitické i ekonomické problémy, a proto 2002 po prohraných komunálních volbách Guterres se slovy „Odstupuji, abych tím zemi uchránil od propadu do politických bažin“ rezignoval. V letech 1999–2005 působil jako předseda Socialistické internacionály. V květnu 2005 byl ustanoven Vysokým komisařem OSN pro uprchlíky.\n\nGuterres se stal OSN generálním tajemníkem 1. ledna 2017, po jeho formálním zvolení Valným shromážděním OSN dne 13. října 2016.\n\n"}
{"id": "316250", "url": "https://cs.wikipedia.org/wiki?curid=316250", "title": "Polní maršál", "text": "Polní maršál\n\nPolní maršál, (pozor na \"polní maršálek\", tento výraz je faktograficky špatně) ( \"(General)Feldmarschall\", \"field marshal\", \"maresciallo di campo\"), je vojenská hodnost užívaná v některých zemích (např. Spojené království) či Svatá říše římská, Rakouské císařství, resp. Rakousko-Uhersko, Ruské impérium a některé německé státy a posléze také ve sjednoceném Německu.\n\n\n\nVe Spojeném království je \"Field Marshal\" nejvyšší vojenská hodnost, přímo nadřízená generálům. Arthur Wellesley, 1. vévoda z Wellingtonu, byl polním maršálem dvanácti armád. Všechny jeho maršálské hůlky jsou vystavené ve Wellingtonově muzeu v Londýně.\n\n"}
{"id": "316252", "url": "https://cs.wikipedia.org/wiki?curid=316252", "title": "Tintin", "text": "Tintin\n\nTintin je hlavní postava komiksové řady \"Tintinova dobrodružství\" (\"\") od belgického autora Hergého (1907-1983).\n\nVždy je označovaný jako Tintin, což se zdá být příjmením, křestní jméno je však neznámé. Rovněž se zdá být bez rodiny a je obtížné určit jeho věk – není již adolescentem, ale ani úplně dospělým. Představuje se jako reportér, ale svou práci vykonává jen v první knize, když píše reportáže ze země Sovětů. Nikdy nenavazuje vztahy s ženami. Ty mimochodem v jeho dobrodružstvích prakticky nejsou přítomné a když už, tak většinou jako staré či karikaturní postavy – např. Bianca Castafiore, slavná operní diva.\n\nTintin jako kladná postava vždy a bez výhrad bojuje proti zlu, brání slabé. Je vždy připraven zachránit druhým život a odpouštět. (V Tibetu ho za to označují jako „ryzí srdce“.) Projevuje velkou věrnost svým přátelům a nikdy se nenechá koupit. Nemá v povaze se rozčilovat či reagovat unáhleně. Před jednáním dává přednost rozboru situace.\n\nTintin je postava velmi inteligentní a vynalézavá. Zdá se být velmi nadaný na cizí jazyky, často čte. Jakoby měl odpověď na vše. Vlastní též velmi silnou schopnost dedukce a je schopný vymyslet velmi netradiční lsti. Nad to je často viděn v nejrůznějších přestrojeních. Umí velmi dobře řídit automobily, motorky, lokomotivy a bojová vozidla, jako i jezdit na koni, kormidlovat loď, pilotovat letadlo apod. Přestože má hubenou postavu, je velmi silný. V osobním souboji vždy zvítězí. Je rovněž velmi dobrý plavec a střelec. Cvičí gymnastiku a později i jógu.\n\nV duchu doby, ve které komiks vyšel, se projevuje určitá kiplingovská nadřazenost nad některými národy, např. v albu \"Tintin au Congo\" \"(Tintin v Kongu\"). Není znát tolik na Tintinovi, jehož nadřazenost autor Hergé později potlačil, jako spíš na kresbě černochů, oslavování belgického kolonialismu a např. sekvenci, kdy Tintin učí tamní děti o Belgii. Komise pro rasovou rovnoprávnost (CRE) tak žádala o zakázání této knihy v Británii, místo toho však byla opatřena varováním.\nBydlí v Rue du Labrador 26 (Labradorská ulice) v jednom městě, které není přímo definováno, ale očividně se jedná o Brusel. V díle \"Au pays de l’or noir\" (\"V zemi černého zlata\") se pak stěhuje do zámku Moulinsart kapitána Haddocka.\n\n"}
{"id": "316260", "url": "https://cs.wikipedia.org/wiki?curid=316260", "title": "Voschod 2", "text": "Voschod 2\n\nVoschod 2 (\"\") byla druhá vícemístná pilotovaná loď ze sovětského vesmírného programu Voschod, vypuštěná v roce 1965. Dle katalogu COSPAR získala zařazení 1965-022A.\n\nHlavním cílem tohoto letu bylo uskutečnit první výstup člověka do volného kosmického prostoru.\nLoď vážící 5682 kg odstartovala z kosmodromu Bajkonur na území Kazachstánu 18. března 1965 ráno. Oba kosmonauti zůstali po celou dobu (26 hodin) trvání letu v skafandrech. K druhému poklopu lodi byla připevněna nafukovací přechodová kabina. Už při druhém obletu Země se Leonov s pomocí Běljajeva vystrojil pro výstup z lodě a přes přechodovou komoru vystoupil přivázán na 5 metrů dlouhém laně vně lodě a plul volně prostorem. Tyto výstupy byly později označeny EVA a Leonov byl v jejich historii první. S pomocí lana a pohybů se snažil svůj let řídit sledován televizní a filmovací kamerou. Po 12 minutách se vrátil do kabiny. Podle slov Leonova došlo k nafouknutí skafandru na míru větší než předpokládanou a proto se nemohl vrátit do kabiny jak bylo v plánu nohama napřed, ale hlavou napřed. Aby se mohl v přechodové komoře obrátit, tak musel využít všechnu sílu co měl. Bylo velké štěstí, že Leonov měl velmi dobrou fyzickou kondici. Jinak by tento nikdy necvičený manévr nezvládl a do kabiny by se nedostal. V tom případě by musel Běljajev, dle cvičeného scénáře, dehermetizovat celou loď a Leonova zkusit vtáhnout do kabiny. Přistát bez Leonova by podle Leonových slov nikdy nezkusil. Leonov toto otočení vymyslel a zvládl bez jakékoli konzultace s Běljajevem či pozemním centrem. Podle jeho slov na to ani neměl čas, protože se blížil okamžik, kdy Sojuz vejde do zemského stínu (cca 3-4 minuty). Leonov se musel v přechodové komoře otočit, aby zajistil důkladné zavření vnějšího uzávěru, což v komoře, která je široká 120 cm, je u téměř neohybného skafandru dlouhého 1,9 m a širokého 0,68 m opravdu obtížný úkol. Leonov vypotil 6 litrů potu, tep měl 190 za minutu, ale dokázal to.\n\nProblémy ale nekončily, při uzavření vnějšího průlezu došlo ke špatnému dosednutí poklopu a malou škvírou unikala vnitřní atmosféra. Systém podpory života na to reagoval zvýšeným vývinem kyslíku, takže hrozilo, že kosmonauti budou tak vysokou koncentrací čistého kyslíku poškozeni a zemřou stejně jako Valentin Bondarenko při výcviku. Nakonec pomohla náhoda. Po sedmi hodinách boje s nastalou situací kosmonauti ve skafandrech usnuli. Ve spánku Leonov zavadil skafandrem o páku rozvodu kyslíku a tlak se rychle ještě zvýšil. Tímto tlakem došlo k zatěsnění poklopu a životní podmínky se na lodi rychle vrátily do normálu.\n\nBěhem 17. obletu Země měl začít automaticky řízený sestup. Kvůli poruše automatiky převzal řízení Běljajev a podařilo se mu přistát i přes velké přetížení o jeden oběh později 19. března v 10 hodin dopoledne do zasněžené tajgy 180 km severozápadně od města Perm v RSFSR, tedy 2000 km od plánovaného místa přistání. V místě bylo -25 °C a po ramena sněhu. Až večer kosmonauty nalezl první pátrací letoun a shodil jim teplé oblečení, které se ale zachytilo v koruně stromu, protože zde přistát kvůli stromům nemohl. Toto oblečení tedy nemohli kosmonauti použít. Podle vzpomínek Leonova se svlékli do naha. Vyždímali zpocené oblečení a zase ho oblékli. Leonov měl totiž po přistání ve skafandru po kolena potu. Noži odřezali pevné součásti skafandru. Obalili se kusy izolační tkaniny z vnitřního obložení Vostoku. Použili také kusy popruhů z přistávacího padáku. Takto vybaveni se dokázali ve vnějším prostředí pohybovat a získat dřevo na oheň, díky kterému se přes noc zahráli. Noc v mrazu přečkali, ráno k nim na lyžích dorazil záchranný oddíl, který na místě vybudoval malý srub, ve kterém nad ohněm umístili velkou nádobu, do které si Leonov s Běljajevem vlezli a pořádně se vykoupali. Teprve třetí den se všichni na lyžích vydali do 9 km vzdáleného stanoviště k improvizované přistávací ploše vrtulníku. Aby zde vrtulník přistál, bylo nutné vykácet větší množství stromů. Vrtulník je následně odvezl do města Perm.\n\n\n\n"}
{"id": "316262", "url": "https://cs.wikipedia.org/wiki?curid=316262", "title": "Latinská rčení G", "text": "Latinská rčení G\n\n\n"}
{"id": "316274", "url": "https://cs.wikipedia.org/wiki?curid=316274", "title": "Firmicutes", "text": "Firmicutes\n\nFirmicutes (z latiny: \"firmus\"-silný a \"cutis\"-kůže, resp. buněčná stěna) je kmen bakterií, z nichž je většina grampozitivních a jen několik zástupců, jako je např. \"Mycoplasma\", postrádá buněčnou stěnu. Některé mohou mít gramnegativní reakci (Megasphaera, Pectinatus, Selenomonas, Zymophilus), ale to je způsobeno vnější pórovitou membránou navíc. Původně oddělení Firmicutes zahrnovalo všechny grampozitivní bakterie, ale dnes se k nim neřadí aktinobakterie. Firmicutes mají kulaté buňky (koky) nebo tyčinky.\n\nMnoho Firmicutes produkuje endospory, které jsou odolné k vyschnutí a mohou přežít extrémní podmínky. Nachází se v rozličných prostředích a některé z nich jsou patogeny. Tzv. heliobakterie dokonce ovládají proces fotosyntézy. Některé se nachází i v střevě, a tvrdí se o nich, že mají vliv na obezitu.\n\nSkupina je tradičně dělena na třídy: Clostridia (klostridia), jež jsou anaerobní, Bacilli, které jsou obligátní či fakultativně aerobní, třetí třídou jsou Mollicutes. Zdá se, že první dvě třídy jsou parafyletické či polyfyletické. Systém může mít např. tuto podobu:\n\n\n"}
{"id": "316275", "url": "https://cs.wikipedia.org/wiki?curid=316275", "title": "Brad Mehldau", "text": "Brad Mehldau\n\nBrad Mehldau (* 23. srpna 1970, Jacksonville, Florida) je americký jazzový pianista a skladatel jazzové hudby. Na piano hraje už od raného dětství, jazz objevil ve dvanácti, když mu jeho kamarádi pouštěli desky Johna Coltranea, Buda Powella, Thelonia Monka a Charlieho Parkera. Tito jazzoví hudebníci se pak na dlouho stali jeho hudebními vzory – první Mehldauova nahrávka je skladba \"Blue Train\", kterou složil John Coltrane. \n\nV roce 1988 se Mehldau přestěhoval do New Yorku, kde hrál jako spoluhráč s různými hudebníky. Nejvýznamnější pro něho byla spolupráce s kvartetem Joshua Redmana. \n\nV roce 1994 dává Mehldau dohromady své vlastní trio. Jeho spoluhráči se tak stali kontrabasista Larry Grenadier a bubeník Jorge Rossy, kterého později nahradil Jeff Ballard. S tímto triem a kytaristou Patem Methenym nahráli dvě kritikou vysoce ceněná alba.\n\nVe své hudbě velmi často cituje Milese Davise, Larryho Goldingse, Kurta Rosenwinkela, Jesse Davise, Davida Sancheze, Oscara Petersona a ostatní členy tria. Mehldau také často hraje každou rukou jinou melodii a používá neobvyklé takty. Na desce \"Art of the Trio, Vol. IV\" hraje standard \"All the Things You Are\" v A dur (původně je skladba napsaná v A♭ – tedy o půl tón níže) a navíc v 7/8 taktu. \n\n\n\n\n\n\n"}
{"id": "316276", "url": "https://cs.wikipedia.org/wiki?curid=316276", "title": "Československá hokejová liga 1975/1976", "text": "Československá hokejová liga 1975/1976\n\n33. ročník Československé hokejové ligy 1975/76 se hrál pod názvem I. liga.\n\nVzhledem k tomu, že se tento rok konal olympijský turnaj a také mistrovství světa, byl herní systém kvůli nedostatku termínů mírně pozměněn. 12 účastníků hrálo v jedné skupině, a to nejprve dvoukolově systémem každý s každým. Poté byli rozděleni podle umístění na 2 skupiny (o 1. – 6. místo a o 7. – 12. místo). V obou skupinách se hrálo dvoukolově každý s každým o titul, resp. o udržení.\n\nMilan Nový (SONP Kladno) – 32 gólů\n\nMiroslav Krása (27/2,41/91,8/0),\nMiroslav Termer (6/3,10/89,8/0) -\nBohumil Čermák (31/4/3/12),\nFrantišek Kaberle (21/6/5/6),\nAntonín Melč (20/1/1/6),\nJan Neliba (26/2/5/32),\nFrantišek Pospíšil (32/7/16/14),\nOtakar Vejvoda (31/7/8/43),\nFrantišek Větrovec (4/0/1/2),\nJaroslav Vinš (30/3/6/16) –\nLubomír Bauer (29/5/11/12),\nMiroslav Křiváček (32/13/15/12),\nJiří Kuchler (2/0/0/2),\nZdeněk Müller (32/13/10/6),\nZdeněk Nedvěd (28/7/14/28),\nEduard Novák (32/26/16/42),\nJan Novotný (17/4/4/2),\nMilan Nový (32/32/25/14),\nMilan Skrbek (26/4/5/24),\nVáclav Sýkora (30/5/12/20),\nLadislav Vysušil (29/7/3/26) –\ntrenéři Jaroslav Volf a Václav Slánský\n\nVladimír Dzurilla (31/4,87/87,0/-/-), \nPetr Ševela (4/8,76/86,46/-/-) –\nCtirad Fiala (20/2/1/-),\nLubomír Hrstka (32/2/4/-),\nOldřich Machač (32/7/14/-),\nPavel Pazourek (32/3/3/16),\nFrantišek Tulec (31/2/1/-),\nVladimír Vašíček (26/0/1/-),\nOtto Železný (31/1/1/14) -\nJosef Černý (32/11/6//-),\nSvatopluk Číhal (31/15/7/-),\nZdeněk Chocholatý (30/3/5/-),\nMiloš Jelínek (29/4/0/-),\nLuboš Kšica (28/3/3/-),\nVladimír Kunc (30/10/2/22),\nZdeněk Mráz (30/12/18/-),\nKarel Nekola (15/8/4/8),\nJiří Otoupalík (2/0/0/0),\nJaromír Pořízek (25/4/6/-),\nAlexandr Prát (1/0/0/0),\nVlastimil Vajčner (7/0/1/-),\nLuděk Vojáček (27/7/9/30) –\ntrenéři František Vaněk (do října 1975), Jaroslav Jiřík (od října 1975), asistenti Jaroslav Jiřík a Vladimír Nadrchal\n\nMiroslav Kapoun (26/3,58/-/-),\nJiří Svoboda (8/3,63/-/-) -\nZdeněk Bahenský (23/0/0/-),\nJiří Bubla (31/11/18/-),\nMiroslav Daněk (29/0/2//-),\nVladimír Jáchym (1/0/0/-),\nVladimír Macholda (27/2/2/-),\nOldřich Obrtlík (26/3/1/-),\nMiroslav Rykl (26/0/2/-),\nJan Vopat (28/1/1/-) -\nJosef Beránek (30/4/4/-),\nJan Deus (25/0/2/-),\nIvan Hlinka (30/25/18/6),\nJosef Chabroň (5/0/1/-),\nJindřich Kokrment (26/4/3/-),\nStanislav Kousek (8/0/0/-),\nPetr Leška (24/3/3/-),\nVladimír Machulda (22/6/3/-),\nKarel Ruml (16/1/4/-),\nMiloš Tarant (32/14/7/-),\nJosef Ulrych (30/15/17/-),\nAntonín Waldhauser (23/1/2/-),\nOndřej Weissmann (5/0/0/-),\nPetr Zelenka (10/0/1/-),\nDušan Zikmund (10/3/0/-)\n\n\n\n"}
{"id": "316288", "url": "https://cs.wikipedia.org/wiki?curid=316288", "title": "Československá hokejová liga 1976/1977", "text": "Československá hokejová liga 1976/1977\n\n34. ročník Československé hokejové ligy 1976/77 se hrál pod názvem I. liga.\n\n12 účastníků v jedné skupině, hrálo se čtyřkolově systémem každý s každým. Poslední mužstvo sestoupilo.\n\nMilan Nový (Poldi SONP Kladno) - 59 gólů\n\nMilan Kolísek (1/2,00/86,7),\nMiroslav Krása (24/2,70/90,8),\nMiroslav Termer (23/2,37/92,4) -\nBohumil Čermák (44/6/6/18),\nFrantišek Kaberle (44/4/24/26),\nAntonín Melč (22/0/3/4),\nJan Neliba (42/5/6/31),\nFrantišek Pospíšil (42/8/28/22),\nOtakar Vejvoda (36/1/5/26),\nJaroslav Vinš (43/5/18/14) -\nLubomír Bauer (43/11/13/14),\nJiří Filip (3/0/0/0),\nJiří Kopecký (15/1/2/4),\nMiroslav Křiváček (42/20/18/6),\nZdeněk Müller (44/13/18/12),\nZdeněk Nedvěd (44/13/18/12),\nEduard Novák (44/37/26/45),\nJan Novotný (17/1/3/4),\nMilan Nový (44/59/34/22),\nMilan Skrbek (41/8/6/30),\nVáclav Sýkora (43/11/16/10),\nLadislav Vysušil (39/8/6/18)\n\nJiří Holeček (-/-/-/-),\nJaroslav Radvanovský (-/-/-/-) -\nZdeněk Hňup (-/-/-/-),\nVladimír Kostka (-/-/-/-),\nMiroslav Kuneš (-/-/-/-),\nKarel Pavlík (-/-/-/-),\nJaroslav Šíma (-/-/-/-),\nJan Zajíček (-/-/-/-) -\nPetr Brdička (-/-/-/-),\nKarel Holý (-/-/-/-),\nVáclav Honc (-/-/-/-),\nJiří Jána (-/-/-/-),\nFrantišek Kalivoda (-/-/-/-),\nJiří Kochta (-/-/-/-),\nKarel Najman (-/-/-/-),\nJiří Nikl (-/-/-/-),\nPavel Richter (-/-/-/-),\nLuděk Škaloud (-/-/-/-),\nJindřich Vícha (-/-/-/-),\nFrantišek Vorlíček (21/3/2/12),\n\nČechura (-/-/-/-),\nJosef Hovora (-/-/-/-),\nPrimas (-/-/-/-) -\nVladimír Bednář (-/-/-/-),\nVítězslav Ďuriš (-/-/-/-),\nMilan Kajkl (-/-/-/-),\nJiří Neubauer (-/-/-/-),\nMiloslav Pecka (-/-/-/-),\nJaroslav Rosický (-/-/-/-),\nSetíkovský (-/-/-/-),\nKarel Trachta (-/-/-/-) -\nBohuslav Ebermann (44/31/25/-),\nPavel Huml (-/-/-/-),\nMiroslav Klapáč (44/30/23/-),\nJosef Kočí (-/-/-/-),\nVáclav Košan (-/-/-/-),\nMilan Kraft (-/18/-/-),\nPetr Otte (-/-/-/-),\nVáclav Ruprecht (-/-/-/-),\nZdeněk Schejbal (-/-/-/-),\nMarek Sýkora (-/17/-/-),\nPetr Vrabec (-/23/-/-)\n\nJan Hrabák (10/3,90/-/-),\nMiroslav Kapoun (38/3,05-/-),\nJiří Svoboda (9/3,89/-/-) -\nZdeněk Bahenský (20/3/1/-),\nJiří Bubla (40/9/28/-),\nMiroslav Daněk (41/0/1/-),\nArnold Kadlec (8/3/0/-),\nJordan Karagavrilidis (34/1/1/-),\nJaroslav Kůrovec (34/0/1/-),\nVladimír Macholda (41/2/2/-),\nMiroslav Rykl (40/1/1/-),\nJan Vopat (31/3/1/-) -\nJosef Beránek (7/0/1/-),\nJan Deus (18/1/0/-),\nIvan Hlinka (43/9/23/-),\nJaroslav Hübl (34/6/7/-),\nJindřich Kokrment (35/9/11/-),\nStanislav Kousek (40/7/3/-),\nPetr Leška (42/6/10/-),\nVladimír Machulda (34/8/4/-),\nStanislav Motl (1/0/0/-),\nPetr Opačitý (34/7/10/-),\nJan Szturczek (1/0/0/-),\nMiloš Tarant (44/14/15/-),\nJosef Ulrych (44/22/17/-),\nAntonín Waldhauser (18/0/0/-),\nOndřej Weissmann (2/0/0/-),\nDušan Zikmund (35/5/5/-)\n\nRadomír Daněk (10/2,10/-/-)\nVladimír Dzurilla (43/3,36/90,0/-),\nKarel Lang (1/-/-/-),\nDušan Talášek (2/-/-/-) –\nCtirad Fiala (41/2/2/-),\nLubomír Hrstka (42/2/0-),\nOldřich Machač (37/7/15/-),\nLubomír Oslizlo (16/0/2/24),\nPavel Pazourek (44/1/2/22),\nFrantišek Tulec (42/4/3/-),\nOtto Železný (43/2/1/22) –\nZdeněk Balabán (42/4/3/-),\nRostislav Čada (37/5/2/-),\nJosef Černý (40/13/13/-),\nSvatopluk Číhal (40/10/14/-),\nZdeněk Chocholatý (35/5/4/-),\nVladimír Kovář (1/0/0/-),\nVladimír Kunc (38/4/9/26),\nZdeněk Mráz (42/21/24/-),\nKarel Nekola (44/21/16/24),\nJiří Otoupalík (23/1/2/12),\nJaromír Pořízek (11/2/0/-),\nVlastimil Vajčner (27/6/4/12),\nLuděk Vojáček (41/7/5/42),\nFrantišek Vorlíček (19/2/1/-) –\ntrenér Jaroslav Jiřík, asistent Vladimír Nadrchal\n\nPavel Pertl (42/5,49/87,3/-)\nHorst Valášek (17/6,53/84,2/-) -\nJosef Franěk (15/0/0/-),\nJaromír Hanačík (38/6/8/-),\nJosef Jenáček (42/3/2/-),\nMiroslav Michalovský (43/8/6/-),\nMiloslav Sedlák (42/7/7/-),\nPetr Šivic (20/3/0/-),\nZdeněk Venera (35/3/3/-),\nJiří Zajíc (3/0/0/-)\nLadislav Zavrtálek (12/0/0/-) -\nJan Balun (22/3/3/-),\nZdeněk Čech (31/14/4/-),\nMilan Hain (6/0/2/-),\nPavel Jiskra (14/1/2/-),\nFrantišek Krejčí (18/5/0/-),\nLadislav Maršík (35/8/6/-),\nLuděk Pelc (44/8/9/-),\nStanislav Přikryl (9/1/1/-),\nDalibor Ptáček (13/0/0/-),\nJaroslav Santarius (14/5/5/-),\nRudolf Smetana (31/3/3/-),\nJaroslav Stuchlík (18/4/2/-),\nOta Štěpaník (23/3/0-),\nZdislav Tabara (1/0/0/-),\nPetr Vašek (43/4/5/-),\nAntonín Veselý (41/17/7/-),\nLubomír Vlk (30/3/0/-),\nJiří Vodák (42/10/6/-)\n\n\n"}
{"id": "316294", "url": "https://cs.wikipedia.org/wiki?curid=316294", "title": "Československá hokejová liga 1977/1978", "text": "Československá hokejová liga 1977/1978\n\n35. ročník Československé hokejové ligy 1977/78 se hrál pod názvem I. liga.\n\n12 účastníků v jedné skupině, hrálo se čtyřkolově systémem každý s každým. Poslední mužstvo sestoupilo.\n\nJaroslav Pouzar (Motor České Budějovice) - 42 gólů\n\n\nMilan Kolísek (22/2,72/0),\nMiroslav Krása (26/2,54/2),\nMiroslav Termer (2/5,00/0) -\nBohumil Čermák (44/1/2/36),\nFrantišek Kaberle (43/9/18/20),\nAntonín Melč (9/0/1/2),\nJan Neliba (44/2/5/40),\nFrantišek Pospíšil (44/11/31/37),\nOtakar Vejvoda (44/6/3/14),\nJaroslav Vinš (35/3/2/28) -\nLubomír Bauer (42/12/9/24),\nJiří Filip (3/0/0/2),\nJiří Kopecký (27/1/3/4),\nMiroslav Křiváček (43/12/10/18),\nZdeněk Müller (44/12/20/22),\nZdeněk Nedvěd (44/19/7/20),\nEduard Novák (44/37/11/59),\nJan Novotný (19/4/3/6),\nMilan Nový (44/40/35/16),\nArnošt Reckziegel (16/2/1/8),\nMilan Skrbek (40/4/3/18),\nVáclav Sýkora (38/7/4/10) -\ntrenéři Jaroslav Volf (vystřídal ho Bohumil Prošek) a Václav Slánský\n\nJan Hrabák (5/5,50/0),\nMiroslav Kapoun (44/2,69/2) -\nJiří Bubla (44/21/35/49),\nMiroslav Daněk (42/2/5/12),\nArnold Kadlec (42/1/1/38),\nJaroslav Kůrovec (7/0/1/6),\nVladimír Macholda (43/4/5/18),\nMiroslav Rykl (44/1/2/22),\nJan Vopat (43/5/7/57) -\nIvan Hlinka (43/32/39/30),\nJaroslav Hübl (14/1/0/4),\nVladimír Jeřábek (10/0/1/2),\nČestmír Kodrle (10/8/11/24),\nJindřich Kokrment (43/18/15/16),\nVladimír Kýhos (40/10/9/16),\nVladimír Machulda (40/20/13/19),\nPetr Opačitý (44/12/9/49),\nJosef Radoch (10/0/0/2),\nMiloš Tarant (36/15/6/22),\nJosef Ulrych (44/30/17/12),\nOndřej Weissmann (39/5/1/16) -\ntrenéři František Voříšek, Josef Hlinka a Josef Beránek\n\nJiří Holeček (44/2,47/4),\nJaroslav Radvanovský (4/3,00/0) -\nStanislav Hajdušek (38/5/1/38),\nVladimír Kostka (39/7/6/40),\nMiroslav Kuneš (30/2/5/20),\nVladimír Nejedlý (8/0/1/6),\nKarel Pavlík (26/3/5/6),\nJaroslav Šíma (43/5/4/32),\nVladislav Vlček (44/7/5/32),\nJan Zajíček (43/3/12/69) -\nKarel Holý (44/14/8/61),\nVáclav Honc (44/6/15/12),\nJiří Hrdina (35/6/8/20),\nFrantišek Kalivoda (20/1/3/10),\nJiří Kochta (36/9/12/10),\nJaroslav Mec (42/22/11/53),\nTomáš Netík (22/4/1/11),\nJiří Nikl (34/8/8/14),\nLuboš Pěnička (42/8/8/42),\nPavel Richter (44/19/15/39),\nJiří Titz (43/12/5/28),\nJindřich Vícha (21/3/6/14) -\ntrenéři Luděk Bukač a Pavel Wohl\n\nLuděk Brož (28/2,79/0),\nIvan Podešva (22/4,11/6),\nJaromír Šindel (1/4,50/0) -\nKarel Dvořák (44/1/87/28),\nZbyněk Efler (13/0/2/4), \nMilan Figala (43/6/15/24),\nIvan Horák (32/2/0/26),\nLibor Kudela (44/5/11/23),\nJaroslav Lyčka (42/10/8/20),\nPavel Stankovič (44/5/5/12) -\nRadoslav Čížek (4/0/0/0),\nMiroslav Fryčer (34/12/10/24),\nMiloš Holaň (44/3/13/23),\nBohumil Kacíř (30/13/6/22),\nJiří Keler (18/1/0/4),\nRadoslav Kuřidým (42/12/16/42),\nZbyněk Neuvirth (44/17/22/2),\nVáclav Niesner (27/2/4/6),\nRudolf Slavík (26/3/4/18),\nVladimír Stránský (44/23/15/28),\nLadislav Svozil (43/17/7/48),\nJaroslav Vlk (26/11/11/6),\nJosef Volek (26/6/7/6),\nVladimír Vůjtek (43/20/16/6) -\ntrenéři Ladislav Štemprok a Jan Soukup\n\nJaroslav Jágr (3/6,66/0),\nJiří Králík (44/2,54/0) -\nPetr Adamík (34/3/4/30),\nVítězslav Ďuriš (44/3/6/47),\nKarel Horáček (43/1/10/32),\nMilan Chalupa (39/1/8/108),\nJiří Seidl (1/0/0/0),\nJan Suchý (39/3/7/10),\nVladimír Šandrik (33/4/3/14),\nJosef Vondráček (27/1/3/18) -\nJosef Augusta (44/10/14/27),\nPetr Brdička (32/14/10/4),\nFrantišek Černík (41/15/14/32),\nJaroslav Holík (34/4/15/73),\nJiří Holík (42/15/13/28),\nJan Hrbatý (11/1/1/0),\nPeter Ihnačák (5/0/1/4),\nOtta Klapka (25/2/3/12),\nJindřich Korph (1/0/0/0),\nLuboš Kšica (16/2/3/4/),\nMiloš Kupec (29/7/1/6),\nJindřich Micka (3/0/0/2),\nMiloš Novák (39/17/2/41),\nJosef Paleček (27/13/7/15),\nVladimír Veith (44/21/14/17),\nFrantišek Výborný (34/13/3/6),\nLadislav Vysušil (3/0/1/2) -\ntrenéři Jaroslav Pitner a Stanislav Neveselý\n\nPavel Bakus (3/9,09/0),\nIvo Doležel (20/3,73/2),\nVladimír Plánička (31/3,60/2) -\nMiroslav Dvořák (43/10/16/48),\nJosef Horešovský (42/1/4/14),\nJaroslav Kočer (40/3/6/18),\nJosef Květoň (42/2/4/24),\nPetr Míšek (1/0/0/0),\nJosef Novák (43/1/6/30),\nJan Podlaha (5/0/0/4),\nFrantišek Tikal (18/1/4/4) -\nJosef Anderle (39/9/5/16),\nVladimír Caldr (44/9/7/22),\nFrantišek Čech (40/29/7/11),\nMiloš Edelmann (33/7/6/8),\nJan Klabouch (30/5/5/2),\nJiří Kolár (44/11/10/45),\nJaroslav Korbela (18/2/0/8),\nNorbert Král (28/3/2/8),\nJiří Lála (27/9/4/10),\nVáclav Mařík (43/13/34/28),\nJaroslav Pouzar (43/42/20/46),\nKarel Pražák (42/14/22/14),\nMichal Vondrka (17/4/3/4),\nJaroslav Vopátek (1/0/0/0) -\ntrenéři Ladislav Pejcha a František Neumeier\n\nJiří Crha (44/2,96/14),\nIvan Šenk (1/3,00/0) -\nVladimír Bezdíček (40/1/4/32),\nMilan Klement (34/2/4/36),\nJan Levinský (43/2/5/18),\nZdeněk Moučka (26/1/2/14),\nPavel Nešťák (44/4/8/48),\nPavel Novotný (32/1/3/32),\nHorymír Sekera (43/3/5/46),\nPavel Skalický (34/6/2/4) -\nMiroslav Bažant (11/2/2/2),\nPavel Beránek (32/4/8/36),\nMilan Černický (6/0/0/0),\nLadislav Dinis (22/2/5/8),\nPetr Hemský (1/0/0/0),\nRichard Kalhous (5/0/0/0),\nMilan Koďousek (42/17/6/17),\nVladimír Martinec (44/19/18/19),\nJiří Novák (44/23/14/45),\nFrantišek Pecivál (41/9/5/12),\nFrantišek Semonský (5/0/2/4),\nJosef Slavík (44/9/8/48),\nBohuslav Šťastný (44/14/9/32) -\ntrenéři Otakar Mareš a Horymír Sekera\n\nPavol Norovský (20/4,18/0),\nMarcel Sakáč (36/3,42/0) -\nJozef Bukovinský (41/4/11/12),\nIvan Černý (44/5/3/24),\nMilan Kužela (21/3/1/32),\nPeter Mišovič (24/1/2/18),\nĽubomír Roháčik (11/3/2/4), \nĽubomír Ujváry (44/8/7/24),\nVladimír Urban (42/1/2/18) -\nMarián Bezák (44/11/6/32),\nRoman Cisár (27/2/0/10),\nFrantišek Hejčík (27/4/4/2),\nJán Jaško (38/7/3/41),\nEugen Krajčovič (39/6/2/6),\nMilan Mrukvia (20/5/2/12),\nDušan Pašek (5/0/1/0),\nDárius Rusnák (44/4/11/24),\nMiroslav Stanek (13/0/1/10),\nAnton Šťastný (42/19/17/22),\nMarián Šťastný (44/33/23/58),\nPeter Šťastný (42/29/24/38),\nDušan Tobolár (1/0/0/2),\nAnton Zmajkovič (4/0/0/0),\nDušan Žiška (36/6/9/16) -\ntrenér Ladislav Horský \n\nVladimír Dzurilla (39/3,42/2),\nKarel Lang (16/4,61/0) –\nCtirad Fiala (41/1/4/53),\nLubomír Hrstka (44/5/4/45),\nOldřich Machač (44/6/14/30),\nLubomír Oslizlo (39/3/2/44),\nFrantišek Tulec (43/3/328),\nVladimír Vašíček (18/0/1/2),\nOtto Železný (35/2/0/16) –\nZdeněk Balabán (38/6/2/4),\nRostislav Čada (8/0/0/0),\nJosef Černý (28/2/0/14),\nSvatopluk Číhal (44/11/10/16),\nTomáš Dolák (42/7/4/26),\nLibor Havlíček (34/18/26/36),\nZdeněk Chocholatý (1/0/0/0),\nVladimír Kovář (2/0/0/0),\nVladimír Kunc (41/8/8/18),\nZdeněk Mráz (42/6/8/12),\nKarel Nekola (43/27/11/34),\nJiří Otoupalík (43/6/2/10),\nAlexandr Prát (11/0/2/0),\nVlastimil Vajčner (34/4/4/12) –\ntrenéři Augustin Bubník a Vladimír Nadrchal, později Zdeněk Kepák\n\nJuraj Hamko (1/9,00/0),\nMichal Orenič (10/9,06/0),\nJaroslav Rozsypal (1/9,00/0),\nPavol Svitana (42/4,45/12) -\nPavol Bačiak (43/4/7/26),\nJán Bačo (41/0/2/24),\nJuraj Bakoš (7/0/0/2),\nMarián Repaský (44/4/6/64),\nLadislav Roško (20/0/0/8),\nJán Šterbák (42/12/3/25) -\nBedřich Brunclík (43/16/20/61), \nKarel Čapek (44/7/7/24),\nFrantišek Čižík (2/0/0/0)\nĽubomír Divulit (17/2/0/2),\nPeter Filipovič (4/1/0/9),\nRóbert Gold (32/1/1/16),\nAnton Lach (42/5/8/38),\nDušan Ludma (33/6/4/27),\nImrich Lukáč (40/5/5/34),\nJozef Lukáč (44/29/19/10),\nVincent Lukáč (42/36/25/51),\nJozef Markovič (27/3/2/8),\nMilan Mažgut (37/0/5/6),\nEugen Saloň (10/2/2/2),\nAnton Spišak (1/0/0/0),\nJaroslav Žec (29/5/2/16) -\ntrenéři Pavol Zábojník (v průběhu sezóny Juraj Ferenc) a František Kolláth\n\nJán Herczeg (20/3,87/2),\nPetr Ševela (33/3,59/2) -\nMarián Brúsil (36/4/1/15),\nPavel Dočkal (42/2/5/35),\nFrantišek Hossa (43/3/5/54),\nMiroslav Michalovský (26/1/7/12),\nPavel Pazourek (22/1/3/16),\nJiří Šrámek (33/1/1/6),\nZdeněk Venera (31/2/0/37),\nFrantišek Větrovec (29/4/2/46) -\nPeter Filipovič (14/1/2/2),\nVáclav Haňka (45/15/10/28),\nMiroslav Hlinka (8/2/0/0),\nVáclav Kašpar (8/0/0/0),\nVladimír Kocián (44/14/5/70),\nAlojz Meluš (44/5/15/18),\nMiroslav Miklošovič (45/13/9/10),\nMilan Mrukvia (22/3/4/14),\nKarel Najman (40/8/6/26),\nOldřich Pavlík (25/4/2/12),\nJán Podkonický (28/2/2/12),\nBohumil Salajka (43/9/4/38),\nJiří Šetek (43/15/10/15),\nLuděk Vojáček (27/2/5/25) -\ntrenéři Jaroslav Walter a Kamil Svojše\n\nPetr Brokeš (10/4,84/2),\nJosef Hovora (15/4,41/2),\nJiří Svoboda (31/4,15/0) -\nVladimír Bednář (39/3/5/38),\nMilan Kajkl (44/5/21/23),\nJaroslav Klacl (24/0/0/16),\nLuboš Kudrna (37/3/1/8),\nJiří Neubauer (43/4/8/52),\nZdeněk Partyngl (2/0/0/0),\nMiloslav Pecka (36/1/1/6),\nKarel Trachta (38/3/2/20) -\nOliver Burian (21/1/3/0),\nFrantišek Černý (44/7/7/40),\nBohuslav Ebermann (43/27/9/46),\nJan Havel (20/0/1/8),\nPavel Huml (45/16/9/16),\nMiroslav Klapáč (35/9/7/23),\nJosef Kočí (37/6/0/19),\nMilan Kraft (43/12/7/10),\nZdeněk Schejbal (41/7/7/22),\nLadislav Skřivan (29/4/4/6),\nMarek Sýkora (40/6/9/6),\nPetr Vrabec (43/13/9/22) -\ntrenéři Zdeněk Haber (v průběhu sezóny Miloslav Šašek) a Václav Šmat\n\nPoznámky:\n\n\n\n"}
{"id": "316296", "url": "https://cs.wikipedia.org/wiki?curid=316296", "title": "Spory o velmistrovství Řádu svatého Lazara", "text": "Spory o velmistrovství Řádu svatého Lazara\n\nSoučasný Řád svatého Lazara je od roku 1967 rozštěpen do několika vzájemně se neuznávajících větví, které měly či mají své vlastní velmistry. Od roku 2004 existuje ve dvou větvích — \"orleánské\" a \"maltsko-pařížské\" obedienci, které jsou zastoupeny i na českém území.\n\nV 60. letech 20. století rostlo napětí mezi španělským velmistrem řádu, Ferdinandem de Borbón, vévodou ze Sevilly, a řádovým správním centrem, které se nacházelo ve Francii v Paříži. Vše vyvrcholilo v roce 1967, kdy byl ve Francii zvolen nový velmistr Charles Philippe d'Orléans, užívající titul \"vévody z Nemours\", a dosavadní velmistr sesazen. Tento krok byl v rozporu s platnými řádovými předpisy (neboť původní velmistr mohl pouze zemřít nebo abdikovat, k čemuž nedošlo) a stal se základem roztržky mezi dvěma větvemi čili obediencemi – \"sevillskou\" a \"pařížskou\". Pařížská obedience se dále rozštěpila ve věci přijímání nekatolíků. V roce 1969 byl „nejvyšší hlavou řádu“ (nikoli velmistrem; tím se formálně stal až roku 1986) zvolen vévoda z Brissacu. Tzv. Nemourská frakce se sídlem na Maltě se však o čtyři roky později spojila se sevillskou obediencí, jež je od té doby nazývána maltskou.\n\nV letech 1979–1986 došlo k neúspěšné snaze o vyřešení sporů a ustavení jednotného vedení s jediným velmistrem.\n\nV únoru 2004 abdikoval vévoda z Brissacu z velmistrovství pařížské obedience a novým velmistrem byl o měsíc později zvolen vévoda sevillský, s cílem znovusjednotit dvě větve řádu. V září 2004 byl však částí pařížské obedience, neuznávající ústavnost sevillské volby, zvolen velmistrem orleánská obedience Charlese-Philippa d'Orléans,užívající titulu vévody z Anjou.\n\nNa generální kapitule pařížské obedience řádu (Dublin, září 2002), v jejímž závěru 48. velmistr J.E. Francois de Cossé, vévoda z Brissacu, oficiálně a písemně oznámil, že ukončí svojí činnost jako velmistr k 19. únoru 2004, kdy dosáhne věku 75 let. Zároveň navrhl kapitule vévodu ze Sevilly jako kandidáta, o němž by bylo možné hlasovat jako o svém následovníkovi. Toto stanovisko bylo verifikováno tehdejším přítomným nově ustaveným spirituálním protektorem Řádu, patriarchou Řehořem III. Lahamem.\n\nV březnu 2003 velkopřevorství USA a Austrálie nominovala Francisca de Paula de Borbón y Escasany, vévodu ze Sevilly, současného 48. velmistra maltské obedience Řádu, jako kandidáta na velmistra a v červnu téhož roku pak švýcarské velkopřevorství nominovalo Charlese-Philippa d'Orléans jako protikandidáta. V srpnu pak patriarcha Řehoř III. Laham zveřejnil dopis, v němž bylo poprvé veřejně konstatováno, že vzhledem k neurovnaným vztahům vévody ze Sevilly, jež je potřetí ženatý a jeho rozvody nejsou církevně upraveny, nepovažuje vévodu ze Sevilly za platného kandidáta a vyzývá všechny národní jurisdikce, aby tuto komplikaci vzaly na vědomí.\n\nV září 2003 na jednání řádové vlády v Celle-les-Bordes podepsalo 15 velkopřevorů a národních delegátů (vč. Václava Bořka-Dohalského) přihlášku Charlese-Philippa d'Orléans do Řádu a zároveň podpořilo jeho kandidaturu za velmistra. Tento akt byl prohlášen za jednoznačný projev vůle národních jurisdikcí Švýcarska, Německa, Lichtenštejnska, Rakouska, Anglie a Walesu, Irska, Skotska, Dánska, Švédska, Norska, Maďarska, Chorvatska, Česka, Nového Zélandu a Nizozemska. Řádovou vládou byl zároveň ustaven výbor, který měl připravit volby nového velmistra na generální kapitule v Torontu a dohlížet nad správností procesu voleb. Jeho členové prohlásili za kandidáty Charlese-Philippa d'Orléans (pokud se do dne voleb stane členem řádu) a vévodu ze Sevilly (pokud předloží jím slíbené doklady o manželském statusu, vydané Svatým stolcem). Vévoda z Brissacu nátlakově trval na kandidatuře vévody ze Sevilly jako platného a jediného kandidáta i přes opakované a zdůrazňované stanovisko přítomného patriarchova vikáře, že tato volba je problematická a z hlediska duchovního nepřijatelná. Zároveň přítomným velkopřevorům oznámil, že nový velmistr okamžitě sjednotí Pařížskou a Maltskou obedienci, což vyvolalo pochybnosti, protože v mnoha zemích nebyla situace zralá k jednání o sjednocování.\n\nV říjnu 2003 vévoda z Brissacu oznámil, že bude ochotný sloužit další dva roky jako velmistr, ačkoliv již oznámil svůj odchod z úřadu. V lednu 2004 generální sekretář chev. Walter Schäppi oznámil všem členům Řádu, že vévoda ze Sevilly není nadále platným kandidátem. Následně vévoda z Brissacu odvolal Waltera Schäppiho z úřadu a oznámil, že za volby bude zodpovědné kanadské velkopřevorství. V únoru 2004 velmistr vévoda z Brissacu neodstoupil, avšak sám si udělil titul „výkonný velmistr“ (acting grandmaster). Charles-Philippe byl J. Em. Lászlo kardinálem Paskaiem, OFM přijat v Ostřihomi do Řádu. Přijetí Charles-Philippe d´Orléans bylo podpořeno všemi národními jurisdikcemi evropských zemí a Nového Zélandu. Jurisdikce USA, Kanady a Austrálie s volbou srozuměny nebyly.\nGenerální kapitula obou obediencí řádu v Torontu v dubnu 2004 zvolila velmistrem Dona Francisca de Borbón, vévodu ze Sevilly, granda španělského. Nad svým protikandidátem princem d´Orleans zvítězil po odchodu části delegátů poměrem hlasů 542 : 47. Volba byla schválena duchovním protektorem Řádu, J. B. patriarchou Gregoriem III. Lahemem. Problémem byla skutečnost, že velkopřevorství USA a Kanady přizvalo na volbu také členy maltské obedience. Volba tak sice byla vidována notářem, ten však neověřoval právo volit na kapitule. Právo volit zcela jistě členové maltské obedience neměli.\n\nProto v té době již 15 jurisdikcí (Evropa + Nový Zéland) neuznávalo jakékoliv kroky nového velmistra. V září 2004 došlo v Blois k volbě velmistra orleánské obedience, jímž se stal Charles-Philippe d'Orléans. Tato volba nebyla uznána duchovním protektorem řádu Řehořem III. Lahamem řecko-melchitsko-katolickým patriarchou, který se od osoby nového velmistra výslovně písemně distancoval. Tato větev byla přijata pod tradiční ochranu francouzské koruny Henrim, hrabětem pařížským. Ten však tuto podporu v roce 2012 dočasně pozastavil, nicméně po vyjasnění poměrů se v roce 2015 pět výslovně přihlásil k svému protektorátu a vyjednal uznání své větve Řádu velkokancléřem Řádu čestné legie\nV roce 2008 don Francisco, vévoda ze Sevilly, přiznal, že své manželské záležitosti nedokáže uvést do souladu s právem katolické církve, a na svůj úřad rezignoval. Tím pro 9 evropských jurisdikcí tzv. Norwichské skupiny, hlásících se dříve k orleánské obedienci, pominul důvod k rozkolu. Vídeňskou deklarací se v září roku 2008 tyto jurisdikce přihlásily ke sjednocené maltské a pařížské obedienci a jejich představitelé se zúčastnili generální kapituly řádu konané 12.–13. září 2008 v anglickém Manchesteru, kde bylo jejich začlenění slavnostně schváleno.\nManchesterská generální kapitula zvolila 12. září 2008 velmistrem \"sjednoceného\" řádu dona Carlose Gereda y de Borbón, markýze de Almazàn, který byl v Manchesterské anglikánské katedrále intronizován spirituálním protektorem Řehořem III. Lahamem, řeckokatolickým melchidským patriarchou Jeruzaléma, Antiochie a Alexandrie.\n\nV roce 2010 nečekaně rezignoval velmistr orleánské obedience Charles-Philippe d'Orléans. Některá velkopřevorství na jeho místo zvolila za nového velmistra hraběte Jana Dobrzenského z Dobrzenic, českého velkopřevora, který byl uznán velmistrem duchovním protektorem kardinálem Paskaiem , předchozím velmistrem a hrabětem pařížským . Některá velkopřevorství, včetně švýcarského a velkokancléře hr. Piccapietry orleánské obedience, však tuto volbu neuznala. Postupnými neshodami se proto rozdělila na dvě samostatné organizace. Tzv. švýcarská obedience od roku 2012 má své sídlo v Jeruzalémě, a od roku 2015 jej jejím velmistrem Sixtus Jindřich Bourbonsko-Parmský.\n\n\n\nJe samozřejmé, že tyto události měly vliv i na české aktivity.\n\nČeské velkopřevorství pod vedením Karla Schwarzenberga jako 1. velkopřevora, t.č. v exilu, se po roce 1967 přihlásilo k pařížské obedienci. Ten určil jako svého nástupce Radslava Kinského (členem Řádu od roku 1973, 2. velkopřevorem od Schwarzenbergova úmrtí roku 1986).\n\nV exilu aktivně pro Řád pracoval např. pozdější břevnovský arciopat Jan Anastáz Opasek, známý heraldik Ada Karlovský či Jan Stránský.\n\nVelkopřevor Radslav Kinský původně roku 2003 abdikoval ze zdravotních důvodů. Vzhledem ke svému věku určil svým nástupcem jako 3. velkopřevora Václava Bořka-Dohalského. Ten byl členem Řádu od roku 1991, a v roce 2000 se stal kancléřem a vystřídal tak předchozího dlouholetého kancléře Josefa Kočího. Reakcí na tuto výměnu byl odchod J. Kočího a několika dalších členů z Českého velkopřevorství a vznik maltské obedience v Čechách. Radslav Kinský vykonával úřad 2. velkopřevora nakonec až do r. 2004, neboť Václav Bořek-Dohalský zemřel, proto Radslav Kinský doporučil jako svého následovníka Jana Dobrzenského a poté až do své smrti v r. 2008 užíval v Českém velkopřevorství titulu \"emeritního velkopřevora\".\nČeské velkopřevorství navrátivší se do českých zemí roku 1991 se tak roku 2000 poprvé rozdělilo odchodem Josefa Kočího a vznikem samostatné maltské obedience. K dalšímu rozkolu došlo v roce 2004, kdy skupina členů (pod administrací Doc. MUDr. Zdeňka M. Trefného, a později JUDr. Tomáše Kordače) neuznala jmenování Jana Dobrzenského čtvrtým velkopřevorem. O oprávněnosti vedení skupiny \"Dobrzenský\" nebo \"Trefný-Kordač\" byly vedeny soudní spory.\n\nOd roku 2000 tak pracuje v českých zemích kromě Českého velkopřevorství také Velkobailivik České republiky, jenž se po roce 2004 v souladu s výsledky kapituly v Torontu sblížil se skupinou Dr. Trefného a po roce 2008 se spojil se sjednoceným Řádem. Současnými představiteli velkobailiviku jsou velkopřevor Ludvík hrabě Belcredi a velkobailiv David Miřejovský, hlavním kaplanem české jurisdikce byl až do své smrti Miloslav kardinál Vlk, emeritní pražský arcibiskup. Velkopřevorství orleánské obedience má nyní funkci velkopřevora spojenou s funkcí velmistra, českým baillim je Ondřej Vanke.\n\nVelkobailivik ČR tvoří v Čechách Pražská komenda, Plzeňská, Komenda sv. Zdislavy, Karlovarská a Jihočeská, na Moravě pak komendy v Olomouci, Prostějově a v Brně. Specifické postavení zaujímá Komenda svaté Anežky České, která původně vznikla pro bývalé členy orleánské obedience.\n\nČeské velkopřevorství tvoří komenda Pražská a Moravská, Západočeská a Severočeská delegace a v zahraničí Slovenská a Polská komenda. Velkopřevorem je hrabě Dobrzenský. Duchovní převor biskup František Lobkowicz.\n\nČlenové řádu vydávají na území Česka dva časopisy. Český velkobailivik vydává časopis Lazariánský Reunion, České velkopřevorství vydává časopis Reunion. Oba časopisy se hlásí k nepřetržité řadě časopisu Reunion, jehož vydávání započalo před 33 lety v německém exilu. Oba časopisy jsou v elektronické podobě dostupné na webových stránkách obou českých řádových uskupení . Lze z nich vyčíst i rozdílné názory na krizi Českého velkopřevorství.\n"}
{"id": "316297", "url": "https://cs.wikipedia.org/wiki?curid=316297", "title": "Československá hokejová liga 1978/1979", "text": "Československá hokejová liga 1978/1979\n\n36. ročník Československé hokejové ligy 1978/79 se hrál pod názvem I. liga.\n\n12 účastníků v jedné skupině, hrálo se čtyřkolově systémem každý s každým. Poslední mužstvo sestoupilo.\n\nVladimír Martinec (HC Dukla Jihlava a Tesla Pardubice) - 42 gólů\n\n\nPavol Norovský (5/5,90/-/-/-),\nMarcel Sakáč (43/2,82/90,4/-/-) -\nJozef Bukovinský (44//11/15/8),\nIvan Černý (44/1/10/8),\nMilan Kužela (43/4/6/28),\nĽubomír Roháčik (44/5/5/28),\nVladimír Urban (39/1/3/18),\nĽubomír Ujváry (35/3/18/26) -\nMarián Bezák (44/10/11/26),\nFrantišek Hejčík (3/1/0/0),\nJán Jaško (42/18/7/20),\nEugen Krajčovič (5/4/0/2),\nMiroslav Miklošovič (42/20/14/4),\nMilan Mrukvia (38/9/8/14),\nDušan Pašek (36/9/12/18),\nDárius Rusnák (28/7/6/16),\nAnton Šťastný (43/32/19/38),\nMarián Šťastný (40/39/35/22),\nPeter Šťastný (39/32/23/21),\nDušan Žiška (44/9/14/22) \n\nJiří Králík (33/1,79/93,8/-),\nMichal Orenič (13/2,25/-/-),\nPavol Švárny (1/3,00/-/-) -\nPetr Adamík (44/3/6/30),\nVítězslav Ďuriš (38/3/9/24),\nKarel Horáček (43/1/11/12),\nMilan Chalupa (38/3/3/38),\nArnold Kadlec (30/4/3/16),\nJan Suchý (40/1/4/12),\nRadoslav Svoboda (1/0/0/0),\nJán Šterbák (44/2/4/24) -\nJosef Augusta (44/12/10/12),\nJaroslav Holík (16/1/7/8),\nKarel Holý (37/5/7/28),\nJan Hrbatý (15/2/0/2)\nPeter Ihnačák (42/22/12/14),\nOtta Klapka (34/13/8/22),\nMiloš Kupec (43/11/17/18),\nVladimír Martinec (21/21/8/12),\nAntonín Micka (4/0/0/0),\nJindřich Micka (40/9/9/10),\nMiloš Novák (29/9/5/28),\nMiloš Říha (23/3/2/6),\nLuděk Škaloud (3/0/0/2),\nOldřich Válek (23/12/4/20),\nFrantišek Výborný (42/12/10/10)\n\nLuděk Brož (30/3,37/90,6/-),\nIvan Podešva (2/4,00/-/-),\nJaromír Šindel (22/2,98/91,5/-) -\nKarel Dvořák (37/6/2/10),\nMilan Figala (40/3/5/42),\nIvan Horák (44/3/7/28),\nBohumil Kacíř (20/2/3/4),\nLibor Kudela (38/6/4/19),\nJaroslav Lyčka (42/10/3/26),\nAntonín Plánovský (12/1/1/12),\nPavel Stankovič (37/1/5/14) -\nPavel Adamec (4/0/0/2),\nLibor Bulat (7/0/0/2),\nFrantišek Černík (42/24/15/20),\nMiroslav Fryčer (39/22/12/30),\nMiloš Holaň (44/26/14/18),\nRadoslav Kuřidým (35/8/5/18),\nZbyněk Neuvirth (43/7/22/4),\nOldřich Pavlík (7/1/0/0),\nRudolf Slavík (22/1/5/8),\nVladimír Stránský (43/17/5/26),\nLadislav Svozil (44/19/26/51),\nJaroslav Vlk (41/17/18/14),\nJosef Volek (30/1/9/2),\nVladimír Vůjtek (22/1/4/2)\n\nMilan Kolísek (8/4,90/86,0/-/-),\nMiroslav Krása (42/2,96/90,6/-/-) -\nBohumil Čermák (44/8/5/32),\nJaroslav Horský (14/0/0/4),\nMiloslav Hořava (19/1/5/4),\nFrantišek Kaberle (44/8/15/24),\nAntonín Melč (21/1/0/10),\nJan Neliba (44/5/9/58),\nOtakar Vejvoda (43/3/5/32),\nJaroslav Vinš (44/5/9/26) -\nLubomír Bauer (44/17/9/16),\nJiří Dudáček (4/0/0/2),\nJiří Kopecký (40/9/3/4),\nMiroslav Křiváček (42/12/11/25),\nJosef Machala (21/3/3/2),\nZdeněk Müller (43/12/14/6),\nEduard Novák (44/23/19/54),\nJan Novotný (42/15/9/16),\nMilan Nový (43/33/24/4),\nArnošt Reckziegel (31/2/5/6),\nVáclav Sýkora (43/15/10/14)\n\nJan Hrabák (30/2,87/91,4/-),\nMiroslav Kapoun (20/4,32/-/-) -\nJiří Bubla (44/12/25/30),\nMiroslav Daněk (16/2/0/8),\nZdeněk Chuchel (35/5/2/12),\nVladimír Macholda (44/10/5/36),\nMilan Prinich (39/1/3/4),\nMiroslav Rykl (44/0/6/44),\nJan Vopat (43/4/5/58) - \nIvan Hlinka (23/15/17/14),\nJosef Chabroň (37/7/5/12),\nFrantišek Kalivoda (26/7/1/20),\nČestmír Kodrle (42/15/21/33),\nJindřich Kokrment (43/19/21/44),\nVladimír Kýhos (40/19/14/35),\nVladimír Machulda (35/8/6/12),\nPetr Opačitý (42/12/13/21),\nMiloš Tarant (44/18/12/30),\nJosef Ulrych (39/15/10/8),\nOndřej Weissmann (35/3/1/10)\n\nJiří Crha (38/3,16/90,5/-),\nJosef Dušek (9/5,32/-/-),\nIvan Šenk (4/21,0/-/-) -\nPavel Dočkal (38/0/3/14),\nMilan Klement (32/1/1/16),\nJan Levinský (44/6/8/28),\nPavel Nešťák (20/1/5/26),\nPavel Novotný (36/1/0/34),\nJiří Seidl (44/6/5/30),\nHorymír Sekera (21/2/6/26),\nPavel Skalický (32/2/3/12) -\nMiroslav Bažant (36/7/9/5),\nPavel Beránek (40/11/10/17),\nFrantišek Bulis (12/0/3/2),\nLadislav Dinis (36/7/7/14),\nVáclav Haňka (38/9/5/17),\nOtakar Janecký (10/1/0/2),\nMilan Koďousek (43/19/8/12),\nVladimír Martinec (24/21/12/12),\nJiří Novák (36/16/15/22),\nJosef Paleček (37/14/10/4),\nJosef Slavík (26/8/16/26),\nBohuslav Šťastný (38/16/14/14),\nVladimír Veith (41/13/10/18),\n\nJiří Červený (21/3,60/-/-),\nMiroslav Termer (28/3,18/90,7/-) -\nStanislav Hajdušek (41/1/5/44),\nVladimír Kostka (40/0/7/22),\nMiroslav Kuneš (40/0/1/49),\nVladimír Nejedlý (15/0/2/4),\nKarel Pavlík (25/7/2/6),\nFrantišek Tikal (37/5/6/22),\nVladislav Vlček (42/8/3/10),\nJan Zajíček (37/5/7/-) -\nVáclav Baštář (14/2/0/8),\nPetr Brdička (31/12/12/2),\nVáclav Honc (44/7/12/14),\nJiří Hrdina (39/7/8/18),\nJiří Kochta (38/9/7/10),\nJaroslav Mec (38/15/10/28),\nKarel Najman (42/9/9/16),\nTomáš Netík (24/7/2/12),\nJiří Nikl (43/9/4/34),\nLuboš Pěnička (19/5/2/10),\nMiloš Šlechta (3/0/0/0),\nErvín Tatek (29/4/5/4),\nJiří Titz (37/7/4/30),\nJán Vodila (7/3/1/4)\n\nJuraj Hamko (10/7,00/-),\nSlavomír Stankóci (2/4,50/-),\nPavol Svitana (43/4,00/-) -\nPavol Bačiak (35/2/2/-),\nJuraj Bakoš (36/0/3/-),\nVladimír Bezdíček (41/1/4/-),\nMarián Brúsil (38/4/5/-),\nJozef Franc (4/0/0/-),\nZdeněk Moučka (36/4/12/22),\nLadislav Roško (2/0/0/-),\nPeter Slanina (42/11/10/-),\nVladimír Šandrik (31/7/5/-) -\nBedřich Brunclík (41/18/23/-), \nKarel Čapek (42/12/9/-),\nJán Faith (39/7/10/-),\nRóbert Gold (5/0/0/-),\nVladimír Kocián (36/11/11/-),\nAnton Lach (34/6/3/-),\nDušan Ludma (38/11/6/-),\nJozef Lukáč (41/22/15/-),\nVincent Lukáč (38/27/25/21),\nDušan Macoszek (18/2/0-),\nMilan Mažgut (32/7/1/-),\nŠtefan Onofrej (43/8/9/-),\nEugen Saloň (8/0/0/-) -\ntrenéři Miroslav Nitka a Ján Selvek\n\nJaroslav Jágr (19/3,77/-/-/-),\nVladimír Plánička (35/3,58/89,4/-/-) -\nMiroslav Dvořák (42/3/19/147),\nPetr Hůlka (1/0/0/0),\nFrantišek Joun (43/3/8/39),\nJaroslav Kočer (40/4/4/32),\nJosef Květoň (37/2/6/16),\nPetr Míšek (3/0/0/2),\nJosef Novák (42/0/3/28),\nJiří Šrámek (1/0/0/0),\nJosef Vondráček (41/2/0/14) -\nJosef Anderle (38/6/2/10),\nVladimír Caldr (38/7/9/24),\nFrantišek Čech (43/21/10/6),\nMiloš Edelman (40/13/4/6),\nJan Klabouch (40/3/4/20),\nJiří Kolár (31/5/4/20),\nNorbert Král (44/15/13/22),\nJiří Lála (40/3/7/14),\nJaroslav Liška (2/0/0/0),\nVáclav Mařík (36/16/12/10),\nJaroslav Pouzar (38/20/11/28), \nMichal Vondrka (24/3/3/2)\n\nLadislav Gula (1/3,00/-/-)\nJán Herczeg (17/4,26/-/-/-),\nKarel Lang (36/3,74/89,7/-/-) -\nFrantišek Hossa (28/1/2/14),\nJán Lojda (3/0/2/19),\nMiroslav Michalovský (41/7/4/33),\nLubomír Oslizlo (38/1/2/53),\nPavel Pazourek (42/6/9/40),\nMarián Repaský (21/2/1/26),\nZdeněk Venera (41/4/2/41),\nFrantišek Větrovec (35/3/5/52) -\nFrantišek Černý (44/11/8/40),\nIvan Hlinka (8/2/3/0),\nMilan Hovorka (2/0/1/0),\nPavel Hrubý (3/0/1/0),\nJaroslav Hübl (40/7/7/30),\nJaroslav Korbela (44/9/8/30),\nJán Majerčík (2/1/0/0),\nAlojz Meluš (38/11/8/24),\nJiří Otoupalík (38/6/2/18),\nAlexandr Prát (29/3/6/12),\nBohumil Salajka (42/17/10/18),\nZdeněk Schejbal (34/7/5/32),\nVlastimil Vajčner (31/6/6/8),\nLuděk Vojáček (38/10/10/45),\nAlexander Vrňák (11/1/2/2),\nLadislav Vysušil (35/5/6/33)\n\nJaroslav Radvanovský (33/3,65/93,05/-),\nPetr Ševela (21/3,71/-/-) –\nCtirad Fiala (32/1/10/48),\nLubomír Hrstka (44/2/6/42),\nVladimír Jokl (6/0/0/4),\nRadek Radvan (1/0/0/0),\nPetr Šabata (6/0/0/0),\nFrantišek Tulec (42/5/2/55),\nVladimír Vašíček (38/2/2/30),\nOtto Železný (44/3/3/20) –\nZdeněk Balabán (34/3/5/12),\nRostislav Čada (27/4/1/4),\nSvatopluk Číhal (42/16/12/18),\nTomáš Dolák (41/10/6/22),\nJiří Hájek (8/3/0/3),\nLibor Havlíček (43/17/23/50),\nMiloš Jelínek (41/4/8/17),\nLuboš Kšica (33/3/1/12),\nVladimír Kunc (19/5/4/12),\nZdeněk Mráz (43/14/14/23),\nKarel Nekola (38/15/7/18),\nJaromír Pořízek (1/0/0/0),\nJiří Šetek (44/19/13/-) –\ntrenéři Vlastimil Bubník a Zdeněk Kepák\n\nZdenko Gáj (35/4,38/87,8/-),\nIvan Kouřil (2/10,7/77,1/-))\nPavel Pertl (27/4,57/87,7/-) -\nZdeněk Albrecht (3/2/0/-),\nJaromír Hanačík (37/5/5/-),\nJosef Jenáček (42/1/6/-),\nGilbert Karolák (42/6/3/-),\nJaroslav Rosický (43/7/7/-),\nMiloslav Sedlák (44/2/4/-),\nJaroslav Šíma (28/2/3/-),\nPetr Šivic (28/1/0/-) -\nZdeněk Čech (43/12/6/-),\nŠtefan Jabcon (43/15/8/-),\nPavel Jiskra (38/3/3/-),\nRichard Kalhous (7/1/1/-),\nPetr Leška (43/12/20/-),\nFrantišek Pecivál (41/8/5/-),\nLuděk Pelc (42/9/12/-),\nJaroslav Santarius (42/6/8/-),\nZdeněk Vala (9/1/0/-),\nJiří Vančura (26/1/2/-),\nAntonín Veselý (33/10/2-),\nJiří Vodák (44/16/8/-)\n\nPoznámky:\n\n\n\n"}
{"id": "316301", "url": "https://cs.wikipedia.org/wiki?curid=316301", "title": "Československá hokejová liga 1979/1980", "text": "Československá hokejová liga 1979/1980\n\n37. ročník Československé hokejové ligy 1979/80 se hrál pod názvem I. liga.\n\n12 účastníků v jedné skupině, hrálo se čtyřkolově systémem každý s každým. Poslední mužstvo sestoupilo.\n\n\n\nMilan Kolísek (22/1,86/93,6/-/-),\nMiroslav Krása (28/2,55/90,9/-/-) -\nBohumil Čermák (40/1/8/18),\nMiloslav Hořava (41/5/11/34),\nFrantišek Kaberle (42/1/11/26),\nJan Neliba (41/6/4/62),\nOtakar Vejvoda (43/5/6/52),\nFrantišek Větrovec (9/0/0/12),\nJaroslav Vinš (44/3/16/18) -\nLubomír Bauer (44/19/17/32),\nJiří Dudáček (41/18/13/6),\nMilan Eberle (5/0/1/2),\nPetr Fiala (39/11/5/14),\nMiroslav Křiváček (33/16/9/28),\nZdeněk Müller (33/13/10/18),\nEduard Novák (27/11/11/26),\nJan Novotný (44/21/10/2),\nMilan Nový (44/36/30/20),\nArnošt Reckziegel (5/1/0/0),\nMilan Skrbek (11/1/1/6),\nVáclav Sýkora (44/20/18/25),\nMilan Svoboda (4/0/1/0),\nAlexander Vrňák (2/0/0/0),\nLadislav Vysušil (27/3/2/25) -\ntrenéři František Pospíšil, Vimmer\n\nJiří Králík (44/2,56/91,5/-/-),\nMichal Orenič (1/3,00/-/-) -\nPetr Adamík (43/3/6/36),\nKarel Horáček (44/4/7/12),\nMilan Chalupa (43/8/6/46),\nArnold Kadlec (43/7/12/40),\nMiroslav Kořený (11/2/0/4),\nVladimír Kostka (41/1/5/42),\nJiří Režnár (-/-/-/-),\nRadoslav Svoboda (37/6/8/30) -\nJosef Augusta (35/10/6/13),\nKarel Holý (44/14/13/30),\nJan Hrbatý (-/-/-/-)\nOtta Klapka (42/7/7/18),\nJindřich Kokrment (44/17/17/30),\nMiloš Kupec (44/11/7/6),\nJosef Machala (13/3/0/2),\nAntonín Micka (44/9/10/32),\nJindřich Micka (44/12/6/8),\nMiloš Novák (35/12/9/40),\nMiloš Říha (44/10/15/14),\nMarián Šťastný (14/8/6/0),\nOldřich Válek (38/15/15/55),\nFrantišek Výborný (44/18/10/6) -\ntrenéři Jaroslav Pitner a Stanislav Neveselý\n\nPavol Norovský (29/3,64/-/-/-),\nMarcel Sakáč (24/3,73/-/-/-) -\nJozef Bukovinský (40/8/9/6),\nIvan Černý (44/4/8/32),\nMilan Kužela (41/2/6/28),\nRóbert Pukalovič (31/2/1/14),\nĽubomír Roháčik (44/4/6/23),\nĽubomír Ujváry (44/2/7/18) -\nMarián Bezák (39/13/16/31),\nJozef Danko (1/0/0/2),\nJán Jaško (43/18/13/42),\nJiří Kodet (13/0/1/0),\nEugen Krajčovič (4/0/0/0),\nMiroslav Miklošovič (38/12/16/12),\nKarol Morávek (28/8/6/7),\nDušan Pašek (40/18/1/22),\nĽubomír Pokovič (18/0/1/10),\nDárius Rusnák (42/16/14/40),\nAnton Šťastný (40/30/26/33),\nMarián Šťastný (22/20/15/22),\nPeter Šťastný (41/26/24/58),\nDušan Žiška (42/11/13/22) -\ntrenér Ladislav Horský\n\nLuděk Brož (13/3,70/-/-/-),\nMiroslav Linhart (2/15,0/-/-/-),\nJaromír Šindel (41/3,80/90,0/-/-) -\nKarel Dvořák (44/1/6/16),\nMilan Figala (30/0/4/34),\nIvan Horák (27/1/1/26),\nLibor Kudela (4/0/0/0),\nJaroslav Lyčka (42/7/9/26),\nMiroslav Majerník (14/0/0/8),\nMilan Mokroš (39/0/4/46),\nPavel Stankovič (36/3/1/18) -\nPavel Adamec (1/0/0/0),\nLibor Bulat (23/1/3/6),\nFrantišek Černík (42/16/12/48),\nMiroslav Fryčer (44/1/15/78),\nMiloš Holaň (43/14/14/28),\nBohumil Kacíř (38/6/6/32),\nMiloš Krayzel (8/1/0/6),\nRadoslav Kuřidým (39/12/11/38),\nZbyněk Neuvirth (44/10/14/22),\nVladimír Stránský (41/12/6/26),\nLadislav Svozil (41/16/38/30),\nMiroslav Venkrbec (32/4/0/12),\nJaroslav Vlk (44/19/30/85),\nJosef Volek (27/3/0/4)\n\nJiří Červený (20/-/-/-),\nMiroslav Termer (30/3,25/93,2/-) -\nJiří Bubla (14/1/6/10),\nStanislav Hajdušek (44/4/6/54),\nZdeněk Hňup (36/2/2/12),\nMiroslav Kuneš (44/3/1/42),\nKarel Pavlík (24/2/0/8),\nErvín Tatek (21/0/0/2),\nFrantišek Tikal (28/0/4/14),\nVladislav Vlček (43/8/5/32),\nJan Zajíček (31/3/5/24) -\nVáclav Baštář (7/1/0/4),\nVáclav Honc (39/3/9/12),\nJiří Hrdina (44/7/7/24),\nPeter Ihnačák (44/22/12/18),\nJiří Jána (42/9/4/40),\nTomáš Jelínek (7/0/1/6),\nMiroslav Kasík (31/2/3/10),\nMilan Kosejk (12/1/0/4),\nJaroslav Mec (20/4/3/12),\nKarel Najman (40/3/8/8),\nTomáš Netík (42/24/8/29),\nJiří Nikl (35/11/3/38),\nLuboš Pěnička (41/7/8/25),\nJiří Titz (10/1/3/14),\nJán Vodila (41/14/11/26),\n\nJán Herczeg (5/3,27/-/-/-),\nIvan Kouřil (2/6,00/-/-/-),\nKarel Lang (42/3,51/89,6/-/-) -\nErnest Bokroš (28/1/1/18),\nJozef Franc (29/2/1/27),\nFrantišek Hossa (44/11/16/24),\nJán Lojda (29/2/3/24),\nLubomír Oslizlo (44/6/7/68),\nAntonín Plánovský (44/2/2/36),\nMarián Repaský (37/2/3/32),\nVladimír Urban (13/0/0/10) -\nFrantišek Černý (38/12/13/30),\nMilan Hovorka (7/1/0/6),\nJaroslav Hübl (31/5/9/25),\nJosef Klíma (7/1/1/6),\nJiří Kopecký (44/13/3/8),\nJaroslav Korbela (37/9/3/48),\nMilan Mažgut (27/0/0/8),\nJiří Otoupalík (17/3/3/12),\nLuděk Pelc (18/2/3/0),\nJúlius Penzeš (6/2/1/2),\nAlexandr Prát (37/7/6/36),\nPavel Richter (44/16/16/26),\nViliam Růžička (4/0/1/4),\nBohumil Salajka (40/22/7/30),\nJaroslav Santarius (7/0/0/0),\nVlastimil Vajčner (42/11/14/27),\nVladimír Vůjtek (44/12/13/0)\n\nPavol Svitana (38/4,21/-/-),\nPavol Švárny (13/3,90-/-/-) -\nJuraj Bakoš (28/0/0/14),\nVladimír Bezdíček (39/3/7/14),\nMarián Brúsil (40/8/0/18),\nZdeněk Moučka (37/3/3/6),\nPeter Slanina (37/6/5/26),\nVladimír Šandrik (38/5/4/22),\nJán Šterbák (44/6/10/44) -\nJaroslav Barochovský (-/-/-/-),\nBedřich Brunclík (34/5/18/39), \nKarel Čapek (43/10/8/22),\nJán Faith (44/15/23/63),\nPeter Filipovič (2/0/0/0),\nJán Hromjak (2/0/1/0),\nMilan Jančuška (32/7/2/28),\nDušan Kapusta (1/1/0/2),\nVladimír Kocián (42/17/18/62),\nIgor Liba (42/16/10/16),\nDušan Ludma (24/4/4/10),\nJozef Lukáč (34/11/14/28),\nVincent Lukáč (41/43/21/36),\nAlojz Meluš (36/8/10/36),\nŠtefan Onofrej (20/2/3/0)\n\nJaroslav Jágr (20/4,71/-/-/-),\nVladimír Plánička (35/3,53/89,4/-/-) -\nMiroslav Dvořák (44/7/17/27),\nFrantišek Joun (44/2/19/31),\nJaroslav Kočer (22/1/0/16),\nLadislav Kolda (27/1/2/20),\nJosef Květoň (26/3/3/26),\nJosef Novák (34/4/2/18),\nRudolf Suchánek (1/0/0/0), \nJosef Vondráček (37/1/0/8) -\nJosef Anderle (39/4/4/10),\nVladimír Caldr (44/17/8/22),\nFrantišek Čech (40/11/5/8),\nMiloš Edelman (5/0/0/2),\nJan Klabouch (44/11/5/12),\nVáclav Kobliška (23/2/0/15),\nJiří Kolár (16/1/1/14),\nMilan Král (19/3/1/4),\nNorbert Král (43/11/20/19),\nJaroslav Korbela (4/0/1/14),\nJiří Lála (42/22/18/16),\nJaroslav Liška 12/1/1/2),\nVáclav Mařík (40/12/30/24),\nRadim Pařízek (1/0/0/0),\nJaroslav Pouzar (44/40/23/48), \nMichal Vondrka (22/2/4/2)\n\nPetr Brokeš (3/3,80/-/-),\nČestmír Fous (31/3,90/90,0/-),\nJiří Svoboda (20/3,40/-/-) -\nVladimír Baďouček (2/0/0/2),\nVladimír Bednář (39/1/3/28),\nVítězslav Ďuriš (23/4/3/40),\nMilan Kajkl (39/6/11/26),\nJiří Neubauer (29/1/1/29),\nMiloslav Pecka (14/0/1/4),\nJaroslav Rosický (38/3/2/26),\nPavel Setíkovský (37/0/3/24),\nJaroslav Špiler (33/0/1/12) -\nFrantišek Černý (5/1/0/6),\nBohuslav Ebermann (38/14/16/33),\nJaroslav Hauer (11/1/0/2),\nJaroslav Hraběta (17/1/1/14),\nPavel Huml (43/19/0/30),\nMiroslav Klapáč (30/9/4/20),\nMilan Kraft (44/15/14/24),\nJaroslav Linhart (27/3/0/10),\nJosef Metlička (18/1/1/0),\nZdeněk Pata (41/6/7/26),\nMilan Razým (22/4/2/2),\nPetr Setíkovský (21/3/3/2),\nZdeněk Schejbal (34/7/5/-),\nLadislav Skřivan (15/0/1/0),\nJosef Táflík (34/6/5/12),\nVladimír Vimr (40/7/7/32),\nPetr Vrabec (42/11/8/14)\n\nJosef Dušek (7/-/-/-),\nJuraj Hamko (-/-/-/-),\nIvan Šenk (22/-/-/-) -\nRené Andrejs (1/0/0/2),\nMilan Klement (27/2/4/14),\nJosef Konyarik (17/0/1/12),\nJan Levinský (44/6/11/38),\nPavel Nešťák (41/0/2/36),\nPavel Novotný (42/3/4/62),\nJiří Seidl (43/5/5/48),\nHorymír Sekera (36/2/4/32),\nPavel Skalický (26/2/2/8) -\nMiroslav Bažant (28/6/4/2),\nPavel Beránek (3/0/0/2),\nLadislav Dinis (35/6/8/12),\nVáclav Haňka (30/10/4/10),\nMilan Koďousek (43/13/9/18),\nVladimír Martinec (39/21/22/26),\nEvžen Musil (7/1/2/2),\nJiří Novák (35/27/20/19),\nJosef Paleček (43/8/6/16),\nJosef Slavík (37/9/7/32),\nJiří Šejba (12/5/4/4),\nBohuslav Šťastný (43/19/11/26), \nMilan Topol (25/3/3/16), \nVladimír Veith (39/8/10/24), \nJan Velinský (16/1/2/2)\n\nJan Hrabák (18/4,29/-/-),\nMiroslav Kapoun (36/3,85/89,3/-) -\nJiří Bubla (17/5/11/8),\nZdeněk Chuchel (37/1/5/20),\nJordan Karagavrilidis (40/6/4/26),\nJiří Koláček (1/0/0/0),\nJindřich Korph (30/1/1/6),\nVladimír Macholda (44/4/13/26),\nMilan Prinich (27/0/0/14),\nMiroslav Rykl (37/2/2/44),\nJan Vopat (40/2/5/34) - \nIvan Hlinka (33/14/16/8),\nJaroslav Hübl (5/0/2/6),\nJosef Chabroň (43/20/10/8),\nFrantišek Kalivoda (34/2/8/20),\nČestmír Kodrle (32/11/5/24),\nVladimír Kýhos (44/16/26/50),\nPetr Opačitý (23/7/2/8),\nVladimír Růžička (9/1/1/0),\nKarel Svoboda (31/0/2/6),\nJan Tábor (3/1/0/0),\nMiloš Tarant (44/21/8/26),\nJosef Ulrych (42/17/8/2),\nOndřej Weissmann (37/2/2/20),\nZdeněk Zíma (37/2/2/18)\n\nFrantišek Jelínek (6/4,50/-/-/-),\nJaroslav Radvanovský (32/3,72/-/-/-),\nPetr Ševela (18/4,46/-/-) –\nCtirad Fiala (44/2/5/64),\nLubomír Hrstka (44/5/14/46),\nVladimír Jokl (7/0/0/6),\nPavel Pazourek (43/3/2/14),\nRadek Radvan (34/1/3/20),\nVladimír Vašíček (38/0/2/14),\nOtto Železný (42/4/2/20) –\nZdeněk Balabán (35/5/8/2),\nRostislav Čada (12/1/1/4),\nSvatopluk Číhal (44/20/6/40),\nTomáš Dolák (42/2/5/22),\nLibor Havlíček (43/17/22/24),\nPavel Hofírek (4/0/0/2),\nMiloš Jelínek (35/7/5/16),\nLuboš Kšica (24/1/4/8),\nVladimír Kunc (38/8/5/22),\nZdeněk Mráz (42/16/13/12),\nKarel Nekola (44/27/12/35),\nJiří Šetek (30/7/4/16),\nLuděk Vojáček (41/7/5/46) –\ntrenér Jozef Golonka, asistent Vladimír Kříž\n\nPoznámky:\n\n\n\n"}
{"id": "316302", "url": "https://cs.wikipedia.org/wiki?curid=316302", "title": "Rod a Todd Flandersovi", "text": "Rod a Todd Flandersovi\n\nRod a Todd Flandersovi jsou fiktivní postavy z amerického animovaného seriálu Simpsonovi. Bydlí se svým otcem Nedem Flandersem ve Springfieldu vedle Simpsonových. Oba jsou velmi silně věřící. Navštěvují Springfieldskou základní školu, protože je tam jejich nevlastní matka Edna Krabappelová přihlásila. Předtím chodili do křesťanské školy, ale z té je Edna odhlásila, když byla na třídních schůzkách. Oba mají hnědé (v novějších dílech má Rod vlasy světlejší) a kudrnaté vlasy.\n\nRod je starší z obou bratrů, je mu asi 10. Trpí cukrovkou, jeho nejoblíbenější jídlo je proto sýr cottage s okurkou.\nTodd je mladší než Rod, je mu asi 7 let. Je lehce zmanipulovatelný a několikrát se už přidal na stranu zla. Umí hrát na housle.\n\n\n"}
{"id": "316303", "url": "https://cs.wikipedia.org/wiki?curid=316303", "title": "Chulijot", "text": "Chulijot\n\nChulijot (česky: Popravčí čety) je hebrejský název pro oddíly příslušníků Židovské brigády, které v létě roku 1945 operovaly na území západní Evropy. Příslušníci těchto oddílů získávali informace o úkrytech bývalých příslušníků SS a Wehrmachtu, kteří se podíleli na masakrech židovského obyvatelstva na Německem okupovaných územích, vyhledávali je a fyzicky likvidovali.\n\nChulijot vznikly v létě 1945 mezi příslušníky Židovské brigády jako spontánní odezva na systematickou likvidaci Židů nacistickým Německem a touhu pomstít se. Jako první s myšlenkou na vyhledávání válečných zločinců přišel seržant Jisra'el Karmi, když byl svědkem aktů msty za holokaust na německém civilním obyvatelstvu. Dospěl k názoru, že má-li být akce (pomsta) účinná, musí být ukázněná, disciplinovaná, musí nést poselství morální síly a tudíž nemůže být vedená proti civilistům, tím méně proti ženám.\n\nInformace o skrývajících se zločincích získával Karmi ze dvou zdrojů:\n\nZákladnou příslušníků Chulijot se stal opuštěný statek v Camperosso. Odtud vyjížděli do akcí. Jako převleku používali uniformy britské vojenské policie a uniformy britských důstojníků vyšších šarží. Obvykle přijeli do zajateckého nebo uprchlického tábora, podezřelého si vzali k výslechu, odvezli a popravili. K likvidaci byli používány revolvery, či škrtící smyčka.\n\nAkce prováděly čtyři na sobě nezávislé týmy. Nebyla vedena žádná evidence popravených (to pro případ, že by došlo k prozrazení a postavení příslušníků čet před soud). Počet popravených je samotnými příslušníky Chulijot odhadován na 200 až 300 osob.\n\nK prvním neshodám mezi příslušníky Chulijot došlo po příjezdu velitele židovské partyzánské jednotky Aby Kovnera, který požádal Židovskou brigádu o pomoc s akcí, při níž by byly otráveny městské vodní zdroje ve velkých německých městech. Karmi, jako velitel Chulijot spolupráci odmítl, kvůli čemuž byl dalšími členem obviněn ze zbabělosti. Krátce na to musel být navíc zlikvidován spolupracující manželský pár z Rakouska, který měl být vyslýchán britskou vojenskou policií a hrozilo, že vše prozradí.\n\nU některých příslušníků Chulijot se navíc začínali objevovat pochybnosti o správnosti počínání.\n\nPři poslední akci jeli popravit příslušníka SS skrývajícího se v kostele v polském městečku. Akci nedokončili, místo toho přivezli zpět židovské dítě, které umístili do tranzitního tábora v Pontebbe. Od tohoto okamžiku přestali popravovat a začali se věnovat záchraně židovských uprchlíků.\n\n\n"}
{"id": "316310", "url": "https://cs.wikipedia.org/wiki?curid=316310", "title": "Volodymyr Vynnyčenko", "text": "Volodymyr Vynnyčenko\n\nVolodymyr Kyrylovyč Vynnyčenko (; 28. července 1880 Jelizavetgrad (dnes Kropyvnyckyj), Ruské impérium – 6. března 1951 Mougins, Francie) byl ukrajinský spisovatel, dramatik, aktivista a politik, vedoucí postava ukrajinského literárního modernismu.\n\nVolodymyr Vynnyčenko studoval v Kyjevě, byl však jakožto revolucionář vyloučen a později (1903–4) na jeden rok uvězněn. Během první světové války pobýval ilegálně v Moskvě a roku 1917 se na Ukrajině zapojil do boje za nezávislost. Byl jeden z pěti členů Direktoria, které se chopilo vlády v UNR v listopadu 1918. V krátkém období od 19. prosince 1918 do 10. února 1919 byl jakožto předseda Direktoria premiérem Ukrajinské národní republiky. Vynnyčenko byl podobně jako prezident Hruševskyj příznivcem spíše umírněného, demokratického socialismu, zatímco bolševismus importovaný z Moskvy odmítali. Od roku 1920 žil v emigraci ve Francii, kde se věnoval téměř výhradně literatuře a kde také ve věku 70 let zemřel.\n\nVynnyčenko jakožto autor zaujal již svými prvními povídkami. Po povídkách ze života zemědělského proletariátu psal psychologické a politické romány (\"Zápisky pikonosého Mefista, Anarchisté\", aj.) a dramata (\"Hřích, Lež, Černý panter a bílý medvěd\"). Po druhé světové válce vznikl mj. román \"Máš slovo, Staline\", který zobrazuje stalinskou perzekuci někdejších ukrajinských revolucionářů. Vynnyčenko je mj. autorem prvního ukrajinského utopického románu \"Soňačna mašyna\". Přestože byl revolucionář a demokrat, během sovětské éry bylo vydávání jeho děl zakázáno, a to až do pozdních 80. let. Dnes se jeho studiu věnuje Vynnyčenkův archiv v New Yorku a v rodném Kropyvnyckém je po něm pojmenována univerzita.\n\n\n"}
{"id": "316313", "url": "https://cs.wikipedia.org/wiki?curid=316313", "title": "Patty a Selma Bouvierovy", "text": "Patty a Selma Bouvierovy\n\nPatty a Selma Bouvierovy jsou fiktivní postavy z amerického animovaného seriálu \"Simpsonovi\". Jsou to sestry a náruživé kuřačky. V originále je obě dabuje Julie Kavnerová. Mají ještě sestru Marge, jejich rodiče jsou Clancy Bouvier a Jacqueline Bouvierová (Gurney). Jsou to dvojčata, liší se pouze účesem a barvou šatů, náramků a náušnic.\n\nPatty (celým jménem Patricia Bouvierová) nosí červené šaty a tyrkysové nebo oranžové trojúhelníkové náušnice a perlový náhrdelník. Je mladší než její sestra Selma a starší než Marge. Nesnáší Homera a je lesba. Měla se vdát za svojí přítelkyni Veronicu, ale pak se ukázalo že je to muž jménem Leslie Robin Bukwicky. V prvních sériích Patty dabovala Jaroslava Kretschmerová.\nZajímavosti:\n\nSelma Bou (celým jménem Selma Bouvierová Terwilligerová Hutzová McClureová Stuová Simpsonová D'Amico) nosí modré šaty a růžové kulaté náušnice a oválný růžový náhrdelník. Je nejstarší ze všech tří sester. Vlastní leguána Jub-Juba. Má adoptovanou dceru z Číny jménem Ling Bouvierová (díl \"Čínskej nášup\"). Stejně jako Patty nesnáší Homera, ale je ráda, že jí pomohl získat dceru Ling (Homer byl totiž napsán jako Selmin manžel). Byla šestkrát vdaná. V prvních řadách Selmu daboval Zdeněk Štěpán.\n\n\n\n"}
{"id": "316319", "url": "https://cs.wikipedia.org/wiki?curid=316319", "title": "Letecká záchranná služba", "text": "Letecká záchranná služba\n\nLetecká záchranná služba (LZS) je součástí záchranných služeb i celého integrovaného záchranného systému. Je využívána v zásadě ve třech typech situací:\n\nZvláštními případy využití jsou např. rekognoskační lety (při nejasném místě nebo velkém rozsahu události), transport specialistů apod. Česká lékařská společnost Jana Evangelisty Purkyně přijala k využívání LZS v terénu doporučený postup.\n\nNejčastěji jsou k záchranným akcím užívány vrtulníky, ale v některých zemích se můžeme setkat také se speciálními letadly.\n\nTerminologická poznámka: termín \"letecká záchranná služba\", jakkoliv je běžně používaný, není v současnosti v ČR definovaný v žádném legislativním předpisu a de iure tedy neexistuje. Letecké předpisy (JAR-OPS 3) používají termín \"Vrtulníková letecká záchranná služba\" (VLZS), zatímco Zákon 374/2011 Sb. O zdravotnické záchranné službě používá termín Letecká výjezdová skupina (LVS).\n\nČinnost LZS zahrnuje primární a sekundární lety.\n\nV terminologii evropských leteckých předpisů JAR, konkrétně JAR-OPS 3, jsou primární lety označované jako \"lety HEMS\" (helicopter emergency medical service), sekundární jako \"ambulanční lety\".\nPro lety HEMS platí speciální podmínky, za kterých lze let provést (úlevy z hlediska např. meteorologických podmínek nebo prostoru pro přistání, vyvážené speciálními požadavky na výcvik posádek). Pro ambulanční lety platí z hlediska bezpečnosti stejná pravidla, jako pro běžnou obchodní leteckou přepravu.\n\n\n\n\nPrvní doložená civilní letecká záchranná akce proběhla 14. března 1945 v USA, když vzlétnul vrtulník ke dvěma rybářům, kteří zůstali v ledu na hladině Erijského jezera. Již dříve byly ale prováděny v některých zemích ojedinělé záchranné akce pomocí vrtulníků. Známými se stala také úspěšná nasazení a využití vrtulníků v korejském konfliktu, kde se zranění převáželi na otevřených nosítkách po stranách trupu vrtulníků OH-13 Sioux (viz film a seriál M*A*S*H). V Evropě se touto problematikou začala jako první zabývat Anglie, nicméně zakladatelem a duchovním otcem LZS v Evropě je Švýcarsko, které jako první vysazovalo posádky s lékařem v horských oblastech. Napomohl tomu především prudký rozvoj turismu.\n\nPrvní leteckou záchrannou akcí provedenou na území Československa byla přeprava pacienta z Terezína do Ústřední vojenské nemocnice v roce 1956. Tehdy ale LZS jako taková neexistovala, většinu akcí prováděla armáda a zásahy byly spíše ojedinělé. Další využití se datuje do roku 1965, kdy zasahovaly vrtulníky při povodních. V této době se také začala rozvíjet záchrana pacientů ve Vysokých Tatrách. Důležitým se pro historii LZS v Československu stal rok 1985, kdy se konal druhý mezinárodní kongres záchranných služeb AIRMED 85. Tehdy byl poprvé zamýšlen plán zřídit LZS celoplošně. První návrh tohoto uspořádání byl vypracován v roce 1987 a počítal s 12 středisky LZS po celém území Československa. Podle tohoto modelu byla 1. dubna 1987 zřízena první základna LZS v Praze.\nPrvním provozovatelem byla Letecká služba federálního ministerstva vnitra a později Slov-air. Používal se vrtulník Mi-2 a jeho volacím znakem se stal Kryštof 1. Do roku 1992 vzniklo celkem 18 základen na celém území, původní plán 12 základen byl tedy překonán.\n\nČeská republika je v současnosti pokryta sítí 10 provozních leteckých základen LZS. Do roku 1995 existovalo v Česku 11 provozních základen LZS. Základna Kryštof 17 fungovala v Havlíčkově Brodě. Provozovatelem byla Armáda ČR. Důvodem zrušení byly především finanční problémy, reorganizace složek armády a poloha základny v blízkosti stanice LZS v Jihlavě. \n\nProvoz samotných vrtulníků zajišťuje v současnosti pět různých provozovatelů – dva státní (Armáda ČR a Letecká služba Policie ČR) a tři nestátní (Air – Transport Europe, Helikopter Air Transport a DSA). Leteckou záchrannou službu na stanicích Kryštof 09 v Olomouci, zajišťuje soukromá společnost Air – Transport Europe, na stanicích Kryštof 05 v Ostravě a Kryštof 12 v Jihlavě soukromá společnost Helikopter Air Transport a na stanicích Kryštof 18 v Liberci, Kryštof 15 v Ústí nad Labem, Kryštof 06 v Hradci Králové pak soukromá společnost DSA. Na stanicích Kryštof 01 v Praze a Kryštof 04 v Brně slouží vrtulníky Letecké služby Policie ČR, zatímco leteckou záchrannou službu na stanicích Kryštof 07 v Plzni a Kryštof 13 v Českých Budějovicích zajišťuje Armáda České republiky.\n\nZdravotnickou část letové posádky ovšem zajišťují záchranné služby jednotlivých krajů. Výjimku tvoří Plzeňský kraj, kde je i zdravotnická část osádky součástí Armády ČR a nikoliv Zdravotnické záchranné služby Plzeňského kraje. Tísňové výzvy jsou však přijímány krajským operačním střediskem ZZS PLK. Základna v Plzeňském kraji byla původně umístěna na letišti v Plané u Mariánských Lázní. Kraje Středočeský, Karlovarský, Pardubický a Zlínský LZS neprovozují, ale je zde zajištěna z okolních regionů. Nehrozí tedy, že by byla dostupnost LZS omezena jen na některé části republiky. Například vrtulník ze základny Kryštof 01 v Praze zasahuje ve Středočeském kraji ve více než 90% případů. Z tohoto důvodu byla v roce 2016 připravena dohoda o finančním vyrovnání mezi Prahou a SČK (roční náklady na provoz zdravotnické části posádky jsou cca 12 mil. korun). Obdobný požadavek vznesl v lednu 2010 Královéhradecký kraj, když požádal hejtmana Pardubického kraje o spolufinancování letecké záchranné služby. Provoz LZS stojí Královéhradecký kraj ročně 6 mil. korun.\nTřetinu zásahů tvoří zásahy v Pardubickém kraji, který LZS neprovozuje. Proto žádá Královéhradecký kraj, aby se Pardubický kraj podílel na spolufinancování provozu LZS částkou 2 mil. korun. To ale Pardubický kraj odmítá s odůvodněním, že nebyly doloženy dostatečné podklady.\nMezi diskutovaná témata patří i zajištění letecké záchranné služby Armádou ČR a Leteckou službou Policie ČR. Podle některých názorů tito provozovatelé nesplňují předpisy, požadující, aby provozovatel LZS byl držitelem civilního oprávnění pro poskytování obchodní letecké přepravy. Zajímavostí LZS v Česku jsou vrtulníky Bell 427, jež jsou na základnách Kryštof 12 a Kryštof 13. Česká republika je jediná země na světě, kde je tento typ vrtulníku pro LZS nasazen. Mimo Česko existuje jeden ukázkový exemplář v Kanadě. Volacím znakem je v ČR \"Kryštof x\", kde x je číslo. Značení Kryštofů na území ČR není chronologické. Po rozpadu Československa zůstalo zachováno původní značení vrtulníků na území ČR, značení na Slovensku zachováno nebylo a nyní je řazeno chronologicky.\n\nZákladny Kryštof 1 a Kryštof 7 zajišťují provoz v režimu 7/24 a díky vybavení brýlemi pro noční vidění jsou zdejší posádky schopny zasahovat v terénu i v noci. Stejný systém je k dispozici i v Brně, rutinní noční provoz zde ale nebyl zahájen. Příležitostně zajišťují noční lety také základny Kryštof 05 a Kryštof 09, který je ale omezen pouze na sekundární lety. LZS na ostatních základnách je k dispozici od východu do západu slunce. Byla zvažována i varianta, že se noční provoz změní. V současné době je v nočních hodinách nedostatečně pokryto území Moravy, kde není k dispozici systematicky funkční základna, zajišťující noční lety LZS.\n\nStávající smlouvy s provozovateli vrtulníků končí 31. prosince 2020. Od roku 2021 by měla být LZS provozována na základě nových kontraktů. \n\nSíť letecké záchranné služby je doplňována službou SAR – pátrání a záchrana. Tu zajišťuje v Česku Letecká služba Policie ČR z letiště Praha-Ruzyně a letiště Brno-Tuřany a Armáda ČR z letiště Praha-Kbely a letiště Náměšť nad Oslavou. SAR byla armádou zajišťována dříve v Plzni a Přerově.\n\nSeznam rozložení jednotlivých územních středisek LZS a jejich akční rádius dle nových provozovatelů.\n\nSlovensko je pokryto sítí 7 provozních základen LZS. Jediným provozovatelem je ATE (ATE – ). Používá vrtulníky Agusta A109K2, jejichž volací znaky jsou ve formátu \"Krištof x\".\n\nVrtulníky LZS bývají značeny, stejně jako sanitní vozidla, modrou hvězdou života nebo červeným křížem.\n\nVolací znaky jednotlivých zemí se liší, ale obvykle bývají ve formátu \"jméno x\", kde x je číslo. Příklady v některých evropských zemích:\n\nVýbava záchranářských vrtulníků zahrnuje veškeré vybavení pro udržení životních funkcí – tedy přístroje pro monitoring základních životních funkcí a přístroje pro resuscitaci a umělou plicní ventilaci. Namísto nosítek bývá použita vakuová matrace, která mírní vibrace a otřesy při letu. Mohou být vybaveny navijákem a lanem pro akce v obtížně přístupném terénu. Výbava může zahrnovat také pátrací reflektory nebo termovizi.\n\nLetecké záchranné službě se věnují také seriály. Nejznámější je německo-rakouský akční seriál Medicopter 117 nebo seriál Létající doktoři. Letecká záchranná služba se také objevila v českém seriálu Sanitka 2. Ztvárnění činnosti LZS je ovšem ve většině seriálů zcela nerealistické, jak po technické stránce, tak v tom, že \"televizní\" posádky obvykle zcela ignorují bezpečnostní předpisy a zásady.\n\n\n"}
{"id": "316321", "url": "https://cs.wikipedia.org/wiki?curid=316321", "title": "Latinská rčení H", "text": "Latinská rčení H\n\n\n\n\n"}
{"id": "316323", "url": "https://cs.wikipedia.org/wiki?curid=316323", "title": "Bretaňský poloostrov", "text": "Bretaňský poloostrov\n\nBretaňský poloostrov ( ) je nejzápadnější poloostrov Francie mezi průlivem La Manche a Atlantským oceánem. Rozlohou zabírá asi 27000 km. Rozkládá se zde francouzský region Bretagne. Zvlněná pahorkatina (až 384 m n. m.) s členitým (riovým) pobřežím. Jsou zde četná ložiska kaolínu. Pastvinářství. Je zde rozšířený rybolov a chov ústřic.\n\n"}
{"id": "316328", "url": "https://cs.wikipedia.org/wiki?curid=316328", "title": "Československá hokejová liga 1986/1987", "text": "Československá hokejová liga 1986/1987\n\n44. ročník 1986/87 se hrál pod názvem I. liga.\n\n12 účastníků hrálo v jedné skupině nejprve dvoukolově systémem každý s každým. Poté následovala tzv. \"nadstavbová část\", kdy se mužstva umístěná po 22. kole na sudých místech utkala s mužstvy umístěnými na lichých místech dvoukolově, odvety se hrály bezprostředně po prvním utkání, a to na hřištích soupeřů. Výsledky z předchozích 22 kol se započítávaly.\n\nPo takto odehraných 34 kolech se hrálo systémem play-off, kdy se utkali soupeři umístění na 1. a 8. místě, na 2. a 7. místě, na 3. a 6. místě a na 4. a 5. místě na 2 vítězné zápasy. Semifinále se hrálo na 2 vítězné zápasy, finále se hrálo na 3 vítězné zápasy.\n\nV tomto ročníku se systémem play-off hrálo i o další umístění. Nejprve se utkaly týmy vyřazené v 1. kole play-off, které se po 34. kole umístily nejlépe a nejhůře, a dvě mužstva \"prostřední\" na 2 vítězné zápasy. Vítězové těchto duelů spolu hráli o 5. – 6. místo, poražení o 7. – 8. místo, vždy na 2 vítězné zápasy. Mužstva vyřazená v semifinále spolu hrála o 3. – 4. místo na 2 vítězné zápasy.\n\nTýmy umístěné po 34. kole na 9. – 12. místě hrály soutěž o udržení čtyřkolově systémem každý s každým. Výsledky předchozích zápasů se do soutěže nezapočítávaly, ale mužstva před zahájením získávala bodové bonifikace podle umístění po 34. kole (mužstvo na 9. místě dostalo 3 body, mužstvo na 10. místě 2 body a mužstvo na 11. místě 1 bod). Tým umístěný po takto odehraných 12 kolech na posledním místě sestupoval přímo do příslušné národní ligy.\n\nKvalifikace o I. ligu se hrála systémem play-off na 3 vítězné zápasy, když se spolu utkala vítězná mužstva obou národních lig:\nPoldi SONP Kladno – Plastika Nitra 3:0 na zápasy (jednotlivé zápasy 5:3, 4:1, 8:3). Účast v příštím ročníku si tak vybojovalo mužstvo Poldi SONP Kladno.\n\n\n\n"}
{"id": "316340", "url": "https://cs.wikipedia.org/wiki?curid=316340", "title": "Pouť na Želiv", "text": "Pouť na Želiv\n\nPouť na Želiv (Bokomara) je studiové album Nadi Urbánkové a skupiny Bokomara které vyšlo v roce 2007.\n\n"}
{"id": "316343", "url": "https://cs.wikipedia.org/wiki?curid=316343", "title": "Jiří Kalach", "text": "Jiří Kalach\n\nJiří Kalach (9. března 1934 Praha – 20. dubna 2008 Praha) byl český hudební skladatel. \n\nOd 90. let 20. století působil coby dramaturg Symfonického orchestru Českého rozhlasu v Praze. Pocházel z hudebnické rodiny, jeho otec Josef Kalach byl také hudebním skladatelem. Po absolutoriu konzervatoře a pražské AMU započalo jeho působení na poli české hudby na přelomu 50. a 60 let 20. století.\n\nJeho dílo zahrnuje hudbu filmovou, scénickou, symfonickou (celkem 20 skladeb, z toho pět symfonií), komorní (celkem 11 skladeb, z toho šest smyčcových kvartet a dvě klavírní sonáty) jakož i hudbu vokální.\n\nJe pochován na Vyšehradském hřbitově v Praze.\n\n\n\n\n"}
{"id": "316348", "url": "https://cs.wikipedia.org/wiki?curid=316348", "title": "Francesco Renga", "text": "Francesco Renga\n\nFrancesco Renga (* 12. července 1968 v Udine, Itálie) je italský zpěvák a skladatel.\n\nSvoji profesionální kariéru začal v roce 2001 s albem s názvem \"Francesco Renga\". Jeho zatím poslední album \"Ferro e cartone\" se v Itálii umístilo, na prvním místě. V současné době má hit s názvem Dimmi, který je v Itálii velmi oblíbený.\n\nŽije s přítelkyní Ambrou Angiolino, která je známou italskou celebritou a působí především v televizi. Mají spolu dvě děti Jolandu a Leonarda.\n\n\n"}
{"id": "316351", "url": "https://cs.wikipedia.org/wiki?curid=316351", "title": "Anne-Jean-Marie-René Savary", "text": "Anne-Jean-Marie-René Savary\n\nAnne Jean Marie René Savary, vévoda de Rovigo, (26. dubna 1774 v Marcq poblíž Vouziers, departement Ardennes, Francie - 2. června 1833 v Paříži) byl francouzský generál a politik, jeden z císaři Napoleonovi Prvnímu nejvěrnějších.\n\nSavary byl třetím synem vojáka, kdysi důstojníka v sedanské pevnosti. Nikoho nepřekvapilo, když i mladý René vstoupil roku 1790 do královské armády jako prostý voják. V revolučním varu pak rychle postupoval, když se účastnil všech tažení rýnské armády pod velením slavných generálů Custinea, Pichegrua a Moreaua, a dosáhl hodnosti kapitána. Roku 1798 se účastnil Bonapartovy egyptské výpravy v hodnosti velitele praporu pod přímým velením legendárního generála Desaixe. Po návratu se stihl zúčastnit bitvy u Marenga (14. června 1800), byl povýšen na brigádního generála a velel gardovému četnictvu. Od roku 1802 vedl tajnou policii Napoleona Bonaparta. V těchto rolích velel profesionálně dokonale provedené, bleskové akci vedoucí k zatčení vévody d´Enghien v Ettenheimu (tehdy Bádensko) a jeho transportu do Paříže. Ve vévodově odsouzení a zastřelení však nebyl hlavním viníkem. Již jako divizní generál (1805) účastnil se pak bojů v tažení proti III. a IV. koalici, včetně bitvy u Slavkova (2. prosince 1805) a bitvy u Jeny (14. října 1806). Po bitvě u Pultusku (26. prosince 1806) převzal velení 5. sboru za zraněného maršála Lannese a po bitvě u Eylau (8. února 1807) tímto sborem kryl přístup k Varšavě. Této role se zhostil výborně a porazil Rusy v bitvě u Ostrolenky (16. února 1807).\n\nPo bitvách u Heilsbergu (10. června 1807) a u Friedlandu (14. června 1807) byl Savary nobilizován s titulem vévoda z Roviga a brzy poté se stal i guvernérem Východního Pruska. Po Tylžském míru (7. července 1807) pak byl jmenován prvním vyslancem císařské Francie v Rusku a krátce pobyl v Sankt Petěrburgu (v listopadu 1807 byl nahrazen Caulaincourtem). Roku 1808 velel ve Španělsku a roku 1810 po odvolání zrádného Fouchého se stal jeho nástupcem ve funkci ministra policie. Tento post zastával až do Napoleonovy abdikace (3. června 1810 – 1. dubna 1814). Doprovázel Marii-Louisu na zámek Blois a pak se během první restaurace zcela stáhl do soukromí. Po návratu Napoleona z Elby se jako jeden z prvních hlásil opět do služby a byl jmenován pairem a vrchním velitelem četnictva. Po bitvě u Waterloo (18. června 1815) se neustále pohyboval v bezprostředním okolí císařově a byl jeho ochráncem, tajemníkem, sekretářem i diplomatem. Doprovázel jej do přístavu Rochefort s úmyslem odjet s ním do exilu (cíl ostrov Svaté Heleny nebyl ještě znám). Byl však na palubě Bellerophonu zatčen a odvlečen na ostrov Maltu.\n\nRoku 1816 se mu zdařil útěk do Turecka (Smyrna, dnes Izmir), kde se pokoušel s malým úspěchem věnovat obchodu. Roku 1817 odjel do Rakouska, aby mohl intenzivně bojovat za revokaci pařížského procesu, který jej v nepřítomnosti 26. prosince 1816 odsoudil k trestu smrti za roli při popravě vévody d´Enghien. V Rakousku sídlil v Grazu (Štýrský Hradec) a byl sledován policií. V červnu 1818 se mu zdařil návrat do Smyrny, odkud se dobrovolně vrátil do Paříže a v novém soudním procesu byl osvobozen. Přes své přání, aby mohl opět vstoupit do armády, zůstal mimo službu a od roku 1823 žil v Římě. Až králem Ludvíkem Filipem byl 1. prosince 1831 jmenován velitelem armády v Alžírsku. V této funkci sice slavil určité vojenské úspěchy a s nadšením podporoval kolonizaci, ale zdravotní problémy jej přiměly roku 1833 k rezignaci a návratu do Paříže, kde téhož roku zemřel.\n\nRené Savary byl schopným vojákem i dobrým ministrem, ale ze všech vlastností vynikala především jeho neintrikující věrnost císaři Napoleonovi, kterou projevil ve všech dobách a ve všech funkcích, které zastával a která byla známa již jeho okolí i Napoleonovi samému. Patří k nejsvětlejším osobnostem napoleonské legendy.\n"}
{"id": "316352", "url": "https://cs.wikipedia.org/wiki?curid=316352", "title": "Demolice (Mladí v partě)", "text": "Demolice (Mladí v partě)\n\nDemolice (v anglickém originále Demolition) je první díl první řady britského sitcomu \"Mladí v partě\".\n\nJako ve všech dílech i zde vystupují postavy čtyř studentů a spolubydlících Mikea (Christopher Ryan), Vyvyana (Adrian Edmonson), Ricka (Rik Mayall) a Neila (Nigel Planer). V epizodě se představí i jejich domácí Jerzei Balowski (Alexei Sayle). Tato postava se v 1. sérii objeví ještě jednou, celkově se v seriálu objeví třikrát. Sayle ale vystupuje v různých rolích v každém z dvanácti dílů.\n\nČtyři studenti v jednom domě prožívají další běžný den svého života, který se neobejde bez čočky k večeří a Neilova neúspěšného pokusu o sebevraždu. Vyvyan sežene amputovanou lidskou nohu, o které musí napsat esej do anatomie, i když radši by ji přimontoval na kapotu svého auta. Na návštěvu přijde Balowski a přizná se, že ve skutečnosti není cizinec. Vyvyan pak oznámí, že dostali dopis z úřadu, že mají vyklidit dům, protože se bude zítra bourat.\n\nKaždý se s rozhodnutím úřadu rozhodne bojovat po svém. Rick plánuje protestovat tak, že se přibije na kříž na přední stranu domu (\"Nebuď blbej Ricku. Je fyzicky nemožný zatlouct poslední hřebík.\") a bude číst nekvalitní poezii napsanou na papíru, který drží v ruce (ten mu ale upadne a tak Rick místo toho začne zpívat píseň \"Living Doll\" od Cliffa Richarda). Vyvyan začne dům za použití extrémních prostředků demolovat sám (jí cihly, které při každém kousnutí explodují, nebo skáče skrze zdi). Neil se plánuje schovat do díry ve zdi a předstírat, že je \"tepelná izolace\", takže až dům zbourají, zemře taky. Mike se zase snaží svést ženu ze zastupitelstva. Ani jeden z jejich plánů nezabírá a nakonec se dům zbortí po nárazu letadla.\n\nV tomto dílu vystoupila post-punková kapela Nine Below Zero a poprvé se v něm objevil Vyvyanův křeček Urna.\n"}
{"id": "316360", "url": "https://cs.wikipedia.org/wiki?curid=316360", "title": "Nafta (Mladí v partě)", "text": "Nafta (Mladí v partě)\n\nNafta (v anglickém originále Oil) je druhý díl první řady britského sitcomu \"Mladí v partě\".\n\nJako ve všech dílech i zde vystupují postavy čtyř studentů a spolubydlících Mikea (Christopher Ryan), Vyvyana (Adrian Edmonson), Ricka (Rik Mayall) a Neila (Nigel Planer). Alexei Sayle se zde objeví jako Alexei Balowski, zpěvák protest songů a jako synovec Jerzeie Balowského.\n\nJakmile se nastěhují do nového domu a přidělí si pokoje, Vyvyan ohlásí, že ve sklepě narazil na naftu. Spojí se s Mikem (kterého nazývá El Presidente) a z Ricka s Neilem udělá otroky, kteří mají za úkol vykopat studnu pro naftu. Přitom Vyvyan čile bije Ricka mezi nohy (Rick: \"Ha! Minul jsi obě moje nohy!\"). Poté, co Neil omylem prokopne Vyvyanovi hlavu krumpáčem, vyhlásí Neil a Rick revoluci, která se nakonec ale ukáže zbytečná (jejich požadavkem je benefiční koncert, navíc po skončení závěrečných titulků se objeví scéna, kde Vyvyan říká, že to celé byla lež). Mezitím objeví Mike ve svém pokoji muže, který připomíná Buddy Hollyho. Ten tvrdí, že se v \"Den, kdy zemřela hudba\" parašutoval z řítícího se letadla a proboural se skrz střechu k Mikeovi do pokoje (Buddy Holly ten den roku 1959 ve skutečnosti zahynul). Přežil jen díky pravidelné stravě složené z brouků. O své dietě pak zazpívá písničku.\n\nV epizodě vystoupila kapela Radical Posture se zpěvákem z rodiny Balowských.\n"}
{"id": "316365", "url": "https://cs.wikipedia.org/wiki?curid=316365", "title": "Monte-Carlo Masters", "text": "Monte-Carlo Masters\n\nMonte-Carlo Masters je profesionální tenisový turnaj mužů, hraný v Monte Carlo Country Clubu, jenž leží na území francouzské obce Roquebrune-Cap-Martin v departementu Alpes-Maritimes při severovýchodní hranici Monaka. Na okruhu ATP World Tour se řadí do třetí nejvyšší a devítidílné kategorie ATP Tour Masters 1000, jako první ze tří turnajů hraných na antuce.\nV roce 2006 se hlavním partnerem stala švýcarská hodinářská firma Rolex, jejíž jméno nese oficiální název. Spolu s grandslamem Roland Garros a International German Open patří k nejstarším turnajům v kontinentální Evropě.\n\nTurnaj byl založen v roce 1897 a premiérový ročník otevřené éry proběhl v sezóně 1969. Monte-Carlo Masters probíhá každoročně v dubnovém termínu na otevřených antukových dvorcích Monte Carlo Country Clubu. Areál zahrnuje 21 antukových kurtů, z toho 13 osvětlených. Kapacita centrálního dvorec Rainiera III. (Court Rainier III) činí 10 500 diváků. Pojmenován byl po monackém knížeti a příznivci tenisu Rainieru III. Prezidentkou klubu se v roce 1972 stala jeho starší sestra princezna Antoinette Monacká, od níž vedení roku 2008 převzala dcera Elisabeth-Anna de Massy, působící také v roli prezidentky monacké tenisové federace. Tradicí se stalo předávání pohárů vítězům členy vládnoucí monacké dynastie Grimaldiů.\n\nV rámci série Masters se nejedná o událost s povinným startem hráčů. Zvláštní pravidla tak upravují přidělování bodů i počet hráčů. Z hlediska startujících do soutěže dvouhry a čtyřhry nastupuje počet tenistů obvyklý pro nižší kategorii ATP Tour 500, zatímco body jsou přidělovány podle rozpisu kategorie Masters 1000.\n\nV letech 1970–1972 a 1978–1989 se jednalo o velký turnaj v rámci okruhu Grand Prix, v němž se řadil do nejvyšší kategorie Grand Prix Super Series. Pro rok 1973 se stal součástí okruhu Rothmans Spring Mediterranean Circuit. Mezi roky 1974–1977 pak náležel do túry World Championship Tennis. Se vznikem okruhu ATP Tour v sezóně 1990 se turnaj stal jeho součástí v kategorii Championship Series Single Week, která následně nesla různé názvy.\n\nŠpaněl Rafael Nadal získal v letech 2005–2012 osm titulů v řadě, čímž se stal prvním mužským tenistou v historii, který dokázal osmkrát zvítězit na témže turnaji bez přerušení. Ve finále ročníku 2010 porazil krajana Fernanda Verdasca 6–0 a 6–1, což znamenalo vůbec nejkratší finále v sérii Masters, počítané od roku 1990. Trofejí z roku 2017 pak Nadal vybojoval jubilejní padesáté turnajové vítězství na antuce, čímž překonal historický rekord 49 antukových titulů Argentince Guillerma Vilase a zároveň se stal prvním tenistou otevřené éry, který dokázal jeden turnaj ovládnout desetkrát. Rekord posunul v roce 2018 jedenáctým triumfem.\n\n\n\n\n"}
{"id": "316366", "url": "https://cs.wikipedia.org/wiki?curid=316366", "title": "Joint", "text": "Joint\n\nSlovo joint může mít různé významy:\n\n"}
{"id": "316377", "url": "https://cs.wikipedia.org/wiki?curid=316377", "title": "Mladé", "text": "Mladé\n\nNázev Mladé má více sídel:\n"}
{"id": "316384", "url": "https://cs.wikipedia.org/wiki?curid=316384", "title": "Ladislav Šmíd", "text": "Ladislav Šmíd\n\nLadislav Šmíd (* 1. února 1986 Frýdlant) je český hokejový obránce hrající v týmu Bílí Tygři Liberec v české extralize.\n\nStatistiky v reprezentaci na MS a ZOH:\n"}
{"id": "316385", "url": "https://cs.wikipedia.org/wiki?curid=316385", "title": "Jarošov", "text": "Jarošov\n\nNázev Jarošov má více míst:\n\n"}
{"id": "316389", "url": "https://cs.wikipedia.org/wiki?curid=316389", "title": "Michal Rozsíval", "text": "Michal Rozsíval\n\nMichal Rozsíval (* 3. září 1978 Vlašim) je bývalý český hokejový obránce. Do roku 2018 hrál v NHL za tým Chicago Blackhawks, se kterým získal v sezónách 2012/2013 a 2014/2015 Stanley Cup. Zde také kariéru ukončil.\n\nV 16 letech v roce 1994 přišel do Dukly Jihlava, kde hrál v juniorské extralize. O rok později hrál už mezi dospělými extraligu a nevedl si špatně, když nasbíral 7 bodů (3+4) v 36 zápasech. V roce 1996 se po draftu NHL rozhodl odejít do zámoří do juniorské ligy WHL. V týmu Swift Curent odehrál 2 sezony. Ve své druhé sezoně byl jmenován do 1. All-Star týmu Východní konference WHL a získal cenu Billa Huntera pro nejlepšího obránce WHL.\n\nVe vstupním draftu NHL 1996 byl draftován ve 4. kole na celkově 105. místě Pittsburgem Penguins.\n\nMezi profesionály přešel v sezoně 1998-99, kterou celou strávil v AHL v Syracuse. Před sezonou 1999–2000 si vybojoval místo v sestavě Penguins a 1. října 1999 nastoupil v Dallasu ke svému prvnímu zápas v NHL. Za týden si připsal svůj první bod (za asistenci) v NHL proti Coloradu a poprvé se trefil v NHL 15. prosince 1999 na ledě Caroliny do branky Arturse Irbeho. Ve své první sezoně odehrál 75 zápasů a nasbíral 21 bodů (4+17), což z něj činilo 2. nejproduktivnějšího beka Penguins a 3. nejproduktivnějšího beka-nováčka v NHL.\n\nDruhou sezonu zahájil opět v Pittsburghu, ale 28. prosince 2000 byl poslán na farmu do AHL, kde zůstal do konce sezony. V playoff AHL pomohl svému týmu 22 body (3+19) v 21 zápasech až do finále Calder Cupu, ale St. John Flames byli lepší. Byl 3. nejproduktivnější hráč playoff AHL a 2. nejproduktivnější obránce. Sezoně 2001-02 již opět strávil celou v Pittsburghu a byl nejproduktivnějším obráncem týmu s 29 body (9+20) v 79 zápasech.\n\nV sezoně 2002-03 vinou různých zranění odehrál jen 53 zápasů a nabíral 10 bodů (4+6). V přípravném kempu před sezonou 2003-04 si poranil koleno a musel vynechat celou sezonu. Odehrál pouze 1 zápas za Wilkes-Barre v AHL, kam byl v prosinci poslán na rozehrání, ale v tomto zápase si zranění obnovil a do konce sezony zůstal mimo hru.\n\nBěhem výluky 2004-05 hrál v české extralize nejdříve za Třinec a od ledna za Pardubice, se kterými získal v playoff mistrovský titul.\n\nPo skončení výluky s ním Pittsburgh nadále nepočítal a tak jako volný hráč podepsal dne 29. srpna 2005 roční smlouvu s New York Rangers. V sezoně byl s 30 body (5+25) nejproduktivnějším obráncem Rangers a poprvé v kariéře odehrál všech 82 zápasů základní části. Společně s obráncem Reddenem z Ottawy byli nejlepší v NHL v +/- statistice s +35 body a podělili se o NHL Plus/Minus Award.\n\nPřed sezonou 2006-07 prodloužil s Rangers smlouvu o 2 roky a zažil nejlepší sezonu ve své kariéře. Vytvořil si osobní maxima v počtu asistencí (30) a bodů (40) v 80 zápasech. Byl nejlepší mezi obránci týmu v gólech, asistencích, bodech, gólech v přesilovce a počtu střel.\n\nV sezoně 2007-08 byl potřetí v řadě nejproduktivnějším obráncem týmu s 38 body a vedl obránce i v gólech, ve kterých si vytvořil svoje osobní maximum (13), asistencích (25) a přesilovkových gólech. V gólech byl mezi obránci NHL na 7. místě. Po sezoně se stal nechráněným volným hráčem, ale hned 1. července 2008 podepsal čtyřletou smlouvu opět s Rangers za 20 milionů dolarů.\n\nV sezoně 2008-09 byl počtvrté v řadě nejproduktivnějším obráncem týmu s 30 body (8+22) v 76 zápasech. Dosáhl na milník 500 zápasů v NHL a to 17. listopadu 2008 proti Ottawě.\n\nV sezoně 2009-10 podruhé v kariéře odehrál všech 82 zápasů základní části a nasbíral 23 bodů (3+20).\n\nSezonu 2010-11 zahájil v New Yorku, ale dokončil ji ve Phoenixu, kam ho Rangers 10. ledna 2011 vyměnili za Wojteka Wolskiho. Za oba celky dohromady odehrál 65 zápasů (zbylé musel vynechat kvůli různým zraněním) a nasbíral 21 bodů (6+15).\n\nHned v úvodním zápase 2011-12 sezony utrpěl zranění hlavy (nejspíše otřes mozku) a 2 měsíce byl mimo hru. Celkem v sezoně odehrál 54 zápasů a nasbíral 13 bodů (1+12). V playoff sice nebodoval, ale podílel se na postupu Phoenixu až do finále Západní konference, kam se dostal tento tým poprvé v historii. Tam ale nestačil na pozdější vítěze Stanley Cupu z Los Angeles.\n\nDne 11. září 2012, tedy 4 dny před zahájením výluky v NHL, se dohodl na roční smlouvě s Blackhawks. Během výluky měl původně nastoupit za později mistrovskou Plzeň, ale ze zdravotních důvodů k tomu nakonec nedošlo. Základní část NHL dokončil s 12 body (0+12) v 27 zápasech a společně se spoluhráči se mohl radovat z Presidents' Trophy pro nejlepší klub základní části NHL, kterou Blackhawks získali podruhé v historii. V playoff odehrál všech 23 utkání, ve kterých nasbíral 4 asistence (jedna z nich přišla v 1. utkání finálové série ve 3. prodloužení, když jeho střelu od modré tečovali Bolland a Shaw a společně se tak podíleli na důležitém prvním vítězství nad Bostonem). Nakonec se tedy mohl Rozsíval radovat ze svého prvního Stanley Cupu.\n\nPo sezoně se stal nechráněným volným hráčem, ale hned v den otevření trhu s volnými hráči, 5. července 2013, se rozhodl prodloužit smlouvu s Blackhawks o 2 roky s cap hitem 2,2 milionu dolarů. V základní části sezony 2013-2014 pak odehrál 42 zápasů, ve kterých nasbíral 8 bodů (1+7). Zápas 3. prosince 2013 proti Dallasu byl jeho 800. utkáním v NHL. V playoff nastoupil do 17 z 19 zápasů Blackhawks a při cestě Blackhawks do finále konference nasbíral 6 bodů (1+5).\n\nV sezoně 2014-15 nastoupil k 65 zápasům, ve kterých nasbíral 13 bodů (1+12) a k nim přidal 22 trestných minut. Zápas 9. ledna 2015 v Edmontonu byl jeho 100. v dresu Blackhawks. V playoff nastoupil k 10 utkáním, protože o zbytek playoff ho připravila zlomenina levého kotníku ze 4. zápasu 2. kola proti Minnesotě. Blackhawks pak při v cestě za Stanley Cupem většinu času nasazovali do hry pouze 4 obránce.\n\nPřed sezonou 2015-16 byl pozván na zkoušku do přípravného kempu Blackhawks, protože jeho předchozí smlouva vypršela. I když ještě neměl doléčenou zlomeninu z playoff, podepsal 19. září 2015 roční smlouvu s platem 600 tisíc dolarů. Poprvé v sezoně nastoupil až 14. listopadu a do konce základní části odehrál celkem 51 utkání, ve který si připsal 13 bodů (1+12). V Ottawě 3. prosince 2015 nastoupil ke svému 900. zápasu v NHL a proti Detroitu 6. března 2016 zaznamenal 300. bod v NHL. V playoff nastoupil do 4 utkání, ve kterých nebodoval. Ještě než se stal nechráněným volným hráčem, prodloužil 30. června 2016 o rok smlouvu s Blackhawks.\n\nVětšinu sezony 2016-17 strávil na tribuně jako zdravý náhradník. Kromě toho měl i zdravotní problémy, takže celkem odehrál jen 22 utkání se 3 body (1+2). Svůj 200. zápas v dresu Blackhawks oslavil 23. února 2017 proti Arizoně gólem. Krátce na to, 28. února 2017, prodloužil o další rok smlouvu s Blackhawks. Toto prodloužení bylo ze strany Blackhawks především taktické s ohledem na blížící se rozšiřovací draft. Kvůli zranění v obličeji pak nenastoupil ani v jednom zápase playoff.\n\nPři nástupu do přípravného kempu před sezonou 2017-18 neprošel přes fyzické testy z důvodu otřesu mozku (následky zranění z konce předchozí sezony) a byl zapsán na listinu dlouhodobě zraněných, kde zůstal celou sezonu. V roce 2018 již zůstal bez angažmá.\n\n\n\nV roce 2010, kdy Rangers nepostoupili do playoff, přijel na MS do Německa a 2 asistencemi v 9 zápasech pomohl k zisku zlatých medailí. Byl nejvytěžovanějším hráčem české reprezentace a na závěr byl vyhlášen mezi 3 nejlepšími hráči týmu. Na ZOH 2014 odehrál za českou reprezentaci 4 zápasy a na pátý byl připraven na střídačce, ale do hry vůbec nezasáhl. Nezískal ani bod a připsal si -5 +/- bodů a Češi vypadli ve čtvrtfinále s USA.\n\n"}
{"id": "316391", "url": "https://cs.wikipedia.org/wiki?curid=316391", "title": "Vladimír Sičák", "text": "Vladimír Sičák\n\nVladimír Sičák (1. prosince 1980, Jindřichův Hradec) je český hokejový obránce, odchovanec týmu KLH Vajgar Jindřichův Hradec.Od sezony 2019/20 působí v týmu HC David Servis České Budějovice.\n\n\n"}
{"id": "316392", "url": "https://cs.wikipedia.org/wiki?curid=316392", "title": "Martin Hanzal", "text": "Martin Hanzal\n\nMartin Hanzal (* 20. února 1987 Písek) je český hokejový útočník hrající za klub Dallas Stars v NHL.\n\nStatistiky reprezentace:\n\nJe členem týmu Real TOP Praha, v jehož dresu se zúčastňuje charitativních zápasů a akcí.\n\n"}
{"id": "316394", "url": "https://cs.wikipedia.org/wiki?curid=316394", "title": "Aleš Kotalík", "text": "Aleš Kotalík\n\nAleš Kotalík (* 23. prosince 1978, Jindřichův Hradec) je bývalý český lední hokejista, odchovanec Jindřichova Hradce. Naposledy hrál za HC Motor České Budějovice, sportovní kariéru ukončil po sezóně 2013/2014.\n\nKotalík začínal s hokejem v rodném Jindřichově Hradci. Teprve v dorostu přestoupil do Českých Budějovic. Zde také již poprvé nastoupil za mužstvo mužů. Na konci první sezony nasbíral 16 kanadských bodů. Na mistrovství světa v ledním hokeji hráčů do 20 let hraném v roce 1998 ve Finsku patřil v českém mužstvu se třemi vstřelenými góly ke dvěma jeho nejlepším střelcům, ale na zisk medaile to nestačilo. Na základě zde předvedených výkonů ho draftovalo Buffalo Sabres na celkově 164. místě. Avšak za Buffalo si zahrál až v sezoně 2001–2002. V NHL odehrál 9 sezón, 542 zápasů, v nichž si připsal 136 gólů a 148 přihrávek a v playoff přidal 34 zápasů, 6 branek a 9 asistencí, z toho za Buffalo Sabres odehrál sedm sezón, 456 zápasů, ve kterých nasbíral 255 bodů. V roce 2006 přišla nominace na olympijské hry a roku 2008 na mistrovství světa. Dne 4. března 2009 byl vyměněn do týmu Edmonton Oilers za druhé kolo draftu v roce 2009. V Edmontonu dohrál sezónu s 19 zápasy, ve kterých nasbíral 11 bodů, ale tým se neprobojoval do playoff. Dne 9. července 2009 podepsal tříletou smlouvu s týmem New York Rangers, kde si vydělal 3 milióny dolarů. V Rangers odehrál 45 zápasů, poté byl společně s Chrisem Higginsem vyměněn do týmu Calgary Flames za Olliho Jokinena a Brandona Prusta. V Calgary dohrál sezónu, ve které se mu moc nedařilo − ve 26 zápasech nasbíral jenom 5 bodů. V následující sezóně vynechal začátek kvůli zraněnému kolenu a do sestavy Flames se vrátil až v prosinci, ale opět se mu nedařilo a nezískal žádný bod za sedm odehraných zápasů. Na konci prosince ho trenér Brent Sutter nejprve poslal na tribunu a později ho poslal na farmu American Hockey League do týmu Abbotsford Heat. V létě 2011 přestoupil z Calgary do Buffala, kde měl na sezonu kontrakt na tři miliony dolarů, ale po přípravném kempu ho Sabres zařadili na listinu volných hráčů, neboť se potřebovali dostat s platovým stropem pod povolenou hranici. Jelikož si ho nikdo nevybral, byl poslán spolu s obráncem Shaonem Morrisonnem na farmu. To Kotalík odmítl a začal dojednávat svůj návrat do českobudějovického Mountfieldu, za nějž poprvé nastoupil 7. října 2011 a hostoval zde do konce sezóny. V létě 2012 s Buffalem předčasně ukončil tříletou smlouvu a uzavřel kontrakt s českobudějovickým klubem na jeden rok. Po odchodu extraligového Mountfieldu z Českých Budějovic do Hradce Králové v červnu 2013 začal pomáhat skupině odchovanců, kteří nakonec získali licenci na 1. ligu. Za nově vzniklý tým HC Motor České Budějovice nastupoval v 1. lize v ročníku 2013/2104 jako kapitán. Po této sezóně ukončil aktivní sportovní kariéru.\n\nStatistiky reprezentace:\nAleš Kotalík je synem Viktora Kotalíka, jindřichohradeckého stomatologa, a má tři bratry – Adama, Václava a Viktora. Vystudoval gymnázium J. V Jirsíka. Jeho přítelkyní je od roku 2010 Barbora Zapletalová (* 30. září 1987 v Brně), modelka a finalistka Miss ČR 2005. V roce 2011 se s přítelkyní přestěhovali do nového rodinného domu v Šindlových Dvorech na předměstí Českých Budějovic, jehož stavbě se věnoval několik let. Dne 27. července 2013 měli Kotalík se Zapletalovou svatbu na zámku Hluboká.\n\n"}
{"id": "316395", "url": "https://cs.wikipedia.org/wiki?curid=316395", "title": "Jiří Novotný (lední hokejista)", "text": "Jiří Novotný (lední hokejista)\n\nJiří Novotný (* 12. srpna 1983 Pelhřimov) je český hokejový útočník, odchovanec týmu KLH Vajgar Jindřichův Hradec.\n\nStatistiky reprezentace:\n"}
{"id": "316396", "url": "https://cs.wikipedia.org/wiki?curid=316396", "title": "Jakub Klepiš", "text": "Jakub Klepiš\n\nJakub Klepiš (* 5. června 1984, Praha) je český hokejový útočník. S hokejem začínal v HC Sparta Praha, ale již v mládeži přešel do HC Slavia Praha, kde později získal dva Extraligové tituly (2003,2008). Mimo jiné vstřelil úvodní gól ve finále MS 2010 proti Rusku (v čase 00:20).\n\n\n\n\n"}
{"id": "316398", "url": "https://cs.wikipedia.org/wiki?curid=316398", "title": "Tomáš Fleischmann", "text": "Tomáš Fleischmann\n\nTomáš Fleischmann (* 16. května 1984, Kopřivnice, Československo) je bývalý český hokejový útočník.\n\nByl draftován v roce 2002 týmem Detroit Red Wings. Zprvu působil v nižších soutěžích, v týmech Portland Pirates nebo Hershey Bears a v roce 2004 byl vyměněn za Roberta Langa do Capitals. Pokračoval na farmě v Hershey a v roce 2005 si odbyl premiéru v NHL.\n\nDne 30. listopadu 2010 byl vyměněn do týmu Colorado Avalanche za Scotta Hannana. Během léta 2011 potom podepsal smlouvu s Floridou.\n\nV únoru 2015 byl z Floridy vyměněn do Anaheimu, odkud po neúspěšných vyřazovacích bojích odešel jako volný hráč. V září 2015 pak byl pozván na zkoušku do Montrealu, se kterým v říjnu, těsně před začátkem základní části, podepsal roční smlouvu. Canadiens ho však v únoru 2016 vyměnili do Chicaga, kde na jaře 2016 odehrál své poslední soutěžní zápasy.\n\n\n\n"}
{"id": "316399", "url": "https://cs.wikipedia.org/wiki?curid=316399", "title": "Benátky (Jimramov)", "text": "Benátky (Jimramov)\n\nBenátky () jsou osadou městyse Jimramov, v Kraji Vysočina, okrese Žďár nad Sázavou. Leží v Čechách a rozkládají se v katastrálním území Trhonice při soutoku Trhonického potoka s řekou Svratkou, které zde tvoří historickou zemskou hranici Čech a Moravy.\n\nNázev se vyvíjel od varianty Benátka (1854). Místní jméno je pravděpodobně odvozeno od italských Benátek a lidem, kteří místo pojmenovali, asi blízkost vodních toků připomínala ty italské.\n\nV letech 1690–1711 vedl Jimramov s Poličkou spor o louku a pole na levém břehu Svratky. Zde v té době stálo deset domů, z nichž vznikla dnešní část obce zvaná Benátky.\n\nV písemných pramenech jsou Benátky poprvé uváděny až roku 1839, osada už začala vznikat v 17. století. V té době byly součástí panství Polička a byly osadou obce Trhonice. Po roce 1855 se staly součástí okresu Polička. Od roku 1965 jsou součástí Jimramova, se kterým stavebně souvisí – osadu od městečka dělí jen řeka.\n\nOd roku 1907 zde továrník Löw-Beer ze Svitávky budoval tkalcovnu, později přádelnu. Po roce 1948 byla továrna znárodněna a vznikl národní podnik Vigona, vyráběly se zde pokrývky. Výroba byla ukončena v roce 1992 a podnik byl přeměněn na a. s. Gama, vyrábějící zdravotnickou techniku.\n\n\n"}
{"id": "316400", "url": "https://cs.wikipedia.org/wiki?curid=316400", "title": "Pochva", "text": "Pochva\n\nPochva neboli vagina (ze střlat. vāgīna „pochva“; řec. κόλπος kólpos „mateřský klín“) je část samičího pohlavního ústrojí u placentálů a vačnatců. Je to trubice vedoucí od dělohy k povrchu těla samice. Její hlavní funkce se naplňují při pohlavním styku, menstruaci a porodu.\n\nŽenská pochva je elastická trubice ze svalů, dlouhá 7–8 cm, přičemž přední stěna je o 2 cm kratší než zadní a průměr je kolísavý asi 3–5 cm. Spojuje vulvu na vnějšku s děložním hrdlem uvnitř. Končí klenbou poševní. Děložní hrdlo do pochvy ční shora. Když žena stojí vzpřímená, pochva směřuje nahoru dozadu. S dělohou svírá úhel asi 45°. Poševní vchod je na zadním konci vulvy, za ústím močové trubice. Nad pochvou je stydký pahorek. Poševní sliznice je silná 3–4 mm a má narůžovělou barvu, která však mění odstín v závislosti na fyziologických změnách; při menstruaci se mění na tmavě růžovou až červenou a při těhotenství na fialovou.\n\nPojem „vagina“ se často používá pro vulvu, ale tento název je nepřesný, protože vagina jen ústí ve vulvě. Je to podobný vztah, jako kdyby se ústa nazývala hrdlem.\n\nDélka, šířka a tvar pochvy se může velmi měnit. Normálně je pochva uzavřená, její stěny se dotýkají. Při pohlavním styku se dokáže prodloužit a rozšířit, a to dvakrát až třikrát. Nejvíce se rozšíří při porodu, a to až tak, aby jí mohla projít hlavička novorozeněte.\n\nLubrikaci (zvlhčení) pochvy, k níž dochází při sexuálním vzrušení a jež výrazně usnadňuje frikční pohyby, zajišťují Bartholiniho žlázy uložené nedaleko poševního vchodu a děložního hrdla. Samotné stěny pochvy žlázy neobsahují, ale hlen skrz ně prostupuje. Hlen může být bílý nebo žlutý, řídký nebo hustý.\n\nPřed prvním pohlavním stykem je pochva panny chráněna panenskou blánou neboli \"hymenem\".\n\nV pochvě pohlavně dospělé ženy je kyselé prostředí, které ji chrání před infekcí. V pochvě se však nachází nesterilní prostředí, takže snaha o přehnanou nebo dokonce sterilní péči je zbytečná nebo dokonce škodlivá. Většinou je lépe (pro prevenci i léčbu) podpořit zdravou rovnováhu poševní flóry (například podporou laktobacilů - lakto-kvasinek), než usilovat o její celkové potlačení.\n\nSoučástí pochvy jsou žlázy nutné k její funkci.\n\n\nPři menstruaci pochvou odchází menstruační krev. Aby krev nevytékala ze ženiny vulvy, vkládají si některé ženy v době menstruace do pochvy tampón. Místo tampónů lze také užít i různé menstruační vložky nebo kalíšky, které plní stejnou funkci.\n\nBěhem pohlavního styku slouží pochva jako rezervoár spermatu. Sperma je do pochvy vystříknuto během frikčních pohybů zavedeného erigovaného penisu a shromažďuje se v zadní klenbě poševní. Během sexuálního vzrušení se děloha poněkud naklápí a děložní čípek se posunuje níž do poševní klenby. Tento mechanismus, spolu s biochemickým prostředím pochvy usnadňuje početí.\n\nPochva v blízkosti poševního vchodu obsahuje velké množství nervových zakončení. Díky nim se žena při pohlavním styku cítí příjemně. Některé ženy mají v pochvě velmi citlivou erotogenní zónu, která se nazývá Bod G. Jeho dráždění může vést k velmi intenzivnímu orgasmu.\n\nPři poševním porodu se pochvou dostává z dělohy na svět dítě. Protože hlavička dítěte je při porodu již velmi velká, představuje porod pro pochvu výjimečnou zátěž. Právě proto se používá nástřih hráze. Pochva většiny žen porod přestane bez většího poškození a vrátí se po něm do téměř původního stavu.\n\nHygiena ženských pohlavních orgánů se nemá přehánět v tom smyslu, že se ženy nemají umývat běžnými mýdly, ale mýdly speciálně vyvinutými pro tuto oblast těla. Běžná mýdla ničí flóru, která udržuje ženské pohlaví v pořádku a zdravé.\n\nZápadní společnost považuje toto téma částečně za tabu, vzácná výjimka je divadelní hra \"Monology vagíny\" (\"The Vagina Monologues\"), kterou napsala Eve Ensler.\n\n\n"}
{"id": "316402", "url": "https://cs.wikipedia.org/wiki?curid=316402", "title": "Rostislav Klesla", "text": "Rostislav Klesla\n\nRostislav Klesla (* 21. března 1982, Nový Jičín) je český lední hokejista hrající českou extraligu za HC Oceláři Třinec.\n\nRostislav začínal s hokejem v Novém Jičíně, kde se také roku 1982 narodil. Pozdější kluby, kterými prošel byly v Olomouci a Opavě. V patnácti letech přestoupil do tamějšího klubu v Sioux City, kde odehrál jednu sezónu. Následné roky trávil v OHL a CHL. Klesla byl v roce 2000 draftován týmem Columbus Blue Jackets na celkově 4. místě, v týmu byl draftován jako 1. Na konci sezony 07/08 měl odehraných 329 zápasů, 29 branek a 59 asistencí. 18. dubna 2006 podepsal s Columbusem prodloužení smlouvy na další čtyři roky. Roku 2000 se také stal mistrem světa na turnaji hráčů do 20 let. První reprezentační start za muže nastal 20. dubna 2002 v Norimberku. 28. února 2011 byl vyměněn do Phoenixu Coyotes za Scottieho Upshalla a Sami Lepista. Dne 5. března 2014, při posledním přestupovém dnu v NHL byl spolu s Chrisem Brownem vyměněn za Martina Erata, Johna Mitchella a čtvrtou volbu draftu v roce 2015 do týmu Washington Capitals. V novém působišti příliš dlouho nepobyl, protože jen pár hodin po jeho trejdu byl společně s Michalem Neuvirthem vyměněn do Buffala Sabres za slovenského brankáře Jaroslava Haláka a výběr ve třetím kole draftu 2015. V sezoně 2014/2015 nastupuje za HC Oceláři Třinec.V roce 2016 ukončil smlouvu s týmem HC Oceláři Třinec. Od 6.12.2019 trénuje s Mojmírem Trličíkem tým HC Vitkovice Ridera.\n\nStatistiky reprezentace:\n"}
{"id": "316403", "url": "https://cs.wikipedia.org/wiki?curid=316403", "title": "Sedliště (Jimramov)", "text": "Sedliště (Jimramov)\n\nSedliště () jsou osada městyse Jimramova, leží na levém, českém břehu řeky Svratky, v Kraji Vysočina, okrese Žďár nad Sázavou.\n\nV písemných pramenech se Sedliště poprvé objevují v roce 1474, a to v listině, jíž král Vladislav Jagellonský potvrzuje privilegia městu Poličce.\nNázev obce vznikl z podstatného jména sedliště = místo, kde se někdo usadil, místo osazení.\nPo konfiskaci majetku města Poličky v roce 1547, protože se zúčastnila odporu proti králi Ferdinandu I., připadla obec pod rychmburské panství a Polička je vykoupila znovu roku 1558. Sedliště byly, s výjimkou let 1620-1628, součástí poličského panství až do roku 1848. Poté se obec stala součástí okresu Polička. V letech 1869–1880 byla součástí obce Trhonice, poté samostatná až do roku 1965, kdy se stala obec součástí Jimramova.\nPočátkem 20. století byl v obci lihovar a tírna lnu.\n\n"}
{"id": "316404", "url": "https://cs.wikipedia.org/wiki?curid=316404", "title": "Lukáš Krajíček", "text": "Lukáš Krajíček\n\nLukáš Krajíček (* 11. března 1983 Prostějov) je český hokejový obránce, v současné době působící v české nejvyšší soutěži, kde nastupuje za tým HC Oceláři Třinec.\n\nV národním týmu se poprvé představil v roce 2006, kdy jej trenér Alois Hadamczik nominoval na Mistrovství světa v Rize, odkud si přivezl stříbrnou medaili. Poté se však, i díky působení v zámoří, v reprezentaci více jak 4 roky nepředstavil. Návrat vyšel až v sezoně 2010/2011, kdy se vrátil do Evropy a podepsal smlouvu s Třincem. Tomuto klubu pomohl ve zmíněné sezoně k vítězství v extralize, národnímu týmu pak k bronzové medaili na MS 2011 a na MS 2012, kde patřil k oporám české reprezentace. V sezoně 2009/2010 si zahrál finále Stanley Cupu s mužstvem Philadelphia Flyers.\n\n\n\n"}
{"id": "316407", "url": "https://cs.wikipedia.org/wiki?curid=316407", "title": "Martin Richter", "text": "Martin Richter\n\nMartin Richter (6. prosince 1977, Prostějov) je bývalý český hokejový obránce. V současné době si hledá nové angažmá.\n\nMartin Richter se narodil v roce 1977 v Prostějově. Ke kladnému vztahu k hokeji byl vychováván svým otcem. V Prostějově s hokejem taky začínal. V 15 letech přestoupil do Olomouce, kde také později nastoupil za muže. Po problémech v klubu přišlo stěhování do Karlových Varů. Po dvou sezónách strávených ve Varech přišla nabídka z tamní ligy ve Finsku. To bylo Richterovi 21 let.\n\nV době hraní ve finské lize dostal Richter nabídku ze zámořské NHL. Avšak tam se nedostal do základní sestavy a tak se vrátil zpět do Čech, kde začal hrát za barvy Sparty Prahy. V roce 2005 přišel přestup k Bílým tygrům do Liberce. Následující rok působil ve farmářském týmu New York Rangers. V dalším třech letech působil ve švédské Elitserien v týmu Södertälje SK. V roce 2009 přestoupil do Komety Brno.\n\nStatistiky reprezentace:\n\n"}
{"id": "316408", "url": "https://cs.wikipedia.org/wiki?curid=316408", "title": "Noska", "text": "Noska\n\nNoska ( ) je řeka v Ťumeňské oblasti v Rusku. Je dlouhá 374 km. Plocha povodí měří 8500 km².\n\nOdtéká z jezera Noskinbaš a protéká Západosibiřskou rovinou. Ústí zleva do Irtyše. Největší přítok je zprava Lajma.\n\nZdrojem vody jsou převážně sněhové srážky. Průměrný průtok vody činí přibližně 17 m³/s. Zamrzá na konci října a rozmrzá na začátku května. Od dubna do června dosahuje nejvyšších stavů.\n\nNa dolním toku se nachází trdliště jeseterů. V řece se vyskytuje také síh peleď a žije v ní vydra říční.\n"}
{"id": "316415", "url": "https://cs.wikipedia.org/wiki?curid=316415", "title": "Kostel svatého Cyrila a Metoděje (Brno)", "text": "Kostel svatého Cyrila a Metoděje (Brno)\n\nŘímskokatolický farní kostel svatého Cyrila a Metoděje se nachází na brněnském katastrálním území Židenice na Nopově ulici. Jde o farní kostel farnosti Brno-Židenice. Kostel je zapsán na seznam kulturních památek České republiky.\n\nPřípravy a plány na stavbu kostela započaly ještě před vznikem samostatného Československa v roce 1910. Vznikl „Spolek pro stavbu katolického chrámu v Židenicích-Juliánově“ s cílem postavit kostel a zřídit samostatnou farnost. Hned od vzniku spolku se začalo se shromažďováním finančních prostředků. Spolek za tři roky získal přes 1300 členů a již roku 1911 zakoupil za 95 000 korun komplex pozemků o rozloze 29 810 m. V roce 1914 dal vypracovat od architekta Vladimíra Fischera náčrtek stavby budoucího chrámu. Přípravy však přerušila první světová válka.\n\nZákladní kámen byl položen 28. října 1928, samotná stavba začala v roce 1932, slavnostně byl kostel vysvěcen 27. října 1935. Jeho autorem je architekt Klaudius Madlmayr. Ve druhé světové válce byl chrám značně poškozen, avšak brzy po válce byly válečné škody opraveny.\nStropy všech tří lodí (hlavní a dvou vedlejších) jsou z modřínového dřeva, klenba nad presbytářem je železobetonová. Po levé straně (od vchodu) stojí samostatná věž-zvonice vysoká 46 metrů a má čtyři zvony z roku 1955 o celkové váze 2473 kg. Průčelí kostela zdobí reliéf sv. Cyrila a Metoděj z hořického pískovce od Julia Pelikána.\nNástěnné malby od Petra Pištělky představují čtyři evangelisty a příchod slovanských věrozvěstů na Velkou Moravu i křest knížete Bořivoje. Malba je provedena na bílé omítce. Hlavní oltář i šest oltářů vedlejších navrhl Klaudius Madlmayr, plastická výzdoba ze dřeva je dílem řezbářské dvojice bratrů Heřmana a Karla Kotrbových. Oltář je křídlový, jeho pozadí má podobu dvojitého cyrilometodějského kříže. Ve střední části oltáře se nachází dřevořezba Židenické Madony s žehnajícím dítětem Ježíšem.\n\n\n"}
{"id": "316416", "url": "https://cs.wikipedia.org/wiki?curid=316416", "title": "Diecéze žilinská", "text": "Diecéze žilinská\n\nDiecéze žilinská je římskokatolická diecéze na severozápadě Slovenska, zahrnující část území Trenčínského a Žilinského kraje. Spolu s nitranskou a banskobystrickou diecézí, arcidiecézí trnavskou a metropolitní arcidiecézí bratislavskou tvoří Západní (resp. Západoslovenskou) církevní provincii.\n\nDiecéze se člení na 12 děkanátů: Bytča, Čadca, Ilava, Krásno nad Kysucou, Kysucké Nové Mesto, Martin, Považská Bystrica, Púchov, Rajec, Turzovka, Varín, Žilina. Má 97 farností a 150 diecézních kněží. Z asi 550 tisíc obyvatel se 392 tisíc hlásí ke katolické církvi (podle údajů SME z března 2008).\n\nHlavním kostelem diecéze je katedrála Nejsvětější Trojice v Žilině, prvním a stávajícím diecézním biskupem Tomáš Galis.\n\nDiecéze vznikla z rozhodnutí papeže Benedikta XVI. 14. února 2008 vyčleněním ze severní části nitranské diecéze a malé části diecéze banskobystrické.\n\nPrvním diecézním biskupem se stal dosavadní pomocný biskup diecéze banskobytrické, Tomáš Galis.\n\n\n"}
{"id": "316418", "url": "https://cs.wikipedia.org/wiki?curid=316418", "title": "Sony Ericsson K800", "text": "Sony Ericsson K800\n\nK800 je mobilní telefon značky Sony Ericsson. Je vybaven fotoaparátem Cyber-shot s rozlišením 3,2 megapixelů a jako jeden z mála mobilních telefonů má i xenonový blesk. Pro lepší zaostření ve tmě je u blesku instalována pomocná červená dioda. Mezi jeho funkce patří i BestPic, kdy fotoaparát zachytí v rychlém sledu 9 snímků, z nichž první jsou z doby těsně před zmáčknutím spouště a poslední těsně po zmáčknutí. Umí nahrávat videa v 3GP s rozlišením 176x144 bodů. Podporuje hudební soubory typu MP3, AAC, AAC+, eAAC+ a WMA a videa typu 3GP a MPEG-4. Je vybaven také FM rádiem. Datové přenosy provádí přes Bluetooth a infračervený port. Paměť je možno rozšířit paměťovou kartou Memory Stick Micro (M2) s podporou do 4 GB. Tento telefon používal i James Bond ve filmu Casino Royale.\n\nRozdíl mezi K800 a K790 spočívá v tom, že K790 podporuje EDGE, zatímco K800 podporuje UMTS, díky které lze provádět videohovory. Jeho následovník je 5 megapixelový K850.\n\n\n\"(se stejnou značkou fotoaparátu)\"\n"}
{"id": "316426", "url": "https://cs.wikipedia.org/wiki?curid=316426", "title": "LINQ", "text": "LINQ\n\nLINQ ( ) je integrovaný jazyk .NET Frameworku pro dotazování, který byl uveden spolu s jazyky C# 3.0 a Visual Basic 9, pod hlavičkou .NET Frameworku 3.5. Přínosem LINQ je představení jednotné syntaxe pro přístup k datům – bez ohledu na jejich zdroj, kterým může být databázové rozhraní, XML soubor, nebo takový objekt v paměti, jenž není prostředníkem přístupu k žádné entitě vně programu. LINQ usnadňuje transformaci, třídění a propojování dat a vyhledávání v nich.\n\nLINQ je navržen jako poměrně obecný nástroj, takže je možné v něm manipulovat s různými daty. LINQ to Objects umožňuje dotazování nad normálními objekty (respektive jejich kolekcemi), LINQ to SQL přináší nový způsob pro práci s databázemi a LINQ to XML umožňuje pracovat s XML soubory. Na internetu jsou dostupné i další implementace LINQu, jako je například LINQ to Amazon, který slouží pro vyhledávání knih v tomto internetovém obchodě.\n\nVýše jmenované jazyky byly rozšířeny o nová klíčová slova a další podpůrné jazykové konstrukce.\n\nKlíčové pro pochopení jazyka LINQ a také následujících příkladů je zejména znalost těchto konstrukcí:\n\nVýběr všech řetězců, jejichž délka je menší než 5 znaků, spolu se setříděním těchto řetězců dle délky demonstruje následující ukázka:\n\nRozbor kódu:\n\nPoznámka: Určení typu objektu codice_2, zmíněné v popisu 2. řádku kódu, proběhne v rámci kompilace, tedy před spuštěním programu.\n\nLINQ je možné používat také ve stručnější formě – pomocí rozšiřujících metod a lambda výrazů. Následující kód, zkonstruovaný v tomto duchu, provádí totéž, co kód předchozí:\n\nMetody codice_11 a codice_12, jež v kontextu LINQ lze s úspěchem považovat za klíčové, je na poli řetězců možné volat proto, že tyto jsou definovány pro všechny objekty implementující rozhraní codice_13, mezi něž pole řetězců patří. Zmíněné lambda výrazy, jejichž poznávacím znamením je operátor codice_14, uplatňuje jak metoda codice_11, tak metoda codice_12; jejich mechanismus funguje tak, že za \"c\" se postupně dosadí každý jednotlivý řetězec z pole codice_1.\n\n\nSlouží pro dotazování nad daty, která již jsou v paměti, tj. nad poli a dalšími třídami implementující rozhraní IEnumerable<T>. Dotazovací engine je spuštěn spolu s programem a umožňuje lokální dotazování. Tento způsob dotazování není dynamický, takže jakmile se jeden dotaz vyhodnotí a vrátí výslednou množinu, tak se do něj již nepromítají změny v původních datech.\n\nUmožňuje dotazování nad databázemi využívající rozhraní MS SQL. Jelikož tyto databáze mají svůj vlastní dotazovací jazyk SQL, není zde přímo nasazen dotazovací engine LINQ, ale místo toho se příkazy LINQu mapují na odpovídající příkazy SQL. Jelikož jsou ale data v těchto databázích uložena jako relační, musí být ještě nasazen tzv. mapper těchto dat na objektová data která používá LINQ. Výhodou použití LINQu místo klasického přístupu je zejména objektový pohled na data.\n\nSlouží pro práci s daty uložených v XML souborech, nepoužívá ani programování založené na DOM nebo SAX, ale jde novou cestou, kdy je k datům přistupováno plně objektově.\n\n\n"}
{"id": "316432", "url": "https://cs.wikipedia.org/wiki?curid=316432", "title": "Susan Cooperová", "text": "Susan Cooperová\n\nSusan Mary Cooperová (* 23. května 1935) je britská spisovatelka, jež proslula svým pětisvazkovým románem \"Probuzení Tmy\" (\"The Dark Is Rising\"). Tato fantasy sága čerpá z klasické britské mytologie.\n\nPíše pro děti, mládež, ale i dospělé a také pro divadla, filmy a televizi. Jde o členku National Children's Book and Literacy Alliance, neziskové organizace v USA, která aktivně podporuje gramotnost, literaturu a knihovny.\n\nNarozena 1935 v Burnhamu v Buckinghamshire, do svých 21 let žila v Buckinghamshire, kdy se její rodiče přestěhovali do domu její babičky v Aberdovey ve Walesu. Úspěšně vystudovala Slough High School a poté získala diplom z angličtiny na Oxfordské univerzitě (Somerville College).\n\nPoté, co graduovala, pracovala jako reportérka pro \"Sunday Times\" v Londýně pod Ianem Flemingem a ve svém volném čase psala knihy. Během této doby začala pracovat na sérii \"Probuzení Tmy\" a dokončovala svou první knihu, vědeckofantastický román \"Mandrake\".\n\nV roce 1963 opustila Velkou Británii a odstěhovala se do USA, kde si vzala profesora z Massachusettského technologického institutu. V té době se již věnovala pouze psaní se zvýšeným soustředěním na sérii \"Tma se probouzí\". V roce 1970 napsala \"Dawn of Fear\", kterou založila na svých zkušenostech z dětství.\n\nV červenci 1996 se podruhé provdala za kanadskoamerického herce Hume Cronyna (1911), který s ní příležitostně spolupracoval. Po jeho smrti v roce 2003 žije v Marshfieldu v Massachusetts.\n\n\n"}
{"id": "316436", "url": "https://cs.wikipedia.org/wiki?curid=316436", "title": "Československá hokejová liga 1987/1988", "text": "Československá hokejová liga 1987/1988\n\n45. ročník 1987/88 se hrál pod názvem I. liga.\n\n12 účastníků hrálo v jedné skupině nejprve dvoukolově systémem každý s každým. Poté následovala tzv. \"nadstavbová část\", kdy se mužstva umístěná po 22. kole na sudých místech utkala s mužstvy umístěnými na lichých místech dvoukolově, odvety se hrály bezprostředně po prvním utkání, a to na hřištích soupeřů. Výsledky z předchozích 22 kol se započítávaly.\n\nPo takto odehraných 34 kolech se hrálo systémem play-off, kdy se utkali soupeři umístění na 1. a 8. místě, na 2. a 7. místě, na 3. a 6. místě a na 4. a 5. místě. Vítězové čtvrtfinále postoupili do semifinále, vítězové semifinále postoupili do finále.\n\nV tomto ročníku se systémem play-off hrálo i o další umístění. Nejprve se utkaly týmy vyřazené v 1. kole play-off, které se po 34. kole umístily nejlépe a nejhůře, a dvě mužstva \"prostřední\". Vítězové těchto duelů spolu hráli o 5. - 6. místo, poražení o 7. - 8. místo. Mužstva vyřazená v semifinále spolu hrála o 3. - 4. místo.\n\nVšechny série (včetně sérií o umístění) byly hrány na 3 vítězné zápasy.\n\nTýmy umístěné po 34. kole na 9. - 12. místě hrály soutěž o udržení čtyřkolově systémem každý s každým. Výsledky předchozích zápasů se do soutěže nezapočítávaly, ale mužstva před zahájením získávala bodové bonifikace podle umístění po 34. kole (mužstvo na 9. místě dostalo 3 body, mužstvo na 10. místě 2 body a mužstvo na 11. místě 1 bod). Tým umístěný po takto odehraných 12 kolech na posledním místě sestupoval přímo do příslušné národní ligy.\n\nKvalifikace o I. ligu se hrála systémem play-off na 3 vítězné zápasy, když se spolu utkala vítězná mužstva obou národních lig:\n\nTJ Vítkovice - Plastika Nitra 3:0 na zápasy (jednotlivé zápasy 2:1, 4:2, 6:3). Účast v příštím ročníku si tak vybojovalo mužstvo TJ Vítkovice.\n\n\n\n\n"}
{"id": "316441", "url": "https://cs.wikipedia.org/wiki?curid=316441", "title": "Kostel Nejsvětějšího srdce Páně (Brno)", "text": "Kostel Nejsvětějšího srdce Páně (Brno)\n\nKostel Nejsvětějšího Srdce Páně se nachází na brněnském katastrálním území Husovice na Náměstí Republiky. Kostel je jeden z mála brněnských novodobých římskokatolických kostelů. Je chráněn jako kulturní památka České republiky. \n\nByl postaven v letech 1906-1910 podle návrhu profesora Karla Huga Kepky. V rok svého dostavění byl i slavnostně vysvěcen.\n\nNeorientovaná stavba se vyznačuje trojlodním obdélníkovým půdorysem. Vstup od jihovýchodu je ohraničen mohutným románským portálem. Nad průčelím kostela se tyčí zvonicová věž ve tvaru komolého jehlanu. Po stranách kostela stoupají čtyři vížky sahající do poloviny samotné věže.\n\nExteriér je řešen v secesním stylu, interiér jako bazilika. Základová konstrukce je tvořená betonovými deskami o tloušťce 1 m a hloubce 8 m. Kostelní věž dosahuje výšky 60 m.\n\nHlavním iniciátorem stavby kostela byl František Venhuda, katecheta husovické školy, dosud je po jeho jméně pojmenována jedna z husovických ulic. Architektem byl pověřen \"prof. arch.\" Karel Hugo Kepka. Na jeho návrh měl být kostel vystavěn v románském slohu, ovšem kvůli neblahým okolnostem, jako byla neúnosnost terénu a také finanční komplikace, nemohl být tento návrh vybudování realizován.\n\nProto byl arch. Kepka v roce 1905 nucen svůj návrh přepracovat již do nynější podoby. Dotace na vybudování kostela byly hrazeny z veřejné sbírky a zejména císařem na popud poslance Říšské rady Antonína Cyrila Stojana.\n\nDne 4. listopadu 1906 byl posvěcen základní kámen a o dva dny později se započalo s výstavbou.\n\nO necelé dva roky později 22. října 1908 byla stavba slavnostně posvěcena a na kostelní věž bylo zavěšeno pět zvonů, které byly zhotoveny v Bochumi ve Vestfálsku. Největší a zároveň nejtěžší zvon vážící 1900 kg nese nápis \"Nejsvětější srdce Ježíšovo, smiluj se nad námi!\" Druhý zvon o váze 1080 kg má nápis \"Sv. Cyrile a Metoději orodujte u Boha\". Na třetím zvonu vážící 700 kg stojí nápis \"Zdrávas Maria\". Na čtvrtém zvonu o váze 460 kg je psáno \"Sv. Františku, pros za nás!\" A na pátém, nejmenším a nejlehčím zvonu o hmotnosti 380 kg je vepsáno \"Odpočinutí věčné dej jim, Pane!\"\n\nSlavnostní otevření kostela se událo 5. června 1910 a zhotovená stavba byla vysvěcena brněnským biskupem Pavlem Huynem. Slavnostním kazatelem byl Antonín Cyril Stojan. Dne 1. ledna 1911 byla zařízena samostatná husovická farnost.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 7 330 000 Kč.\n\n\n\n"}
{"id": "316442", "url": "https://cs.wikipedia.org/wiki?curid=316442", "title": "Katedrála Nejsvětější Trojice (Žilina)", "text": "Katedrála Nejsvětější Trojice (Žilina)\n\nKatedrála Nejsvětější Trojice je hlavní kostel římskokatolické žilinské diecéze. Nachází se v historickém jádru Žiliny v ulici Horní val. Bezprostředně od náměstí Andreje Hlinky, které leží pod ní, ji oddělují schody a balustráda se sousoším sv. Cyrila a Metoděje. Vedle katedrály stojí Burianova věž, která plní funkci její zvonice.\n\nKatedrála je významnou architektonickou památkou a jedním ze symbolů Žiliny. Dominuje na pohlednicích prezentujících Žilinu i celé severozápadní Slovensko, byla zobrazena i na slovenských poštovních známkách.\n\nTrojlodní, renesančně přestavěný gotický kostel má jednu původní 51 metrů vysokou věž a jednu dodatečně vedle přistavěnou zvonici (Burianovu věž) vysokou 46 metrů. Od náměstí Andreje Hlinky jej odděluje balustráda se sousoším sv. Cyrila a Metoděje.\n\nHlavní oltář pochází z roku 1697, na oltářích se nacházejí vzácné obrazy od Klemense (1817–1883). Na budově je umístěna pamětní tabule na rekonstrukci objektu z roku 1942.\n\nTřílodní gotický kostel Nejsvětější Trojice s jednou věží byl vybudován někdy na konci 14. století na místě starého románského kostela, který byl zasvěcen Panně Marii.\n\nV první polovině 16. století (někdy okolo roku 1530) byla vedle něj z příkazu majitele Žiliny, Buriana Světlovského z Vlčnova vybudována další mohutná věž, která plnila primárně obranné a strážní účely, nicméně stala se i zvonicí katedrály. Původně se jmenovala \"Nová věž\", později byla přejmenována na Burianovu.\n\nNěkdy okolo poloviny 16. století byla Žilina vypálena a obsazena loupežnými pány z rodu Podmanických, přičemž dotyční si z kostela udělali pevnost. Po jejich definitivním odchodu ze Žiliny byl kostel z příkazu nového majitele Mikuláše Dersffyho rozsáhle přestavěn, nitranský biskup Zachariáš Rohožník-Mošovský jej pak vysvětil jako kostel Nejsvětější Trojice.\n\nKostel vyhořel v roce 1678 a poté prodělal ještě v tomtéž století dvě rozsáhlé přestavby a restaurace, takže na konci 17. století měl již výrazně renesanční charakter. V roce 1762 byla ke kostelu přestavěna kaple sv. Jana Nepomuckého a obě věže dostaly barokní střechy.\n\n21. června 1848 kostel opět vyhořel (spolu s celou Žilinou) a o deset let později mu zasadilo další ránu silné zemětřesení. Poté byl znovu zrekonstruován. V roce 1886 jej znovu postihl požár, nebyl však tak ničivý jako předchozí, shořely střechy a část vybavení. V roce 1888 byly nové střechy dokončeny. Kostel pak už nedoznal významných zvěn, přestavována však byla Burianova věž a to v letech 1890 a 1941–1942 (z poslední přestavby pochází vyhlídkový ochoz).\n\nV roce 1997 se kostel objevil na slovenské poštovní známce.\n\nV roce 2000 bylo pod katedrálou odhaleno sousoší sv. Cyrila a Metoděje od slovenského sochaře Ladislava Beráka.\n\nV roce 2008 byl doposud farní kostel povýšen na katedrálu nově zřízené žilinské diecéze.\n\n\n"}
{"id": "316458", "url": "https://cs.wikipedia.org/wiki?curid=316458", "title": "Ron Mueck", "text": "Ron Mueck\n\nRon Mueck (* 1958) je australský výtvarník žijící v Londýně známý díky svým obrovským avšak realistickým (hyperrealismus) sochám.\n\nJednotlivé práce Rona Muecka, dotýkající se například zrození člověka, mohou vyvolat určitý kontroverzní pocit. Ohromující na nich však zůstává autorovo bytostné znepokojení o osud člověka, lidské existence, které jeho jednotlivé figury, či jejich detaily vyjadřují. Strach člověka, jeho úzkost, tíseň ze ztráty vlastní identity a konce lidského bytí  ho provázejí po celou dobu jeho historie, ale jsou možná dnes, jak to cítí mnoho z nás, zase blíže svému konci.\nJeho takzvaný hyperrealismus je v podstatě realismus zbavený vší dostupné či aktuální ideologie. Vyjadřuje stav ohrožené a úzkostlivé mysli, lpící perfekcionisticky na každém detailu, která tak má skrýt realitu člověka těsně před jeho zhroucením.\n\nV hyperrealismu prací mnoha autorů nacházíme často jen manýru, ideovou nálepku,  v lepším případě karikaturu, či jinou dobovou reflexi podléhající snobismu\na společenské poptávce.  Často při pohledu na ně vyvstávají na mysli mnohá nechvalně a některá i pochvalně známá díla socialistického realismu, jenomže s opačným ideologickým znaménkem. Z několika desítek prací, s nimiž jsem se seznámil (a proč to nepřiznat, doslova se mazlil s každým detailem, jako bych je znovu důvěrně objevoval), jen socha muže s andělskými křídly nese takovou ideovou nálepku. Možná autor chtěl vyjádřit touhu člověka překonat sám sebe, náboženskou zátěž, kterou představují v symbolické rovině křídla a zároveň jejich ošidnou dynamiku v podobě smrtící hrozby dnešního technologického  a geneticky zmutovaného vývoje. Možná, ale tato práce je paradoxně oněmi ideově a historicky zatíženými křídly zbavená své naléhavosti, neklidu, skrývaných pochyb, které se vpisují do ostatních soch lidí, uvězněných ve své sošnosti, duchovní formě či znaku naší doby, které je drtí možná víc, než kdyby byli spoutáni řetězy.\n\nRon Mueck fascinuje rovněž zapojením těchto soch lidí do prostoru, záměrně se vyhýbám adjektivu výstavní, a souzněním soch s těmi, kteří se stávají jeho součástí, ať už jsou to návštěvníci jeho děl, nebo jen kolemjdoucí, nic netušící lidé. Mueckova díla stírají hranice mezi vystavovaným a divákem, mezi uměním a skutečností, které se v blízkosti jeho soch lidí prolínají, oslovují, odrážejí, posmívají a možná že také chápou a sebe nacházejí. V reflexi s nimi dochází k neuvěřitelné věci, že vedle nabídnuté možností Mueckových prací stát se také jejich jedinečnou a neustále variující, obměňující se proměnnou částí jeho soch lidí, uvědomit si také vlastní identitu, její smysl, meze a směřování. Ne že by historie výtvarného umění takové sebe oslovující a provokující přelomové vhledy a jejich díla nenabízela. Určitě ano. Ale překvapuje, že zdánlivě do všech výtvarných detailů proniknutý a uchopený realismus, často odložený jako uznávaná manýra do řady světoznámých galerií po celém světě, tu v sochách lidí Rona Muecka ožívá s takovou vybuchující silou, v níž každý detail jakoby byl dření z neexistujícího skeletu našich osamělých a pustých duší.\n"}
{"id": "316466", "url": "https://cs.wikipedia.org/wiki?curid=316466", "title": "Malé jeřábí jezero", "text": "Malé jeřábí jezero\n\nMalé jeřábí jezero () je rašeliniště vrchovištního typu v Krušných horách na hranici České republiky (Karlovarský kraj) a Německa (Sasko). Nachází se v nadmořské výšce okolo 930 metrů na plochém hřbetu Přebuzské hornatiny mezi Jeřábím vrchem (965 m n. m.) a Vysokým vrchem (946 m n. m.).\n\nNachází se na rozvodí Rolavy a Cvikovské Muldy (\"Zwickauer Mulde\"). Odtékají z něj potoky Steinbach na sever, Velká Bockau na západ, Bukový potok na jih a Lehmehrgrundbach na východ. Západním směrem se nachází Velké jeřábí jezero.\n\nNa území převládají rozsáhlé porosty rašelinné kleče (\"Pino rotundatae-Sphagnetum\"), podmáčené smrčiny a jeřáb ptačí (\"Sorbus aucuparia\"). V bylinném patře rostou ze zvlášť chráněných druhů rostlin šicha černá (\"Empetrum nigrum\"), kyhanka sivolistá (\"Andromeda polyfolia\") a klikva bahenní (\"Oxycoccus palustris\"). Běžné jsou zde brusnice borůvka (\"Vaccinium myrtillus\"), vlochyně bahenní (\"Vaccinium uliginosum\") a vřes obecný (\"Calluna vulgaris\"). Z šáchorovitých rostlin to jsou suchopýr pochvatý (\"Eriophorum vaginatum\"), suchopýr úzkolistý (\"Eriophorum angustifolium\") a ostřice černá (\"Carex nigra\"). V mechovém patře roste mnoho druhů rašeliníků (\"Sphagnum\").\n\nZe zvláště chráněných druhů živočichů žije na území ještěrka živorodá (Zooteca vivipara) a tetřívek obecný (Tetrao tetrix), který sem přilétá za potravou. Běžné jsou čečetka zimní (\"Carduelis flammea\"), linduška luční (\"Anthus pratensis\") a křivka obecná (\"Loxia curvirostra\"). Žije zde zmije obecná (\"Vipera berus\").\n\nMalé jeřábí jezero je rovněž maloplošné chráněné území, přírodní rezervace o rozloze 6,02 ha. Jako přírodní rezervace je v Česku chráněno od roku 1970. Nachází se v přírodním parku Jelení vrch.\nNa německé straně v Sasku na území plynule navazuje mnohem větší rezervace s názvem \"Naturschutzgebiet Kleiner Kranichsee.\" Tato národní přírodní rezervace je v Sasku chráněna už od roku 1930.\nPředmětem ochrany je horské vrchoviště s podmáčenými smrčinami a rašeliništi, včetně laggů (okrajových částí rašeliniště), s charakteristickými druhy flóry a fauny.\n\nÚzemí dnešní rezervace bylo hojně navštěvováno již za první republiky. Za výlety do nevšední krajiny se vydávali domácí i zahraniční návštěvníci z Jelení, kteří zde trávili část léta. Od roku 1930 mělo Jelení pravidelnou autobusovou linku do Nových Hamrů a Nejdku a v té době již bylo oblíbeným letoviskem.\n\nZ bývalé osady Jelení po cyklostezce č. 36 k odpočívadlu pod vrcholem Korce (981 m n. m.). Poté vlevo podél česko-saské hranice k turistické chatě Henneberg a od ní vede naučná stezka k vyhlídkové rozhledně, která je již na německém území.\n\n"}
{"id": "316472", "url": "https://cs.wikipedia.org/wiki?curid=316472", "title": "Svatý Ladislav", "text": "Svatý Ladislav\n\nLadislav I. Svatý (maďarsky: \"Szent\" \"László\", latinsky: \"Ladislaus\", 27. června 1046, Polsko - 29. července 1095, česko-uherská hranice) byl uherský král v letech 1077-1095.\n\nByl synem krále Bély I. a mladším bratrem krále Gejzy I. Po Bélově smrti v roce 1063 vtrhnul do Uherska německý král Jindřich IV., který Ladislava a jeho bratry Gejzu a Lamperta vyhnal do Polska, kde princové požádali o pomoc polského knížete Boleslava II., které se také dočkali.\n\n14. března 1074 byl uherský král Šalamoun Gejzou poražen v bitvě u Mogyródu. Po tomto vítězství byl Gejza korunován ve Stoličném Bělehradě na uherského krále. Gejza zemřel roku 1077, po něm nastoupil na uherský trůn Ladislav.\n\nLadislav se stal se politicky úspěšným panovníkem. Zabránil návratu Šalamouna I., podporovaného císařem Jindřichem IV., na uherský trůn, dosáhl kanonizace krále Štěpána I., jeho syna Imricha a biskupa Gellerta roku 1083. Vydal několik zákoníků, jimiž dosáhl stabilizace Uher. Ke Koruně uherské připojil roku 1091 Chorvatsko, kde v Záhřebu založil biskupství.\n\nZemřel roku 1095, když připravoval vojenské tažení do Čech, ve stejné době, kdy do Uher vtrhl z Polska se svými vojsky Koloman Uherský, který po něm nastoupil na uvolněný uherský trůn. Byl kanonizován roku 1192. Pohřben byl v somogyvárském opatství, které sám založil, v rábské katedrále se nachází zlatý relikviář svatého Ladislava z 15.století. Po roce 1106 byly jeho ostatky přeneseny do katedrály ve Velkém Varadíně.\n\nLegenda Sancti Ladislai Regis existuje ve dvou verzích: malé a velké. Pravděpodobně pocházejí z přelomu 12. a 13. století a jsou nejstaršími písemnými prameny o králi Ladislavovi. Ten je v ní popisován jako vládce udatný (ubránil zemi proti nájezdům Pečeněhů a Kumánů), urostlý (byl \"o hlavu vyšší\" než ostatní rytíři) a spravedlivý (je zdůrazněno, jak dovolil Šalamounovi navrátit se do vlasti) a zbožný (obracel se k Bohu často svými modlitbami).\n\nV jedné části legendy je popisován zázrak, který se udál, když Ladislavovo vojsko bylo sužováno hladem. Král se vzdálil od svého vojska a ponořil se do modliteb. Prosil Boha, aby nasytil jeho bojovníky. Pak se zvedl a uviděl, že k němu přichází stádo jelenů a buvolů.\n\nByl světcem i rytířem i dobrým králem.\n\n\n"}
{"id": "316477", "url": "https://cs.wikipedia.org/wiki?curid=316477", "title": "Uzavřený les", "text": "Uzavřený les\n\nUzavřený les je termín označující les, ve kterém koruny všech stromových pater lesa zcela zakrývají povrch. V případě leteckého, nebo satelitního snímku pak není vidět skrz – jsou pouze vidět jednotlivé koruny stromů. V důsledku nedostatku světla v nižších patrech lesa rostou pouze stínobytné rostliny. Opakem lesa uzavřeného je les otevřený.\n\n"}
{"id": "316480", "url": "https://cs.wikipedia.org/wiki?curid=316480", "title": "Otevřený les", "text": "Otevřený les\n\nOtevřený les je označení pro les, ve kterém koruny stromů netvoří souvislý zápoj. Na satelitních či leteckých snímcích je možno pozorovat v tomto lese světliny a třeba i vidět zemský povrch. Pronikající světlo pak umožňuje rozvoj nižších pater lesa a vznik travního porostu. Přirozeně se takové lesy vyskytují zejména v přechodových společenstvech typických pro hranice lesa (horské smrčiny při horní hranici lesa, okraje lesa přecházející do lesostepi atp.) Uměle dochází k rozvolnění lesních porostů v důsledku poškození lesa pastvou dobytka, tak jako tomu bylo na území ČR zhruba do počátku 18. století. Takové lesy lze najít v současnosti v zemích se zaostalým lesním hospodařením (v Evropě chudší balkánské země, rozvojové země po celém světě). V důsledku pastvy a prosvětlení (pokud nepřesáhne určitou mez vedoucí k rozpadu lesa a degradaci území) dochází k nárůstu biodiverzity dané oblasti. Paradoxně tedy mohou být tyto lesy druhově bohatší než původní pastvou nepoškozené pralesy. Někdy se z pohledu lesnické taxace či dendrometrie označuje tento typ lesa jako \"pololes\". Opakem lesa otevřeného je pak les uzavřený.\n"}
{"id": "316481", "url": "https://cs.wikipedia.org/wiki?curid=316481", "title": "Klouzavý průměr", "text": "Klouzavý průměr\n\nKlouzavý průměr je průměr, který se používá pro jednodušší odhalování trendu časové řady. Počítá se jako průměr konstantního počtu za sebou jdoucích období.\n\nNa obrázku je ukázka klouzavých průměrů za 3, 6, 9 a 12 období.\n\nKlouzavý průměr je základním prostředkem technické analýzy cenných papírů. Používají se různé typy klouzavých průměrů.\n\nPomocí klouzavého průměru se křivka vyhladí a lze lépe určit trend nebo změnu trendu. Klouzavé průměry jsou důležitým stavebním kamenem pro vytváření složitějších technických indikátorů nebo ukazatelů.\n\n"}
{"id": "316484", "url": "https://cs.wikipedia.org/wiki?curid=316484", "title": "Jezírko (Hlubočepy)", "text": "Jezírko (Hlubočepy)\n\nJezírko také nazývané Prokopské jezírko nebo Hlubočepské jezírko je jezírko, které vzniklo v roce 1905 ve vytěženém lomu na vápenec v Hlubočepích. Má rozlohu 0,25 ha. Je 107 m dlouhé a 26 m široké. Maximální hloubka bývá uváděna 10 m, ale podle potápěčského průzkumu z roku 2007 je pouze 3,5 m.\n\nJe napájeno a odvodňováno podzemní vodou. V 70. letech 20. století po vybudování hlavní kanalizační štoly Jihozápadního Města zanikl přirozený přítok na severozápadním konci jezírka.\n\nV jezírku žije okoun říční. Na jeho hladině se zdržují labutě a kachny.\n\nDíky blízkosti hlavních českých filmových studií na Barrandově je možno toto jezírko spatřit hned v několika českých filmech i televizních pořadech.\n\n\n"}
{"id": "316491", "url": "https://cs.wikipedia.org/wiki?curid=316491", "title": "Ferdinand Julius Troyer z Troyersteinu", "text": "Ferdinand Julius Troyer z Troyersteinu\n\nFerdinand Julius Troyer z Troyersteinu ( \"Ferdinand Julius von Troyer\") (20. ledna 1698 Brixen – 5. února 1758 Brno) byl rakouský kníže-biskup, kardinál a v letech 1745–1758 biskup olomoucký.\n\nByl synem hraběte Františka Antonína Troyera v. Gussbach, c.k. tajného rady a vrchního hofmistra vévody Karla Filipa von Neuburga, guvernéra Tyrol, a matky Marie Maxmiliány, rozené svobodné paní z Teufenbachu. \n\nDne 15. prosince 1720 byl vysvěcen na kněze. V roce 1741 se stal scholastikem dómu olomouckého. V prosinci roku 1745 byl 26 voliči zvolen knížetem biskupem. Tehdejší světící biskup a jeho následník na biskupském stolci, Leopold II. Otto Fridrich z Egkhu ho vysvětil 22. května 1746. Kardinálem byl jmenován 16. dubna 1747 papežem Benediktem XIV.\n\nZa jeho éry skončilo olomouckým biskupům právo razit vlastní mince a tolar z roku 1756 byl poslední mincovní ražbou kroměřížské biskupské mincovny. \n"}
{"id": "316492", "url": "https://cs.wikipedia.org/wiki?curid=316492", "title": "Ema (rozcestník)", "text": "Ema (rozcestník)\n\nEma může být:\n\n\n"}
{"id": "316501", "url": "https://cs.wikipedia.org/wiki?curid=316501", "title": "FC Slavoj Vyšehrad", "text": "FC Slavoj Vyšehrad\n\nFC Slavoj Vyšehrad (celým názvem: Fotbalový club Slavoj Vyšehrad) je český fotbalový klub, který sídlí na pražském Vyšehradě. Založen byl v roce 1907 pod názvem ČSK Vyšehrad 1907. Svůj současný název nese od roku 2001. Vyšehrad bývá pravidelným účastníkem nižších fotbalových soutěží, v posledních letech hrál pravidelně na pomezí 3. a 4. nejvyšší soutěže (ČFL a Divize). V sezóně 2015/16 si zahrál dokonce poprvé v historii druhou nejvyšší soutěž, Fotbalovou národní ligu. Druhou ligu hraje i v sezóně Klubové barvy jsou modrá a bílá. Známým pro širší veřejnost se stal v roce 2016 po uvedení internetového seriálu Vyšehrad, jehož děj je zasazen do prostředí samotného klubu.\n\nSvé domácí zápasy odehrává na stadionu FK Slavoj Vyšehrad s kapacitou 2 500 diváků.\n\nZdroj: \n\n\n\nZdroj: \n\n\n\nZdroj: \n\n\n\n\n\n\n"}
{"id": "316506", "url": "https://cs.wikipedia.org/wiki?curid=316506", "title": "Ewald von Kleist", "text": "Ewald von Kleist\n\nGeneralfeldmarschal Paul Ludwig Ewald von Kleist (8. srpna 1881 Braunfels v Hesensku – 13. listopadu 1954 Vladimir v Rusku) byl vysoce postavený druhoválečný německý vojevůdce.\n\nDo Německé císařské armády vstoupil v březnu roku 1900, k 3. dělostřeleckému pluku. Od října 1910 studoval vojenskou akademii. V první světové válce sloužil jako nižší důstojník u jezdeckého dělostřelectva a ke konci války jako náčelník divizního štábu. Po válce zůstal v Reichswehru, kde sloužil u jezdectva. V létě 1929 se stal náčelníkem divizního štábu. Od února 1932 velel 2. jezdecké divizi. V srpnu 1936 mu bylo svěřeno velení nad VIII. armádním sborem, ale již v únoru 1938 byl penzionován.\n\nK plánované invazi do Polska byl opět povolán do aktivní služby jako velitel XXII. tankového sboru. Během bitvy o Francii velel tankové skupině \"von Kleist\". K přípravě operace Barbarossa byla jeho skupina přeorganizována a pod názvem \"1. tanková skupina\" prodělala boje na Ukrajině u Skupiny armád Jih v roce 1941. Na podzim toho roku dosáhly Kleistovy tanky přístavního města Rostovu na Donu, ale při zimní sovětské protiofenzívě (1941-1942), byl von Kleist z Rostova vytlačen, útočiště našel až za řekou Mius.\n\nLetní německé ofenzívy roku 1942 (operace Blau) se jeho jednotky účastnily již pod názvem 1. tanková armáda. Po několika dnech od zahájení německého útoku byla tamní sovětská vojska zničena nebo v rozkladu a Kleistovy tanky směřovaly přes Rostov na Donu směrem ke Kavkazu. V Kavkazských horách brzy došel Němcům dech a jejich ofenzíva uvázla na mrtvém bodě. Když sovětská vojska zahájila proti německé 6. armádě u Stalingradu Operaci Uran v druhé polovině listopadu 1942, stal se von Kleist velitelem nad Skupinou armád A, která do té doby byla bez velení (ve skutečnosti ji velel na dálku přímo Adolf Hitler). Velitelem jeho původní 1. tankové armády se stal von Mackensen.\n\nJako nový velitel Skupiny armád A (17. armáda a 1. tanková armáda) musel začít řídit ústup armád z kavkazské oblasti, aby zabránil jejich obklíčení, protože na sever od Donu se hroutila Skupina armád B (von Weichs) a nová Skupina armád Don (von Manstein) nebyla schopna probít se na pomoc 6. armádě u Stalingradu ani natrvalo zastavit sovětský postup k Rostovu na Donu. Prvního února roku 1943 jej Adolf Hitler, spolu s velitelem Skupiny armád B Weichsem, jmenoval generálem polním maršálem. Na Hitlerův rozkaz ale zůstala 17. armáda na kubáňském předmostí a za řeku Don ustoupila jen vojska 1. tankové armády. Skupina armád A od jara 1943 velela jen 17. armádě na Kubáni a strážním jednotkám na Krymu.\n\nPřes všechny rady generálů a samotného Kleista na stažení 17. armády z Kubáně trval Adolf Hitler na držení předmostí pro případné další německé ofenzívy. Teprve po německé porážce v bitvě u Kurska a následném ústupu německých jednotek na východní Ukrajině povolil stažení 17. armády. To se za velkých ztrát na životech vojáků 17. armády podařilo. Při následných ústupových bojích na Ukrajině (léto 1943 – jaro 1944) dostala Skupina armád A pod velení novou 6. armádu, se kterou měla udržet přístup na Krymský poloostrov.\n\nEwald von Kleist byl od jmenování do velitelské funkce Skupiny armád A nucen neustále svádět boj s nejvyšším velením, resp. s Hitlerem, což vyvrcholilo prosazením stažení vojsk Skupiny armád A za řeku Dněpr a tedy obklíčením Krymského poloostrova, který musel být dříve nebo později vyklizen. Ewald von Kleist a Erich von Manstein, byli 30. března 1944 vyznamenáni (Rytířský kříž s dubovou ratolestí a meči), zároveň však byli sesazeni z funkce velitelů Skupiny armád A a Skupiny armád Jih a posláni do zálohy. Na jejich funkce nastoupili Walter Model jako velitel Skupiny armád Severní Ukrajina (přejmenovaná ze Sk. arm. Jih) a Ferdinand Schörner jako velitel Skupiny armád Jižní Ukrajina (přejmenovaná ze Sk. arm. A).\n\nPo atentátu na Hitlera dne 20. července 1944 byl gestapem zatčen, ale na rozdíl od svého příbuzného Ewalda von Kleist-Schmenzina, který byl ve spiknutí zapojený, se Kleist vyhnul soudu a byl později propuštěn.\n\nPolní maršál Ewald von Kleist byl v Bavorsku v dubnu 1945 zajat americkými vojáky. Britskou armádou byl v září 1946 předán do Jugoslávie. Tam byl odsouzen k 15 letům vězení za válečné zločiny. Roku 1948 byl vydán do Sovětského svazu a zde odsouzen za válečné zločiny na 25 let vězení. Ve dnech 13. nebo 16. listopadu 1954 zemřel v zajateckém táboře ve Vladimiru na srdeční selhání. Stal se tak válečným zajatcem s nejvyšší hodností, který zemřel v sovětském zajetí.\n\n\n\n\n"}
{"id": "316507", "url": "https://cs.wikipedia.org/wiki?curid=316507", "title": "FC MAS Táborsko", "text": "FC MAS Táborsko\n\nFC MAS Táborsko (celým názvem: Football Club Moravské akciové strojírny Táborsko) je český fotbalový klub, který sídlí v Táboře v Jihočeském kraji. Založen byl v roce 2012 po sloučení jihočeských klubů FK Spartak MAS Sezimovo Ústí a FK Tábor. Největším úspěchem klubu bylo dosažení třetího místa ve druhé nejvyšší soutěži v sezóně 2013/14. Od sezóny 2019/20 působí ve třetí nejvyšší fotbalové soutěži v České republice. Klubové barvy jsou modrá a bílá.\n\nDružstva Táborska hrají své domácí zápasy na celkem čtyřech stadionech. Hlavním je stadion v Kvapilově ulici, který splňuje požadavky pro FNL a hraje na něm mužské družstvo. Dále se jedná o stadion v Sezimově Ústí (Sportovní areál Soukeník) a dva menší táborské stadiony Svépomoc a Viktoria, na kterém hrají mládežnická družstva.\n\n\nZdroj: \n\n\n\nZdroj: \n\n\n"}
{"id": "316510", "url": "https://cs.wikipedia.org/wiki?curid=316510", "title": "Cyklón Nargis", "text": "Cyklón Nargis\n\nCyklón Nargis byla mohutná tropická cyklóna, která se pohybovala Indickým oceánem na přelomu dubna a května 2008, přičemž 2. května zasáhla Barmu. Jedná se o nejničivější tropickou cyklónu v oblasti Bengálského zálivu od roku 1970 (kdy cyklón Bhola zpustošil Bangladéš a Západní Bengálsko) a pátou nejsmrtonosnější ve známé historii. Zemřelo okolo 150 tisíc lidí, zejména v oblastech okolo ústí Iravádí. Miliony lidí přišli o střechu nad hlavou.\n\nCyklón se vytvořil 27. dubna 2008 nad Bengálským zálivem a pohyboval se směrem k severovýchodu, k Barmě. Vítr dosahoval rychlosti 190–240 km/h. Největší zkázu způsobila přílivová vlna, která zaplavila pobřežní nížiny podél dolního toku a delty řeky Iravádí. Nejhůře bylo postiženo dvěstětisícové město Bogalay, které bylo téměř celé rozmetáno. Také města Laputta a Kyaik byla prakticky srovnána se zemí. V oblastech zasažených cyklonem žije polovina z 55 milionů obyvatel Barmy. Podle původních odhadů šlo pouze o stovky obětí, ale již 7. května agentura Reuters uváděla, že si tato katastrofa vyžádala nejméně 22 500 mrtvých, dalších 50 000 osob je pohřešovaných a až milion lidí přišlo o svůj domov. O několik hodin později informovala americká chargé d'Affaires Shari Villarosao, že v oblasti delty Irávádí je možná hodně přes 100 000 mrtvých. \n\nBarmská vládnoucí vojenská junta požádala o mezinárodní humanitární pomoc, avšak její poskytnutí výrazně ztížila neudělením vstupních víz humanitárním pracovníkům – fakticky tak po určitou dobu pouze přijímala materiální pomoc, kterou pak zřejmě sama rozdělovala mezi postižené občany.\n"}
{"id": "316513", "url": "https://cs.wikipedia.org/wiki?curid=316513", "title": "Pojišťovna štěstí", "text": "Pojišťovna štěstí\n\nPojišťovna štěstí je český televizní seriál vytvořený TV Nova. První série byla uvedena v roce 2004, druhá v roce 2006, třetí 2007, čtvrtá 2008 a premiéra páté, poslední řady odstartovala v neděli 7. března 2010 epizodou \"Anna\".\n\nTitulní píseň \"Den, kdy se vrátí láska\" k seriálu nazpívali Petr Kolář a Leona Machálková, hudbu složili Petr a Pavel Orm a text napsal Zdeněk Rytíř.\n\n"}
{"id": "316516", "url": "https://cs.wikipedia.org/wiki?curid=316516", "title": "Rallye skupina B", "text": "Rallye skupina B\n\nSkupina B byla asi nejpopulárnější kategorií v rallye. Objevila se v roce 1982 a byla zrušena v roce 1987 po tragických nehodách Henriho Toivonena a Joaquima Santose. Dnes má k těmto speciálům nejblíže kategorie WRC. \n\nZačátkem 70 let si automobilky začaly uvědomovat popularitu a propagační možnosti automobilových soutěží. Mezi první speciály stavěné přímo pro automobilové soutěže patřily Alpine A110 a Lancia Stratos. Lancia se objevila v roce 1973 s vysokým výkonem a vyváženou koncepcí. Pro tehdejší kategorii 4 bylo stanoveno pravidlo ve výrobě 400 stejných automobilů. Tuto podmínku Lancia splnila. Ve voze se objevil motor z automobilu Ferrari Dino. Dalším kdo se pustil do výroby závodního speciálu, byla automobilka Renault, která představila Renault 5 Turbo. Ve 400 homologovaných modelech byl motor vylepšený turbodmychadlem umístěn místo zadních sedadel. V roce 1980 se v závodech objevil první vůz s náhonem na všechna 4 kola. Šlo o Audi Quattro. Po příchodu skupiny B však Audi prozatim zůstávalo ve skupině 4.\n\nV roce 1982 mezinárodní automobilová organizace FIA (tehdy FISA) zrušila omezení a povolila výrobu speciálů pro účely rallye. Jednalo se o vozy technicky na úrovni formule 1, které byly uzpůsobeny pro jízdu na nezpevněných površích. K homologaci stačilo vyrobit pouze 200 kusů, v případě vylepšení stačilo vyrobit 20 vozů. Po pěti letech byla skupina B zrušena z důvodu stoupajícího počtu havárií a střetů s diváky. Jednalo se o vozy s motory o výkonu 500 koní, které tvořil ochranný rám a kevlarová karoserie. \n\nJako první se v nové kategorii objevila Lancia 037, ještě s pohonem zadních kol. Audi reagovalo úpravou Quattra, u kterého byl zkrácen rozvor, bylo odlehčeno a byl zvýšen výkon. Tým Audi Sport, za nějž startoval Stig Blomqvist, získal mnoho úspěchů. Ty zastavil až vstup nového týmu Peugeot Sport, v jehož čele stál Jean Todt. Historie se opakovala, protože úspěchy Peugeotu byly vystřídány novým vozem týmu Lancia Racing. Pak ale přišla tragická havárie na Tour de Corse-Rallye de France, kdy zemřel jezdec Lancie Toivonen. Lancia přesto do konce sezony Mistrovství světa v rallye 1986 bojovala o titul, ale nakonec ho nezískala. Dalšími vozem, který se objevil, byl malý britský automobil MG metro 6R4, který při prvním startu vybojoval třetí místo. Stejně jako u Fordu RS200 bylo i u něj problémem, že se na scéně objevil až před koncem kategorie. Pro tuto kategorii vyvíjelo svůj závodní special i Porsche Motorsport. Tento vůz však nebyl dokončen před zrušením kategorie a startoval až později na Rallye Dakar. Řada dalších automobilek vyvíjela speciály pro tuto kategorii, které nikdy nestartovaly. Po zrušení kategorie se většina vozů účastnila Mistrovství v rallycrossu.\n\n\n\n\n"}
{"id": "316517", "url": "https://cs.wikipedia.org/wiki?curid=316517", "title": "Prašivka", "text": "Prašivka\n\nPrašivka je obecné hovorové označení pro jedovatou nebo nejedlou houbu. Také se někdy nesprávně používá jako synonymum pro prášivku nebo pýchavku.\n\nPod tímto výrazem se může také skrývat:\n\n\nprášivka (Bovista) - rod hub z čeledi pýchavkovitých (není totéž, co pýchavka)\n\nPrášilka - vrch v okrese Náchod\n"}
{"id": "316520", "url": "https://cs.wikipedia.org/wiki?curid=316520", "title": "FK Spartak MAS Sezimovo Ústí", "text": "FK Spartak MAS Sezimovo Ústí\n\nFK Spartak MAS Sezimovo Ústí byl český fotbalový klub ze Sezimova Ústí v Jihočeském kraji. Založen byl v roce 1926 pod názvem JPT Sezimovo Ústí. Největšího úspěchu dosáhl v sezóně 2009/10, kdy z ČFL (3. nejvyšší soutěž) postoupil do druhé ligy. Zanikl v roce 2012 po fúzi s FK Tábor do nově vytvořeného klubu FC MAS Táborsko.\n\nSvé domácí zápasy odehrával ve sportovním areálu Soukeník, který má kapacitu 1 550 diváků.\n\nZdroj: \n\n\nZdroj: \n\nFK Spartak MAS Sezimovo Ústí „B“ byl rezervní tým Sezimova Ústí. Největšího úspěchu dosáhl v sezóně 2010/11, kdy se v Divizi (4. nejvyšší soutěž) umístil na 10. místě. Rezervní tým zanikl v roce 2012. Ročník 2011/12 dohrál už jako rezerva FC MAS Táborsko.\n\nZdroj: \n\n"}
{"id": "316524", "url": "https://cs.wikipedia.org/wiki?curid=316524", "title": "Sportovní lezení", "text": "Sportovní lezení\n\nSportovní lezení je v dnešní době nejpopulárnějším druhem volného lezení. Spočívá v tom, že lezec se pohybuje ve sportovních cestách (cesty, které se dají zlézt na jeden zátah) a zdolává skalní obtíže vlastní silou. Jedná se tedy zejména o míru čistoty stylu lezení (včetně oficiální stupnice stylu lezení), termín \"Sportovní lezení\" se však užívá také ve smyslu \"Závodního či soutěžního lezení\".\n\nV srpnu 2016 schválil Mezinárodní olympijský výbor přijetí sportovního lezení mezi olympijské sporty, což se však prozatím týká pouze LOH 2020 v Tokiu.\n\nKořeny sportovního lezení leží v dobách, kdy se zraky horolezců přestaly upínat k horským vrcholům, ale začali dobývat sice nižší, mnohdy však daleko obtížněji dosažitelné skalní útvary. Sportovní lezení začalo nabývat významu v sedmdesátých letech, kdy američtí lezci začali shledávat volné lezení nejpřirozenějším druhem horolezectví. Jedním z prvních sportovních lezců, kteří pojali lezení jako životní styl byl John Gill. V Čechách platí pro sportovní lezení pravidla, definovaná Českým horolezeckým svazem.\n\nPískovcové lezení je specifická varianta sportovního lezení se zvláštními pravidly a způsoby jištění reflektujícími specifické vlastnosti českých a saských pískovců.\n\nVe sportovním lezení se pořádají také závody, které se již zpravidla přesunuly na umělé lezecké stěny, z důvodu ochrany přírody a srovnání podmínek.\n"}
{"id": "316527", "url": "https://cs.wikipedia.org/wiki?curid=316527", "title": "FK Hvězda Cheb", "text": "FK Hvězda Cheb\n\nFK Hvězda Cheb je český fotbalový klub z Chebu. Byl založen roku 2001 a navázal na prvoligový klub FC Union Cheb, který zanikl v roce 1996. Klub v současnosti hraje Karlovarský krajský přebor.\n\nHistorie chebského fotbalu začala v letech po 2. světové válce, kdy zde založili místní železničáři svůj fotbalový klub. Ten po několika letech přešel pod patronát tehdejšího ministerstva vnitra. Kromě nového názvu klubu Rudá Hvězda Cheb se také zvýšila kvalita fotbalu a již brzy se tým dostal až do 2. československé ligy. V ní několik sezon setrval, ale v sezoně 1979/80 se tým dostal, pod vedením trenéra Jiřího Lopaty, do 1. československé ligy, kde s výjimkou sezony 1992/93 hrál až do sezony 1995/96, kdy už jako FC Union Cheb zanikl. Největším úspěchem týmu v lize bylo 4. místo ze sezony 1993/94, v poháru pak čtvrtfinále ze sezon 1980/81 a 1985/86. Týmem také prošlo mnoho známých a několik slavných hráčů, kteří zde hráli, když byli v Chebu na vojně (např. Jozef Chovanec, Vlastimil Petržela, Radek Drulák, Ivo Knoflíček, Jan Stejskal, Tomáš Skuhravý, Horst Siegl, Vítězslav Lavička, Luděk Mikloško, Pavel Kuka, Lubomír Pokluda, Peter Herda, Zdeněk Hruška a další). Mezi legendy chebské kopané patří i Milan Lindenthal, Zdeněk Koubek, Milan Svojtka.\n\nV roce 2001 byl založen současný klub, který navazuje na tuto tradici chebského fotbalu. Po dvou sezonách klub postoupil do Divize, odkud v sezoně 2005/06 postoupil do ČFL, díky odřeknutí účasti v této soutěži od Blšan, i z nepostupového 2. místa. V ČFL se v sezoně 2006/07 umístil ve středu tabulky na 9. místě, v další sezoně však přišel výkonnostní propad a také neochota sponzorů, takže i přes 15. místo zaručující setrvání v soutěži Union nemohl zůstat v této lize, své místo poskytl FC Písek a vzdal se i místa v divizi, nastoupil poté do krajského přeboru.\n\n\n"}
{"id": "316533", "url": "https://cs.wikipedia.org/wiki?curid=316533", "title": "Audi Quattro", "text": "Audi Quattro\n\nAudi Quattro je sportovní kupé s pohonem všech čtyř kol německé automobilky Audi, vyráběné od roku 1980. Poprvé bylo představeno na ženevském autosalonu 3. března 1980.\n\nŠlo o jedno z prvních vozidel s pohonem 4x4 (prvním byl Spyker 60 HP z roku 1903) a motorem s turbodmychadlem. Celkem bylo v letech 1980 až 1991 vyrobeno 11 452 vozů. Vozy se proslavily zejména díky řadě úspěchů v rallye. V současnosti se označení quattro používá pro pohon 4x4 u všech modelových řad této firmy. Technicky vůz vycházel z Audi 80, ale podvozek byl z vozu Audi 200.\n\nAudi začalo vyrábět model Quattro pro evropský trh koncem roku 1980, čímž se stalo prvním automobilem Audi s permanentním pohonem všech kol Quattro a zároveň prvním automobilem Audi s tímto pohonem a přeplňovaným motorem.A zároveň průkopníkem s pohonem 4x4 a turbomotorem v rally.\n\nPůvodní motor byl řadový pětiválec s 10 ventily, rozvodem SOHC a objemu 2,1 litru. Byl přeplňovaný turbodmychadlem s mezichladičem. Jeho výkon byl 147 kW/200 koní a točivý moment 285 Nm při 3500 otáčkách za minutu. Zrychlení z 0 na 100 km/h zvládalo za 7,1 sekundy a dosahovalo maximální rychlosti více než 220 km/h.\n\nTento motor byl později modifikován na zdvihový objem 2,2 litru (2226 cm³), ale stále poskytoval výkon 147 kW/200 koní a jeho točivý moment se snížil. V roce 1989 dostal změnu rozvodu na DOHC a jeho výkon se tak zvýšil na 162 kW/220 koní. Jeho maximální rychlost vzrostla na 230 km/h.\n\nCelkem se v letech 1980–1991 vyrobilo 11 452 automobilů Audi Quattro, a i přes jedenáctiletou produkci nebyla na exteriéru provedena žádná větší designová změna.\n\nZadní odpružení bylo i s geometrií změněno, přičemž byl odstraněn zadní stabilizátor kvůli redukování přetáčivosti. Facelift z roku 1984 zahrnoval změnu rozměrů disků kol z 6x15 \"na 8x15\" s pneumatikami rozměrů 215/50 R15. V té době bylo rovněž upraveno pružení s tvrdšími pružinami, které snížilo automobil o 20 mm a zlepšilo řízení. Pro rok 1987 dostalo Quattro středový diferenciál Torsen, který nahradil manuální středovou uzávěrku diferenciálu.\n\nAudi Quattro se soutěží účastnilo poprvé v roce 1980 a hned v první soutěži – Jänner rallye 1980 zvítězilo. V týmu Audi tehdy jezdili Michele Mouton (jediná žena, která dodnes zvítězila v rallye), Hannu Mikkola a Stig Blomquist. Právě Hannu Mikkola předvedl potenciál Quattra již na Algarve rally. Zde jel jako předjezdec a dosáhl o půl hodiny lepšího času než vítěz soutěže. V Mistrovství světa v rallye 1982 vybojovalo Audi pohár konstruktérů. Tento typ používal masku se čtyřmi světlomety pouze na začátku sezony, kvůli intercooleru a chlazení později dostal typickou prohnutou masku a světla dvě.Tento typ dosahoval výkonu 300 koní a vážil 1150 kg. v rámci modernizace na typ A2 byl vůz odlehčen na 960 kg. Výkon by upraven na 370 koní a v dalším roce byl vůz opět odlehčen o 150 kg použitím kevlarových a hliníkových dílů karoserie.Typ A1 bylo první Audi quattro do skupiny B homologované 1.1.1983 a poprvé startovalo na RMC 22.1.1983.Oproti předchozímu typu quattro sk.A 4,které bylo poprvé ostře nasazeno 9.1.1981 dostalo rozšířené blatníky,přední a zadní kapotu s kompozitu.Několik změn doznal i motor,převody i podvozek.Na Korzice 5.5.1983 se objevil typ A2 s dalším vylepšením oproti A1.Kompozit byl použit na všech viditelných dílech karoserie,změny na motoru,převodovce a podvozku přinesly snížení váhy pro asfatové rally na 960 kg.Dá se od typu A1 rozpoznat podle dvou náfuků v zadních blatnících,spodní pro brzdy a příbyly horní pro chlazení zadního diferenciálu.Udávaný výkon,jako u všech závodních Audi quattro se udává od 360 koní výše...\n\nOba typy jsme mohly vidět v ČR v rukách Pavlíka,Demutha a Cinotta\n\nTento typ byl vyroben podle předpisů skupiny B v sezoně mistrovství světa v rallye 1984. Oproti klasickému quattru byl zkrácen, odlehčen a byl zvýšen výkon. Původně měl motor výkon 350 až 400 koní. V roce 1984 Audi dostalo čtyřventilovou technologii, větší turbodmychadlo a zvětšeno bylo i sání vzduchu. Výkon se tak zvýšil na 450 až 550 koní. Nevýhodou Audi byl ale motor umístěný vpředu. To však vyhovovalo Stigu Blomquistovi, který preferoval jízdu smykem. Právě v tomto roce dokázalo Audi zvítězit v poháru konstruktérů a i v šampionátu jezdců.\n\nPětiválec měl objem 2110 cm³ přeplňovaný hybridním turbodmychadlem KKK 27/29. Ten dosahoval výkonu 330 kW, což bylo asi 450 koní. převodovka byla pětistupňová a šestistupňová.\nKola byla nezávisle zavěšena na příčných ramenech. Pérování vinutými pružinami s teleskopickými tlumiči. Oproti předchůdci měl tento typ pouze jeden pár světlometů.\n\nObjevil se v roce 1985 jako evoluce svého předchůdce, ale závodilo jen jednu sezonu. Během ní zvítězilo pouze při Rallye San Remo 1985. Celá karoserie byla vyrobena z plastických materiálů a byla opatřena mnoha aerodynamickými prvky. Testovací jízdy probíhaly v tehdejším Československu. V roce 1987 zvítězil Walter Röhrl v obtížném závodě Pikes Peak, kde dosáhl rekordního času.\n\nAutomobil poháněl pětiválec o objemu 2110 cm³ přeplňovaný hybridním turbodmychadlem KKK 27/29. Ten dosahoval výkonu 330 kW, což bylo asi 450 koní. Pomocí přepínače v kabině mohl být výkon zvýšen až na 600 koní a krátkodobě až na 1000 koní. U celého automobilu bylo zaměření na úspory hmotnosti. Proto byla například jako u předchozích typů sk.B všechna okna vyrobena z plastů.Pro lepší rozložení hmotnosti se vodní chladič a například i alternátor přesunuli dozadu.\n\nV roce 1985 byl ve zkušebním areálu Agroteamu JZD Slušovice spatřen prototyp zkráceného Quattra, který měl motor uprostřed. Díky tomu měl být konkurenceschopnější proti vozům Peugeot 205 Turbo 16 a Lancia Delta S4. Kvůli zrušení skupiny B ale nebyl tento typ nikdy nasazen.\n\nTento prototyp byl určen pro skupinu S, která ale nebyla nikdy vypsána a tak vůz nikdy nezávodil. Vůz měl motor uprostřed a pohon všech kol. Řadový pětiválec dosahoval výkonu 690 koní. V současné době je prototyp vystaven v muzeu Audi v Ingolstadtu.\n\nAudi Quattro se objevilo ve hrách Colin Mcrae Rally 04, Colin Mcrae Rally 05, DiRT 3, DiRT Rally, DiRT 4 a Rally Championship Xtreme.\n\n\n\n"}
{"id": "316538", "url": "https://cs.wikipedia.org/wiki?curid=316538", "title": "FK Varnsdorf", "text": "FK Varnsdorf\n\nFK Varnsdorf (celým názvem: Fotbalový klub Varnsdorf a. s.) je český fotbalový klub, který sídlí ve Varnsdorfu v Ústeckém kraji. Původně ve městě působilo mnoho klubů německé komunity, z nichž nejvýznamnější byl Warnsdorfer FK. Současný český klub byl založen v roce 1938. Svůj současný název nese od roku 2011. Slovan byl v klubovém názvu obsažen v letech 1957–2011. Klubové barvy jsou modrá a žlutá. Domácím hřištěm je Městský stadion v Kotlině s kapacitou 5 000 míst (z toho 900 k sezení).\n\nPočátky fotbalu ve Varnsdorfu se datují již od začátku 20. století, kdy zde byl založen DFC (Deutscher Fussball Club) po vzoru DFC Prag. Tento tým se přihlásil do Rakouského fotbalového svazu, jelikož německá mužstva z Čech nemohla hrát saské soutěže. V roce 1931 se DFC sloučilo s SK Edelgrund do nové organizace Warnsdorfer Fußballklub.\n\nV polovině roku 1938 se konala ustavující schůze českého fotbalového klubu ve městě. Nově vzniklý klub získal název SK Hraničář Varnsdorf. Druhá světová válka ovšem záhy přerušila jeho činnost, která byla obnovena až v roce 1945.\n\nV roce 1953 se Hraničář změnil název na DSO Jiskra Elite Varnsdorf a záhy se sloučil s dalším místním klubem – Jiskra Velveta. Tento sloučený klub v roce 1956 vyhrál přebor Libereckého kraje a postoupil do divize. V 50. letech působil ve městě ještě jeden klub – TJ Spartak, a tak v roce 1957 přišlo další slučování a vznik TJ Slovanu Varnsdorf. V roce 1960 toto mužstvo sestoupilo z divize a muselo na opětovný postup čekat až do sezóny 1968/1969.\n\nHistorickým úspěchem Slovanu byl postup do třetí ligy v červnu 1972. Zde vydržel pět sezón, než po posledním místě v sezóně 1976/77 sestoupil zpět do divize.\n\nPo počátečních neúspěších přišel v roce 1995 sestup až od oblastního přeboru. O rok později se Slovan do divize vrátil, následně vystoupil z TJ a přejmenoval se na SK Slovan Varnsdorf. Druhý postup do třetí ligy v historii klubu se povedl v sezoně 1997/98. V soutěži se postupně zlepšoval. Nejvýraznějšího úspěchu dosáhl v sezóně 2005/06, kdy skončil druhý o tři body za Čáslaví a jen těsně mu tak unikl postup do 2. ligy. Postupu se Slovan dočkal v sezóně 2009/10, kdy sice skončil na nepostupovém pátém místě, ale díky neudělení licence střížkovským Bohemians pro druhou ligu, se Slovan účastnil licenčního řízení a po odmítnutí výše postavených týmů, získal možnost si poprvé v historii zahrát druhou ligu. Od roku 2011 hraje pod novým názvem FK Varnsdorf.\n\nDne 24. května 2015 FK Varnsdorf uhrál ve 2. lize remízu 0:0 s vedoucím týmem SK Sigma Olomouc a získaný bod definitivně zajistil týmu druhé místo a postup do první ligy kolo před koncem soutěže. Kvůli nevyhovujícímu stadiónu se však majitelé klubu po ukončení ročníku vzdali práva na první ligu a do Synot ligy 2015/16 postoupil třetí tým tabulky FC Fastav Zlín.\n\nZdroj: \n\n\n\"Aktuální k datu: 22. leden 2018\"\n\n\nZdroj: \n\n\n\nZdroj: \n\n\n"}
{"id": "316543", "url": "https://cs.wikipedia.org/wiki?curid=316543", "title": "Lobamba", "text": "Lobamba\n\nLobamba je nejdůležitějším městem Svazijska, není však hlavním městem. Sídlí zde svazijský král a vláda. Leží v údolí Ezulwini 16 km od Mbabane. Počet obyvatel je 5800. Město je známé tancem \"umhlanga\", slaveným v srpnu a září na počest královny, a \"incwala kingship\", jenž se slaví v prosinci a lednu na počest krále.\n"}
{"id": "316544", "url": "https://cs.wikipedia.org/wiki?curid=316544", "title": "Gottfried Helnwein", "text": "Gottfried Helnwein\n\nGottfried Helnwein (* 8. října 1948 ve Vídni) je rakousko-irský umělec. Věnuje se malbě, fotografii, ale také performancím a instalacím.\n\nStudoval na Akademii výtvarných umění ve Vídni (Akademie der Bildenden Künste). Bylo mu uděleno ocenění rektora Akademie výtvarných umění ve Vídni, Kardinal-König prize a Theodor-Körner prize.\nPracoval jako malíř, návrhář, fotograf, malíř nástěnných maleb, sochař, umělec věnující se performancím a instalacím, který používá nejrůznější techniky a media.\n\nJeho rané práce jsou převážně hyperrealistické kresby zachycující zraněné děti, stejně tak jako performance – často s dětmi – na veřejných prostranstvích.\nČasto se zaměřuje především na psychologické a sociální úzkosti, historická témata a politické náměty, zvláště na období nacismu. Výsledkem toho je jeho práce často považovaná za provokativní a kontroverzní.\nJako rodilý Vídeňan se tradičně navrací k 18. století, do kterého spadají i sochy Franze Xavera Messerschmidta. Je vidět, že se často nechává ve svých pracích inspirovat také dalšími dvěma Vídeňany Hermannem Nitschem a Rudolfem Schwarzkoglerem, kteří zobrazovali svá těla ve stavech jednoznačně odkazujících k utrpení, bolesti a smrti.\n\nMůžeme také vidět fascinaci pro řeč těla, která se vrací k expresivním gestům a vyjádření jako v práci Egona Schieleho.\n\nSpolupracoval také s některými hudebníky. Obal alba vytvořil například pro skupiny Scorpions, Rammstein nebo Marilyn Manson.\n\nHlavní námět zůstává konstantní napříč celou Helnweinovou kariérou. Jedná se lidské bytí. Metaforou pro jeho umění, ačkoliv zahrnuje autoportréty, je převážně zobrazení dítěte, ale ne bezstarostného nevinného dítěte, jako bývá oblíbená představa.\n\n"}
{"id": "316546", "url": "https://cs.wikipedia.org/wiki?curid=316546", "title": "Sandinisté", "text": "Sandinisté\n\nSandinisté, oficiálně Sandinovská fronta národního osvobození (\"Frente Sandinista de Liberación Nacional\", FSLN) je marxistická politická strana v Nikaragui vzniklá z partyzánských skupin, které od roku 1963 vedly válku proti diktatuře klanu Somozů (1936–1979). V roce 1979 obsadili Sandinisté hlavní město Managuu a vytvořili „vládu národní jednoty“. Ve spolupráci s Kubou zahájila vláda program socialistických změn, občanská válka však trvala nadále. Vláda Sandinistů skončila po parlamentních volbách v roce 1990. Od roku 1979 do 1990 byla jedinou vládní stranou.\n\nOrtega se stal roku 1981 koordinátorem vládní junty a roku 1984 byl zvolen v demokratických volbách prezidentem (opozice se voleb neúčastnila). Jeho režim byl podporován Sovětským svazem; během občanské války za jeho vlády probíhal boj s „contras“ podporovanými USA. Po konci studené války v roce 1990 podepsaly obě strany příměří. Daniel Ortega prohrál následné prezidentské volby v 1990 s Violettou Chamorrovou. Prezidentské volby v roce 2006 vyhrál Daniel Ortega a stal znovu prezidentem Nikaraguy.\n\nSandinisté se hlásí k odkazu generála Augusta Césara Sandina, který vedl odboj proti vojenské okupaci Nikaraguy Spojenými státy v letech 1912–1932.\n"}
{"id": "316550", "url": "https://cs.wikipedia.org/wiki?curid=316550", "title": "Listnatý les", "text": "Listnatý les\n\nListnatý les je obvykle les, ve kterém množství převážně opadavých listnatých stromů přesahuje 75 %. Zbytek tvoří stromy jehličnaté. Rostou v oblastech s mírným podnebím, kde se střídají 4 roční období. Listnaté lesy tvořily ve střední Evropě do poloviny 18. století převážnou část. Od počátku 18. století však roste potřeba dříví a postupně se přechází od extenzívního hospodaření v lese k hospodaření intenzivnímu. Začínají vznikat první jehličnaté monokultury a důležitost listnatých lesů se dostává do pozadí. To souvisí i s vývojem zemědělství a chovu dobytka, kdy dochází k omezení pastvy v listnatých lesích a ustájení zvířat ve stájích a chlévech. Typickou skladbu středověkých lesů ve střední Evropě zahrnují dub letní (\"Quercus robur\"), jasan (\"Fraxinus\"), jilm (\"Ulmus\"), habr (\"Carpinus\"), lípa (\"Tilia\"), javor (\"Acer\"), topol (\"Populus\"), vrba (\"Salix\"), olše (\"Alnus\") a buk (\"Fagus\"). V současné době jsou tedy listnaté lesy na území ČR spíše raritou. Většina z nich (doubravy, lužní lesy) je chráněna zákonem.\n\nListnatým lesům odpovídají i některé světové ekosystémy. Jsou to především tropický deštný les, tropické poloopadavé a opadavé lesy a opadavé listnaté lesy. V Evropě se jedná hlavně o středoevropskou buko-dubovou oblast, západoevropskou oblast listnatých lesů a jihoevropskou oblast neopadavých listnáčů a jedlého kaštanu.\n"}
{"id": "316558", "url": "https://cs.wikipedia.org/wiki?curid=316558", "title": "Kostel svatého Vavřince (Brno-Řečkovice)", "text": "Kostel svatého Vavřince (Brno-Řečkovice)\n\nŘímskokatolický kostel svatého Vavřince se nachází v brněnské městské části Brno-Řečkovice a Mokrá Hora, v katastrálním území Řečkovice. Kostel stojí na Palackého náměstí, je farním kostelem řečkovické farnosti. Je chráněn jako kulturní památka České republiky.\nPočátky kostela sahají pravděpodobně do 14. století, ze kdy o něm pochází první dochovaná zmínka. Během husitských válek v roce 1422 byl kostel vydrancován a ochuzen o nejlepší umělecké předměty. V roce 1623 připadla řečkovická farnost pod patronát řádu jezuitů. Veškeré snahy o rozvoj však přerušil v letech 1642 – 1645 vpád Švédů. Roku 1647 tak musel být chrám znovu opraven. V roce 1717 jej přestavěl známý brněnský barokní stavitel Mořic Grimm. Jedna z největších oprav kostela se konala po druhé světové válce, během které byl kostel zničen takřka úplně.\nV době vánoční je na bočním oltáři kostela vystaven betlém. Pochází z roku 1925, autor je neznámý. Je složen ze sádrových obarvených postav, krajinu tvoří nabarvené kulisy doplněné přírodními materiály. Druhý betlém vznikl na začátku 21. století, z dřeva ho vyřezali farníci pod vedením řezbáře a sochaře Patrika Vlčka. Betlém je přístupný kromě vánočních bohoslužeb vždy 25. a 26. prosince od 15 do 17 hodin.\n\n\n"}
{"id": "316570", "url": "https://cs.wikipedia.org/wiki?curid=316570", "title": "Enzo Ferrari", "text": "Enzo Ferrari\n\nEnzo Anselmo „Commendatore“ Ferrari (18. února 1898, Modena – 14. srpna 1988, Modena) byl italský automobilový závodník, zakladatel a manažer závodního týmu Scuderia Ferrari a posléze zakladatel automobilky Ferrari.\n\nEnzo Ferrari získal jen základní vzdělání. Jeho bratr Alfred, přezdívaný Dino, si v rodinném sídle zařídil dílnu, kde pak pracoval i Enzo a jejich otec. Za války zemřel Alfred i otec během chřipkové epidemie. Enzo také onemocněl, ale přežil. Netroufl si však udržet dílnu bez otce a bratra a našel si tedy nové zaměstnání, stal se testovacím řidičem společnosti C.M.N. (\"Costruzioni Meccaniche Nazionali\") v Miláně. Roku 1919 absolvoval svůj první závod. O rok později již byl závodním jezdcem továrního týmu Alfa Romeo. V roce 1929 založil vlastní závodní tým, který nazval Scuderia Ferrari. Roku 1932 závodní kariéru ukončil, nechtěl již dále riskovat život po narození prvního syna Alfreda. \n\nNastoupil poté do vývojového oddělení Alfy Romeo, souběžně dál vedl vlastní tým, v němž bylo čtyřicet závodních jezdců, k nejznámějším z nich patřil Tazio Nuvolari. Uzavřel za tým smlouvu s Alfu Romeo, časem se ke spolupráci přidala i firma Pirelli. S vývojem Alfy však Ferrari nebyl spokojen. V roce 1937 tým Scuderia Ferrari rozpustil. Roku 1939 pak opustil i Alfu Romeo. V Modeně poté založil konstrukční firmu Auto-Avio Costruzioni. Krátce na to firma přesídlila do Maranella. Vývoj aut ovšem zbrzdila druhá světová válka, protože firma musela povinně vyrábět letecké díly pro armádu. Po válce se firma znovu soustředila na automobily. Roku 1947 založila závodní tým a Ferrari mu dal znovu název Scuderia Ferrari. V roce 1949 zvítězil v závodě 24 hodin Le Mans, a to s vozem Ferrari 166M. V roce 1950 se tým přihlásil do nově vzniklé Formule 1. První závod vyhrál v roce 1951 na britském okruhu v Silverstonu. Za rok již Ferrari vyhrálo prvně celý šampionát.\n\nRoku 1956 zemřel Enzův nejstarší syn Alfredo, zvaný Dino, v důsledku svalové dystrofie. Enzo pak na jeho počest pojmenoval několik závodních vozů (Dino 206, Dino 246 GT, Dino 246 GTS).\n\nNavzdory tomu, že se týmu dařilo, firma se v 60. letech dostala do špatné situace. Jednání o prodeji Fordu Enzo přerušil, protože Henry Ford II nepřijal jeho podmínku, že si Enzo ponechá kontrolu nad týmem. Nakonec firmu zachránil Fiat, který roku 1969 odkoupil polovinu konstrukční firmy, a to i za podmínky, že Enzo zůstane prezidentem firmy (byl jím do roku 1977) a bude dále kralovat v závodním týmu (vedl ho až do konce svého života). Klíčovým manažerem firmy se ovšem stal Luca di Montezemolo. V 70. letech dal Enzo postavit okruh ve Fioranu, který Ferrari využívá dodnes. . \n\nObdržel vyznamenání rytíře Řádu italské koruny (Commendatore dell'Ordine della Corona d'Italia), proto měl přezdívku \"Il Commendatore\" - rytíř. \n\nRoku 2003 byl o jeho životě natočen hraný film \"Ferrari\".\n\n"}
{"id": "316571", "url": "https://cs.wikipedia.org/wiki?curid=316571", "title": "Jadavaranské ropné pole", "text": "Jadavaranské ropné pole\n\nJádávaránské pole ( ) je íránské ropné pole, situované v provincii Chúzistán, na samotné hranici s Irákem. Patří mezi relativně nedávno objevená naleziště \"Národní íránské ropné společnosti\" v regionu Perského zálivu.\n\nJádávaránské pole tvoří dvě naleziště, Koušk (objevené v roce 2000) a Husejníje (objevené v roce 2002). Poté, co průzkumní pracovníci zjistili, že tato naleziště jsou propojena, pole bylo přejmenováno na Jádávarán.\n\nPole má předpokládané zásoby o objemu až 17 mld barelů ropy, z nichž výnosně vytěžitelných budou asi 3 mld barelů.\n\n7. ledna 2004 vyjednal Írán smlouvu s indickou společností ONGC Videsh, kde za 20 % podíl na operacích na tomto poli získal 40 mld dolarů. Součástí smlouvy se Indie zavázala nakupovat 7,5 mil. tun iráckého LNG každý rok po dobu 25 let. Indie taktéž získala 100% podíl v rozvoji těžebních prací nad polem Jeyfr (s předpokládanou kapacitou 30 tis. barelů denně) prostřednictvím ONGC Videsh.\n\n29. října 2004 vyjednával Írán s čínskou společností Sinopec a ve smlouvě za 70 mld dolarů jí přiřkl 51 % rozhodování při rozvoji těžby. Součástí smlouvy byl příslib Číny na nákup 10 mil. tun LNG každý rok po dobu 25 let.\n\nZbývajících 29 % podílu je ve vlastnictví Národní íránské ropné společnosti. Podle plánu by pole svou první ropu mělo začít produkovat v roce 2009.\n"}
{"id": "316573", "url": "https://cs.wikipedia.org/wiki?curid=316573", "title": "Alexander Roslin", "text": "Alexander Roslin\n\nAlexander Roslin (15. července 1718 – 5. července 1793) byl švédský malíř-portrétista 18. století.\n\nNarodil se v roce 1718 v Malmöu ve Švédsku. V roce 1759 se oženil s Mariea-Suzanne Giroustovou. Pobýval ve Stockholmu, Bayreuthu, Itálii a od roku 1758 především v Paříži, kde také 5. července roku 1793 zemřel.\nPortrétoval většinou ženy z bohatých rodin, šlechtice nebo jiné osobnosti z vyšších vrstev. Slavný je i jeho portrét s názvem \"Dáma se závojem\" (1768), na kterém vyobrazil svou ženu, nebo z roku 1775.\n"}
{"id": "316584", "url": "https://cs.wikipedia.org/wiki?curid=316584", "title": "Dráp (rozcestník)", "text": "Dráp (rozcestník)\n\nSlovo dráp může mít více významů:\n\n"}
{"id": "316587", "url": "https://cs.wikipedia.org/wiki?curid=316587", "title": "Kaple svaté Rodiny (Brno)", "text": "Kaple svaté Rodiny (Brno)\n\nKaple svaté Rodiny se nachází v Brně na katastrálním území Kohoutovic. Stojí na rohu ulic Bašného a Nedbalovy v těsné blízkosti místní radnice. Výstavba kaple započala v roce 1903 a vysvěcení se dočkala 4. října o pět let později.\n\nTehdy byl na kapli zavěšen zvon z počátku 18. století, který však byl v roce 1916 roztaven za účelem výroby vojenského náčiní. O tři roky později byl kapli dán zvon nový, na který se ručně zvonilo až do roku 1972 a poté byl přidělán automatický strojek, který nahradil ruční zvonění. Avšak s přibývající zástavbou v okolí kaple zvon utichl. Od roku 2002 má další zvon, tentokrát z první poloviny 19. století.\n\nV letech 1988 až 1989 byla kaple rekonstruována a rozšířena o boční přístavbu do současné podoby.\n"}
{"id": "316590", "url": "https://cs.wikipedia.org/wiki?curid=316590", "title": "Pátrání a záchrana", "text": "Pátrání a záchrana\n\nSAR ( , , také letecká pátrací a záchranná služba) je pátrací a záchranná služba, která byla zřízena v roce 1947. Služba pátrání a záchrany poskytuje pomoc letadlům v nouzi nebo posádkám havarovaných letadel. Poskytování služby SAR je závazné pro všechny členské státy ICAO podle Annexu 12. V Česku tuto službu upravuje letecký Předpis L12 o pátrání a záchraně v civilním letectví. Tato služba není totožná s běžnou leteckou záchrannou službou.\n\nPojem pátrání a záchrana byl poprvé použit v roce 1944 v chicagské Úmluvě o mezinárodním civilním letectví. Československo se k chicagské úmluvě připojilo v roce 1947 a deklarovalo, že systém pátrání a záchrany po letadlech v nouzi nebo havarovaných letadlech bude v následujících letech zaveden. Do roku 1973 existoval v Československu pouze provizorní systém, který zabezpečovaly různé vojenské letecké útvary. Služba SAR spočívala v lokalizaci havarovaného letounu nebo letounu v nouzi, záchranné vrtulníky nebyly přímo vybaveny pro poskytnutí pomoci. V roce 1973 vzniknul první propracovanější systém SAR. Československá lidová armáda zajišťovala nepřetržité pohotovostní nasazení vrtulníků s normou vzletu do 60 minut během pracovní doby a do 120 minut v mimopracovní dobu a v nočních hodinách.\n\nPo roce 1989 došlo ke změnám v zajišťování pohotovostního nasazení vrtulníků pro službu SAR. Nové pojetí a organizace služby SAR souvisela s rozvojem letecké záchranné služby, která byla na území Československé socialistické republiky a později České a Slovenské Federativní Republiky zavedena v letech 1987–1992. Armáda České republiky zajišťovala provoz letecké záchranné služby na některých stanicích v České republice a na stejných místech sloužily také vrtulníky pro službu SAR. Do 1. června 2009 byla zajišťována služba SAR na letišti v Líních u Plzně a do února 2010 na Letišti Přerov.\n\nPátrací a záchrannou službou na území České republiky organizuje a metodicky řídí Ministerstvo dopravy České republiky ve spolupráci s Ministerstvem obrany ČR a Ministerstvem vnitra ČR. V rozsahu své působnosti jí zabezpečuje Řízení letového provozu České republiky (ŘLP ČR) ve spolupráci s vojenskými orgány prostřednictvím společného koordinačního a řídícího centra (\"Rescue Coordination Centre\"), podle potřeby i ve spolupráci s jinými organizacemi, se kterými byla uzavřena dohoda o výkonu činnosti při pátrací a záchranné službě. Dohoda o vzájemné spolupráci při pátrání po letadlech a poskytování pomoci při záchranných akcích v případech leteckých nehod mezi Ministerstvem dopravy ČR, Ministerstvem obrany ČR a Ministerstvem vnitra ČR se nazývá Dohoda o pátrání a záchraně.\n\nNa základě dohody s příslušnými organizacemi (Dohoda o pátrání a záchraně), Řízení letového provozu České republiky stanoví zřízení, vybavení a umístění záchranných jednotek, které budou provádět činnost dle instrukcí příslušného koordinačního a řídícího centra. Záchranné jednotky se sestavují z pracovníků těch organizací a služeb, se kterými byly uzavřeny dohody o provádění činností při pátrání a záchraně. V současné době vzlétají vrtulníky v rámci služby SAR během dne do 10 minut, v nočních hodinách do 20 minut.\n\nHlavním vykonavatelem služby SAR v Česku je Armáda České republiky, která má ke vzletu připraven vrtulník na Letišti Praha-Kbely. Na letišti je v případě potřeby připraven vrtulník PZL W-3A Sokół. Do srpna 2012 zajišťovala Armáda České republiky svými prostředky službu SAR také na letišti Náměšť nad Oslavou, kde tuto službu obvykle zajišťoval stroj Mil Mi-171Š. Z důvodů oprav a modernizací těžkých strojů Mi-171Š zajišťovaly od roku 2011 na středisku SAR v Náměšti nad Oslavou tuto službu těžké bitevní vrtulníky Mil Mi-24V. Jednalo se o jediné středisko SAR v Evropě, kde tuto službu zajišťovaly bitevní vrtulníky. 23. srpna 2012 byl ukončen provoz střediska SAR v Náměšti nad Oslavou, ovšem již k 1. únoru 2014 byl obnoven s vrtulníky Mil Mi-171Š.\n\nLetecká služba Policie ČR není hlavním vykonavatelem služby SAR, ale v případě potřeby si může nasazení policejních vrtulníků vyžádat koordinační a řídící centrum. Primárně jsou ale policejní vrtulníky určeny pro policejní účely, služba SAR tvoří nástavbu standardní činnosti Letecké služby Policie ČR. Pro službu SAR jsou policejní vrtulníky Bell 412 (případně stroje Eurocopter EC 135) připraveny na mezinárodním Letišti Praha-Ruzyně a mezinárodním Letišti Brno-Tuřany. Činnosti provozovatelů letecké služby pátrání a záchrany jsou upraveny zákonem č. 49/1997 Sb., o civilním letectví, v případě Armády České republiky také zákonem č. 219/1999 Sb., o ozbrojených silách České republiky.\n\nKaždá záchranná jednotka musí být vybavena vhodnými prostředky v souladu s požadavky pro danou oblast, umožňujícími poskytnout okamžitou pomoc na místě nehody. Při určování vybavení záchranné jednotky je důležité, aby vybavení odpovídalo velikosti a kapacitě moderních letadel pro přepravu cestujících.\n\nKaždé letadlo, které se zúčastní pátrací a záchranné akce, musí být vybaveno tak, aby mohlo vysílat a přijímat na tísňových kmitočtech, které budou určeny pro pátrací záchrannou akci. Letadlo, které se podílí na pátracích a záchranných operacích prováděných v dané oblasti, musí být vybaveno v souladu se zněním předpisu Provoz letadel L 6 (I., II. a III. část) tak, aby mohlo vysílat a přijímat na kmitočtu 406 MHz. Korespondence mezi pátracími letadly, pozemními jednotkami a koordinačním a řídícím centrem probíhá na kmitočtu 123,1 MHz.\n\nJe-li nutné poskytnout letecky pomoc těm, kteří přežili katastrofu, musí alespoň jedno letadlo ze zúčastněných na pátrací a záchranné akci mít na palubě vybavení pro účely záchrany.\n\nTéměř každé letadlo je vybaveno nouzovým záchranným majákem pro určení polohy (ELT: Emergency Locator Transmitter). Nouzový maják v případě havárie letadla nebo nouze vysílá na nouzovém kmitočtu 406 MHz. Maják lze aktivovat buďto ručně, nebo se aktivuje automaticky při nárazu letadla. Jestliže začne nouzový maják vysílat, příslušné koordinační a řídící centrum o tom získá informaci od vyhodnocovacího střediska.\n\nDružicový systém Cospas-Sarsat je systém z roku 1979, který monitoruje tísňovou frekvenci 406 MHz. Vyhodnocovací střediska po celém světě vyhodnocují signály vysílané na těchto frekvencích. V případě zachycení signálu ze zařízení ELT kontaktuje vyhodnocovací středisko příslušné koordinační a řídící centrum daného státu, a to v určené formě. Česko spadá pod vyhodnocovací středisko MCC Moskva v Rusku. Koordinační a řídící centrum má za úkol ověřit, zda se nejedná pouze o planý poplach. Ověření provádí nejčastěji řízení letového provozu příslušného státu, případně také složky integrovaného záchranného systému nebo náhodní svědkové události. Poté odešle odpověď (negativní, nebo pozitivní) zpět do vyhodnocovacího střediska. V případě, že opravdu nastane situace, kdy je potřeba zaměřit a vyhledat maják, který vysílá na tísňové frekvenci, kontaktuje Řízení letového provozu České republiky příslušné stanoviště SAR. Záchranné lety koordinuje ŘLP ČR a komunikace probíhá na vyhrazené frekvenci 123,1 MHz.\n\n\n"}
{"id": "316593", "url": "https://cs.wikipedia.org/wiki?curid=316593", "title": "Problémy tisíciletí", "text": "Problémy tisíciletí\n\nProblémy tisíciletí (anglicky \"Millenium Prize Problems\") je označení pro sedm matematických problémů, které v roce 2000 vyhlásil Clayův matematický institut jako nejdůležitější otevřené problémy soudobé matematiky. Jsou tak jakousi obdobou Hilbertových problémů ze začátku dvacátého století. Na vyřešení každého z nich vypsal institut odměnu jednoho milionu dolarů. Do této chvíle byla vyřešena pouze Poincarého domněnka.\n\nZnění úloh je následující.\n\nP versus NP je jediný ze sedmi problémů tisíciletí, který se týká počítačů. Otázka zní, zda je třída složitosti NP rovna třídě složitosti P. Jinými slovy, zda problémy, pro něž lze jejich řešení \"ověřit\" v polynomiálním čase, lze též v polynomiálním čase \"vyřešit\". Všeobecně se soudí, že nikoliv, tedy že existují „těžké“ problémy, jejichž řešení nelze nalézt v polynomiálním čase.\n\nHodgeova domněnka se týká topologie a tvrdí, že pro projektivní algebraické variety jsou Hodgeovy cykly racionální lineární kombinací algebraických cyklů.\n\nPoincarého domněnka se rovněž týká topologie a jako jediná z problémů tisíciletí byla již vyřešena. Důkaz podal roku 2003 Grigorij Perelman; jeho správnost byla potvrzena v srpnu 2006.\n\nDomněnka tvrdí, že každý jednoduše souvislý trojrozměrný povrch je ekvivalentní povrchu čtyřrozměrné koule.\n\nRiemannova hypotéza je jediným dosud nevyřešeným problémem z Hilbertova seznamu. Formuloval ji již v roce 1859 Bernhard Riemann. Hypotéza spojuje elegantním způsobem matematickou analýzu a teorii čísel a má hluboký význam pro rozložení prvočísel. Tvrdí, že všechny netriviální nulové body Riemannovy funkce zeta mají reálnou část rovnu 1/2.\n\nYangovy-Millsovy rovnice popisující chování elementárních částic jsou zobecněnou verzí Maxwellových rovnic. Nejsou však formulovány jako rigorózní matematická teorie, což je právě požadavek tohoto problému tisíciletí. Důležitou součástí této teorie je tzv. \"hypotéza hmotnostních rozdílů\", která se týká předpokládaných řešení Yangových-Millsových rovnic a vysvětlila by mimo jiné, proč mají elektrony hmotnost.\n\nNavierovy-Stokesovy rovnice jsou parciální diferenciální rovnice, které popisují proudění kapalin a plynů. Byly formulovány již v 19. století, dosud však není jasné, zda pro dané počáteční podmínky existuje jejich řešení. Úspěšné vyřešení tohoto problému by například přispělo k porozumění turbulencím.\n\nTato domněnka tvrdí, že pro jistý typ rovnic existuje relativně jednoduchý způsob, jak určit, zda má daná rovnice konečný, nebo nekonečný počet řešení v racionálních číslech. Pro obecné diofantické rovnice bylo důkazem Matijasevičovy věty prokázáno, že nelze dokonce ani určit, zda rovnice má vůbec nějaké řešení.\n\n\n\n\n"}
{"id": "316594", "url": "https://cs.wikipedia.org/wiki?curid=316594", "title": "Sony Ericsson K850", "text": "Sony Ericsson K850\n\nSony Ericsson – K850i, interní název Sofia. Datum prvního představení 15.06.2007. Tímto modelem firma Sony Ericsson ukončila ediční řadu \" K \". Má jako jediný z řady \" K \" fotoaparát (Cyber-shot™) o rozlišení 5Mpix, větší displej 2,2\" s rozměry 34 × 45 mm oproti předchozím 2\" 31 × 42 mm a pohybový senzor (gravitační čip, akcelerometr, G-senzor)Je nástupcem modelů K750i /K790i / K800i / K810i /K770i – vše Cyber-shot™.\n\n\nDíky těmto změnám a vylepšením, se stal absolutní špičkou, nejen ve své třídě, značce, ale i vůbec v kategorii fotomobilů.\n\n\nNa první pohled tento telefon zaujme svým netradičním vzhledem, ať už přední částí s nezvyklou alfanumerickou klávesnicí a čtyř směrným tlačítkem, ve tvaru obdélníku nahrazujícím joystick, který obklopuje tlačítko \"2\" a \"5\", tak i zadní částí, připomínající spíše digitální fotoaparát. Konstrukce je velmi masivní, pevná, kompletně z plastů. Kupříkladu T700i je o polovinu tenčí. Přední i zadní strana je v lesklém provedení. Displej i objektiv je vyroben z minerálního skla, odolného vůči poškrábání.Ubylo tradiční tlačítko \"zpět\" a na místo toho přibyli tři dotykové senzory, umístěné těsně pod displejem, takže to působí dojmem dotykového displeje.\n\nLevá strana neobsahuje žádné prvky ani tlačítka (u novějších modelů je zde situován komunikační port, pro přenos dat, připojení handsfree a nabíjení)\n\nNa pravé straně je v horní části ovládání hlasitosti, buďto hovoru nebo přehrávaná hudby. Při stisku těchto kláves v pohotovostním režimu, se zobrazí aktuální stav a informace o telefonu jako: profil, model, stav paměti telefonu a paměťové karty, stav baterie atd. A při stisknutí v pohotovostním režimu při zhaslém displeji se zobrazí na světlém pozadí tmavě aktuální čas a informační ikony o přijaté nepřečtené SMS, MMS, zmeškaném hovoru atd.\nDole jsou umístěna tlačítka pro ovládání fotoaparátu a kamery.\nJe zde tlačítko pro rychlou aktivaci fotoaparátu (otevře automatickou krytku čočky a aktivuje fotoaparát či kameru, toto tlačítko funguje pouze v pohotovostním režimu.Pokud je spuštěna jakákoli aplikace či zobrazeno menu atd., je tlačítko neaktivní.)\nDále je zde tlačítko spouště fotoaparátu či kamery. Toto tlačítko má dvě polohy – lehké stisknutí zaostří, a plné stisknutí aktivuje spoušť a uloží snímek.\nPoslední tlačítko slouží jako přepínač mezi režimy – Fotoaparát, Kamera a Prohlížení fotografií či videozáznamů, v režimu fotoaparát.\n\nHorní strana obsahuje pouze jedno tlačítko pro vypnutí/zapnutí telefonu. Pro okamžité vypnutí je třeba \"dlouhý stisk\", déle než dvě sekundy.\nPři \"krátkém stisku\", se zobrazí menu s nabídkou – Vypnout telefon, Zapnout tichý režim, Zámek klávesnice nebo Přepnout profil.\n\nVespod je vlevo umístěn mikrofon, uprostřed komunikační port, pro přenos dat, připojení handsfree a nabíjení, vpravo očko pro připojení koženého poutka, standardně dodávaného v balení spolu s telefonem.\nDále je zde krytka otvoru pro zasunutí baterie, SIM karty a paměťové karty. Jelikož se baterie zasouvá, a ne vkládá jako u jiných telefonů, není štítek telefonu přilepen, ale je zasunut pod baterií. Toto uspořádání umožňuje vyjmutí SIM karty i paměťové karty za \"běhu\" telefonu. (nedoporučuje se)\n\nZcela nahoře je vlevo umístěno čidlo světla, které automaticky zesvětluje/ztmavuje displej v závislosti na světelných podmínkách,ve kterých se telefon aktuálně nachází. Vedle jsou otvory reproduktoru používaného pro běžné volání a zcela vpravo pak kamera pro 3G video hovory.\nHlavní dominantu přední strany tvoří 2.2 palcový, TFT displej, s rozlišením 240x320 pix a barevnou hloubkou 262 tisíc barev.\nTěsně pod ním jsou umístěny tři dotykové senzory, s možností vlastního definování obou krajních, střední je nastaven defaultně výrobcem na hodnotu \"Nabídka\".\nVe spodní části je umístěna alfanumerická klávesnice s netradiční výběrovou klávesou, nahrazující joystick.Dále pak tlačítka pro přijetí/ukončení hovoru, tlačítko \"C\" pro rychlé odstraňování různých souborů a napsaných znaků např. v SMS a tlačítko \"rychlé volby\", kde se zobrazují právě spuštěné aplikace, nové události, vlastní zkratky (lze přidat jakoukoli položku menu) a rychlý přístup na internet zadáním adresy nebo vybráním ze záložek.\nKlávesnice se uzamkne stisknutím tlačítka \"hvězdička\", a následným stisknutím tlačítka pravého dotykového senzoru, nad kterým se objeví nápis \"zamk.\". Klávesnici odemkneme stejným postupem. Lze také v menu nastavení nastavit automatický zámek kláves.\n\nZadní strana díky zmiňovanému uložení baterie ve spodní části, připomíná spíše plnohodnotný fotoaparát, než telefon.\nHlavní dominantu tvoří samotný objektiv fotoaparátu v chromované obroučce, umístěný takřka uprostřed.\nNalevo je umístěn blesk se xenonovou výbojkou, pod ním světelné čidlo pro automatický režim blesku a tři mikro LED diody, užívané jako svítilna, osvětlení před samotným užitím blesku, či při přisvícení videa.\nNapravo je honosný nápis Cyber-shot™ 5,0 megapixels, pod ním otvor pro reproduktor (mono), užívaný při poslechu hudby nebo hlasitém poslechu hovoru a pod ním znak a logo firmy Sony Ericsson.\nZa zmínku ještě stojí dva výstupky v pravé části, zabraňující přímému kontaktu s plochou podložky a zadní částí telefonu, a jejímu následnému poškrábání.Dále pak je v levé části výstupek z měkké gumy, rovněž zabraňující přímému kontaktu s plochou podložky a zadní částí telefonu, a jejímu následnému poškrábání, ale i posunu telefonu po kluzkém povrchu, např. lakovaná deska stolu.\n\nV základním zobrazení je na displeji standardně zobrazováno:\n\nBestPic™ – po stisknutí spouště fotoaparátu zachytí devět snímků, ze kterých je pak možno vybrat ten nejlepší. V nabídce je možné vybrat dva režimy snímání Rychle/Pomalu.\nPhoto fix – při prohlížení fotografií, je možné touto funkcí upravit na dané fotografii vyvážení světla, jasu a kontrastu v jediném úkonu.Zvýší se jas tmavých oblastí, aniž by se přesvětlily jasné oblasti.\nPictBridge™ – pomocí této funkce je možné tisknout fotografie přímo z telefonu na kompatibilních zařízeních. Připojením přes kabel USB rovnou do tiskárny ,bez použití počítače.\n\nV menu je 12 ikon – mřížka 3x4 položky\nV menu se můžeme pohybovat buďto navigačním tlačítkem, nebo zrychlenou volbou – klávesami 0-9,hvězdička a křížek, přičemž klávesy odpovídají grafickému zobrazení menu – tedy klávesa \"1\", je zkratkou pro Play Now™, \"2\" pro internet, hvězdička pro hovory atd.\nTato položka slouží k přímému internetovému připojení k webu Sony Ericsson a následnému stažení hudebního obsahu.\nSpuštění vestavěného internetového prohlížeče Access NetFront™ (lze použít i jiný, spustitelný v menu aplikací např. Opera mini) a zobrazení libovolného obsahu.\nPodporuje 3,5 G vysokorychlostním internet – 3.6Mbit rychlost stahování, 384kbit rychlost odesílání dat\nObsahuje další volby:\nZa zmínku ještě stojí přednastavená, modře podsvícená tlačítka rychlé volby. Přičemž tlačítko alfanumerické klávesnice \"3\" odpovídá volbě Režim snímání, tlačítko \"6\" volbě Scény, tlačítko \"9\" volbě Samospoušť a tlačítko \"mřížka\" volbě Blesk.\nOd výrobce je nainstalována aplikace Face Warp, která umožňuje různé deformace obličeje, vyfocené touto aplikací.\nMožnosti nastavení :\nDalší možnosti nastavení:\nMožnosti nastavení :\nDalší možnosti nastavení:\n\nNahraná videa či fotografie lze ihned upravovat v programech PhotoDJ™ a VideoDJ™, nebo odeslat jako MMS a do blogu.\n\nVýchozí volba při stisknutí tlačítka \"Nabídka\", v této položce lze číst, psát a ukládat SMS zprávy na sim kartu, pracovat s emaily,\nvolat hlasovou schránku a nastavit odběr RSS kanálů.\n\nZde se může uživatel připojit k webu Sony Ericsson pro stažení obrázků, nebo prohlížet fotografie uložené v telefonu, či na paměťové kartě.\nFotografie se dají různě třídit – dle data, značek atd.\nK prohlížení slouží též Slide show, ve kterém si může k prohlížení připojit i zvukovou stopu. Výběr je z pěti melodií – Tichá, Smutná, Romantická, Šťastná, Energická.Samozřejmostí je funkce automatické otočení.\nSlušně vybavený hudební přehrávač nabízí uživateli rovněž připojení k webu Sony Ericsson pro stažení hudby, nebo přehrávání skladeb uložených v telefonu, či na paměťové kartě.Skladby se dají rovněž různě třídit – dle data, interpreta, alba, seznamů skladeb atd.\nUmožňuje též přehrávat zvukové knihy a kanály Podcast.\nPři samotném přehrávání skladeb, je plně podporován systém ID3 tagů.\nDále je zde nastavení přehrávání – náhodně a opakovat, ekvalizér a rozšířené stereo (sorround).\nPři samotném přehrávání je možné přehrávač minimalizovat, a telefon používat k jiným úkonům za poslechu hudby.\nPro přehrávání podporuje tyto formáty: AAC, M4A, MP3, MP4, WAV, WMA,\nTaktéž je zde možnost připojení k webu Sony Ericsson pro stažení videí, a umožňuje též přehrávat kanály Podcast.\nMožnosti při přehrávání jsou : velikost videa (okno nebo celá obrazovka), odeslat, uložit obrázek, režim přehrávání, a informace o videu.\nAutomatické otočení – díky vestavěnému akcelerometru, se jednotlivé přehrávače a prohlížeče překlápějí podle otočení telefonu.\nAktualizace médií – slouží k znovu načtení a obnovení souborů.\n\nV nabídce je pět nezávislých časů buzení, a ke každému zvlášť lze přidat vyzváněcí melodii a opakování na každý den v týdnu.Při buzení lze vybrat možnost \"Umlčet\", tím se odloží buzení o jednu minutu, nebo vypnout.\n\nSeznam všech kontaktů a jejich správa.\nLze nastavit jako výchozí kontakty záznam v telefonu nebo na SIM kartě.Dále lze nastavit rychlé vytáčení, skupiny, speciální čísla atd.\nK jednotlivým kontaktům lze přidat záznamy – Jméno, 6 čísel včetně faxu, E-mail, Webová adresa, Obrázek, Vyzvánění, Hlasový příkaz, Titul, Společnost, ulice, Město, Okres, PSČ, Země, Poznámka a Narozeniny.\n\nTento model ještě nemá vestavěnou FM anténu, takže k poslechu rádia je stále nutností mít zapojený HeadSet, ten slouží jako anténa.Po připojení sluchátek se zobrazí stereofonní přehrávač rádia s funkcí RDS.\n\nZde je také aktivní funkce TrackID™, takže při poslechu jakékoli skladby můžeme tuto funkci využít, a zjistit tak název skladby, když zrovna daná stanice nepodporuje tuto službu v systému RDS.Další možnosti jsou – automatické uložení stanic, paměť na dvacet stanic, hlasitý poslech atd.\n\nZde najdeme výpis hovorů, který je roztříděn do skupin – Všechny hovory, Přijaté hovory, Odchozí hovory a Zmeškané hovory.Také lze odtud zahájit video hovor, upravit před voláním či odeslat zprávu.\nTato položka menu se dá též vyvolat v pohotovostním režimu stisknutím tlačítka pro uskutečnění hovoru.\n\nDo této nabídky byla přesunuta položka Správce souborů, která bývala u předchozích modelů přístupná z Hlavního menu.\nSlouží k odstranění, kopírování, tisknutí, opravení, nastavení a odesílání veškerých souborů, ale i funkce PhotoDJ™ a VideoDJ™ Je zde výběr ze tří možností zobrazení – Všechny soubory, Na paměťové kartě a V telefonu. Též můžeme zobrazit informace o souborech a o využití paměti, jak v telefonu, tak na paměťové kartě.\nZobrazení a možnost spuštění jednotlivých Java aplikací, nainstalovaných buďto v paměti telefonu, nebo na kartě. Samozřejmostí jsou možnosti – Přesouvání aplikací, Zobrazení oprávnění, Nastavení pro internet a jejich odstranění.\nZde je výběr mezi standardní kamerou pro video hovory umístěnou na přední části telefonu, nebo hlavní kamerou pro fotografování umístěnou vzadu. Také je možnost sdílení videí uložených v telefonu a na kartě.\nKlasický kalendář s možností přidání události s upozorněním. Zobrazovat lze celý měsíc nebo jen týden, s časovou osou. Pohybovat se lze přeskakováním pomocí alfanumerické klávesnice po dni, týdnu, měsíci a roce.\nNa výběr je ze dvou přidání – Úkol a Volání. K úkolu lze nastavit předmět, datum a čas upozornění. K volání pak telefonní číslo, datum a čas upozornění.\nSlouží k ukládání textových záznamů – poznámek. Lze uložit až 50 poznámek. Dále je tu možnost – Zobrazit v pohotovostním režimu, takto nastavená poznámka se zobrazuje na displeji místo tapety. Samozřejmostí je odeslání poznámky jako zprávu SMS, MMS, E-mail nebo pomocí BlueTooth™.\nSlouží k synchronizaci obsahu telefonu s internetovým serverem pomocí Exchange ActiveSync, je třeba mít založen účet.\nPo nastavení času, se spustí jeho následné odpočítávání, a při dosažení nulové hodnoty, se ozve upozorňovací zvuk.\nKlasické digitální stopky s možností až devíti mezičasů.\nVyužívá tří mikro LED diod na zadní straně telefonu, primárně určených k osvětlování při fotografování, nebo k přisvětlení videa.\nNa výběr je ze tří možností:\nK zadávání čísel lze použít standardní tlačítka 0-9 a hvězdičku jako desetinnou čárku. K možnostem patří ukládání do paměti, následné vyvolání a změna hodnoty plus nebo mínus.\nK přístupu do této položky je nutné nastavit, a následně zadat přístupový kód a kontrolní slovo.\nSlouží k uložení až deseti různých kódů, pinů atd. Výhoda spočívá v tom, že stačí si zapamatovat jeden kód. \nOchrana této služby je vymyšlena tak, že při zadání přístupového kódu se zobrazí kontrolní slovo. Pokud zadáme správný přístupový kód, zobrazí se příslušné kontrolní slovo, aplikace se otevře a veškerá data jsou zobrazena v pořádku. Pokud ovšem zadáme nesprávný přístupový kód, zobrazí se nesprávné kontrolní slovo (to ovšem nepovolaný návštěvník netuší) a do aplikace je rovněž umožněn přístup, leč uložené kódy jsou automaticky změněny na náhodná čísla, a tím je zabráněno zneužití. Ovšem nepovolaný návštěvník si myslí, že je vše jak má být.\n\nNejobsáhlejší položka menu. Slouží ke kompletnímu nastavení telefonu.\nNabízí pět kategorií nastavení.\n\nObsah tohoto menu : \nVypíše na displej veškeré popisky (tlačítek, ikon, menu atd.), dále všechna hlášení, zprávy, nápovědy, dotazy, nápisy, sdělení, upozornění, varování, nadpisy atd, která se zobrazují na displeji ve všech funkcích a režimech telefonu. Telefon nezobrazuje počet popisků, ale zřejmě jich bude několik tisíc.\nVybije provozní kondenzátor blesku.\n\n\nNávod k zobrazení těchto menu je ZDE\n\n\nPodrobná specifikac – rychlý přehled ZDE\nJe zde několik nepřesností:\n\n\n"}
{"id": "316596", "url": "https://cs.wikipedia.org/wiki?curid=316596", "title": "Amarok (album, Mike Oldfield)", "text": "Amarok (album, Mike Oldfield)\n\nAmarok je dvanácté studiové album britského multiinstrumentalisty Mika Oldfielda. Bylo vydáno v létě 1990 (viz 1990 v hudbě) a v britském žebříčku prodejnosti hudebních alb se dostalo nejlépe na 49. místo.\n\nNa albu \"Amarok\" se nachází jediná, hodinu dlouhá stejnojmenná, téměř zcela instrumentální skladba (na LP desce byla samozřejmě rozdělena na dvě přibližně stejně dlouhé části). Pro nahrání \"Amaroku\" použil Oldfield klasické „reálné“ nástroje (jak akustické, tak elektronické). Takže zatímco na jeho předchozím albu \"Earth Moving\" byly použity prakticky výhradně syntezátory, \"Amarok\" pouze s jejich minimálním přispění. Pro toto album jsou typické časté a rychlé změny rytmů, melodií i použitých nástrojů (včetně mnoha zcela nehudebních zvuků: čištění zubů apod.).\n\nV době vydání \"Amaroku\" nebyly vztahy mezi Oldfieldem a vydavatelstvím Virgin Records (respektive jeho majitelem Richardem Bransonem) příliš dobré. Branson totiž Oldfielda tlačil do vydání \"Tubular Bells II\", hudebník však místo toho nahrál \"Amarok\", který byl od \"Tubular Bells\" naprosto odlišný (přirovnat by se dal spíš k albu \"Ommadawn\"; \"Tubular Bells II\" vydal Oldfield až po odchodu od Virginu). Hudba byla rozdělená do 48 sekcí a zaranžovaná tak, aby se žádná část nedala použít jako singl. Trubicové zvony byly sice na albu použity, ale Oldfield je nazval jako „dlouhé tenké kovové visací trubky“ („long thin metallic hanging tubes“), aby tak předešel použití výrazu „tubular bells“. Že existovala mezi Oldfieldem a Bransonem jakási bariéra, potvrzuje i urážka Bransona přibližně ve 47. minutě alba, kdy poměrně nepostřehnutelně zazní v morseovce věta „Fuck off RB“.\n\n\nOficiálně se jedná o jedinou skladbu, nicméně i její jednotlivé části mají své názvy:\n\n\n"}
{"id": "316598", "url": "https://cs.wikipedia.org/wiki?curid=316598", "title": "Kabylie", "text": "Kabylie\n\nKabylie též Kabýlie (v kabylštině: \"Tamurt n Leqbayel\" nebo \"Tamurt idurar\") je kulturní region na severu Alžírska. Oblast je pojmenovaná podle etnika Kabylů, kteří zde žijí. Největším městem je Béjaïa a Kabylie se rozprostírá na ploše 44 000 km. Kabýlie leží v pohoří Atlas, na okraji Středozemního moře. Kabylie pokrývá několik provincií Alžírska: celou \"Tizi Ouzou\" a \"Bejaia\" \"(Bgayet),\" většinu \"Bouira (Tubirett)\" a části \"Wilaya\" \"Boumerdes\". Na území Kabylie se nacházejí také dva národní parky: \"Gouraya a Djurdjura\".\n\nÚzemí Kabylie se táhne od pobřeží Středozemního moře asi 125 km do vnitrozemí. Kabylie je rozdělena na dvě části, první se jmenuje Djurdjura nebo Jurjura, či Velká Kabylie a leží na západě, druhá je Malá Kabylie a leží na východě území. Krajina Kabylie je jednou z nejnehostinnějších v celé severní Africe. Najdeme zde drsné hory s vrcholy až 2 000 m n. m. a izolovaná údolí. Větší část roku jsou mnohé oblasti kvůli špatnému počasí (dešti a sněhu) nedostupné.\n\nOblast je obydlena etnikem Kabylů, odtud její název. Je to druhý nejpočetnější berberský kmen: populace činí 4 milióny. Jméno Kabylové znamená \"„příslušník kmene“\" (z arabského \"gabila\"). Kabylové jsou zejména zemědělci a chovatelé dobytka. Na Alžírsku usilují o autonomii, zejména kulturní a jazykovou. Mluví svým vlastním jazykem: Kabylštinou. Druhým nejpoužívanějším jazykem je francouzština. Arabštinu bojkotují.\n\nV letech 909-971 zde vládla dynastie \"Fátimovců\" založená ˤAbdullāhem al-Mahdī Billahem. Oblasti se tehdy říkalo \"Ifriqiya\" (dnešní Tunisko a východní Alžírsko). Po čase dobyla také Egypt a ztratila zájem o Maghreb, který nechala berberským zástupcům tzv. \"Zíríovcům\". Ti vládli až do roku 1018 \"Zíríovci\" se brzy rozštěpili a jejich odnož tzv. \"Hammadité\" zůstali v Kabylii a celém Alžírsku. \"Hammadité\" rozvíjeli celou oblast, zakládali města jako např. \"Bejaia, \"jejich hlavní město, a \"Alžír\".\n\nV 16. století se oblast dostala pod nadvládu Osmanských Turků, kteří provedli několik vpádů a založili zde vojenské osady.\n\nCelá oblast byla postupně kolonizována Francouzi od roku 1857, navzdory silnému odporu místních obyvatel vedenými vůdci jako např. \"Lalla Fatma\" nebo \"Soumer\", až později \"Cheikh Mokranisovo povstání\" v roce 1871. V tomto období byla neposlušným kmenům zabrána půda a dána tzv. \"Pieds-noirs\" – chudým francouzským osadníků. V této době proběhlo také mnoho zatýkání a vyhoštění původních obyvatel Francouzi, hlavně do Nové Kaledonie. Kolonizace také urychlila migraci obyvatelstva do vnitrozemí Alžírska a mimo Alžírsko.\n\nAlžírští imigranti ve Francii vytvořili první hnutí podporující nezávislost ve 20. letech 20. století. \"Messali Hadj, Imache Amar, Si Djilani a Belkacem Radjef\" myšlenku rychle šířili po celé Francii a Alžírsku ve 30. letech 20. století. Z hnutí vzešli bojovníci, kteří se stali zásadní pro boj o nezávislost Alžírska . Během války za nezávislost (1954-1962) byla Kabylie jednou z nejvíce zasažených oblastí, hlavně díky jejím přírodním podmínkám. Vyzbrojení revoluční Alžířané vedli odpor k francouzskému kolonialismu, \"National Liberation Front\" (FLN) zde rekrutovala několik historických vůdců, včetně \"Hocina AÏt Ahmeda, Abana Ramdena a Krima Belkacema\".\n\nNapětí, které postupně vzrostlo mezi Kabyly a centrální vládou má několik důvodů. Začalo to v roce 1963, kdy se politická strana FFS vedena \"Hocinem Aït Ahmedem\" přela o moc se stranou FLN. V roce 1980 proběhlo v Kabylii několik demonstrací požadujících uznání kabylského (berberského) jazyka, této události se dnes říká \"Berber Spring\".\n\nPolitika legitimace zesílila jako arabské hnutí v Alžírsku v 90. letech 20. století. V letech 1994-1995 nastal školní bojkot označovaný jako \"„strike of the school bag“\". V červnu a červenci roku 1998 po atentátu spáchaném na zpěvákovi \"Matoubu Lounesovi\" a v době, kdy zevšeobecňující zákon o užívání arabského jazyka ve všech oblastech vešel v platnost, se v oblasti opět rozhořela nenávist a touha po samostatnosti. V následujících měsících po dubnu roku 2001 (nazvaného \"Black Spring\") vypukly hlavní nepokoje, v té době vznikla také významná organizace \"Arouch\" - následovalo zabití mladého Kabyly \"Masinissa Guermaha\" alžírskou armádou. Nepokoje postupně ustaly po poskytnutí některých výhod ze strany prezidenta, \"Abdelazize Bouteflika\".\n\nOd 23. března 2007 hledá alžírská armáda v Kabýlii členy GSPC. Dokonce byly částečně uzavřeny dvě hlavní silnice mezi městy Bejada a Amizour a mezi El - Kseur a Bouira. Po bombardování Alžíru 11. dubna 2007 se hledání ještě zintenzivnilo. Také proto, že GSPC spolupracuje se sítí Al-Káida.\n\nKabylové se živí hlavně jako zemědělci, i když k tomu nemají vhodné přírodní podmínky. Pěstují obilí, vinnou révu, olivy a korkové duby. Dále mezi nimi najdeme řemeslníky. Nejrozšířenějšími jsou tapisérie a hrnčířství. Horské zemědělství pozvolna ustupuje místnímu průmyslu (textilní a agro-výživný).\n\n\n\n\n\n"}
{"id": "316599", "url": "https://cs.wikipedia.org/wiki?curid=316599", "title": "Sony Ericsson K810", "text": "Sony Ericsson K810\n\nK810 od Sony Ericssonu je jeden z modelů, který ma fotoaparát od Cyber-Shotu a zároveň fotoaparát s rozlišením 3,2 mega pixelu. Datové přenosy má přes Bluetooth a Infračervený port.\n\n\n"}
{"id": "316603", "url": "https://cs.wikipedia.org/wiki?curid=316603", "title": "Válka volů", "text": "Válka volů\n\nVálka volů (německy Der Ochsenkrieg) je šestidílný historický dobrodružný televizní seriál natočený v koprodukci Rakouska, SRN a Československa. Seriál vznikl na motivy knihy Ludwiga Ganghofera \"Der Ochsenkrieg\". Již v roce 1920 natočil režisér Franz Osten na stejné motivy dva filmy a v roce 1943 ho svým filmem následoval Hans Deppe.\n\nSeriál zobrazuje první vzpoury sedláků proti feudálům v 15. století.\n\n\n\n"}
{"id": "316607", "url": "https://cs.wikipedia.org/wiki?curid=316607", "title": "Nálet na Pforzheim", "text": "Nálet na Pforzheim\n\nNálet na Pforzheim byl po náletu na Hamburk a Drážďany třetí nejtěžší nálet na německé město během druhé světové války. V poměru k počtu obyvatel si vyžádal nejvíce obětí ze všech náletů. Zabito bylo 31,4 % obyvatel.\n\n23. února 1945 bylo město při útoku 379 britských bombardérů zcela zničeno. V průběhu 22 minut našlo v troskách smrt téměř 17 600 lidí. Bombardéry a následná ohňová bouře, která vznikla v úzkých uličkách historického jádra, zabila 31,4 % obyvatel města. Po Hamburku a Drážďanech si nálet vyžádal nejvíc obětí. Město bylo zničeno z osmadevadesáti procent. Pforzheim se zařadil na seznam nejvíc poškozených měst. Celkově byl tento nálet nejsoustředěnějším a nejúspěšnějším náletem Spojenců během války. Možná bylo klikaté, malebné historické městečko vybráno pro svoji hořlavost v rámci strategii tzv. \"morálního bombardování\", neboť závody přesného strojírenství, které dodávaly součástky do rozbušek, byly z města už před tím odstěhovány. Po válce bylo město velmi rychle obnoveno. Současný vzhled města je proto velmi ovlivněn poválečným architektonickým stylem. \n\nPodobně jako Drážďany se Pforzheim dostal mezi letecké cíle spojenců až ke konci války. První útok provedla US Air Force 1. dubna 1944. Při prvním útoku zahynulo 95 lidí. Škody byly relativně malé. Jenže následovaly další útoky. Jeden na Štědrý večer 1944 a druhý 21. ledna 1945. Tyto útoky byly už silnější.\n\nV listopadu 1944 byl Pforzheim poprvé zařazen na seznam cílů Spojenců, nicméně byl na pětistupňové stupnici ohodnocen nejnižší prioritou. Město však bylo zaznamenáno jako město pro bombardování \"velmi vhodné\". Vyznačovalo se rozlehlým, dobře hořlavým historickým centrem s úzkými uličkami. Nádraží a ulice města sloužily v té době pro přesun i pobyt německých vojsk.\n\nVe zprávě Royal Air Force z 28. června 1944 se lze dočíst, že Pforzheim je \"jedno z center německého hodinářství a výroby šperků a je proto pravděpodobné, že se stane velmi důležitým ve výrobě přesných přístrojů\". Pforzheim byl známý výrobou šperků a jemné mechaniky, které se během války přeměnily na výrobu roznětek a munice. Mnoho drobných výroben bylo rozptýleno rovnoměrně po městě. Ve druhém vydání \"Průvodce bombardéra\" s doslovným podtitulem \"Průvodce důležitostí německých měst a městysů\", ze srpna 1944 se píše: \"skoro každý dům v tomto městě je malou dílnou\". Dále průvodce psal o větších fabrikách na jihu a o jedné na severu města. V rozkazu velitelství bombardovací perutě je sledován záměr \"zničit zástavbu, přidružený průmysl a zařízení železnic\". To dávalo věci dobrý, válečný význam, ačkoliv nic podstatného z válečného hlediska ve městě v té době už nebylo. Vrchní velitel Arthur T. Harris si byl naprosto vědom, že vedle zbrojního průmyslu budou zlikvidovány převážně civilní cíle.\n\n23. února 1945 ve tři čtvrtě na osm večer daly sirény poplašný signál \"náhlé, vzdušné nebezpečí\". O pět minut později přiletěly od západu první letadla RAF nad město. Celkem 368 bombardérů pod vedením majora Edwina Swalese během následujících dvaadvaceti minut vysypaly 1575 tun bomb. První letadla vypustila do temnoty světlice, které osvětlily cíl. Silný vítr světlice odvál, takže část bomb byla vysypána v neobydlené jihovýchodní části města zvané Hagenschiess. Severozápadní část města zůstala ušetřena. Ovšem na centrum města s úzkými, klikatými uličkami působila směs výbušných a zápalných bomb, nádob s hořlavinami a leteckými minami katastrofálně. Velká plocha ohně se rychle spojila v ohňovou bouři.\n\nZásobování vodou přestalo fungovat. V délce tří kilometrů a v šíři jednoho a půl kilometru hořely všechny budovy. Mnoho lidí se pokusilo před ohněm zachránit skokem do řek Nagold a Enz, ale utonuli. Nicméně některým se skokem do řeky život zachránit podařilo. \n\nVyhodnocovací zpráva K.3838 RAF z 12. března 1945 útok shrnula slovy: \"V noci z 23. na 24. února 1944 (správně 1945 - překlep v originále) se budovy ve velké části města ztenčily na obvodové zdivo a haldy trosek. Většina identifikovatelných továren včetně sedmi se stupněm priority 3, byla zničena nebo těžce poškozena.\"\n\nDvě třetiny plochy města byly zničeny. V centrum bylo místy zničeno zcela. V okrsku \"Marktplatz\" v centru města bylo roku 1939 registrováno 4112 obyvatel. Po únoru 1945 byli všichni po smrti. \n\nPo náletu jsou zničeny budovy obytné i průmyslové, kostely, školy, nemocnice, lázně i mnohá další občanská vybavenost. Zničeno bylo skoro veškeré svědectví dávné minulosti města.\n\nPři útoku zemřelo okolo 17 600 lidí. Celkem si letecké útoky ve městě Pforzheimu vyžádaly 20 300 životů. Při sčítání obyvatel roku 1939 žilo ve městě na 79 000 obyvatel. Obyvatelstvo přítomné během leteckých útoků bylo však na základě vojenského tažení po roce 1939, kdy proběhlo sčítání, sníženo o značnou část mužské populace. Různé odhady uvádějí, že při největším útoku přišlo o život 31,4% přítomných. \n\nVelitel bombardovací perutě, která útok provedla, \"masterbomber\" Edwin Swales se domů nevrátil. Při zpátečním letu z Pforzheimu byl sestřelen stíhacím letounem typu Messerschmitt Bf 110. Posmrtně byl pro obzvláště úspěšný útok na město Pforzheim britským králem Jiřím VI vyznamenán nejvyšším vojenským vyznamenáním - Viktoriiním křížem.\n\nVedení města provedlo okamžité demolice. Po nich mohlo probíhat znovuvystavění respektive nové vystavění města. Ulice jsou dnes výrazně širší. Dvoutisíciletá historie města je sotva zřetelná. Město silně ztratilo historickou hodnotu, ale jen tak se mohlo zase vzpamatovat. Trosky města byly vyvezeny na jednu hromadu. Hora převyšuje dnešní Pforzheim jako zřetelný památník. Dnešní obyvatelé města horu označují jako \"Wallberg\" (Valovou horu) nebo také \"Monte Scherbelino\", což je odvozeno od německého \"die Scherbe\" - střep.\n\n"}
{"id": "316608", "url": "https://cs.wikipedia.org/wiki?curid=316608", "title": "Ohnivá bouře", "text": "Ohnivá bouře\n\nOhnivá bouře (někdy také požární bouře) je velký masivní požár, který dosáhne tak vysoké intenzity, že sám vytváří a udržuje vlastní systém pohybu spalin a vzduchu. Obvykle jde o přirozený přírodní a fyzikálně-chemický fenomén, který vzniká při největších přírodních požárech, jako jsou stepní nebo lesní požáry. Ohnivá bouře může vzniknout také v důsledku mohutného bombardování či výbuchu jaderné zbraně.. \n\nPříkladem velké požární bouře může být velký přírodní požár, který dne 8. října 1871 postihl severovýchodní část amerického státu Wisconsin a posléze severní část státu Michigan a způsobil značné hospodářské škody v řádu milionů amerických dolarů. V témže roce pak velký požár značně poničil i významné americké město Chicago, také v tomto případě se jednalo o velkou požární bouři. V roce 1923 zasáhlo japonský region Kantó katastrofické zemětřesení, které způsobilo rozsáhlou ohnivou bouři.\n\nPříčinou vzniku ohňové bouře může být také požár způsobený lidmi, který může vzniknout například nedbalostí nebo technickou závadou ve velkých průmyslových komplexech (například v chemickém nebo zbrojním průmyslu). Velké požární bouře byly zaznamenány i v době druhé světové války v důsledku masivního bombardování měst velkým množstvím zápalných leteckých pum. Velké požární bouře byly popsány například při bombardování Drážďan, náletech na Hamburk, během bitvy u Stalingradu, bombardování Tokia nebo při atomovém bombardování Hirošimy.\n\nPožární bouře bývají velmi dobře viditelné zejména v noci, v únoru 1945 po náletu na Drážďany byla tamní požární bouře viditelná na vzdálenost několika stovek kilometrů, mimo jiné byla pozorovatelná i v Praze.\n\nOhňovou bouři umožňuje tzv. komínový efekt při požárech o velké, souvislé ploše ohně, při kterém vzniká velké množství tepla i infračerveného záření a ohřátý vzduch letící nahoru způsobuje silné sání čerstvého vzduchu. Tím vzniká kladná zpětná vazba – masivní nasávání čerstvého kyslíku do místa hoření zesiluje intenzitu ohně a ten zase zesiluje přísun čerstvého vzduchu (a s ním i kyslíku). Výsledkem je silný vítr (masivní pohyb vzduchu), který obětem ztěžuje, nebo dokonce znemožňuje od ohně prchnout. Při této teplotě hoří např. živičné povrchy vozovek nebo se taví sklo. Intenzivní spalování navíc produkuje jak velké množství spalného tepla (V epicentru se může teplota vyšplhat až na 2 000 °C), tak i infračerveného záření. Jeho tvorba pak může dosáhnout takové intenzity, že dochází k samovznícení dalších hořlavých materiálů, které se nacházejí v okolí požáru. Požár se tak velmi rychle šíří do okolí a je velmi obtížné jej uhasit.\n"}
{"id": "316609", "url": "https://cs.wikipedia.org/wiki?curid=316609", "title": "Děkanát Jihlava", "text": "Děkanát Jihlava\n\nDěkanát Jihlava nebo děkanství jihlavské je územní část brněnské diecéze. V současné době zahrnuje 20 římskokatolických farností. V návaznosti na rozhodnutí Kongregace pro biskupy o připojení celého území farností Dolní Cerekev a Vyskytná nad Jihlavou k brněnské diecézi byly tyto farnosti s platností od 1. 1. 2013 začleněny do území děkanství jihlavského. Funkci děkana vykonával od 1. července 1999 do 5. ledna 2015 P. Mgr. Pavel Horký, farář farnosti Stonařov. Novým děkanem byl s platností od 1. srpna 2015 do 30. září 2020 jmenován R. D. Mgr. Jiří Buchta.\n\n"}
{"id": "316612", "url": "https://cs.wikipedia.org/wiki?curid=316612", "title": "Radiosity normal mapping", "text": "Radiosity normal mapping\n\nPrincip vychází z normal mappingu, avšak ten je dále na základě informací o radiozitě (navíc údaje o indirect – nepřímém světlu) z light mapy rozšířen. Umožňuje věrohodnější zobrazení nerovností, protože obsahuje navíc informaci o přístupu světla ke každému pixelu. Proto je možno poměrně snadno a nenáročnou metodou vytvořit vlastní stíny bez použití parallax mappingu.\n\nProtože používá radiozitní light mapy, je výhodný zejména pro statickou scénu. Jako textura se nepoužívá normálová nebo bump mapa, ale speciální textura obsahující jak zredukované informace o normále, tak informace o průchodnosti světla na pixel.\n\nPro kompletní řešení radiosity normal mappingu je potřeba splnit tyto požadavky:\n\n"}
{"id": "316614", "url": "https://cs.wikipedia.org/wiki?curid=316614", "title": "Sijón", "text": "Sijón\n\nSijón (hebrejsky: צִיּוֹן, \"Cijon\") je výšina u jihozápadního rohu hradeb Starého Města v Jeruzalémě. Toto pojmenováni je však nejčastěji ztotožňováno s Chrámovou horou, ale původně to bylo jméno jebúsejské pevnosti, kterou kolem roku 1000 př. n. l. dobyl král David a učinil ji svým sídlem („městem Davidovým“). Podle Bible sem pak přenesl archu úmluvy, která byla umístěna později v Šalamounově chrámu. Slovo Sijón se stalo metonymem Šalamounova chrámu v Jeruzalémě, města Jeruzaléma a celé Země zaslíbené.\n\nV Tanachu (Starém zákonu) se slovo Sijón vyskytuje 154 krát. V teologickém smyslu se jméno Sijón nejčastěji používá pro celou Zemi izraelskou a její hlavní město Jeruzalém nebo pro celý izraelský národ. Mezi nejznámější patří následující verše z žalmů:\n\n\n\n\nSionismus je ideový směr, který vznikl v druhé polovině 19. století mezi evropskými Židy. Hlavním cílem jeho představitelů bylo a je přesídlení Židů do Palestiny a vybudování a udržení židovského státu.\n\nNázev je odvozen od pahorku Sijón v Jeruzalémě, kde bibličtí proroci očekávají příchod Hospodina.\nZakladatelem sionismu je Theodor Herzl, který byl k myšlence sionismu přiveden kampaní proti Alfrédu Dreyfusovi. V roce 1897 byla v Basileji založena Světová sionistická organizace. Sionismus se brzy rozšířil mezi evropskými Židy, ohroženými antisemitismem a pogromy.\n\nPozději docházelo k emigraci Židů v důsledku nacistické perzekuce (viz též šoa).\n\n"}
{"id": "316621", "url": "https://cs.wikipedia.org/wiki?curid=316621", "title": "Sony Ericsson K790", "text": "Sony Ericsson K790\n\nK790 od Sony Ericssonu je jeden z modelů, který má fotoaparát od Cyber-shotu s rozlišením 3,2 megapixelů. Datové přenosy má přes Bluetooth a infračervený port. Je velmi podobný SE K800. Na rozdíl od něj má EDGE, ale nepodporuje 3G sítě, díky kterým lze uskutečňovat videohovory.\n\n\n\"(se stejnou značkou fotoaparátu)\"\n"}
{"id": "316629", "url": "https://cs.wikipedia.org/wiki?curid=316629", "title": "Generátorový plyn", "text": "Generátorový plyn\n\nGenerátorový plyn je syntetický plyn, který slouží jako palivo v průmyslu, především v hutnictví (zejména tehdy, když nebyl k dispozici zemní plyn) a sklářství nebo jako meziprodukt v chemické výrobě. Získává se v tlakových generátorech reakcí rozžhavených tuhých paliv se vzduchem, vodní párou nebo jejich směsí.\n\nPodle způsobu zplyňování rozeznáváme generátorový plyn:\nJe-li použito pouze označení „generátorový plyn“, jde obvykle o plyn smíšený.\n\nJedním z generátorových plynů je dřevoplyn, pokud je vyráběn dřevoplynovým generátorem. V automobilovém průmyslu byl využíván především v období druhé světové války. V některých oblastech třetího světa je automobilový pohon na dřevoplyn z generátoru v malé míře používán doposud.\n\n\n"}
{"id": "316631", "url": "https://cs.wikipedia.org/wiki?curid=316631", "title": "Janet Brown", "text": "Janet Brown\n\nJanet Brownová (14. prosince 1923 Rutherglen, Skotsko – 27. května 2011 Hove, Anglie) byla britská bavička, herečka a impresionistka.\n\nV 50. letech 20. století uváděla na BBC pořad \"Picture Book\". V 80. letech se stalá známou díky svému napodobování Margaret Thatcherové v televizi, rádiu, na hudebních nahrávkách (např. album \"Amarok\" od Mikea Oldfielda) i ve filmu (bondovka \"Jen pro tvé oči\"). Příležitostně vystupovala s bavičkou Faith Brownovou.\n\nJanet Brownová se provdala za herce Petera Butterworthe, se kterým měla syna, herce Tylera Butterworthe, a dceru Emmu, která již nežije. Brownová žila sama v městě Hove.\n\nOd září 2007 (ve věku 83 let) hrála v divadle v londýnském West Endu ve hře \"The Country Wife\".\n"}
{"id": "316633", "url": "https://cs.wikipedia.org/wiki?curid=316633", "title": "Kostel svatého Tomáše (Brno)", "text": "Kostel svatého Tomáše (Brno)\n\nKostel svatého Tomáše apoštola, původně kostel Zvěstování Panny Marie a svatého Tomáše apoštola, je barokní farní kostel, původně gotický klášterní kostel augustiniánů. Nachází se v brněnské městské části Brno-střed na jihu Moravského náměstí v katastrálním území Město Brno.\n\nPočátky chrámu sahají do 14. století, kdy jej Jan Jindřich založil společně s augustiniánským klášterem. Samotný kostel byl v průběhu staletí mnohokrát opravován a přestavován, jeho současná barokní podoba pochází ze 17. století. Jde o farní kostel farnosti Brno u kostela sv. Tomáše.\n\nAugustiniánský klášter s kostelem na tehdejším brněnském předměstí založil 2. února 1350 moravský markrabě Jan Jindřich, který si zároveň přál zde umístit rodové pohřebiště. Ke stavbě byla přizvána parléřovská huť z Prahy, která se ale na jeho dokončení ve třetí čtvrtině 14. století už však nepodílela. Během husitských válek byl areál poškozen a nepovedlo se ho kompletně opravit ani do švédského obléhání Brna v roce 1645. Od roku 1661 probíhala stavební obnova kostela v duchu barokního tvarosloví pod vedením Jana Křtitele Erny. Gotický půdorys kostela byl rozšířen barokním trojlodím s vestavěnými mělkými kaplemi. Monumentální západní průčelí bylo ozdobeno sochami světců od Jana van der Furtha.\n\nV průběhu let 1732–1752 byl zásadně přestavěn starý konvent a prelatura, na jejichž vybudování se podíleli Mořic Grimm a jeho syn František Antonín. Portál prelatury je osazen sochami markraběte Jana Jindřicha a jeho syna Jošta jako římského krále od Josefa Leonarda Webera. Mořic Grimm zároveň v letech 1749–1752 barokizoval presbytář kostela.\n\nHlavní oltář s obrazem Zjevení Krista apoštolům od rakouského malíře Franze Antona Maulbertsche navrhl a sochařskou výzdobu provedl v letech 1762-1764 Josef Winterhalder st. společně s Jakubem Scherzem. Scherz je také autorem dvou bočních oltářů v presbytáři s obrazy Tadeáše Rottera. Ostatní převážně černo-zlaté boční oltáře pocházejí z konce 17. století a podíleli se na nich sochaři Ferdinand Pfaundler, Baltasar Frobel a Jan van der Furth. Martin Antonín Lublinský namaloval obraz na oltáři Anděla Strážného a obraz sv. Augustina, který je kopií obrazu Petra P. Rubense z kostela sv. Tomáše v Praze na Malé Straně. Pražský malíř Jan Jiří Heinsch dodal titulní obraz na oltář sv. Starosty.\n\nVarhanní skříň byla objednána v dílně Antonína Rigy, kazatelna je dílem F. Pfaundlera s obrazy připisovanými Janu Křtitelu Spiessovi.\n\nV boční kapli zasvěcené Panně Marii Bolestné je umístěna cenná gotická kamenná Pieta horizontálního typu, jejíž autorství je připisováno Jindřichu Parléřovi, který pracoval jako kameník a stavitel ve službách markraběte Jošta. V čele levé lodi stojí barokní oltář s gotickým krucifixem s anděly od Jana J. Schaubergera. Tento oltář kryje původní vstup do Mariánské kaple, kde byla do zrušení kláštera uchovávána na stříbrném oltáři ikona Panny Marie Svatotomské. Dnes se nachází v bazilice na Starém Brně. V hrobce umístěné před hlavním oltářem jsou uloženy ostatky markraběte Jošta.\n\n\n\n"}
{"id": "316639", "url": "https://cs.wikipedia.org/wiki?curid=316639", "title": "Chaitén", "text": "Chaitén\n\nChaitén je sopečná kaldera o průměru 3 km, která se nachází v jižní části Chile v regionu Los Lagos asi 10 km severozápadně od stejnojmenného města. Lávový dóm na severním okraji je tvořený převážně sopečným sklem (obsidiánem). V kaldeře se nacházejí dvě menší jezera. Početné archeologické nálezy v blízkém okolí dokládají využívání obsidiánu předkolumbovskými kulturami.\n\nDne 2. května 2008 se sopka po několika tisících let nečinnosti probudila. Mohutné erupci předcházela den předem série menších zemětřesení. Mrak sopečného popela a prachu vystoupal do výše asi 18 km. Spad popela pokryl široké okolí kaldery a byl zaznamenán až ve městě Futaleufú, 160 km jihovýchodně od místa výbuchu. Z postižených oblastí bylo evakuováno několik tisíc lidí.\n\nSnímek erupce Chaiténu od fotografa Carlose F. Gutiérreze zvítězil v soutěži World Press Photo 2008 v kategorii Příroda.\n\n"}
{"id": "316649", "url": "https://cs.wikipedia.org/wiki?curid=316649", "title": "Rača-Lečchumi a Dolní Svanetie", "text": "Rača-Lečchumi a Dolní Svanetie\n\nRača-Lečchumi a Dolní Svanetie, též (z gruz.) Rača-Lečchumi a Kvemo Svaneti (), je gruzínský kraj (region, gruz. \"mchare\") na severozápadě země, který se skládá z historických zemí Rača, Lečchumi a Kvemo Svaneti (česky: Dolní Svanetie). Krajským městem je Ambrolauri.\n\nTento region se rozkládá na území o rozloze 4 954 km² a podle údajů ze sčítání lidu z roku 2002 v něm žilo 51 969 obyvatel. Region tak patří k nejřidčeji osídleným v celé Gruzii a hustota obyvatel na jeden kilometr čtvereční je jen 10,5, což je nejmenší údaj ze všech gruzínských krajů. V kraji se nachází pouze tři města. Jsou jimi krajská metropole Ambrolauri, staré račské město Oni a Cageri. Další dvě sídla jsou malá městečka Lentechi a Charistvali. Zbylých 251 sídel jsou vesnice. Celá oblast je velmi vysoko položená nad mořem a na severu při hranicích s Ruskem terén strmě stoupá do velehor Velkého Kavkazu.\n\nRača-Lečchumi patří mezi pět vinařských regionů Specialitou oblasti je červené víno Aleksandrouli.\n\nKraj Rača-Lečchumi a Dolní Svanetie se dále dělí na čtyři okresy nesoucí název svého okresního města.\n\n"}
{"id": "316650", "url": "https://cs.wikipedia.org/wiki?curid=316650", "title": "Alec Douglas-Home", "text": "Alec Douglas-Home\n\nAlexander Douglas-Home, baron Home z Hirselu, (2. červenec 1903 – 9. říjen 1995) by britský politik, člen Konzervativní strany a premiér. Byl posledním členem Sněmovny lordů jmenovaným předsedou vlády a jediným premiérem, který opustil horní komoru parlamentu a v doplňovacích volbách byl zvolen do Dolní sněmovny. Byl také jediným premiérem, který hrál kriket na vrcholové úrovni a prvním narozeným ve 20. století.\n\nNarodil se v Mayfair, části Westminsteru, jako nejstarší ze sedmi potomků Charlese Douglas-Homeho a jeho ženy Lilian. Navštěvoval Eton College a poté Christ Church v Oxfordu, kde studoval moderní historii. Roku 1936 se oženil s Elizabeth Alingtonovou.\n\nUž na škole byl talentovaným hráčem kriketu a za kluby Middlesex CCC nebo Oxford University Cricket Club hrál tento sport na vrcholové úrovni. S klubem MCC se dokonce účastnil turnaje v Argentině.\n\nPoslancem parlamentu byl zvolen roku 1931 za skotský obvod Lanark. Jeho původ mu umožnil rychlý postup a v letech 1937 až 39 byl soukromým parlamentním tajemníkem Neville Chamberlaina. Roku 1938 onemocněl na tuberkulózu což si vyžádalo dva roky léčení a nemohl se tak zapojit do bojů druhé světové války.\n\nVe volbách roku 1945 své křeslo poslance ztratil, ale v následujících ho získal zpět. Nicméně poté, co po svém otci zdědil šlechtický titul, stal se členem Sněmovny lordů.\n\nZastával od roku 1955 nejen funkci ministra pro záležitosti Commonwealthu ale od roku 1957 i funkci předsedy Sněmovny lordů a předsedy tajné rady. Tyto funkce roku 1960 opustil a stal se ministrem zahraničí.\n\n18. října 1963 vůdce konzervativců a premiér Harold Macmillan ze zdravotních důvodů rezignoval a Alžběta II. pověřila sestavením vlády Douglas-Homeho. Původně nechtěl být premiérem, protože mu vyhovovalo členství v horní komoře a pozice ministra zahraničí. Po Macmillanově rezignaci jím byl navržen jako kompromisní kandidát na tuto pozici, protože někteří starší ministři odmítli stát se členy vlády, jejímž předsedou by byl favorit konzervativců Rab Butler.\n\nHome si byl vědom, že by nebylo praktické vykonávat funkci předsedy vlády jako člen Sněmovny lordů. Na základě zákona přijatého na počátku roku 1963 se vzdal křesla v horní komoře parlamentu. Následující dva týdny tedy nebyl členem ani jedné komory parlamentu až do doby kdy zvítězil v doplňovacích volbách za obvod Kinross & West Perthshire. Stal se tak jediným premiérem, který opustil horní komoru a byl následně zvolen do Dolní sněmovny.\n\nVlivem poklesu popularity předchozí vlády poznamenané Profumovým skandálem funkční období jeho vlády trvalo pouze jeden rok a poté, co byli konzervativci ve volbách roku 1964 poraženi, rezignoval.\n\nVůdcem Konzervativní strany zůstal až do července následujícího roku kdy i z této pozice odstoupil. Jeho nástupcem se stal Edward Heath, vůči kterému byl Home loajální. Poté, co se Heath stal roku 1970 premiérem, vrátil se do vlády jako ministr zahraničí a je tak jediným britským premiérem, který poté, co opustil post předsedy vlády, vstoupil do další vedené jiným premiérem.\n\nRoku 1974 se stáhl z politického života. Zemřel 9. října 1995 v Coldstreamu.\n"}
{"id": "316653", "url": "https://cs.wikipedia.org/wiki?curid=316653", "title": "Článek (rozcestník)", "text": "Článek (rozcestník)\n\nČlánek (od slovesa „členit“) může být:\n\n"}
{"id": "316654", "url": "https://cs.wikipedia.org/wiki?curid=316654", "title": "Heaven's Open", "text": "Heaven's Open\n\nHeaven's Open je třinácté studiové album britského multiinstrumentalisty Mika Oldfielda. Bylo vydáno v únoru 1991 (viz 1991 v hudbě) a jednalo se o poslední Oldfieldovo album vydané společností Virgin Records.\n\nV době nahrávání \"Heaven's Open\" nebyly vztahy mezi Oldfieldem a majitelem \"Virgin Records\" Richardem Bransonem příliš vřelé. Branson jej tlačil více do oblasti popové hudby, což se Oldfieldovi nelíbilo. Proto po „komerčním“ albu \"Earth Moving\" nahrál „nekomerční“ \"Amarok\" se skrytým výpadem proti Bransonovi. Přesto mu zbývalo nahrát pro \"Virgin\" ještě jedno album, aby splnil smlouvu, kterou podepsal ještě před vydáním \"Tubular Bells\" v roce 1973. Tím posledním „virginovským“ albem se stalo \"Heaven's Open\", jehož všechny písničky nazpíval sám Oldfield (jediná taková deska). Na \"Heaven's Open\" jsou opět ukryty různé narážky na \"Virgin\" i Bransona samotného (např. dvojsmyslné texty). Na přebalu alba je také uvedeno jméno „Michael Oldfield“, ačkoliv Oldfield sám vždy používá pouze „Mike“ (rovněž křestní jméno producenta Newmana je zde zkomoleno na „Thom“). Poslední skladbou desky je „Music from the Balcony“, téměř dvacetiminutová instrumentální kompozice ne nepodobná stylem \"Amaroku\".\n\n\n\n"}
{"id": "316656", "url": "https://cs.wikipedia.org/wiki?curid=316656", "title": "Angloarab", "text": "Angloarab\n\nAngloarab, či také Angloarab 25%, je označení plemene koní. Plemeno má původ ve Velké Británii, kde vzniklo v 18. a 19. století křížením Anglických plnokrevníků a Arabských koní. Přes svůj původ je však hlavním střediskem chovu plemene Francie, v níž se chová už od padesátých let 19. století.\n\nChov a plemenitba je skutečnou vědou a provádí se pomocí promyšlené plemenitby. Kůň musí mít nejméně 25% arabské krve a obvyklou metodou křížení je používání čistokrevného Arabského hřebce a Anglické plnokrevné klisny nebo klisny plemene Anglo-Arab. Chovají se převážně na jihu Francie.\n\nAngloarabové by měli mít v sobě nakombinované ty nejlepší rysy obou plemen a to bez přílišné podobnosti rysů,která by se přikláněla k jednomu, nebo k druhému plemenu. Koně by měli být rychlí a kvalitní, po Arabech krásní a elegantní. Měli by být vytrvalí. Jsou trochu agresivnější a nervoznější, než předci z Anglie.\n\nVyskytují se v různých typech, jako tmavý hnědák, hnědák, ryzák, šedák. Toto plemeno je často vyšší než Arabi a mají výšku okolo 155–167,5 cm.\nHodí se pro dostihový sport a jezdecké soutěže, protože jsou rychlí. Oproti Francouzským angloarabům nejsou tolik vytrvalí.\n"}
{"id": "316658", "url": "https://cs.wikipedia.org/wiki?curid=316658", "title": "Sylvia Mason-James", "text": "Sylvia Mason-James\n\nSylvia Mason-James je britská zpěvačka, která spolupracuje jako vokalistka s mnoha dalšími umělci.\n\nZpívala v duetu s Jimmym Nailem na jeho hitovém singlu „Ain't No Doubt“ z roku 1992 a objevila se také na singlu „Strong in Love“ od Chicana (rok 1998). Mason-Jamesová vydala také vlastní singl s coververzí písničky Diany Rossové „Touch Me in the Morning“. V současnosti se objevila jako vokalistka na albu \"Wowie Zowie\" od Superchumby.\n\nMason-Jamesová spolupracuje rovněž s dalšími muzikanty (např. Simple Minds, Robbie Williams, Cher, Bo Selecta, Swing Out Sister nebo Pet Shop Boys). Účastnila se například turné Pet Shop Boys v roce 2000, jejich moskevského vystoupení v červenci 2005 v rámci akce Live 8 a naposledy jejich světového turné v letech 2006 a 2007.\n\nV roce 2008 zpívala Mason-Jamesová na posledních koncertech (od konce dubna do konce května) turné Rogera Waters The Dark Side of the Moon Live, kdy nahradila Katie Kissoonovou.\n"}
{"id": "316661", "url": "https://cs.wikipedia.org/wiki?curid=316661", "title": "Jaromír Vrba", "text": "Jaromír Vrba\n\nJaromír Vrba (5. července 1920 - 19. prosince 1950) byl český partyzán, hrdina československého protinacistického i protikomunistického odboje a oběť komunistického teroru. \n\nByl vyučený zahradník, nějakou dobu pracoval v zahradnictví svého otce. V roce 1943 byl totálně nasazen ve městě Chemnitz, odtud ale záhy uprchl. V roce 1944 se objevil na Slovensku, jako partyzán bojoval pod Janko Ušiakem u Strečna, byl členem 1. čs. partyzánské brigády Jana Žižky. Obdržel hodnost poručíka partyzánů, byl vyznamenán medailí Za chrabrost a Řádem Slovenského národního povstání a stal se členem Partkolu, odkud byl ale v roce 1947 Vávrou-Staříkem vyštván. \n\nV roce 1945 se oženil s MUDr. Adelou Chmelařovou, s níž měl syna Jana (* 1947) a dceru Adélu (* 1949).\n\nV roce 1948 začal organizovat na Zlínsku podzemní odbojovou síť s krycím jménem Jarmila. Později ji zapojil do odbojové skupiny Světlana, v níž se stal fakticky velitelem její zlínské části. Skupina Světlana však byla od počátku infiltrovaná Státní bezpečností, klíčovým agentem byl samotný její zakladatel Antonín Slabík. Vrba mu zpočátku naprosto důvěřoval, nicméně ani v této době jej, věren své zásadě neříkat víc, než je nutné, neinformoval o všech svých akcích, zejména o zajišťování úkrytů a prostředků pro lidi prchající před rudým terorem. \n\nV roce 1949 propukly mezi oběma muži rozpory, Vrba postupem času ztrácel v Slabíka důvěru a stále více považoval jeho jednání jednak za diletantské, jednak chvílemi za notně podezřelé. Krátce před likvidací skupiny s ním přerušil styk, varoval před ním své spolupracovníky a začal se skrývat. Svůj omyl však zjistil příliš pozdě.\n\nJeho manželka v té době porodila dítě, tak se ji vydal navštívit. Během této návštěvy dům obklíčila a prohledala StB, nicméně Jaromíra, který se kaskadérsky dostal na střechu a skryl za komínem, nenašla. Když se na odchodu z domu se loučil s manželkou, patrně již tušil, že to je naposled, i kdyby se mu snad zdařil plánovaný útěk do ciziny.\n\nVrba, skrývající se na Valašsku a čekající na vhodnou dobu k útěku, se brzy stal jedním z nejhledanějších lidí. Státní bezpečnost s velkou vytrvalostí prohledávala oblast, kde se měl skrývat a ždímala své dobrovolné i nedobrovolné konfidenty. \n\n20. dubna 1949 pronásledovatelé dostihli Vrbu na nádraží ve Vsetíně. Čekatel SNB Dohnal Vrbu identifikoval a nechal zadržet a odvést na stanici strážmistrem SNB (a zároveň příslušníkem StB) Bohumilem Hýlem. Vrba však během cesty na policejní stanici uprchl, přičemž na útěku v přestřelce Hýla zastřelil (sám byl raněn do ramene). Jeho přátelé mu později zařídili ošetření u MUDr. Miloslava Hladiše, primáře nemocnice v Novém Jičíně (později byl za tento čin odsouzen ke 14 letům vězení). Jaromír Vrba byl dopaden 2. června 1949 díky další konfidentce StB v řadách Světlany, Aloisii Doležalové. I při tomto zatýkání se střílelo.\n\nVrbův příklad (podpořený vědomím, že je čeká buď smrt, nebo vězení, které nebude k žití) inspiroval další odbojáře, zejména na Zlínsku, kteří poté při zatýkání častěji sahali ke zbraním. \n\nVrba byl souzen v roce 1950, byl odsouzen k trestu smrti a popraven. Během soudu i popravy se i přes předchozí mučení choval statečně, nerecitoval protokoly a snažil se hájit.\n\nPo sametové revoluci byl rehabilitován, v roce 1997 obdržel posmrtně Medaili Za hrdinství.\n\n"}
{"id": "316662", "url": "https://cs.wikipedia.org/wiki?curid=316662", "title": "Bohemund II. z Antiochie", "text": "Bohemund II. z Antiochie\n\nBohemund II. z Antiochie (1108–1131) byl normanský válečník, kníže z Tarentu a Antiochie. Byl synem zakladatele obou států, Bohemunda z Tarentu a Konstancie, dcery francouzského krále Filipa I. Titul tarenstkého knížete Bohemund II. ztratil roku 1128, kdy bylo knížectví dobyto sicilským králem Rogerem II.\n\nKdyž jeho otec Bohemund zemřel, byl Bohemund II. ještě dítě a žil s matkou v Apulii. Vládu nad Antiochií zatím převzal jeho bratranec Tankred Galilejský. Když regent Tankred roku 1112 zemřel, vlády se ujal jeho krajan Roger ze Salerna, který roku 1119 padl v bitvě na Ager Sanguinis, kde byla celá antiochijská normanská armáda zničena. Zbylí antiochijští rytíři si za nového regenta zvolili jeruzalémského krále Balduina II.\n\nBohemund II. dosáhl dospělosti roku 1124, ve věku šestnácti let. Následující dva roky ještě strávil v jižní Itálii a teprve v říjnu roku 1126 připlul do Levanty, aby se ujal svého dědictví v Antiochii.\n\nPo svém příjezdu se oženil s dcerou krále Balduina Alicí, která se ukázala být velice energickou a ctižádostivou kněžnou.\n\nRoku 1127 Bohemund oblehl a dobyl město Kafartab a jeho vojáci následně povraždili všechno obyvatelstvo. Poté Normané zaútočili na pevnost Šajzar, kterou bránil Usáma Ibn Munkiz, jeden z nejvýznamněších arabských historiků a kronikářů, se kterým se Bohemund nejspíše setkal v bitvě. Následujícího roku se antiochijský kníže soustředil na konflikty se svým severním sousedem, křižáckým hrabstvím Edessou a jeho vládcem Joscelinem z Courtenay. Nicméně později oba dva zaútočili na muslimské mocenské centrum Aleppo, avšak při útoku odmítali spolupracovat a koordinovat obléhání. Předchozí antiochijský vládce Roger ze Salerna ztratil mnohá území ve prospěch Edessy, ale Bohemund měl nyní ambice je získat zpět. Konflikt mezi Antiochií a Edessou se vyostřil natolik, že se Joscelin z Courtenay spojil proti Bohemundovi s muslimy. Následně poté latinský patriarcha v Antiochii vyhlásil nad Edessou interdikt.\nV roce 1128 se Bohemundův bratranec, sicilský král Roger II. vylodil na italské pevnině a dobyl Bohemundovo panství Tarento. Bohemund proti tomu nemohl udělat vůbec nic. Toho roku do severní Sýrie vpochodoval jeruzalémský král Balduin II., aby zprostředkoval mír mezi oběma znepřátelenými křižáckými panovníky. Jeho agitace měla úspěch a Joscelin se vzdal svých územních nároků vůči Antiochijskému knížectví. Mezitím turecký atabeg Zengí sjednotil muslimská centra Aleppo a Mosul v Džezíře a křižáci již nikdy neměli dostat šanci dobýt Aleppo.\n\nPoté, co byl spor králem urovnán, Bohemund podpořil Balduinův plán útoku na Damašek a připojil se k němu. Avšak v bitvě u Mardž es-Súffár byli křižáci poraženi. Bohemund se poté obrátil zpět na sever, aby znovudobyl město Anazarbus, které obsadili Arméni. Arménský král Lev I. se proti křižákům spojil s danišmendonským emírem Gází Gümüshtiginem a společně v lednu 1131 vlákali Bohemundovu armádu do léčky. Bohemund II. v bitvě padl, stejně jako většina jeho vojáků. Emír nařídil Bohemundovu tělu useknout jeho plavou hlavu, která byla ve stříbrné skříňce poslána abbásovskému chalífovi do Bagdádu.\n\nV Antiochii se poté chopila vlády kněžna-vdova Alice za dvouletou dědičku knížectví Konstancii a odrazila pokus normanských rytířů o palácový převrat. Antiochii držela, dokud nepřitáhl král Balduin a své dceři vykázal vyhnanství v Latakii. Antiochijským regentem se stal samotný Balduin II., ten však o několik měsíců později zemřel. Novým knížetem se stal Raimond z Poitiers, kterého do Antiochie dosadil nový jeruzalémský král Fulko z Anjou.\n\n\n\n"}
{"id": "316664", "url": "https://cs.wikipedia.org/wiki?curid=316664", "title": "Latinská rčení I", "text": "Latinská rčení I\n\n\n"}
{"id": "316675", "url": "https://cs.wikipedia.org/wiki?curid=316675", "title": "Marketingový mix", "text": "Marketingový mix\n\nMarketingový mix je souhrn či spojení čtyř základních marketingových nástrojů, které firma používá k tomu, aby usilovala o dosažení svých cílů. Tento model byl publikován Neilem Bordenem kolem roku 1949, kdy začal poprvé používat slovní spojení marketingový mix. Původcem sdělení 4P je Edmund Jerome McCarthy. Formulováno bylo poprvé v roce 1960.\n\nMarketingový mix, také „čtyři P“, reprezentuje strategickou pozici produktu na trhu pomocí 4 parametrů:\n\nPrvním, kdo v marketingu hovořil o \"mixu jednotlivých ingrediencí\", byl James Culliton na konci 40. let 20. století. Se čtyřmi složkami marketingu později pracoval Richard Clewett. Jednalo se o produkt (Product), cenu (Price), distribuci (Distribution) a propagaci (Promotion). U Clewetta studoval již výše zmíněný Jerry McCarthy. Ten uvedl, že by se složky měly propojit a kombinovat. Navíc slovo distribuce nahradil slovem místo (Place), a tak vznikl klasický marketingový mix 4P.\n\nNěkteré prameny uvádí, že autorem je Neil H. Borden, který v roce 1964 (některé zdroje chybně uvádějí, že se jednalo o rok 1965) publikoval článek The Concept of the Marketing Mix. Ten ale používal v marketingovém mixu čtrnáct různých marketingových nástrojů.\n\nMarketingový mix následně zpopularizoval Philip Kotler, který pracoval s McCarthym na stejné univerzitě (Northwestern University). Jak však Kotler zdůrazňuje, marketingovému mixu (4P) musí vždy předcházet strategické rozhodnutí týkající se segmentace, zacílení a umístění/pozicování (známé pod zkratkou STP).\n\nMarketingový mix představuje a konkretizuje všechny kroky, které organizace dělá, aby vzbudila poptávku po produktu (či v případě demarketingu ji snížila). Tyto kroky se rozdělují do čtyř proměnných:\n\n\nV roce 1973 Kóiči Šimizu (Josai University, Japonsko) navrhl model 4C, který v roce 1979 rozšířil do tzv. kompasového modelu 7C, čímž přišel s komplexnějším pohledem na podstatu marketingu. Kompasový model 7C se pokouší vysvětlit, proč je firma na trhu úspěšná či neúspěšná. Svojí logikou tak připomíná diamantový model Michaela Portera, který se snaží vysvětlit, proč jsou rozdílné země ekonomicky úspěšné či neúspěšné.\n\n\nČtyři prvky v kompasovém modelu 7C jsou commodity, cost, communication, channel, která jsou zakomponovaná do kompasového modelu 7C. Model 4C představuje alternativu ke známému nabídkově zaměřenému modelu 4P (product, price, promotion, place).\nKategorie \"P\" (úzké pojetí) Kategorie \"C\" category (široké pojetí) Definice kategorie \"C\"\nKomunikace (odvozeno z latiny: constare = obětovat), nejedná se pouze o výrobní a prodejní náklady, ale také o nákupní a společenské náklady.\n\nZákazník a podmínky v kompasovém modelu:\nPrvní písmena faktorů, které souvisejí se spotřebitelem, odpovídají prvním písmenům 4 světových stran v angličtině. Proto byl tento model nazván kompasovým modelem.\nKromě zákazníka je podnik obklopen řadou dalších externích faktorů, které nemůže ovlivnit. Tyto faktory také mohou být vysvětleny prostřednictvím prvních písmen světových stran.\nKompasový model 7C tvoří rámec co-marketingu (symbiotického marketingu). Model čelí kritice, která tvrdí, že se nejedná o moc více než o 4P z jiného úhlu pohledu. Obzvláště je kritizováno zahrnutí zákazníka do marketingového mixu, jelikož zákazník představuje cíl marketingu, zatímco ostatní prvky představují taktiku. 7C navíc zahrnuje řadu strategií pro vývoj produktu, distribuci a tvorbu cen na základě předpokladu, že zákazníci vyžadují oboustrannou komunikaci s podniky.\n\nAustralský autor Peter Bowman ve své knize „Service 7“ (7 služeb) představuje alternativní přístup. Bowman navrhuje hodnotově založený přístup k marketingu služeb, který zahrnuje 7 princip: hodnotu, rozvoj podnikání, reputaci, péči o zákazníky a design služeb. Tento přístup je v Austrálii velmi rozšířený.\n\n"}
{"id": "316680", "url": "https://cs.wikipedia.org/wiki?curid=316680", "title": "Castanospermum australe", "text": "Castanospermum australe\n\n\"Castanospermum australe\" je mohutný stálezelený dvoudomý strom dorůstající výšky až 40 metrů a průměru kmene až 1,2 metru. Koruna je velmi hustá, u paty kmene nejsou opěrné pilíře. Kůra je šedá až hnědá, poněkud hrubá drobnými puchýřky. Při narušení voní po okurkách nebo dýních. Listy jsou lichozpeřené, asi 20 až 35 cm dlouhé, tmavě zelené a lesklé, složené z 8 až 17 úzce oválných, celokrajných, kožovitých lístků. Květy jsou velké, 4 až 5 cm dlouhé, velmi nápadné, motýlovité, zelenavě žluté až sytě oranžové, uspořádané v hroznech až 15 cm dlouhých. Hrozny se vyvíjejí na holých větévkách nebo přímo ze starších větví (kauliflorie). Kalich je voskově žlutý, zvonkovitý, masitý, až 2 cm dlouhý, zakončený 5 krátkými a širokými zuby. Pavéza je okrouhle obvejčitá, asi 3 až 4 cm dlouhá, prohnutá, delší než křídla a člunek. Tyčinek je 8 až 10, jsou žluté, asi 4 až 5 cm dlouhé, všechny volné a zahnuté, nestejné délky. Semeník vyrůstá na 1 až 2 cm dlouhé stopce a obsahuje 3 až 4 vajíčka. Čnělka je 1 až 2 cm dlouhá a je zakončena drobnou vrcholovou bliznou. Lusky jsou velké, dřevnaté, převislé, až 25 cm dlouhé a 5 cm široké, pukající 2 chlopněmi. Uvnitř jsou rozděleny houbovitou dužninou na 3 až 5 komůrek obsahujících 3 až 5 velkých okrouhlých nebo zploštělých hnědých semen o velikosti 3 až 5 cm.\n\nDruh je rozšířen podél pobřeží v Austrálii v Queenslandu a New South Wales v nadmořských výškách 50 až 1000 metrů. Vyskytuje se také na Nové Kaledonii a Vanuatu. Roste běžně podél vodních toků, typicky jako součást tzv. galeriového lesa. V poříčních lesích často dominuje. V Austrálii je nejčastěji doprovázen druhy \"Waterhousea floribunda\", \"Grevillea robusta\", \"Podocarpus elatus\", \"Streblus brunonianus\" a fíkovníky (\"Ficus sp.\"), v severním Queenslandu i \"Beilschmiedia obtusifolia\", \"Cryptocarya hypospodia\", \"Nauclea orientalis\" a \"Syzygium australe\".\n\nV minulosti byl někdy rozlišován ještě jeden druh rodu, \"Castanospermum brevivexillum\". Status tohoto taxonu není dosud dořešen.\n\nSemena \"Castanospermum\" obsahují saponiny, indolizidinové alkaloidy kastanospermin a 7-deoxy-6-epi-kastanospermin a pyrrolizidinový alkaloid australin.\n\n\"Castanospermum\" poskytuje ceněné dřevo. Běl je bílá až žlutá, jádrové dřevo je tmavě čokoládově hnědé až téměř černé, odolné proti povětrnostním vlivům a také proti termitům. Náleží mezi nejžádanější australská dřeva. Je používáno na intarzie a vykládání, na výrobu nábytku, dřevěných obkladů a překližek. Tento strom se také pěstuje v Indii, Malajsii a na Sri Lance jako okrasná dřevina, stínící strom a ve větrolamech. Tepelně upravená zralá semena jsou jedlá, musí se však před vařením či pražením několik dní promývat ve vodě, aby se vylouhovaly jedovaté látky. Syrová semena mají silně projímavý účinek, který je připisován obsahu saponinů.\n\nMladé rostliny \"Castanospermum australe\" rašící z masivních děloh jsou v ČR občas nabízeny jako pokojové rostliny, nejčastěji pod zavádějícím názvem australský kaštan.\n"}
{"id": "316687", "url": "https://cs.wikipedia.org/wiki?curid=316687", "title": "Jaroslav Böhm", "text": "Jaroslav Böhm\n\nJaroslav Böhm (8. března 1901 Holešov – 6. prosince 1962 Praha) byl zakladatel moderní československé archeologie a organizátor archeologického bádání. \n\n\nV letech 1936–37 se pokusil o archeologickou systematiku doby bronzové a halštatské v našich zemích.\n\nProváděl výzkumy z období neolitu (jeskyně Domica na Slovensku, 1933–34), doby halštatské (Praha-Střešovice, Kuštanovice na Podkarpatské Rusi, 1929–31), laténské (žárové pohřebiště u Kobyl, 1931–32; oppidum Staré Hradisko, 1934–37) a raný (slovanský) středověk (Staré Město, 1928; Libušín, 1929 a 1949–51).\n\nVybudoval v ARÚ ČSAV jednu z největších institucí oboru v mezinárodním měřítku, zajišťující výzkum, publikaci i ochranu nálezů.\n\nV roce 1962 byl zvolen prezidentem Mezinárodní unie věd prehistorických a protohistorických.\n\nV Praze 13 je po něm pojmenována ulice – Böhmova.\n\nJaroslav Böhm se narodil v rodině olomouckého berního úředníka, obecnou školu navštěvoval ve Vizovicích a Bojkovicích. K archeologii (původně však i k orientalistice) směřovaly jeho zájmy již za studia na Slovanském gymnáziu v Olomouci, kde jej v tomto směru ovlivnili zejména kustod tamního Vlasteneckého muzea F. Kovář a notář-archeolog Jaroslav Palliardi. Na archeologických výkopových pracích druhého z nich Böhm od svých patnácti let o prázdninách spolupracoval. Koncem gymnaziálních studií (od roku 1917) se účastnil aktivit směřujících k organizaci českého středoškolského studentstva. Po vzniku organizace (v červenci 1918) se stal jednatelem olomouckého ústředí a spolukoordinátorem středoškolské činnosti na severní Moravě. V roce 1919 složil maturitu a téhož roku byl přijat na Filosofickou fakultu Univerzity Karlovy, kde si zapsal přednášky z oboru historie, geografie a především prehistorie. Na Palliardiho doporučení začal Böhm studovat v prehistorickém semináři L. Niederleho, dalšími učiteli se mu v průběhu studia stali A. Stocký, J. Schránil a E. Šimek. Roku 1924 předložil disertační práci věnovanou lužické kultuře, složil rigorosní zkoušky a byl promován doktorem filozofie.\n\nJiž jako student získával praktické zkušenosti prací volontéra v pravěkém oddělení Národního muzea pod vedením A. Stockého (1920-22) a jako pomocná vědecká síla na Karlově univerzitě v ústavu a semináři československé archeologie u L. Niederleho (1921-26). Své celoživotní odborné působení však spojil s archeologickým ústavem. Počátkem r. 1923 nastoupil do Státního archeologického ústavu jako volontér, poté zde pracoval jako pomocná vědecká síla a r. 1927 začal jeho kariérní postup v rámci tehdejšího úředního aparátu (1927 smluvní úředník, 1928 komisař správní osvětové služby, 1934 vrchní komisař, 1941 rada, s účinností od r. 1945 vrchní rada, 1949 vládní rada). Roku 1928 uzavřel sňatek s Boženou Neumannovou. V meziválečném období prováděl Böhm ve všech zemích tehdejšího Československa technicky obtížné a metodicky významné pravěké výkopy a účastnil se i historických výzkumů. Prosazoval nové moderní metody (zejména velké plošné terénní výzkumy) a ustálil pracovní standard, který byl přijímám i jinými institucemi. Pozornost věnoval i metodice následné nálezové evidenci (v archeologickém ústavu např. inicioval zřízení katastrů nálezů a nálezového archivu). Postupně svým zájmem zasáhl téměř do všech období pravěku a raného středověku. V Čechách výzkumné práce podnikal zejména na slovanských lokalitách (roku 1924 zaváděl výkopy na Vyšehradě, o rok později na Pražském Hradě, dále kopal na Libušíně, Budči, Levém Hradci, v klášteře Ostrov), zkoumal pravěké osídlení jeskyně Koda a Prachovských skal či laténské pohřebiště v Kobylech u Turnova. Významný byl jeho rozsáhlý výzkum keltského oppida Staré Hradisko na Moravě (prezentovaný později mj. knihou „Naše nejstarší města“), při němž rozvinul svou koncepci plošných sídlištních výzkumů a jejich komplexního zpracování. Na Slovensku věnoval pozornost především pravěkému osídlení jeskyň (Domica, Silica a Ardovo) a dunajskému limesu. Výzkumem mohylového pohřebiště v Kuštanovicích na Podkarpatské Rusi se pokoušel zodpovědět otázky spojené s pobytem Skythů ve střední Evropě. K získání potřebného nadhledu podnikal hojné zahraniční studijní cesty, které jej před rokem 1938 zavedly do Jugoslávie, Itálie, Rakouska, Německa, Švýcarska a Francie. Od sklonku 20. let jej na těchto výjezdech zajímaly především otázky související s halštatským obdobím. Ve stejné době se začal také aktivně účastnit práce ve vědeckých společnostech a komisích. Od roku 1929 byl např. členem archeologické komise při ČAVU, ve 30. letech zastával funkci jednatele Společnosti čs. prehistoriků, roku 1932 byl zvolen národním sekretářem stálého výboru při „Congrés internationales des Sciences Préhistoriques et Protohistoriques“, roku 1935 dopisujícím členem „Archäologisches Institut des deutschen Reiches“ atd.\n\nV březnu 1939 převzal osmatřicetiletý Böhm po penzionovaném K. Buchtelovi v archeologickém ústavu vedení a stal se ředitelem. O dva roky později se do povědomí širší veřejnosti zapsal vědecky fundovanou, ale čtenářsky přístupnou „Kronikou objeveného věku“, v níž předložil originální koncepci českého pravěku. Rozvoj ústavu v době okupace byl však problematický. Dohled nad jeho činností vykonávaly dvě přidělené německé síly (C. Streitová, W. Mähling) a koncem války byla většina pracovníků totálně nasazena (Böhm od října 1944 do března 1945 pracoval v pražském farmaceutickém závodě fy B. Fragner). Činnost ústavu byla plně obnovena v květnu 1945, nadále pod Böhmovým vedením. Archeologické práce určily Böhmův vědecký zájem, který nyní zaměřoval především na chronologii jednotlivých kultur konce doby bronzové a starší doby železné a na metodické otázky související s historickou interpretací archeologických pramenů, teorií práce v terénu a výzkumem hospodářských a společenských vztahů v archeologických pramenech. Svoji nejdůležitější syntézu „Základy hallstattské periody v Čechách“ předložil v roce 1938 k habilitačnímu řízení na Karlově univerzitě. V důsledku okupace však k habilitaci došlo až v roce 1946, kdy se Böhm stal na pražské univerzitě soukromým docentem pravěku a rané doby kamenné. V témž roce byl rovněž pověřen zastupováním profesury prehistorie a protohistorie na Palackého univerzitě v Olomouci (v roce 1950 se ze zdravotních důvodů tohoto zastupování vzdal) a přednáškami na Státní archivní škole v Praze. V 50. letech přednášel rovněž na Pedagogické fakultě UK.\n\nPoválečný zvýšený zájem veřejnosti o národní minulost pomohl Böhmovi prosadit řadu nových významných terénních výzkumů (dolní tok řek Dyje a Moravy, výzkumy v Kouřimi, ve Starém Městě, v Dolních Věstonicích aj.), v jejichž důsledku se např. začal utvářet obraz kultury Velkomoravské říše. V roce 1949 vyvrcholil také Böhmův dlouhodobý zájem o nejstarší umění lidstva uspořádáním výstavy na toto téma v Národní galerii. Umělecké projevy lidí paleolitu zde byly – u nás poprvé – představeny formou rekonstrukcí pravěkých kreseb, maleb a artefaktů i originálními předměty.\n\nOd druhé poloviny 40. let se těžiště Böhmova působení přesouvalo stále více k organizačním záležitostem. V době příprav zřízení Československé akademie věd zastával funkci zástupce předsedy vládní komise pro vybudování této akademie a na podzim 1952 byl prezidentem republiky jmenován řádným členem (akademikem) ČSAV i II. zástupcem jejího prezidenta. V následujícím roce byl rovněž potvrzen na místo ředitele nově vzniklého Archeologického ústavu ČSAV, který navázal na práci Státního archeologického ústavu i dalších institucí zaměřených na prehistorické bádání. V této funkci se Böhmovi podařilo zřídit v Mostě, Plzni a Opavě expozitury archeologického ústavu, které měly zajišťovat dokumentaci archeologických památek v průmyslově ohrožených oblastech. V rámci ČSAV se Böhm angažoval rovněž jako předseda Ústřední redakčně-vydavatelské rady ČSAV, jako předseda oddělení historicko-společenských věd v Československo-sovětském institutu, zastával předsednickou funkci ve vědecké radě Slezského ústavu ČSAV v Opavě, byl členem vědeckého kolegia historie ČSAV, členem Vládní komise pro státní ceny, předsedou její subkomise společenských věd atd. Ve funkci náměstka prezidenta akademie setrval do roku 1957, kdy na vlastní žádost nebyl znovu zvolen členem presidia. Žádost zdůvodnil snahou věnovat se plně vědecké práci. V té se v 50. a počátkem 60. let zaměřoval zejména na teoretické otázky archeologie a historie (např. periodizace pravěkých dějin) a spolupracoval na větších kolektivních syntézách (Přehled československých dějin, Československá vlastivěda). Kromě toho řídil dvě ústavní edice (Monumenta archeologica, Pravěké soupisy) a revue Eunomia (společně s A. Salačem). Samozřejmě byl i nyní, podobně jako před válkou, volen do nejrůznějších vědeckých společností: roku 1945 mimořádným členem Slovanského ústavu, roku 1952 dopisujícím členem Královské české společnosti nauk, členem Slovenské Matice v Martině ad. Na mezinárodním vědeckém poli získal členství v „Römisch-Germanische Kommision“ (Frankfurt nad Mohanem), „Prehistoric Society“ (Londýn), byl dopisujícím členem Akademie věd NDR, Maďarské a Saské akademie věd (1959), v roce 1962 jej Mezinárodní unie věd prehistorických a protohistorických zvolila svým prezidentem. Doma byly jeho zásluhy rovněž oceněny několika vyznamenáními. V roce 1949 to byla „Státní cena za vědy společenské“, o devět let později „Řád republiky“ (1958) a krátce před smrtí čestná plaketa ČSAV „Za zásluhy o vědu a lidstvo“ (1962).\n\nJaroslav Böhm byl výborným systematikem schopným komplexních pohledů a historických skic, jehož některé koncepce jsou dodnes živé. Stejně tak byl i skvělým organizátorem, který zásadním způsobem ovlivnil vývoj české archeologie ve 20. století.\n\n\n\n"}
{"id": "316693", "url": "https://cs.wikipedia.org/wiki?curid=316693", "title": "Těšínsko (časopis)", "text": "Těšínsko (časopis)\n\nTěšínsko je regionální historický a vlastivědný časopis, který vydává Muzeum Těšínska v Českém Těšíně. K jeho zakladatelům patřili Ladislav Báča, doc. Andělín Grobelný a Mgr. Bedřich Havlíček. První číslo vyšlo v listopadu 1957. Časopis vycházel jako čtvrtletník. Od roku 2015 vychází dvakrát ročně.\n"}
{"id": "316701", "url": "https://cs.wikipedia.org/wiki?curid=316701", "title": "Amanda Peet", "text": "Amanda Peet\n\nAmanda Peet (* 11. leden 1972 Spojené státy americké) je americká herečka.\n\nAmanda Peet se narodila 11. ledna 1972 v New Yorku. Vystudovala historii na Columbia University, kde poprvé vyzkoušela herectví pod vedením Uty Hagenové. Nejčastěji hraje v romantických komediích, ale i v dramatech nebo thrillerech. Mimo film se angažuje i na divadelní scéně, především na Broadwayi.\n\n\n"}
{"id": "316714", "url": "https://cs.wikipedia.org/wiki?curid=316714", "title": "Středomořský dialog", "text": "Středomořský dialog\n\nStředomořský dialog (anglicky: \"Mediterranean Dialogue\") je forma spolupráce Severoatlantické aliance (NATO) a sedmi států Středozemního moře, která byla zahájena v roce 1994 a má pomoci k přispění regionální bezpečnosti a stability. Mezi další přínosy této spolupráce by mělo být vzájemné porozumění, zlepšení a upevnění vztahů mezi jednotlivými státy. Tento Středomořský dialog reflektuje názor NATO, že bezpečnost Evropy je spjata s bezpečností a stabilitou Středomoří. Zároveň doplňuje a posiluje například Organizaci pro bezpečnost a spolupráci v Evropě (OSCE).\n\n\n"}
{"id": "316719", "url": "https://cs.wikipedia.org/wiki?curid=316719", "title": "Latinská rčení L", "text": "Latinská rčení L\n\n\n\n\n\n"}
{"id": "316720", "url": "https://cs.wikipedia.org/wiki?curid=316720", "title": "John Entwistle", "text": "John Entwistle\n\nJohn Alec Entwistle (9. října 1944 – 27. červen 2002) byl anglický baskytarista, textař, zpěvák a hráč na lesní roh, známý jako baskytarista rockové skupiny The Who. Je uváděn jako jeden z nejvlivnějších rockových baskytaristů všech dob, který vytvořením zvláštního agresivního stylu hry ovlivnil mnoho současných i pozdějších baskytaristů jako Steve Harris, Lemmy, Geddy Lee, John Paul Jones, Phil Lesh, Noel Redding, Billy Sheehan, Chris Squire, Duff McKagan, Krist Novoselic, Markus Großkopf, Mike Watt, Matt Freeman nebo Peter Hook.\n\n\n\nJohn Entwistle byl také textařem a skladatelem. Pro skupinu The Who napsal skladby:\n\n"}
{"id": "316724", "url": "https://cs.wikipedia.org/wiki?curid=316724", "title": "Dopisy o vzájemném uznání", "text": "Dopisy o vzájemném uznání\n\nDopisy o vzájemném uznání (anglicky: \"Israel-Palestine Liberation Organization letters of recognition\") byla série oficiálních dopisů o uznání mezi izraelskou vládou v čele s premiérem Jicchakem Rabinem a předsedou Organizace pro osvobození Palestiny (OOP) Jásirem Arafatem, které se datují k 9. září 1993. Obsahovaly podstatné pasáže, v nichž OOP uznala právo Izraele na existenci a staly se jakousi preambulí Deklarace principů přechodné samosprávy (Dohod z Osla) z 13. září 1993.\n\n"}
{"id": "316725", "url": "https://cs.wikipedia.org/wiki?curid=316725", "title": "Kavčí hory", "text": "Kavčí hory\n\nKavčí hory je místní název pro jeden ze západních výběžků pražské Pankrácké planiny respektive Pankrácké říční terasy.\n\nJedná se o prostor, který se nachází na pravém břehu řeky Vltavy prakticky na rozhraní čtvrtí Podolí a Nusle. Místo je všeobecně známo jakožto sídlo někdejší Československé televize, dnes České televize, jež se zde nachází od 60. let 20. století. Větší část zdejšího velkého televizního komplexu se nalézá nahoře na Podolském katastru, jen výrazně menší východní část komplexu se nalézá v místě zvaném „Na Děkance“ (bývala zde děkanská vinice od první zmínky o Nuslích v roce 1088), což je část pražské Pankráce, jež spadá pod čtvrť Nusle (hranice obou městských čtvrtí zde prochází prakticky nádvořím velmi těsně za polokruhovitou televizní stavbou přezdívanou lidově „rohlík“). Kromě vlastního televizního komplexu se na Kavčích horách nachází také několik místních sportovišť, zbytek plochy má parkovou úpravu (přírodní park). Z vrcholku skály se naskýtá krásný výhled na celou vnitřní Prahu, zejména Vltavu a komplex Pražského hradu. Kavčí hory jsou od Vyšehradu přirozeně odděleny menším Podolským údolím, ve kterém se mimo jiné, kromě Podolského hřbitova, nalézají také velké vysokoškolské koleje (Na Děkance), hřiště AFK Slavoj Podolí (dříve Nuselský SK) a stadionek SK Nuslí (Na Děkance). Toto údolíčko začíná na Pankráci přibližně v místě dnešní stanice pražského metra Pražského povstání na lince C a táhne se dolů k Vltavě mezi nuselskou „Slepičárnou“ a podolskou vodárnou přibližně v ose Sinkulovy ulice.\n\nPražská Pankrácká terasa je relativně rozlehlé území v jižní části hlavního města Prahy, které je od západu přirozeně vymezeno údolím řeky Vltavy, od jihu Krčským údolím, ze severu a částečně i od východu údolím Botiče (Nuselské údolí). Všeobecně se dá řicí, že se zde stýkají pražské čtvrtě Nusle, Michle, Braník, Krč, Vyšehrad a Podolí. Pankrácká terasa pak směrem západním vytváří tři výrazné výběžky. Severozápadní výběžek je nejenže nejnižší a geologicky zcela odlišný, ale je i všeobecně nejznámější, neboť nese staroslavný Vyšehrad ve stejnojmenné pražské čtvrti. Jihozápadní výběžek sahá až k Braníku někam k bývalé usedlosti Zemanka, Na Křížku, Dobeška a k Branickým skalám. Prostředí výběžek Pankrácké terasy se nazývá Kavčí hory. Od západu je omezen vápencovou prvohorní skálou, v části této skály se nachází bývalý Branický lom, dnes se v tomto místě nalézá velký Plavecký stadion v Podolí, jenž slouží zejména pro rekreaci a sport občanů Prahy.\n\nJeště na konci 50. let 20. století bylo toto místo řídce zastavěno jen nízkou zástavbou, nacházely se zde většinou (kromě sportovišť a cvičišť pro psy) pouze zahrádky a různé drobné účelové stavby. Nejvýraznějším objektem zde bývala rasovna, tedy bydliště pražského pohodného (čili antouška neboli rasa), které se nacházelo přibližně v místě dnešního energocentra Československé televize v jihovýchodní části Kavčích hor.\n\nV roce 2008 byl poblíž křižovatky ulic Pujmanové a Na hřebenech II. dokončen nový kancelářský objekt nazvaný „Kavčí Hory Office Park“ , místo se nalézá na východní straně Kavčích hor v místě zvaném Na Děkance na Pankráci v Praze 4 – Nuslích.\n\n\n"}
{"id": "316728", "url": "https://cs.wikipedia.org/wiki?curid=316728", "title": "Bitva o Kavkaz", "text": "Bitva o Kavkaz\n\nBitva o Kavkaz je název pro několik válečných operací, které trvaly na jižním křídle východní fronty ve druhé světové válce od 25. července 1942 do 9. října 1943.\n\nV létě 1942 začaly německé ozbrojené síly a jejich rumunští, maďarští, slovenští a italští spojenci letní tažení pod kódovým označením \"Fall Blau\". 25. července obsadil Wehrmacht Rostov na Donu a Němci měli otevřené dveře k útoku na Stalingrad a na Kavkaz. Německý útok byl úspěšný, postupně padl Stavropol, Krasnodar a 21. srpna zavlála vlajka s hákovým křížem na Elbrusu. 11. září padl Novorossijsk, ovšem pobřeží Černého moře se podařilo Rudé armádě ubránit. Hitlerovým zájmem bylo, aby se německá vojska probila až ke Kaspickému moři a obsadila ropná pole kolem Baku, což by podle německých plánů později umožnilo další německou vojenskou expanzi v jižním a jihovýchodním směru (směr Indie a Írán). Toto se však nepodařilo a 18. listopadu 1942 dosáhla německá ofenzíva vrcholu a byla prakticky ukončena.\n\nPočátkem zimy 1942 nebylo postavení německých vojsk nikterak dobré. Paulusova armáda byla obklíčena ve Stalingradu a na další boje v Kavkazu neměl Wehrmacht dost sil. Proto dal Adolf Hitler rozkaz k částečnému ústupu, ovšem hodlal se v následujícím roce do tohoto prostoru vrátit a proniknout až k ropným polím na pobřeží Kaspického moře. Rudá armáda však zahájila vlnu ofenzív, které postupně vytlačovaly Němce na západ. Hned na začátku roku 1943 došlo k Severokavkazské ofenzívě, následovala Krasnodarská operace a bitva o Kubáň. Do konce měsíce února zahnala sovětská vojska Němce až Azovskému moři a o výsledku bitvy o Kavkaz bylo rozhodnuto.\n\nNěmeckým a rumunským vojskům se v průběhu léta 1943 podařilo udržet na Tamaňském poloostrově. Jednalo se o armádu o síle 400 tisíc mužů, kterou chtěl Stalin bezpodmínečně porazit. Operace na obklíčení se však nepodařila a urputné boje v tomto prostoru trvaly až do 9. října 1943, kdy se z tohoto prostoru stáhly po moři poslední zbytky německých vojsk.\n\nSkupina armád A – Adolf Hitler\n\nTranskavkazský front – Ivan Vladimirovič Ťuleněv\n\nSkupina armád Jih – Ewald von Kleist\n\n"}
{"id": "316730", "url": "https://cs.wikipedia.org/wiki?curid=316730", "title": "Troodon", "text": "Troodon\n\nTroodon („zraňující zub“) byl drobným dinosaurem, který žil asi před 77 až 74 miliony let. Fosilie tohoto teropoda byly objeveny v kanadské Albertě, americkém Wyomingu a Montaně. Další exemplář, dříve řazený do tohoto rodu, byl v roce 2017 popsán jako samostatný rod a druh, \"Albertavenator curriei\".. Ve vědecké studii se objevují i odvážné údaje, podle kterých se jeví jako možné, že ve skutečnosti zde byly dva druhy troodontidů označovaných dříve jako \"T. formosus\" - \"Latenivenatrix\" a \"Stenonychosaurus\", přičemž jméno \"Troodon\" je vlastně neplatné.\n\nByl to asi 2,5 metru dlouhý, přes 1 metr vysoký a zhruba 35 kilogramů vážící teropod. Reprezentoval v rámci skupiny Deinonychosauria čeleď Troodontidae. Troodon měl protáhlou štíhlou lebku s malými, trojúhelníkovými zuby, velkýma, dopředu směřujícíma očima, a velkým mozkem. Měl také dlouhý ocas, který ale na rozdíl od deinonycha nebyl vyztužen zkostnatělými šlachami. Dále disponoval chápavými předními končetinami, které zřejmě spolu s nebezpečným pohyblivým drápem na druhém prstě zadních končetin, pomáhaly přidržet a zabít kořist. Jiní paleontologové se domnívají, že tito dinosauři pomocí srpovitých drápů šplhali po stromech. Tato teorie však dosud není potvrzená a vzhledem ke skutečnosti, že u velociraptora se využití za účelem usmrcení potvrdilo, je možné, že jejím primárním účelem skutečně mohlo být drásání kůže oběti. Troodon se pravděpodobně živil drobnými obratlovci (nejspíše mláďaty jiných dinosaurů, savci a ještěrkami). Díky velkým očím viděl dobře i za ranního a večerního šera, kdy vycházel na lov. Podobal se tedy, silou a postavením v přírodě, dnešním rysům, případně pumám.\n\nRelativní velikost mozku troodona je jedna z největších mezi známými neptačími dinosaury (EQ až 6,5 – tedy 6,5krát větší mozek, než má stejně velký krokodýl) a je modelovým rodem dinosaura pro hypotézy o inteligentních dinosaurech (dinosauroidech). Podle některých výpočtů měl však ještě vyšší hodnotu EQ jiný teropod – bambiraptor, a to dokonce snad 12,5–13,8 (což by znamenalo inteligenci srovnatelnou například s dnešními šelmami a mnohem vyšší, než má jakýkoliv dnešní plaz). Ovšem bylo objeveno pouze mládě bambiraptora které mělo k poměru k tělu mnohem větší hlavu. Na základě anatomie a fyziologie troodona byly v 80. letech 20. století vytvořeny modely hypotetického sapientního dinosaura (tzv. \"dinosauroida\"). Russell z těchto faktů vyvozoval hypotetický závěr, že pokud by se troodontidní dinosauři mohli dále vyvíjet v průběhu kenozoika, jejich mozky by se nadále zvětšovaly a jejich inteligence by rostla.\n\nVýzkum fosilních vajec a embryí troodonů ukázal, že doba inkubace činila asi 74 dní, což je zhruba na polovině cesty mezi současnými plazy (průměr 107,3 dne) a ptáky (44,4 dne). Odhadovaná hmotnost vajíčka druhu \"T. formosus\" činila 314 gramů.\n\nTrpasličí \"Troodon\" se objevuje ve dvou dílech pseudo-dokumentu \"Dinosaur Planet\" (díly \"Pod's Travels\" a \"Little Das hunt\"), stejně jako ve 3. dílu dokumentu \"Planet Dinosaur\" s názvem \"Poslední zabijáci\". Troodon se objevuje v šestém díle fiktivně-dokumentární série \"Prehistorický park\". Jako snadná kořist je \"Troodon\" zobrazen také v dokumentu \"Země Albertosaura\". V roce 2011 jej znovu přivedli k životu tvůrci filmu \"Putování dinosaurů\", který zobrazoval \"Troodona\" jako opeřeného dinosaura, který přežívá drsnou zimu v arktické divočině. Troodoni jsou také zmiňováni v knize \"Poslední dny dinosaurů\", kde představují menší opeřené zabijáky, označované jako tvory, kteří by v případě přežití vymírání na konci křídy mohli vytvořit jakousi civilizovanou, poměrně vysoce inteligentní rasu.\n\n\n"}
{"id": "316731", "url": "https://cs.wikipedia.org/wiki?curid=316731", "title": "Andrew, vévoda z Yorku", "text": "Andrew, vévoda z Yorku\n\nPrinc Andrew, vévoda z Yorku (Andrew Albert Christian Edward; * 19. února 1960 Buckinghamský palác, Londýn) je člen britské královské rodiny, třetí dítě a druhý syn královny Alžběty II. Je osmý v pořadí na britský trůn.\n\nNarodil se v Buckinghamském paláci vládnoucí královně Alžbětě II. a jejímu manželovi princi Philipovi. Pojmenován je po svém dědovi z otcovy strany. Byl prvním dítětem narozeným vládnoucímu britskému monarchovi od nejmladší dcery královny Viktorie v roce 1857. Vystudoval prestižní školy v Anglii, Skotsku a Kanadě. Získal A-level z angličtiny, historie, ekonomiky a politických věd. Nikdy nešel na univerzitu, zvolil si raději Britannia Royal Naval College. V roce 1979 se stal členem Royal Navy, v roce 1982 se zúčastnil bojů ve válce o Falklandy.\n\nDne 26. července 1986 se princ Andrew ve Westminsterském opatství v Londýně oženil se Sarah Margaret Fergusonovou. V den sňatku obdržel titul \"\"vévody z Yorku\"\". Spolu s manželkou se znali již od dětství.\n\nSpolečně mají dvě dcery princeznu Beatrice (* 8. srpna 1988) a princeznu Eugenii (* 23. března 1990). Ke konci osmdesátých let ale začalo manželství vypadat nešťastně. V roce 1992 oba manželé oznámili, že budou žít odděleně. K rozvodu došlo v roce 1996. Rozvod proběhl přátelsky, dohodli se, že se budou střídat v péči o dcery. Oba jsou ale i nadále přáteli a bydlí blízko sebe.\n\nPrinc Andrew je zapleten do sexuální aféry pedofilního miliardáře Jeffreyho Epsteina. Je doloženo, že nejméně jednou navštívil Epsteinem vlastněný „pedofilní ostrov“ Little St. James na Amerických Panenských ostrovech v Karibiku.\n"}
{"id": "316732", "url": "https://cs.wikipedia.org/wiki?curid=316732", "title": "Matka (divadelní hra)", "text": "Matka (divadelní hra)\n\nDrama Matka je jedno z protiválečných antifašistických děl Karla Čapka z roku 1938.\n\nVše se odehrává v jakési anonymní vile v jakési anonymní zemi, která však nápadně připomíná Španělsko. Děj je členěn do tří dějství a většinu textu obstarává matka. Zpočátku jsou mrtví dva členové rodiny – otec voják a nejstarší syn lékař. Matka jim vyčítá, že se nechali zabít. Otci pak vyčítá, že živé syny láká k sobě, že jí je bere. Během jednoho dialogu zahyne další z jejích synů a objeví se jako duch. Během revoluce opustí svět i dvojčata, každé na jiné straně barikády. Matce zbude poslední syn, avšak válka neustává a i on se rozhodne jít do boje za vlast. V tuto chvíli matku částečně opustí zdravý rozum, zamkne oba ve vile, Toniho ve sklepě a nechce ho nechat jít. Nakonec svolí, nikoliv však na přímluvu duchů, ale když slyší z rádia štkát jinou matku nad smrtí svých dětí ve válce a když ještě uslyší, že nepřátelští vojáci vraždí malé usmrkané děti. Hra končí, když matka podává Tonimu pušku a říká: „Jdi!“\n\nDílo je protiválečně zaměřené, potřeba obrany před nacistickým Německem, ale také se zde střetávají mužský a ženský pohled na svět.\n\n\n\n\n\n\n"}
{"id": "316733", "url": "https://cs.wikipedia.org/wiki?curid=316733", "title": "We Sold Our Soul for Rock 'n' Roll", "text": "We Sold Our Soul for Rock 'n' Roll\n\nWe Sold Our Soul for Rock 'n' Roll je výběr největších hitů skupiny Black Sabbath z období 1970–1975. Přestože bylo vydáno po šestém řadovém albu skupiny, materiál je použit především z prvních čtyřech alb.\n\n\n\n\n\n\n"}
{"id": "316736", "url": "https://cs.wikipedia.org/wiki?curid=316736", "title": "Druhá bitva o Charkov", "text": "Druhá bitva o Charkov\n\nDruhá bitva o Charkov bylo střetnutí Rudé armády a Wehrmachtu ve Velké vlastenecké válce ve dnech 12. až 28. května 1942, které skončilo vítězstvím Německa.\n\nPo úspěšném zimním protiútoku v bitvě u Moskvy byly značně vyčerpány síly Rudé armády. Proto docházelo k dalšímu doplňování stavů vojsk a sovětské vrchní velení plánovalo na rok 1942 strategickou ofenzívu, o níž byl přesvědčen zejména Stalin. Od tohoto úmyslu ho však zrazovali sovětští generálové Boris Šapošnikov, Semjon Timošenko a Georgij Žukov, kteří obhajovali obrannou strategii, protože si byli vědomi toho, že Rudá armáda není ještě zcela připravena na to, aby zvládla tak masivní útok, a to jak po stránce počtu vojáků, tak po stránce vybavení, logistiky a kvality výcviku.\n\nOd jara probíhaly mezi německými a sovětskými jednotkami střety, které měly vyvrcholit ofenzívou v okolí Charkova, Zde se soustředily mohutné sovětské síly, které byly vybaveny množstvím nových tanků T-34. Němci však byli o pohybech Rudé armády informováni a začali podnikat protiopatření. Mimo to se Wehrmacht připravoval na letní tažení, které mělo skončit dobytím naftových polí u Kaspického moře a obsazením Stalingradu.\n\nSovětský útok na německé pozice začal 12. května 1942 v 6:30 hodin ráno, útok pozemních vojsk začal o hodinu později. Rudá armáda však narazila na silný odpor nepřítele, který podnikal protiútoky. Sověti se nedostali dále, než maximálně do hloubky 10 km německé obrany. Dělali chyby v průzkumu, jejich útoky byly Němcům předem čitelné. Přesto se podařilo Rudé armádě dosáhnout několika dílčích úspěchů a za pomoci tanků způsobit Němcům velké ztráty. 15. a 16. května dosáhly sovětské úspěchy vrcholu, ovšem sovětským velitelům se podařilo nakupit značné množství chyb, takže zůstaly nevyužity. 17. května se karta obrátila a na sovětské pozice začali útočit Němci. 18. května již byla situace sovětských vojsk tak špatná, že byly zastaveny útoky a jednotky přešly do obrany. Sovětští velitelé po Stalinovi požadovali stažení vojsk z ohrožených míst, ale ten jakékoliv stažení odmítl. Na intervenci Žukova později Stalin dovolil stažení a přeskupení některých jednotek, ale to už bylo pozdě. 24. května pronikly německé jednotky k Charkovu a obklíčily zde velké uskupení sovětských vojsk. Rudá armáda se pokoušela obklíčení prolomit, ovšem německé manévry a útoky Luftwaffe jí to znemožnily. Zajato bylo přes 170 tisíc sovětských vojáků a Němcům se otevřely dveře k letnímu tažení na Stalingrad a Kavkaz.\n"}
{"id": "316739", "url": "https://cs.wikipedia.org/wiki?curid=316739", "title": "Tracheomykóza", "text": "Tracheomykóza\n\nTracheomykóza je vaskulární onemocnění dřevin. Je způsobováno celou řadou hub, především rodu Ophiostoma a Verticillium. Je dokázána jednoznačná spojitost tohoto onemocnění s poruchou vodního režimu a to především s nedostatkem vody a teplotními extrémy.\n"}
{"id": "316742", "url": "https://cs.wikipedia.org/wiki?curid=316742", "title": "Československá hokejová liga 1988/1989", "text": "Československá hokejová liga 1988/1989\n\n46. ročník 1988/89 se hrál pod názvem 1. celostátní liga.\n\n12 účastníků hrálo v jedné skupině nejprve dvoukolově systémem každý s každým. Poté následovala tzv. \"nadstavbová část\", kdy se mužstva umístěná po 22. kole na sudých místech utkala s mužstvy umístěnými na lichých místech dvoukolově, odvety se hrály bezprostředně po prvním utkání, a to na hřištích soupeřů. Výsledky z předchozích 22 kol se započítávaly.\n\nPo takto odehraných 34 kolech se hrálo systémem play-off, kdy se utkali soupeři umístění na 1. a 8. místě, na 2. a 7. místě, na 3. a 6. místě a na 4. a 5. místě. Vítězové čtvrtfinále postoupili do semifinále, vítězové semifinále postoupili do finále.\n\nV tomto ročníku se systémem play-off hrálo i o další umístění. Nejprve se utkaly týmy vyřazené v 1. kole play-off, které se po 34. kole umístily nejlépe a nejhůře, a dvě mužstva \"prostřední\". Vítězové těchto duelů spolu hráli o 5. – 6. místo, poražení o 7. – 8. místo. Mužstva vyřazená v semifinále spolu hrála o 3. – 4. místo.\n\nByl změněn systém kvalifikace o I. ligu. Mužstva umístěná po 34. kole na 9. – 12. místě o účast v prolínací soutěži dvoukolově systémem každý s každým. Výsledky předchozích zápasů se do soutěže nezapočítávaly, ale mužstva před zahájením získávala bodové bonifikace podle umístění po 34. kole (mužstvo na 9. místě dostalo 3 body, mužstvo na 10. místě 2 body a mužstvo na 11. místě 1 bod). Dva nejlepší týmy této soutěže spolu hrály o 9. – 10. místo, poslední dva týmy hrály \"prolínací soutěž\" dvoukolově systémem každý s každým, jejímiž dalšími účastníky byly první dva týmy I. české národní hokejové ligy (DS Olomouc a Zetor Brno) a první dva týmy I. slovenské národní hokejové ligy (Plastika Nitra a Partizán Liptovský Mikuláš). Účast v příštím ročníku si zajistila nejlepší dvě mužstva prolínací soutěže.\n\nVšechny série play-off (včetně sérií o umístění) byly hrány na 3 vítězné zápasy.\n\n\n"}
{"id": "316743", "url": "https://cs.wikipedia.org/wiki?curid=316743", "title": "Tahai", "text": "Tahai\n\nTahai je obřadní komplex a archeologická lokalita na Velikonočním ostrově, nacházející se severně od obce Hanga Roa. V komplexu Tahai se nalézají tři plošiny \"ahu\": Ahu Ko Te Riku, Ahu Vai Uri a Ahu Tahai. Tahai je součástí národního parku Rapa Nui, který se zapsán na seznamu světového dědictví UNESCO.\n\nNadohled od Tahai se nachází Hanga Kio'e, kde William Mulloy zrestauroval roku 1972 další dvě plošiny \"ahu\".\n\nV letech 1968–1970 archeologové William Mulloy, Gonzalo Figueroa G.-H. a William S. Ayres uskutečnili projekt obnovy komplexu Tahai. Během prací zrestaurovali všechny tři plošiny. Restaurátorské práce probíhaly na ploše přibližně 20 000 metrů čtverečních, bylo přemístěno 23 000 kubických metrů zeminy a kamenů a asi 2000 tun bylo použito jako výplň zrekonstruovaných ahu.\nV areálu komplexu Tahai je pohřben William Mulloy spolu se svojí ženou Emily Ross Mulloy. Památník Williama Mulloye je doplněn deskou s nápisem ve třech jazycích -\nšpanělštině, rapanuištině a angličtině:\nV překladu:\n\nLáska a úsilí, které věnoval Rapa Nui byly veliké stejně jako jeho dílo.\nVýzkumem a obnovou \"živých tváří\" ukázal svoji lásku k Rapa Nui.\nObnovou minulosti milovaného ostrova změnil také jeho budoucnost.\n"}
{"id": "316745", "url": "https://cs.wikipedia.org/wiki?curid=316745", "title": "Obalečovití", "text": "Obalečovití\n\nObalečovití (\"Tortricidae\") je čeleď malých motýlů.\n\nZástupci obalečovitých mají šestinohé housenky. Housenky s vlastností předení žijí většinou mezi listy a jehlicemi, v pupenech a plodech nebo ve dřeni. Motýli této čeledi létají zpravidla za šera.\n\n\n"}
{"id": "316751", "url": "https://cs.wikipedia.org/wiki?curid=316751", "title": "Administrativní dělení Hondurasu", "text": "Administrativní dělení Hondurasu\n\nHonduras je z mezinárodního hlediska unitární stát. Administrativně je rozčleněn do 18 departementů (španělský výraz je \"depatamento\").\n"}
{"id": "316753", "url": "https://cs.wikipedia.org/wiki?curid=316753", "title": "Konverze průmyslových staveb", "text": "Konverze průmyslových staveb\n\nKonverze průmyslových staveb je soubor stavebních prací, kterými dojde ke změně současného provozu a vzhledu objektu. Předmětem konverze jsou většinou starší budovy, které ztratily svůj původní význam, nebo využití v současnosti. Konverzí takovýchto objektů pak většinou dojde ke změně původního provozu, tento proces doprovázejí stavební práce, které probíhají jak za účelem změny provozu, tak za účelem obnovy nebo výměny některých stavebních prvků a zvýšení životnosti stavby. \n\nPříkladem může být konverze plynojemů ve Vídni.\n\n"}
{"id": "316756", "url": "https://cs.wikipedia.org/wiki?curid=316756", "title": "Kožní štěpy", "text": "Kožní štěpy\n\nPoužití kožních štěpů je součástí terapie při těžkých popáleninách. De facto se jedná o autotransplantaci kůže.\n\nNejprve dochází k odstranění nekrotické tkáně (mj. se využívá i terapie s použitím larev much). Poté je odebrána část nepoškozené kůže, popř. je použita kůže umělá. Ta je následně umístěna na popálenou část. Kůže by se měla přichytit a epitelové buňky by se znovu měly začít dělit. Kůže by měla začít růst a postupně zakrývat celé zraněné místo. Regenerující kůže musí být jemně napínána, aby se zabránilo použití dalších kožních štěpů. Tato terapie je velmi bolestivá, někdy na utlumení bolesti nestačí ani nasazení opiátů.\n\nJako odstranění nekrotické tkáně probíhá v kompletní anestezii. K utlumení bolesti je poté použito terapie s nasazením opiátů. V současné době je používáno také videoher, speciálně k tomuto účelu upravených (Ice world). Tento je upraven, vzhledem k psychologickému faktoru, kdy se zraněným vrací vzpomínky na úraz. Proto byl vyroben program, plný sněhu a ledu, aby se vzpomínka nevracela.\n"}
{"id": "316760", "url": "https://cs.wikipedia.org/wiki?curid=316760", "title": "Boskovicové", "text": "Boskovicové\n\nPáni z Boskovic byli jedním z nejvýznamnějších moravských šlechtických rodů. Jejich erb, v červeném poli stříbrný sedmizubý hřeben, je dodnes ve znaku města Boskovice, podle něhož se psali.\n\nZa domnělého předka rodu je podle erbovní pověsti zaznamenané Bartolomějem Paprockým z Hlohol považován ptáčník Velen, který dostal od moravského markraběte svůj erb a lénem panství, kde byl později vystavěn hrad Boskovice.\n\n\"Pověst vypráví, že při lovu se kníže ztratil uprostřed hlubokých lesů, kde mu pomohl právě Velen a stal se jeho hostitelem, aniž ho však poznal. Po večeři svého hosta umyl, usadil na polštářek a rozčesával vlasy hřebenem. Večer pak hosta obsloužil v lázni dubovými větvemi. Za tuto službu a věrnost dostal svůj erb a statky. Proto se v erbu objevil hřeben a v klenotu polštářek a dubové snítky.\"\n\nHistorickým předchůdcem je Jimram z Boskovic (psal se tak již v roce 1222) a po něm Lambert, který založil roku 1230 v Brně minoritský klášter. Od poloviny 13. století se v listinách uvádějí Lambertovi synové Velen a Jimram. Původní boskovický hrad byl malou, raně gotickou opevněnou stavbou. Tento hrad pobořilo v roce 1312 vojsko krále Jana Lucemburského za vzpurnost majitele Arkleba z Boskovic (1292–1342). Kolem roku 1320 bylo započato s jeho opravou. Arklebův syn Ješek z Boskovic rozmnožil od roku 1348 rodové jmění.\n\nNa konci 14. století však byl znovu vyvrácen, tentokráte za válek mezi markrabaty Joštem Moravským a Prokopem, na jehož stranu se postavil Jan Ozor z Boskovic. Zbořený hrad koupil Heralt z Kunštátu a Líšnice, který dostal od markraběte souhlas se stavbou nového hradu; jeho výstavba započala před rokem 1398. Nový hrad vznikal východněji a původní objekt byl přebudován na předsunuté strážní opevnění. Po dobudování nového hradu se jej v roce 1424 zmocnili husité a po roce 1434 přešel do vlastnictví českého krále Jiřího z Poděbrad. Ten si chtěl rod pánů z Boskovic zavázat, a proto boskovické panství s hradem v roce 1458 postoupil zemskému hejtmanu Vaňkovi z Boskovic. Tím se tedy rodové sídlo vrátilo do jejich rukou. Pánové z Boskovic jej pak drželi až do roku 1547.\nBoskovicové stáli v popředí šlechtických rodů už za Lucemburků. V průběhu 15. století náleželi pánové z Boskovic vedle Pernštejnů a Rožmberků k nejbohatším šlechticům v českých zemích. Své výsostné postavení si udrželi až do samého konce rodu. Vymřeli po meči roku 1597 smrtí Jana Šembery z Boskovic.\n\nV erbu vždy nosili znamení zvané hřeben, což je krokev o sedmi hrotech. Sedláček uvádí původní barvy jako červený hřeben ve stříbrném štítu, což je však omyl. Erbovní kniha Konrada Schnitta v Basilejském archivu z 15. století má prokazatelně barvy známé i z pozdějších dob – červený štít se stříbrným či bílým hřebenem. Klenotem jsou dva dubové věníky na červeném sametovém polštáři. Totéž vyobrazení je patrné na znaku vytesaném na portálu zámku Černá Hora.\n\nRod se dělil na čtyři větve: nejstarší – boskovickou (1230–1589), svojanovskou, černohorskou (1388–1546) a bučovickou (1477–1597). Zajímavostí je, že všechny větve rodu vymřely v průběhu 16. století.\n\n\n\n\n\n\n\n\n\nJan Černohorský z Boskovic, zvaný Šembera, dal popud mnoha pověstem. Jedna z nich říká, že když stavěl zámek v Bučovicích, musel zápasit s ďáblem. Přemohl ho tak, že ho chytil za ocas a mrštil s ním o stěnu. Ďábel ho stejně nakonec dostal do pekla a Šembera se na zámku musí zjevovat v podobě ohnivého koně. V Litovli zase straší v převleku za jelena a ze všech moravských šlechticů je snad o něm nejvíce pověstí.\n\nRodovým sídlem byly Boskovice, které prý založil sám Velen. Při stavbě se prý kopl do palce a zvolal „Nebudu již chodit bosko více“ a tím vznikl název města. Dále byly v majetku rodu ještě další panství -\n\n\n\nPříbuzensky byli páni z Boskovic spojeni s mnoha moravskými a také českými rody jako např. s Rožmberky, pány z Cimburka, pány z Kunštátu, z Lichtenburka, Pernštejny, Žerotíny, Valdštejny, Lichtenštejny a dalšími.\n\nPodle ptáčníka Velena, pověstného zakladatele Boskovic, se dnes jmenuje místní folklorní soubor Velen.\n\n\n\n"}
{"id": "316761", "url": "https://cs.wikipedia.org/wiki?curid=316761", "title": "Mexická hokejová reprezentace", "text": "Mexická hokejová reprezentace\n\nMexická federace ledního hokeje (Asociación Metropolitana de Deportes Sobre Hielo) byla založena v roce 1984, členem IIHF je od roku 1985. Lední hokej se však v Mexiku hraje již od roku 1964.\n\nPrvní mezistátní utkání sehrálo Mexiko 10. dubna 2000 proti Belgii v rámci D-skupiny mistrovství světa a prohrálo 0:5.\n\nMexická hokejová reprezentace se od roku 2000 nepřetržitě účastní mistrovství světa v ledním hokeji. V roce 2007 byla na 38. místě žebříčku IIHF ze 46 klasifikovaných reprezentací.V roce 2011 mu patřilo již 33. místo ze 48 reprezentací, které IIHF sdružuje. Proti reprezentaci ČR Mexiko dosud nehrálo.\n\n"}
{"id": "316762", "url": "https://cs.wikipedia.org/wiki?curid=316762", "title": "Latinská rčení M", "text": "Latinská rčení M\n\n\n\n\n\n\n\n"}
{"id": "316766", "url": "https://cs.wikipedia.org/wiki?curid=316766", "title": "Tatarka", "text": "Tatarka\n\nTatarka nebo tatarka může být:\n\n\n"}
{"id": "316769", "url": "https://cs.wikipedia.org/wiki?curid=316769", "title": "Administrativní dělení Guatemaly", "text": "Administrativní dělení Guatemaly\n\nGuatemala je z mezinárodního hlediska unitární stát. Administrativně je rozčleněna do 22 departementů (španělský výraz je \"depatamento\").\n"}
{"id": "316772", "url": "https://cs.wikipedia.org/wiki?curid=316772", "title": "Ondřej Giňa", "text": "Ondřej Giňa\n\nOndřej Giňa (* 22. února 1971 Rokycany na Plzeňsku) působil v hlavní zpravodajské relaci České televize, poté v terénu u plzeňského štábu. Stal se tak prvním romským moderátorem zpráv v hlavním vysílacím čase.\n\nSamotný rod Giňů, který přišel do Čech po válce ze sousedního Slovenska, je jedním z hlavních a nejstarších rodů v rámci romské komunity v Rokycanech. Jeho otec je známý romský aktivista, jenž se výrazně angažoval v boji proti českému rasismu a diskriminaci Romů. Je vyučený kuchař, ale protože ho toto zaměstnání příliš nebavilo, začal pracovat jako valcíř kovu v železárnách. S manželkou Janou, která pracuje jako úřednice, žije v Rokycanech a má syna Ondřeje.\n\nPřed několika lety se také angažoval v romské nevládní organizaci s názvem Fond porozumění a naděje. Protože měl přehled o romském hnutí v České republice, stal se také korespondentem mezinárodní romské agentury Romnews Romského národního kongresu (RNC). Za zmínku také stojí fakt, že je uznávanou romskou osobností zejména v zahraničí, především v USA. O jeho přátelství s předními americkými kongresmany se psalo i v prestižním časopise \"Time\", kde byla jeho fotografie dokonce na titulní straně. Nevyhnul se ani osobnímu setkání s bývalým prezidentem Billem Clintonem. Za jeho éry byl častým hostem v Bílém domě.\n\nPodle serveru romove.radio.cz byl Ondřej Giňa v roce 2000 obviněn z trestného činu pro podezření z neoprávněného pobírání sociálních dávek, kvůli čemuž přestal moderovat hlavní televizní zprávy. Šlo o sociální příspěvek a sociální dávky v řádově tisícovkách korun. Poté, co se Giňa k podvodu přiznal a zaplatil škodu, soud trestní stíhání podmínečně zastavil se zkušební dobou 18 měsíců. Následně se vrátil na obrazovku při televizních zprávách.\n\nV září 1998 se zúčastnil konkursu Českého rozhlasu na romského moderátora. Konkurs vyhrál a začal působit jako redaktor zpravodajství rozhlasové stanice ČRo 1 – Radiožurnál. Hned nato přišla nabídka od České televize na práci moderátora v televizním zpravodajství. Nejprve se jako externí spolupracovník objevoval pouze v ranních a nočních zprávách, poté, co do České televize přešel na plný úvazek, začal moderovat relaci \"Večerník\". Jeho talent, zejména moderaci, oceňovali přední pedagogové mluvní a hlasové kultivace FF UK, kam Giňa docházel. Dodnes je představován studentům jako jeden ze vzorů správné mediální prezentace.\n\nOd roku 2003 začal působit v plzeňské redakci České televize jako regionální zpravodaj.\n\n"}
{"id": "316780", "url": "https://cs.wikipedia.org/wiki?curid=316780", "title": "Byblos", "text": "Byblos\n\nByblos (řecky , fénicky Gebal, či Gubal, arabsky \"džubajl\", za dob křížových výprav znám jako Gibelet) je antické město na středomořském pobřeží ležící v dnešním Libanonu, přibližně 26 kilometrů od hlavního města Bejrútu. Město je součástí gubernátu Horský Libanon a dnes je jedním z největších turistických atrakcí v Libanonu, zejména díky bohaté historii a blízkým horám.\n\nŘecký název pro fénický Gebal \"Byblos\" je odvozen ze slova \"Bublos\" (řecky ), což byl výraz pro egyptský papyrus, který byl z Gebalu Féničany vyvážen do Řecka. Současné arabské jméno města \"Džubajl\" pochází od původního fénického jména \"Gebal\".\n\nByblos byl osídlen již v éře neolitu kolem roku 5 000 př. n. l. a podle útržků připisovaných pololegendárnímu historikovi Sanchuniathonovi pocházejících z doby před trojskou válkou je jedním z nejstarších osídlených měst na světě. Dodnes jsou zde k vidění některé památky pocházející z neolitického období. Podle antického spisovatele Filóna z Byblu bylo město založeno samotným otcem boha Dia, Kronem, a Byblos měl být místem, kde bůh Thovt vynalezl psaní. Neexistuje však žádný důkaz, že by byl Byblos nejstarším městem na světě.\n\nPočátky města lze sledovat v průběhu 3. tisíciletí př. n. l. V té době jej již tvořily domy přibližně stejné velikosti s masivními stěnami. Současně byly objeveny i památky pocházející z Egypta z období čtvrté dynastie. Vzrůstající Byblos měl pravděpodobně silné kontakty s faraonským Egyptem. Dokazuje to nález amarnské korespondence z období 13. dynastie (období vlády faraona Neferhotepa I.) čítající asi 60 dopisů, které pocházely od místních vládců jménem Rib-Hadda a Ili-Rapih a týkaly se dobytí okolních městských států národem Hapiru.\n\nArcheologické doklady přítomnosti Féničanů se datují do období kolem roku 1200 př. n. l. a představují je nálezy nápisů ve fénickém písmu. Nejvýznamnějším z nich z města Byblos je nápis na sarkofágu lokálního krále Ahirama. Ve stejné době byl ve městě vybudován chrám kanaánského boha válka Rešefa, který byl zbořen v době vlády Alexandra Makedonského. Pod vládou Féničanů se město stává významným obchodním přístavem obchodujícím s celým Středomořím.\n\nV asyrském období se Byblos stal hned několikrát kořistí asyrských králů. Nejdříve musel od roku 738 př. n. l. platit tribut králi Tiglatpilesarovi III.. Posléze byl dobyt králi Sinacheribem (701 př. n. l.), Asarhaddonem a Aššurbanipalem.\n\nV perském období (538 - 332 př. n. l.) se Byblos vedle Sidonu, Týru a Arwadu stal jedním ze čtyř perských vazalských království.\n\nRoku 332 př. n. l. se Byblos s příchodem Alexandra Makedonského dostal pod řeckou nadvládu. Také v té době zde pokračoval čilý obchodní ruch s celou středomořskou oblastí.\n\nV průběhu řecko-římského období byl nákladně přestavěn Rešefův chrám a město se stalo centrem kultu řeckého boha Adonida. Ve 3. století bylo vybudováno rozsáhlé divadlo.\n\nBěhem byzantské nadvlády se Byblos stal sídlem biskupství a dosáhl značného růstu.\n\nRoku 636 Byblos dobyli Arabové, kteří nadále znemožnili městu obchodovat se západní Evropou. Roku 1098 město dobyla křesťanská vojska evropských křižáků, kteří Byblu navrátili jeho obchodní význam. Evropané v Byblu vybudovali mocný křižácký hrad a město se pod jménem Gibelet (francouzsky , italsky ) stal sídlem mocného křižáckého rodu janovského původu Embriaco, vazalů křižáckého Antiochijského knížectví. Zbytky křižáckého hradu se dodnes zachovaly a dnes tvoří působivou dominantu v centru dnešního města.\n\nRoku 1187 jej od křižáků dobyl egyptský sultán Saladin. Třetí křížová výprava jej však za několik let dobyla nazpět a definitivně byl dobyt od křižáků až roku 1266 mamlúckým sultánem Bajbarsem. Opevnění města bylo následně obnoveno.\n\nV letech 1516 do roku 1918 byl Byblos součástí Osmanské říše. Město se poté roku 1920, stejně jako celý Libanon, stalo součástí Francouzského mandátu Libanon až do roku 1943, kdy Libanon získal nezávislost.\n\nDnes je Byblos moderním městem. Byblos má dnes tři zástupce v libanonské vládě, a to jednoho šíitu a dva maronity. Maronitští katolíci jsou dnes nejpočetnější náboženskou komunitou v Byblu a jeho okolí, následování malou komunitou šíitů. Byblos a jeho původní křesťanské a šíitské obyvatelstvo se vyhnulo vystěhování, které prováděli s obyvatelstvem na Blízkém východě seldžučtí Turci, kteří do oblasti pronikali v raném a vrcholném středověku, a kteří jinak města poté sami osídlili.\n\n\n\n"}
{"id": "316782", "url": "https://cs.wikipedia.org/wiki?curid=316782", "title": "Elton Mayo", "text": "Elton Mayo\n\nGeorge Elton Mayo (26. prosince 1880 Adelaide – 7. září 1949 Guildford, Anglie) byl americko-australský psycholog a sociolog, zakladatel teorie managementu Škola lidských vztahů.\n\nPřišel na fakt, že zlepšení pracovních podmínek vede ke zvýšení produktivity práce. Pokud se skupina podrobená tomuto systému vrátí zpět do horších podmínek, jejich produktivita zůstává i nadále stejná. Změnil průmyslovou teorii, nestrašilo se \"holí\", vytvářel se vztah důvěry. Sankce byly opuštěny a vyžadovala se odpovědnost. Produktivita je funkcí představ, které získáváme po práci. Zaměstnavatel se má chovat k podřízeným jako otec k dětem (např. Tomáš Baťa). \n\nVýzkumy, které Elton Mayo prováděl mezi lety 1927 až 1932 ve firmě Western Electric v Chicagu u kolektivu žen, prokázaly důležitost mezilidských vztahů na pracovišti.\n\nMayo měnil pracovní prostředí, režim a ostatní podmínky práce. A došel k závěru, že tyto faktory prostředí a ekonomické faktory nejsou pro výši pracovního výkonu určující (ženy pracovaly za horších podmínek lépe). Jeho nálezy nekorespondovaly s Taylorovou teorií, ten se snažil motivovat pracovníky pouze hmotně.\n\nNa základě výsledků experimentů se Mayo snažil dát zaměstnancům více svobody a vytvořit dobrou sociální atmosféru. Objevil, že pracoviště je sociální prostředí a sociální faktory jsou více motivující než faktory ekonomické.\n\nKdyž ženy vydělil od ostatních pracovníků, zvýšilo to jejich sebeúctu, když mohly mít přátelský vztah s vedoucím, cítily se šťastnější v práci. Zabezpečil si jejich spolupráci a loajalitu, to vysvětlilo zvýšení produktivity.\n\nDokázal, že zaměstnanci pracovali lépe, když měli dobré vztahy s vedením, když vedení zacházelo se zaměstnanci s respektem a když dostali zaměstnanci možnost spolurozhodování. Za velmi důležité pokládal uznání v rámci pracovní skupiny. V rámci pracovní skupiny se ustavují jisté normy pracovního výkonu, jejichž dodržování se promítá do výše sociální pozice jedince ve skupině.\n\nKe zvýšení výkonu nevedou environmentální faktory (zkoumal také např. vliv osvětlení), ale mezilidské vztahy.\n\nElton Mayo je pokládán za zakladatele teorie human relations (lidských vztahů).\n"}
{"id": "316786", "url": "https://cs.wikipedia.org/wiki?curid=316786", "title": "1. SC Znojmo FK", "text": "1. SC Znojmo FK\n\n1. SC Znojmo FK je český fotbalový klub, který sídlí v moravském městě Znojmo v Jihomoravském kraji. Založen byl v roce 1953 pod názvem Rudá hvězda Znojmo a patřil tak zpočátku pod ministerstvo vnitra. Civilním týmem se stal teprve po pádu komunistického režimu. V sezóně 2012/13 poprvé v historii postoupil do 1. české ligy, kde odehrál jen jeden ročník a poté sestoupil zpět do druhé ligy.\n\nSvé domácí zápasy odehrává na Městském stadionu v Horním parku, který má kapacitu 2 599 diváků.\n\nHistorie klubu je úzce spojena s dvěma kluby RH Znojmo a FC Znojmo. RH Znojmo byla založena v roce 1953, po devíti letech se probojovala třetí nejvyšší soutěže, kterou tehdy byl Jihomoravský krajský přebor. K jasnému vítězství (druhý TJ Baník Zbýšov docílil o 8 bodů méně) v jedné ze skupin I. A třídy Jihomoravského kraje v sezoně 1961/62 přispěl 22 brankami nejlepší střelec mužstva Jaroslav Slušný. Ve své první sezóně v krajském přeboru (1962/63) skončila Rudá Hvězda Znojmo na 4. místě. Toto umístění Znojmo zopakovalo i v následující sezóně a v ročníku 1964/65 vyhrálo Jihomoravský krajský přebor se ziskem 35 bodů. Po této odehrané sezóně došlo k reorganizaci fotbalových soutěží. Nová struktura zahrnovala I.ligu, dvě skupiny II.ligy a šest skupin divizí. Všechny soutěže měly po 14 účastnících. RH Znojmo bylo zařazeno do Divize D. V sezóně 1965/66 obsadilo Znojmo v divizi D 9. příčku, ale o rok později skončilo se ziskem 18 bodů na 13. místě a sestoupilo do krajského přeboru. Do divize se Znojmo ihned vrátilo a v sezóně 1968/69 obsadilo 12. místo.\n\nV roce 1969 došlo k přejmenování klubu na TJ RH Znojmo. V sezoně 1971/72 mužstvo opět sestoupilo z divize a vrátilo se do ní až v sezóně 1987/88, kdy ji vyhrálo s devítibodovým náskokem na druhou Jiskru Kyjov a postoupilo do II. ČNFL (České národní fotbalové ligy). Ve své první sezóně ve druhé národní lize skončilo Znojmo na 7. místě, v následujícím ročníku to byla již 3. příčka jen s pětibodovou ztrátou na postupující Drnovice.\n\nV roce 1989 se TJ RH Znojmo sloučilo s klubem TJ Sokol Práče a v roce 1990 se klub přejmenoval na SKP (Sportovní klub Policie) Znojmo-Práče. V sezóně 1990/91 bojovali o postup do Českomoravské fotbalové ligy (druhá nejvyšší soutěž) Znojmo a Třinec. Znojmo nakonec získalo 46 bodů a obsadilo 2. místo, pouze dva body za prvním Třincem. Postup do druhé nejvyšší soutěže se Znojmu podařil o rok později, kdy získalo 42 bodů a s pětibodovým náskokem před Frýdkem-Místkem vyhrálo Moravskoslezskou fotbalovou ligu. V roce 1992 došlo k další změně názvu a to na SKPP (Sportovní klub pohraniční policie) Znojmo-Práče. Druhou ligu hrálo Znojmo jen dva roky, v ročníku 1992/93 skončilo na 11. místě, ale v následující sezóně získalo Znojmo pouhých 16 bodů, což znamenalo 16. místo a sestup do MSFL.\n\nV roce 1994 klub opět mění svůj název, a to na VTJ Znojmo-Rapotice. Tento název vydržel jen rok a změnil se na VTJ Znojmo. V MSFL patřilo Znojmo k týmům, které se umísťovaly ve středu tabulky, postupně obsadilo 8., 7. a 6. místo. Ale v ročníku 1997/98 skončilo na posledním 16. místě a sestoupilo do Divize D. Znojmu se ani v divizi moc nedařilo, v sezóně 1998/99 obsadilo 9. místo, ale v ročníku 1999/00 skončilo Znojmo na 14. místě, které stačilo k záchraně v divizi. To bylo již pod novým názvem, který zněl Fotbal Znojmo. Po této nepovedené sezóně šel fotbal ve Znojmě opět nahoru, nejprve se Znojmo umístilo na 3. místě a v sezóně 2001/02 se ziskem 66 bodů vyhrálo Divizi D a vrátilo se tak po čtyřech letech strávených v divizi do MSFL.\n\nDo Moravskoslezské fotbalové ligy vstoupilo Znojmo již pod svým nynějším názvem 1. SC Znojmo. De facto vznikl nový klub, protože vznikl sloučením s FC Znojmo. V ročníku 2002/03 obsadilo Znojmo solidní 7. místo. V následujících dvou sezónách skončilo vždy na 11. příčce. V krátké novodobé historii sjednoceného klubu dosáhl úspěchů v sezonách 2007/08 a hned následující 2008/09, kdy až do poslední chvíle bojoval o postup do 2. ligy, který mu nakonec o bod utekl. Co se nepodařilo v těchto sezonách, se už suverénně povedlo v sezoně 2009/10, kdy se probojoval do 2. ligy, čímž dosáhl na největší úspěch ve sjednocené historii klubu a po 17 letech vrátil město Znojmo na druholigovou mapu.\n\nDo sezony 2011/12 vstoupil klub s novou identitou 1. SC Znojmo fotbalový klub a.s. V sezoně 2012/13 tým načal třetí druholigovou sezonu v řadě, v historii znojemské kopané pak už pátou. Navíc senzační sezonou dosáhl velkého úspěchu - klub postoupil jako vítěz Fotbalové národní ligy 2012/13 do nejvyšší české soutěže - Gambrinus ligy sezóny 2013/14. Jelikož domácí stadion v Husových sadech nesplňoval podmínky pro první ligu, znojemští byli nuceni hrát svá domácí utkání v Brně na Srbské. Městské zastupitelstvo Znojma rozhodlo o rekonstrukci stadionu. V původním plánu bylo stihnout rekonstrukci do začátku jarní části sezony 2013/14, což se nepodařilo. Prvoligový tým tak musel pokračovat v brněnském azylu. Znojmo nakonec neudrželo prvoligovou příslušnost a sestoupilo po roce zpět do 2. ligy, ačkoli mělo ještě v posledním kole jistou šanci sestup odvrátit.\n\nZdroj: \n\n\n\nZdroj: \n\n\n\nZdroj: \n\n1. SC Znojmo „B“ byl rezervním týmem Znojma, který hrál naposled v Přeboru Jihomoravského kraje (5. nejvyšší soutěž) v ročníku 2010/11.\n\n\nZdroj: \n\n\n\nZdroj: \n\nPoznámky:\n\n1. SC Znojmo „C“ byl druhým rezervním týmem Znojma, který na začátku 3. tisíciletí odehrál dvě sezony v Okresním přeboru Znojemska (8. nejvyšší soutěž). Zanikl po sezoně 2002/03.\n\n\n"}
{"id": "316790", "url": "https://cs.wikipedia.org/wiki?curid=316790", "title": "Záclonovina", "text": "Záclonovina\n\nZáclonovina je řídká, průsvitná textilie s otvory vytvořenými různými vazebními technikami. \n\n Asi 90 % záclonovin se vyrábí z polyesterových filamentů a sice hladkých nebo tvarovaných a také z mikrovláken. \n\nV menším rozsahu se zpracovávají efektní jednoduché a skané příze ze syntetických staplových vláken (PES, PAC) a z bavlny.\n\nNejméně 80 % záclonovin se vyrábí na osnovních pletacích strojích, s dominujícím podílem rašlů. Rašlová pletací technika obzvlášť s použitím velkého počtu kladecích lišt a žakárového ústrojí umožňuje zhotovení prakticky všech známých druhů tohoto zboží. Pleteniny se běžně vyrábí až do šířky 5 metrů.\n\nKe známým druhům patří: \"mřížkový tyl\", \"vypalovaná krajka\", \"organza\", \"pletené brožé\"\nNa osnovních pletacích automatech se dají zhotovit jen záclonoviny s jednodušším vzorováním. \n\nSpeciální pletací stroje na \"síťoviny\" pracují se dvěma systémy vedení niti. Jedna polovina nití se odvíjí z cívek, druhá polovina z člunků. Obě části se spolu zauzlují a tím je vazba zajištěna proti posuvu. Uzlíky jsou na výrobku zřetelně viditelné.\n\nPřechod mezi záclonovinou a textilií na závěsy je tzv. inbetween. Na snímku v galerii je příklad polyesterové osnovní pleteniny o váze 123 g/m² (25 % filament / 75 % staplová \"plamencová\" příze)\n\nKe tkaní se používají výlučně bezčlunkové stroje s normální pracovní šířkou 145 cm. Jako u všech řídkých tkanin jsou i zde potíže s nedostatečnou stabilitou vazby (posuv nití). Teto problém se řeší perlinkovou vazbou, zvýšeným zákrutem příze nebo impregnaci hotových výrobků chemickými prostředky.\nZ doby, kdy se velká část záclonovin vyráběla jako tkaniny, pochází řada názvů označujících vazební techniku nebo vzhled těchto textilií. Např. \"mušelín\", \"voál\", \"ažůr\", \"perlinka\", \"etamín\", \"kloké\" aj.\n\nV 21. století se vyrábí větší část tkaných záclonovin jako plisé, většinou z polyesterové příze, tkaniny jsou často povrstvené (např. hliníkem). \n\nTyto textilie se vyrábí skoro výlučně na bobinetových strojích, které jsou vybaveny nejméně třemi systémy vedení nití. Vazba záclonoviny sestává z osnovních, bobinetových a vzorovacích nití (přiváděných žakárovým ústrojím). \nVzácné, ručně paličkované krajky tzv.\"valenciennes\" se dají na bobinetových strojích k nerozeznání imitovat.\n\nHáčkovací galonové stroje se v polovině minulého století často používaly k výrobě záclonovin. Dnes se na nich vyrábí jen malá část hrubšího zboží.\n\nTechnologie proplétání (Malimo, Arachne) je sice vysoce produktivní a vhodná i pro výrobu záclonovin, v Evropě se však pro tento účel dnes sotva používá. \n V závislosti na technologii výroby, strojovém vybavení a vazební technice mohou tyto textilie být\nNevzorované tyly – např. hrubý, jemný, hrachový, plástový, mřížovaný, „iluzorní“ apod.\n\nVzorované během výroby – např. na osnovních pletacích strojích se srážecím plechem, se zanášením útku nebo s pomocí žakárového ústrojí\n\nDodatečně vzorované: \nNa směsové tkaniny nebo pleteniny, obvykle z viskózy a polyesteru, se nanáší vzory z žíraviny nebo se natisknou obrazce z rezervující chemikálie. Chemikálie spálí viskózu, zatímco polyesterová část zůstane zachována a na záclonovině se tak mohou vytvářet velkoplošné efekty \nNa hladkých tylech se vytváří na vyšívacích strojích řízených počítačem ze stehů vzory podle udaného programu. Tímto způsobem se například vyšívají na rašlovém tylu napodobeniny ručně háčkovaných bruselských krajek.\nNa základní pleteninu (s jemnými póry) se lepí s pomocí elektrostatického zařízení vločky z krátkých polyesterových vláken. Po sušení a fixaci jsou vločky pevně spojeny s hladkým podkladem, na kterém tvoří reliéfové obrazce.\n\n Záclony mohou podpořit rychlé šíření požáru, proto jsou v mnohých zemích předepsány pro určité místnosti (např. veřejné sály) záclonoviny z ohnivzdorných materiálů resp. textilie se sníženou hořlavostí. V EU se očekávají od roku 2010 v tom směru jednotně platné předpisy.\n\nSnížená hořlavost se dá dosáhnout\n K nejdůležitějším patří:\n\nPevnost, stabilita rozměrů a vazby (posuv nití), nemačkavost, světelná stálost (účinky světla a ultrafialového záření), odolnost proti účinkům nikotinu (žloutnutí), snadná údržba (praní a sušení).\n\n"}
{"id": "316791", "url": "https://cs.wikipedia.org/wiki?curid=316791", "title": "Sjednocená evangelikální církev", "text": "Sjednocená evangelikální církev\n\nSjednocená evangelikální církev je označení několika evangelikálních církví.\n"}
{"id": "316792", "url": "https://cs.wikipedia.org/wiki?curid=316792", "title": "FC Dolní Benešov", "text": "FC Dolní Benešov\n\nFC Dolní Benešov (celým názvem: Football Club Dolní Benešov) je český fotbalový klub, který sídlí v Dolním Benešově v Moravskoslezském kraji. Od ročníku 2018/19 působí v MSFL (3. nejvyšší soutěž v České republice).\n\nK největším úspěchům klubu patří účast v baráži o postup do 2. ligy v sezoně 1992/93, druhé místo v MSFL v sezoně 1998/99 a třetí příčka v téže soutěži v sezónách 1999/00 a 2005/06. Ve 3. nejvyšší soutěži účinkoval A tým mužů nepřetržitě po dobu osmnácti let: vstoupil do ní v ročníku 1990/91 díky triumfu v Divizi D v předcházející sezóně a sestoupil na konci sezóny 2007/08. V historické tabulce MSFL patří dolnobenešovským fotbalistům 4. místo, v redukovaném pořadí bez rezervních týmů celků z vyšších soutěží by byl Dolní Benešov dokonce druhý za suverénním Uničovem. V sezoně 2005/06 měl Dolní Benešov možnost dodatečně postoupit do 2. ligy, mimo jiné z ekonomických důvodů ji ale nevyužil. Vítězstvím v Divizi E v sezóně 2017/2018 si A tým mužů po deseti letech v nižších soutěžích zajistil návrat do MSFL.\n\nV národním poháru to dolnobenešovští dotáhli nejdál v sezónách 1999/00 a 2001/02, když se mužstvo probojovalo mezi šestnáct nejlepších týmů celé soutěže. V obou těchto ročnících byl Dolní Benešov jediným osmifinalistou, který nehrál 1. nebo 2. ligu. Mezi nejslavnější pohárové zápasy týmu patří vítězství nad tehdy prvoligovou Opavou v sezóně 2001/02 (1:1, 4:3 pen.), vyrovnaná bitva se Spartou Praha v téže sezóně (1:3) a těsná penaltová porážka s ostravským Baníkem v jeho mistrovské sezóně 2003/04 (1:1, 7:8 pen.).\n\nDolnobenešovský fotbal byl dlouhá léta finančně podporován místní továrnou, která vznikla již roku 1890 pod názvem Holuscha. Od svého vzniku však byla několikrát přejmenována a od roku 1992 funguje jako společnost MSA a.s. Spolupráci s továrnou klub reflektoval ve svém názvu, který se často měnil s tím, jak se měnila obchodní značka této firmy. Před jméno obce v názvu klubu tak byla v různých obdobích přidávána zkratka JHB, později MSA, SIGMA a nakonec znovu MSA. Po mnoho desetiletí trvající strategické partnerství mezi firmou a fotbalovým klubem bylo formálně ukončeno v roce 2014, kdy začal klub vystupovat pod názvem FC Dolní Benešov.\n\nV roce 1926 byl oficiálně založen SK Dolní Benešov s jedním sportem, a to kopanou. Cílem bylo zajistit vyžití pro mladou generaci. Mezi zakladatele spolku patřili tehdejší ředitel místní základní školy pan Honza spolu s prof. Veselým, pan Karas a Karel Osmančík. V roce 1927 byl tým zařazen do II. třídy – okrsku „B“ Slezské župy fotbalové, kde hrály i dvě největší obce hlučínského okresu (Hlučín, Kravaře). Tento ani následující ročník se však nedohrál, neboť se mnoho týmů – včetně Dolního Benešova – nacházelo ve velké finanční tísni. Ve 30. letech už okresní soutěže probíhaly standardně a dolnobenešovští v nich působili se střídavými úspěchy. Tehdejší dobré postavení SK Dolní Benešov mezi fotbalovými týmy Hlučínska dokazuje mimo jiné jeho vítězství v premiérovém ročníku Poháru hlučínských klubů, jenž se hrál roku 1932. V regionálních soutěžích se klub pohyboval i po zbytek předválečného období, hrávalo se na škvárovém hřišti na Pastvisku. \n\nPo válce došlo nejprve k založení Závodního sportovního klubu MSA Dolní Benešov a následně k jeho sloučení s původním SK Dolní Benešov. V roce 1953 zvítězil A-tým mužů v okresním přeboru, čímž potvrdil svou přední pozici mezi fotbalovými kluby hlučínského mikroregionu. Skutečně zásadní pozitivní zlom v historii klubu nastal na přelomu 50. a 60. let 20. století, kdy byl na západním konci obce vybudován moderní fotbalový stadion. Stavba byla dokončena po čtyřletém úsilí v roce 1960. Krátce poté zde zahájil svou veleúspěšnou trenérskou kariéru bývalý dolnobenešovský hráč Evžen Hadamczik. Předzvěstí pozdějších Hadamczikových úspěchů (dva tituly s Baníkem Ostrava: 1979/80 a 1980/81) bylo už působení v tehdejším Spartaku Dolní Benešov – během pěti let totiž dovedl tým mužů z okresního až do severomoravského přeboru. Hadamczik klub opustil v roce 1971, když odešel trénovat v té době divizní Ostroj Opava.\n\nHadamczikova éra zahájila pro klub mimořádně úspěšné časy, které o mnoho let později vrcholily postupem týmu mužů nejprve do Divize D (1989/90) a v následující sezóně až do II. ČNFL – skupiny B (3. nejvyšší soutěž Československa, o sezonu později přejmenovaná na MSFL). V sezoně 1992/93 měl na dosah účast ve druhé lize, neuspěl však ve čtyřčlenné baráži a setrval v MSFL.\n\nJeho působení stálo u počátku období, kdy byl Dolní Benešov po téměř čtyři dekády nejúspěšnějším celkem Hlučínska. Z této pozice ho sesadil až dramatický vzestup týmu Hlučína. FC Hlučín se totiž sérií pěti postupů během šesti let proměnil z fotbalového trpaslíka v profesionální tým a v roce 2005 postoupil o úroveň výš než Dolní Benešov – do II. ligy. Na přelomu první a druhé dekády 21. století klub prošel krizí, když nejprve sestoupil z MSFL, a poté, co mu v roce 2011 společnost MSA, a. s. výrazně zredukovala výši své finanční pomoci, se poroučel až do krajského přeboru. Ačkoliv v jednu chvíli hrozilo dokonce i zrušení dospělého týmu, dokázali se muži hned v následující sezóně vrátit zpět o soutěž výš. Vítězstvím v posledním soutěžním kole sezony 2017/18 Divize E nad Hranicemi si tým zajistil první místo v soutěži a návrat do MSFL, kde aktuálně působí i jeho regionální rivalové FC Hlučín a FC Odra Petřkovice.\n\nMezi známé dolnobenešovské odchovance patří například Vít Baránek, Lukáš Magera a Jan Baránek, klubem prošli také další později prvoligoví fotbalisté Jan Nezmar nebo Marcel Melecký.\n\nZdroj:\n\n\nSportovci dnes využívají stadion s malou zastřešenou tribunou a sportovní halou na jedné podélné straně hřiště a protější nekrytou tribunou po jeho celé délce. Diváci se mohou v areálu stadionu volně pohybovat a mají tak přístup i do prostor za oběma brankami. Klub má pro své aktivity k dispozici také zrekonstruovanou tělocvičnu bývalého dolnobenešovského učiliště a fotbalový areál v Zábřehu..\n\n\nZdroj:\n\n\n\nZdroj:\n\nFC MSA Dolní Benešov „B“ je rezervním týmem Dolního Benešova, který hrál nejvýše I. A třídu. B-mužstvo v roce 2014 nakrátko zaniklo, ale od sezóny 2015/2016 bylo opět obnoveno a přihlášeno do IV. třídy sk. A okresu Opava, kde skončilo na 3. místě.\n\n\nZdroj:\n\n\n\nZdroj:\n\nPoznámky:\n\nKromě rezervního týmu FC Dolní Benešov působily v minulosti na území obce i další týmy. Ve 30. letech hrál v obci kromě tehdejšího SK JHS Dolní Benešov celek nesoucí název Omladina Dolní Benešov. Později zde působili též fotbalisté Jiskry Dolní Benešov. Zajímavostí je, že v sezóně 1973/1974, kdy hrála Jiskra 1. A třídu a tehdejší Spartak Dolní Benešov v Krajském přeboru, působili v obci dva ze tří aktuálně nejúspěšnějších fotbalových týmů Opavska. Je totiž dohledatelné, že kromě třetiligového Ostroje Opava a dvou dolnobenešovských celků hrály všechny týmy opavského okresu maximálně na úrovni 1. B třídy. V roce 1999 byl ve městě založen ženský fotbalový klub 1. DFC Dolní Benešov, který však jen o dva roky později zkolaboval pro nedostatek hráček.\n\n\n"}
{"id": "316794", "url": "https://cs.wikipedia.org/wiki?curid=316794", "title": "Loft", "text": "Loft\n\nJako loft se označují dva typy místností. Většinou jde o horní podlaží nebo podkroví ve stavbě, přímo pod střechou. Jinak si také můžeme představit loftový byt, který je rozlehlý a je vytvořen buď jako otevřený prostor, nebo pro obytné účely. \n\nPodkroví (podkrovní místnost, loft, „nebeský předpokoj“) je umístěn v horní části nebo v horním podlaží budovy přímo pod střechou. Tento prostor bývá nepříznivě ovlivněn exponovanými trámy a těžko se přistupuje do rohů. \n\nJe užíváno buď jako prostor pro skladování věcí (ve většině soukromých domácností), nebo jako místo pro varhany v kostele, či jako prostor na spaní. Podkroví může ovlivňovat teplotu v domě, protože se zde zadržuje většina horkého vzduchu. Horký vzduch stoupá z nejnižších poschodí domu a často uniká půdou ven. Nicméně v posledních letech jsou podkroví izolována, aby se snižovaly náklady na vytápění. \n\nPředchozí výrazy také můžeme chápat jako synonyma ke slovu půda. Hlavní rozdíl mezi podkrovím (půdou) a loftem spočívá v tom, že podkroví je speciálně vytvořeno jako celé nejvyšší patro budovy, zatímco loft může zahrnovat jenom několik místností, které nejsou odděleny od spodních pater, ba naopak mohou být propojeny s místnostmi v dolních podlažích. \n\nLoftové byty jsou byty, které jsou vestavěny do dříve průmyslových budov. Když se průmyslové stavby začnou přestavovat do podoby družstevních bytů, mohou se také nazývat družstevní lofty. Všeobecný výraz pro \"skladiště-do podoby loftu\" může být někdy používán právě pro toto přestavování budov do podoby loftových bytů. \n\nLoftový styl představuje jednoduché využití budov, kde v 1. podlaží jsou prostory ke komerčnímu využití, zatímco loftové byty jsou umístěny nad 1. podlažím. \n\nLoftové byty mají většinou jednu otevřenou místnost, ve které je umístěna postel, zatímco kuchyně s obývacím pokojem tvoří celé 1. patro. Tento styl se může hodit k přestavbám průmyslových budov díky originálnímu designu, protože po přestavbě většinou vzniknou místnosti s vysokými stropy. Někdy jsou loftové byty výrazem městské iniciativy (města se snaží obnovit a modernizovat staré průmyslové budovy – např. i do podoby galerií a studií), a tyto výstavby mohou zvednout atraktivitu města, protože vznikají originální nové městské čtvrti. \n\nTyto prostory vždy používali ve velkých městech především umělci. Právě proto vznikají různé obavy z toho, že loftové byty jsou určeny především pro mladé a rodiny s dětmi se v nich nemohou cítit dobře, a to kvůli pocitu z otevřeného prostoru, kde mohou postrádat soukromí. \n\nJedna taková bohémská oblast se nachází na Manhattanu a nazývá se Meatpacking District. V Los Angeles se rozvinul v roce 2001 projekt zvaný Adaptive Reuse Ordinance - který dokazuje, jak může legislativa města podporovat přestavbu málo tržně využitelných staveb do podoby luxusních vilových loftových rezidencí. \n\nPoptávka po těchto prostorách je stále vysoká především u bohatších lidí, a tudíž zde nejsou téměř žádné překážky znemožňující úpravy těchto bytů do podoby loftů. Některé z těchto bytů jsou vytvořeny projektanty během rozsáhlé a nákladné renovace starých budov. Jiné jsou však přímo nově navrženy. Tradiční lofty nabízejí bohatým kupcům nebo nájemcům v první řadě blízkost k věcem zajišťujícím pohodlí. Zlí jazykové tvrdí, že toto přehnané komerční využití loftů nemá nic společného s původní myšlenkou loftového bydlení. \n\nKomerční loft představuje většinou budovy s vysokými stropy a více patry, využité buď jako prostory pro skladování nebo pro kanceláře.\n\nNěkteré kostely mají „choróvý“ loft, kde zpěváci při bohoslužbě sedí nebo stojí. Někdy jsou zde také umístěny varhany.\n\nTermín skladištní čtvrť je užíván pro některé městské aglomerace v USA, kde dříve existovaly nepřívětivé průmyslové zóny. Ale pouze do doby, než se začaly obnovovat a přestavovat a začali se sem stěhovat bohatší lidé. V těchto čtvrtích rovněž existují přestavěné módní noční kluby nebo luxusní apartmány a družstevní domy. \n\nSeznam těchto společenství je oficiálně nebo neoficiálně znám jako Warehouse District :\n\n\"Skladištní čtvrti\" se nacházejí např. v těchto městech :\n\n\nDalší čtvrti s podobnými charakteristikami : nenesou bližší označení, ale mají podobné znaky např.: \n\n\n"}
{"id": "316795", "url": "https://cs.wikipedia.org/wiki?curid=316795", "title": "SK Sulko Zábřeh", "text": "SK Sulko Zábřeh\n\nSportovní klub Sulko Zábřeh je moravský fotbalový klub ze Zábřehu, který byl založen v roce 1919. Po sezóně 2014/15 vedení klubu oznámilo, že v příštím ročníku Moravskoslezské fotbalové ligy klub působit nebude. Od sezony 2015/16 tak klub ze Zábřehu hraje v Přeboru Olomouckého kraje (5. nejvyšší soutěž).\n\nZdroj: \n\nPoznámky:\n\n"}
{"id": "316800", "url": "https://cs.wikipedia.org/wiki?curid=316800", "title": "American Le Mans Series", "text": "American Le Mans Series\n\nAmerican Le Mans Series (zkráceně ALMS) je závodní série vypsaná pro sportovní vozy a prototypy, která je zařazena do International Motor Sport Association (IMSA). Vznikla v roce 1999.\n\n"}
{"id": "316802", "url": "https://cs.wikipedia.org/wiki?curid=316802", "title": "MSK Břeclav", "text": "MSK Břeclav\n\nMSK Břeclav (celým názvem: Městský sportovní klub Břeclav) je český sportovní klub z jihomoravské Břeclavi, uplatňující se ve fotbale a stolním tenise. Klub sídlí na ulici Lesní mezi místními částmi Břeclav a Poštorná.\n\nMSK Břeclav vznikl roku 2005 sloučením dosud divizního (postupujícího) fotbalového klubu Slovan Břeclav (s tradicí od roku 1920), menšího oddílu Lokomotiva Břeclav (založen 1952) a části zkrachovalého třetiligového klubu Tatran Poštorná (založen 1930), po němž převzal stadion a mládež. Od sezóny 2005/06 byl po jedenáct let stabilním účastníkem Moravskoslezské fotbalové ligy, jeho největším úspěchem bylo třetí místo v sezóně 2011/12. Naopak v sezóně 2013/14 se A-mužstvu nedařilo (došlo i k odvolání trenéra) a zachránilo se v soutěži jen těsně, na předposledním místě, a stejně tomu bylo i v sezóně následující. Krize se ukázala být vleklou a mužstvo doplácelo zejména na nezkušenost a malou produktivitu. V sezóně 2015/16 se již třetí ligu udržet nepodařilo, tým skončil v tabulce poslední a sestoupil do divize D.\n\nHráč MSK Břeclav Jaroslav Navrátil byl roku 2013 angažován nizozemským prvoligovým klubem Heracles Almelo a získal tříletou smlouvu.\n\n\nZdroj:\n\n\n\nZdroj:\n\nMSK Břeclav „B“ je rezervním týmem břeclavského MSK, který hrál v ročníku 2017/18 I. B třídu Jihomoravského kraje – sk. C (7. nejvyšší soutěž). Po sezoně bylo B-mužstvo zrušeno a jeho místo v hierarchii zaujalo bývalé C-mužstvo, které startuje v sezoně 2018/19 v nejnižší soutěži.\n\n\nZdroj:\n\n\n\nZdroj:\n\nPoznámky:\n\nMSK Břeclav „C“ byl druhým rezervním týmem břeclavského MSK, který hrál nejvýše Okresní soutěž Břeclavska. (9. nejvyšší soutěž).\n\n\nZdroj:\n\n\n\nZdroj:\n\nPoznámky:\n\nMSK Břeclav patří k vrcholovým českým klubům v rámci ženského stolního tenisu, opakovaně získal titul Mistra České republiky (2005, 2010, 2012) a vítězství v Českém poháru (2007, 2008, 2010, 2011). Účastní se také evropských pohárů a jiných zahraničních turnajů.\n\n\n"}
{"id": "316811", "url": "https://cs.wikipedia.org/wiki?curid=316811", "title": "Anadyr", "text": "Anadyr\n\nNejvýchodnější ruské město Anadyr ( , čuksky Кагыргын [Kagyrgyn]) je administrativní centrum Čukotského autonomního okruhu. Leží na pobřeží Anadyrského zálivu Beringova moře. Do moře zde ústí stejnojmenná řeka. Žije zde obyvatel. Město Anadyr leží asi 6 200 km východně od Moskvy. \nAnadyr byl založen 3. srpna 1889 jako Novo-Mariinsk, současný název má od 5. srpna 1923, městem je od 12. ledna 1965.\n\nVývoj počtu obyvatel udává graf níže.\n\nMěsto je důležitým přístavem Beringova moře. Nachází se zde také letiště.\n"}
{"id": "316813", "url": "https://cs.wikipedia.org/wiki?curid=316813", "title": "Reverend Timothy Lovejoy", "text": "Reverend Timothy Lovejoy\n\nReverend Timothy Lovejoy Jr. je fiktivní postava z amerického animovaného seriálu Simpsonovi. Hlas mu propůjčil Harry Shearer (v českém znění Roman Mihina a Zdeněk Dolanský). Je manžel Helen Lovejoyové, se kterou má dceru Jessicu. Poprvé se objevil v epizodě \"Mluvící hlava\".\n\nPracuje jako farář v Prvním springfieldském kostele - protestantském kostele ve Springfieldu.\n\nJeho koníčkem jsou vláčky. Doma má v jedné místnosti postavenou železnici. Často si s ní hraje. Nemá moc v oblibě Neda Flanderse, protože ten ho neustále obtěžuje s každým i tím nejmenším problémem. Ned je schopný mu zavolat i uprostřed noci. Často ho ruší právě při jeho koníčku.\n\n\n"}
{"id": "316816", "url": "https://cs.wikipedia.org/wiki?curid=316816", "title": "Cletus Spuckler", "text": "Cletus Spuckler\n\nCletus Del Roy Spuckler je fiktivní postava z amerického animovaného seriálu Simpsonovi, kde prezentuje prototyp amerického hillibilly (venkovana, „vidláka“). Webové stránky IGN ho v roce 2012 zařadily na sedmé místo z 25 (nejdůležitějších) vedlejších postav seriálu. Hlas mu propůjčil Hank Azaria (v českém znění Ivo Novák).\n\nZpravidla je oblečen do modrých džínů a bílého tílka, na levé ruce má tetování. Postava je zpravidla zobrazována jako žijící ve skromných podmínkách se svoji chotí Brandine a početným potomstvem, opakované jsou odkazy na incestnost vztahu.\n\n\n"}
{"id": "316819", "url": "https://cs.wikipedia.org/wiki?curid=316819", "title": "Cytokinin", "text": "Cytokinin\n\nCytokininy jsou rostlinné hormony (fytohormony), které podporují dělení rostlinných buněk (cytokinezi), a tím u rostlin hrají důležitou roli v mnoha vývojových procesech. Nezbytné jsou pro podporu aktivního růstu a diferenciaci rostlinných buněk. Účastní se klíčení semen, vývoje kořene a prýtu (zejména vodivých pletiv), řídí stárnutí listů a velikost semen a odpověď na změny vnějšího prostředí a stres. Jejich funkce je často spojena s funkcí ostatních fytohormonů, zejména auxinu anebo ethylenu.\n\nCytokininy byly objeveny rostlinným fyziologem švédského původu Folke K. Skoogem (1908 – 2001) a jeho spolupracovníky v 50. letech 20. století na univerzitě ve Wisconsinu. Látky s cytokininovou aktivitou byly nejprve nalezeny v kokosovém mléce a autoklávovaném sledím spermatu při hledání složek živného média nezbytných pro kultivaci rostlinných explantátů \"in vitro\". První čistý cytokinin, kinetin, byl izolován v roce 1955 a jeho chemická struktura byla objasněna v roce 1956: jednalo se o 6-furfurylaminopurin.\n\nCytokinin je označení pro více chemických struktur s podobnou syntézou, degradací, funkcí etc.. Patří sem \"cis\"- i \"trans\"-zeatin, dihydrozeatin a izopentenyladenin. Mezi umělé analogy cytokininu, které rostliny syntetizovat neumí, ale pokud jsou do nich vpraveny uměle, fungují jako přirozené cytokininy, patří benzyladenin.\nCytokininy jsou aktivní ve formě volných bází, reverzibilně je možné je inaktivovat konjugací s glukózou přes atom kyslíku či dusíku nebo s alaninem přes dusík. Konjugace je možná také s ribózou za vzniku ribosidů či ribotidů. Ireverzibilní inaktivace je možná odštěpením postranního řetězce cytokininoxidázou.\nBiosyntéza aromatických cytokininů (benzyladenin, kinetin), není dosud známá. Oproti tomu enzymy zodpovědné za syntézu isoprenoidních cytokininů jsou známé od 80. let.\n\nPrimárním produktem biosyntézy jsou ribotidy vzniklé isoprenylací u rostlin ADP nebo ATP, u bakterií AMP. Donorem postranního řetězce je dimethylallyl pyrofosfát nebo (\"E\")-hydroxymethylbutenyl difosfát pro vznik isopentenyladeninu, respektive \"trans\"-zeatinu. Vzniklé ribotidy jsou aktivovány hydrolýzou enzymy rodiny LONELY GUY (podle fenotypu mutantní rýže s jediným klasem, na základě jehož byl tento gen a následně protein identifikován – a rovněž podle samotářského charakteru postgraduálního studenta, který se na objevu zásadní měrou podílel). Jiný cytokinin, méně aktivní c\"is\"-zeatin, vzniká prenylací adenosinu v určitých molekulách tRNA a následnou hydrolýzou těchto molekul; ovšem fyziologická relevance této cesty stále ještě čeká na přímý biologický důkaz.\n\nPůvodně se soudilo, že se tvoří převážně v kořenech, odkud jsou transportovány do nadzemní části. Ovšem studium exprese (výskytu) enzymů, které je syntetizují (tzv. isopentenyltransferáz) prokázalo, že k syntéze dochází prakticky v celé rostlině. Ukazuje se, že místem biosyntézy jsou pletiva, kde dochází ve vysoké míře k dělení buněk (tedy v převážné míře meristémy). Některě novější práce podávají důkazy, že cytokininy mohou být transportovány i z nadzemních částí do kořenů. Transportuje se xylémem (dle klasických schémat z kořene vzhůru) a dle některých poznatků rovněž i floémem (do kořenů). Na kratší vzdálenosti je přenášen transportéry rodiny PUP. Transportní forma jsou jejich deriváty ribosidy nebo ribotidy.\n\nDegradace cytokininů je zprostředkovaná v zásadní míře proteiny z rodiny cytokinin oxidáz.\n\nCytokininový receptor patřící mezi histidin kinázy je přítomen na membráně endoplazmatického retikula. Po vazbě cytokininu vytvoří dimer a tento protein se transautofosforyluje na histidinu (jinými slovy, právě zdimerizované podjednotky se fosforylují navzájem). Poté je fosfát přenesen na aspartát na témže proteinu. Z aspartátu se přenese na histidin proteinu HPT (histidine phosphotransfer, též z zvané AHP), který je transportován do jádra, kde ovlivní genovou expresi pomocí některých z proteinů ARR.\n\n\n"}
{"id": "316825", "url": "https://cs.wikipedia.org/wiki?curid=316825", "title": "Cestovní ruch", "text": "Cestovní ruch\n\nCestovní ruch nebo také turismus je souhrn přechodných pobytů osob (turistů) v cílových oblastech (destinacích) a souhrn služeb, které jejich cestování a pobyty organizují a podporují. Tvoří významnou část národního hospodářství, zejména v některých zemích, a podle Světové organizace cestovního ruchu (\"World Tourism Organization\", UNWTO) jen mezinárodní cestovní ruch představuje asi 25 až 30 % všech světových služeb a zaměstnává přes 100 milionů osob. Přes hranice cestovalo v roce 2008 celkem 922 milionů osob a vznikl tak obrat v objemu 642 miliard eur.\n\nSvětová organizace cestovního ruchu OSN (UNWTO) definuje turistický ruch jako „činnost osoby cestující na přechodnou dobu do místa mimo její běžné životní prostředí (obvyklé prostředí), a to na dobu kratší než je stanovena, přičemž hlavní účel její cesty je jiný, než vykonávání výdělečné činnosti v navštíveném místě”. \n\nKlient služeb cestovního ruchu se nazývá turista a UNWTO jej definuje jako osobu, která pobývá nejméně 24 hodin a nejvýše jeden rok mimo svůj obvyklý domov, nemá z této destinace příjem a neruší své právní vztahy s domovem, kam se nakonec vrací. Podle této definice mezi turisty nepatří migranti, kteří se domů nevracejí, ale ani cizí dělníci nebo brigádníci, kteří mají v cílové zemi příjem. Naproti tomu například obchodní zástupci, účastníci kongresů a školení, vysílaní delegáti a experti se za turisty pokládají (odtud např. označení „kongresový turismus“). Definice UNWTO nerozlišuje, za jakým účelem klienti cestují, nejčastější důvody bývají poznávací, rekreační, sportovní, ale také profesionální a obchodní.\n\nMezi nejoblíbenější cíle rekreačních turistů patří v létě moře a v zimě vysoké hory. Poznávací turismus nejvíce přitahují oblasti bohaté na historické, umělecké a kulturní památky (Francie, Itálie, Řecko), přírodní rezervace, bohatý kulturní život a ovšem i mimořádné světové výstavy, festivaly, lidový folklor a podobně. Významnou složku tvoří sportovní turismus: olympiády, mistrovství, turnaje.\n\nPříjmy z mezinárodního turismu vzrostly v roce 2015 na 1260 mld USD, což je o 4 % více než v roce 2014.\n\nV roce 2016 se nově umístilo Thajsko (44,6 mld.), Hongkong (36,2 mld) a Macao (31 mld), kdežto Austrálie, Rakousko a Turecko se mezi prvními deseti neumístily.\n\n\n\nV celosvětovém srovnání mají svými hodnotami největší význam pro využití cestovním ruchem dva podnební pásy – mírný a subtropický. V ostatních podnebných pásech jsou klimatické hodnoty pro masový cestovní ruch a dlouhodobější pobytu nevhodné kvůli extrémně vysokým teplotám, přílišné vlhkosti vzduchu nebo naopak velkému suchu. Klimatické poměry se uplatňují v rozhodující míře na sezónnosti (= časový průběh realizace cestovního ruchu).\n\nHlavní sezónou v subtropickém klimatickém pásu a to hlavně v přímořských polohách je letní období. Celoroční využívání cestovního ruchu se omezilo pouze na některé oblasti, jako jsou např.: Baleáry, Kypr, Kréta, ostrovy egejského a Jaderského moře a další – jedná se především o dlouhodobé pobyty s koupáním a vodními sporty. Přitažlivost subtropického klimatu, zejména v oblastech Středozemního moře je dána vysokými letními teplotami a množstvím slunečního záření – to je odvozeno z rozdělení srážek.\n\nPravidelný chod počasí, umožňuje cestovnímu ruchu kalkulovat s relativně stálým počasím ve vrcholící sezóně.\n\nZ hlediska realizace cestovního ruchu se stávají stále významnějšími oblasti s vhodnými hydrologickými podmínkami. Dobré hydrologické poměry patří v globálních poměrech k nejdůležitějším lokalizačním podmínkám.\n\nzpravidla vytvářejí předpoklady pro bodovou koncentraci cestovního ruchu, to platí především o minerálních pramenech s léčebnými účinky. K historicky nejstarším centrům cestovního ruchu patří lázeňská střediska, která vznikla na podzemních vodách. Celoroční provoz jim umožňuje stálé vyvěrání pramenů, letní využitelnost je však vyšší. Většina lázeňských slouží hlavně k potřebám vnitrostátního ruchu. Relativně malý počet těchto středisek díky kvalitě svých pramenů a tradici, se vyvinul v centra mezinárodního významu (Vichy-Francie, Wiesbaden-SRN, Karlovy Vary a Mariánské Lázně. . . ). Pro cestovní ruch jsou velmi atraktivní gejzíry (= další typy pramenů podzemních vod). Mezi tři nejproslulejší oblasti patří Island, severní ostrov Nového Zélandu a Yellowstonský národní park v USA.\n\nsezónní využitelnost je závislá na teplotních poměrech, které vytvářejí předpoklady pro areálové rozmístění jeho realizace. Jejich hodnotu vytváří řada komponentů jako je například teplota a čistota vody, kvalita pobřežních pláží apod. Jejich znehodnocování má negativní vliv na jejich využití.\n\njsou z povrchových vod nejpřitažlivější a to především z hlediska dlouhodobých pobytů. Z celosvětového srovnání zaujímá nejvýznamnější postavení Středozemní moře k jehož pobřeží se soustřeďuje polovina mezinárodního cestovního ruchu Evropy. Příčina je v kvalitě jeho pobřežních vod tzn. vysoká teplota - v létě až 24 – 28 oC, vysoká slanost i s léčebnými účinky, vesměs výtečné pláže, exotická mořská, fauna atd. Černé moře má po této stránce nižší hodnoty s výjimkou teploty do 24 oC. Významnou koncentraci cestovního ruchu mají ostrovy amerického Středomoří a přilehlý jihovýchod USA (Florida). V Tichomoří se intenzivně využívají Havajské ostrovy, krátké úseky Kalifornského pobřeží USA a Mexika. V Indickém oceánu se v mezinárodním cestovním ruchu uplatňují ostrovy Mauricius, Seychely a Madagaskar.\n\nuplatňují se podobně jako moře, jejich funkční využití určuje zeměpisná šířka. Na intenzitu využití cestovním ruchem má vliv i jejich poloha, více využívaná jsou jezera a nádrže vzdálené od moře. Různorodé využití těchto ploch je rozšířeno prakticky po celém světě. Mezi nejnavštěvovanější oblasti patří jezera alpské oblasti především Švýcarska (Ženevské jezero, Bodamské jezero), Itálie (Lago di Como, Lago Maggiore, Lago di Garda), Rakouska a Německa. Významné soustředění cestovního ruchu se vytvořilo u jezer ve Velké Británii, v Polsku, Německu a na jihu Finska. Začínají se prosazovat vodní nádrže ve střední Evropě a na Pyrenejském poloostrově.\n\nzpravidla se uplatňují v uspokojování krátkodobých forem cestovního ruchu. V průmyslově vyspělých zemích je problémem jejich znečištění. Přitažlivost mnohých vodních toků je zvyšována přírodními zvláštnostmi jako jsou kaňony a vodopády, které se v konkrétní situaci mohou stát prvotním zdrojem přitažlivosti. Světově známý je kaňon řeky Colorado v USA. Nejatraktivnější jsou vodopády – turisticky nejnavštěvovanější jsou Niagárské vodopády na hranicích USA a Kanady a vodopády v Yosemitském národním parku. V Evropě je řada vodopádů v horských oblastech Švýcarska, Francie (Gavarnie na řece Gave du Pau na jihozápadě 422 m – nejvyšší v Evropě), Norska a Itálie. Velmi atraktivní jsou vodopády na řece Krka u Šibeniku a Plitvických jezerech v Chorvatsku. Světově proslulé jsou Viktoriiny vodopády na řece Zambezi.\n\nPevnina je nezbytnou základnou pro fyzickou existenci člověka. Morfologická rozmanitost povrchu spolu s podnebím stále do značné míry určuje jeho život. Na přelomu 19. a 20. století začaly mít (tvary a celkový charakter reliéfu krajiny) morfologické poměry hodnotu pro využití cestovním ruchem.\n\nmá konkrétní vliv na charakter a kvalitu pobřeží povrchových vod a tím i na cestovní ruch. Minimální hodnotu mají pobřeží bažinatá, skalnatá, strmá a těžko přístupná z vnitrozemí. Největší hodnotu mají písčité pláže a to podle rozsahu a atraktivit v blízkosti. („černé pláže“ jsou tvoře vulkanickými písky – Kanárské ostrovy, Santorini), ovšem za předpokladu příznivých klimatických podmínek. Náročná kritéria splňují především pobřeží Jaderského moře v Chorvatsku (Makarská riviéra), francouzská Riviéra, španělské pobřeží na jihovýchodě, egejské pobřeží Řecka včetně ostrovů a jich portugalského pobřeží při Atlantiku. Méně atraktivní, ale jinak vhodné pro rekreační účely jsou pobřeží oblasti Černého moře. Vhodné podmínky mají pobřežní oblasti při Biskajském zálivu, pláže Normandie a jihovýchodní Anglie. Začínají se uplatňovat kvality pobřeží v některých oblastech afrického Středomoří jako je Tunisko a Egypt.\n\nuplatňuje se v cestovním ruchu přes makroformy reliéfu, z jednotlivých prvků má funkční využití především relativní výšková členitost, u středohor nemusí být vázána na nadmořskou výšku, ale i na modelační vliv klimatu. Například v severozápadní Evropě se ostře řezaný reliéf objevuje již od nadmořských výšek 800 m, ve střední Evropě od výšek 1 600 m. Velehory mají zvláštní charakter – ostré hřebeny, skalní štíty a stupně. Obzvláště ty části, které vystupují nad hranici lesů. Drsné klimatické podmínky a charakter reliéfu omezují funkční využití ve vrcholových partiích na náročnou turistiku a horolezectví. Intenzivní využití je poskytováno ve nižších a středních polohách. Pro většinu populace vyspělých zemích, žijících v nížinných oblastech, jsou přitažlivé horské oblasti, protože v horách nachází relativně nedotčenou přírodu. V horách je možné realizovat formy cestovního ruchu, pro které jsou níže položené oblasti nevhodné. K hospodářskému využití v horských a velehorských oblastí výrazně přispěl moderní cestovní ruch.\n\nvyužívají se jako odpočinkové oblasti. Nepříliš členěná krajina, využívá se pro pěší turistiku a rodinou rekreaci. Jedná se o plošně rozsáhlejší oblasti a střediska cestovního ruchu jsou v nich většinou rozptýlenější, menší a klidnější. Důležitým doplňkem jsou v nich různé atraktivity jako jsou skalní útvary, krasové oblasti s jeskyněmi a propastmi apod.\n\nlákají návštěvníky zvláštními útvary, které byly vytvořeny geologickým vývojem, tektonikou, působením ledovců. Vzhledem k tomu, že jejich rozsah v dopravně přístupných oblastech není velký, jsou zpravidla intenzívně využívány. Ve vysokohorských oblastech Evropy (Alpy, Pyreneje, Karpaty) to vedlo k orientaci zdejšího hospodářství na potřeby cestovního ruchu. V předhůřích a údolích vznikla střediska městského charakteru. Návštěvnost je někdy taková, že s sebou přináší řadu negativních rysů. Proto je nutné regulovat návštěvnost k ochraně přírodních zvláštností. Tyto oblasti slouží především k realizaci zimních sportů a dlouhodobé rekreace ve spojení s masovým rozvojem lyžování, to přispělo k vybudování dalších ubytovacích stravovacích zařízení i speciální dopravní infrastruktury (lanovka, vleky), která se využívá i v letním období pro vysokohorskou turistiku.\n\nJako celek má menší vliv na rozmístění cestovního ruchu. Ve vyspělých zemích mají lesní porosty značný význam pro letní rekreaci a turistiku městské části populace. I některé rostlinné druhy a společenstva jsou objektem zájmu cestovního ruchu pokud nejde o oblast se zákazem přístupu veřejnosti. Světově proslulé jsou atraktivní porosty sekvojí v národním parku Muir Woods u San Franciska, obřích sekvojovců v národním parku Sequoia v Kalifornii. V České republice se zájem soustřeďuje na Žofínský a Boubínský prales.\n\nŽivočišstvo se v cestovním ruchu uplatňuje prostřednictvím chráněné a lovné zvěře. Nejčastější jsou cesty turistů za exotickou zvěří především do afrických národních parků a rezervací. K nejnavštěvovanějším národním parkům patří Serengeti v Tanzanii a Krugerův národní park v Jihoafrické republice, sem jsou pořádány fotografické a turistické „safari“ – tato forma cestovního ruchu má pro řadu afrických zemí velký ekonomický význam. Daleko významnější pro cestovní ruch je lov a rybolov.\n\nUspokojují hlavně poptávku po poučení a zábavě, uplatňují se přitom různorodé zájmy účastníků. Ve srovnání s přírodními podmínkami jsou výsledkem společenské činnosti prováděné v různých uměleckých i jiných hodnot a společenských, zábavních a kulturních akcí. Jejich hodnotu zvyšuje také skutečnost, že se vyskytují v oblastech přitažlivých i z hlediska přírodních podmínek, mnohé z nich mohou mít jen doplňkový význam pro jiné formy cestovního ruchu. Jejich rozmístění v určité oblasti je výhodné z hlediska směrování a rozsahu cestovního ruchu (zámky na Loiře, hrady a zámky Českého ráje apod.) – nerozhoduje však jejich kvantita, ale jejich kvalita.\n\nMají největší význam. Jejich využití cestovním ruchem je dáno zvláštností, uměleckou a historickou hodnotou. Velký význam mají jen ty nejcennější a nejproslulejší, ostatní fungují jako doplňující atraktivity. K nejpřitažlivějším patří architektonické díla historických slohu, moderní architektury, ale i různé užitkové stavby jako samostatné objekty nebo soustředěné do určitých komplexů. Předmětem zájmu je také jejich sochařská, malířská a řezbářská výzdoba. Modernizace dopravy umožnila rozšířit dostupnost těchto památek. Díky tomu se rozšiřuje i zájem o kulturně-historické a architektonické památky mimoevropských civilizací.\n\nKulturní zařízení tvoří soubor atraktivit, většina z nich vystupuje jako doplněk jiných památek. Pro mnohá kulturní zařízení je typický bodový – střediskový charakter rozmístění. Podle typu se pak dělí na zařízení, které soustřeďuje sbírky různého druhu jako jsou muzea, galerie, knihovny aj. a zařízení, jejichž prostřednictvím se realizují kulturní a jiné akce to jsou např. divadelní představení, hudební festivaly, slavnosti, kongresy, náboženské slavnosti a poutě.\n\nNejvětší význam pro cestovní ruch mají muzea a galerie různých kategorií více či méně specializovaných. Na vedoucím místě je se svoji proslulostí pařížský Louvre – nachází se zde umělecká díla ze sbírky Františka I. s proslulou Monou Lisou. Mezi další světově známá muzea patří např.: Britské muzeum v Londýně, Národní galerie antického umění v Římě, Vatikánská muzea, muzeum Prado v Madridu.\n\nVýznam některých měst znásobují divadelní a operní představení a koncerty, také hudební a jiné festivaly. K světově významným scénám patří: Velké divadlo v Moskvě, Metropolitan Opera v New Yorku, milánská La Scala atd. Velký zájem je o různé festivaly – hudební, dramatické, folklorní a jiné např.: Salcburský hudební festival (srpen – září), Vídeňský hudební festival (květen – červenec), Pražské jaro (květen – červen) a mnoho jiných.\n\nNáboženské slavnosti a poutě – měly již v minulosti masový charakter, v dnešní době jim zůstává jejich duchovní charakter, ale jinak jsou doprovázeny rysy, které jsou typické pro moderně organizovaný cestovní ruch. Jejich pověst a přitažlivost je dána tradicí, zjevením a tzv. zázraky. K světově proslulým poutním místům patří např.: Lurdy v jihozápadní Francii, Fátima v Portugalsku atd.\n\nV souvislosti s masovou účastí obyvatelstva na podnicích tohoto druhu roste i význam těchto zařízení v cestovním ruchu. Počet diváků je mnohonásobně vyšší než počet těch, kteří se zajímají o náročnější formy společenského vyžití, proto zařízení, která jsou budovaná pro tyto účely dosahují mnohdy kolosálních rozměrů. Olympijské hry, světová nebo regionální mistrovství různých sportů soustřeďují do míst konání velký počet diváků. Řadí se k nim tradiční karnevaly, býčí zápasy ve Španělsku a Mexiku atd. V cestovním ruchu si své místo udržují také různé zábavní parky např.: Prater ve Vídni, Tivoli v Kodani, Disneyland na Floridě.\n\n\n\n"}
{"id": "316829", "url": "https://cs.wikipedia.org/wiki?curid=316829", "title": "Rychmburk", "text": "Rychmburk\n\nHrad Rychmburk () se nachází u obce Předhradí (dříve také názvem Rychmburk) v okrese Chrudim a Pardubickém kraji, 5 km východně od Skutče. Leží na severovýchodním konci strmého ostrohu, tvořeného údolími říčky Krounky a Lešanského potoka. Středověký hrad ze 13. století byl renesančně a barokně přestavěn a je chráněn jako kulturní památka České republiky.\n\nObdélná dvoupatrová stavba stojí na ostrohu nad strmým údolím a od obce Podhradí je oddělena umělým příkopem. Vstupní brána v jižním rohu budovy má renesanční ostění. V západním rohu obdélného nádvoří je okrouhlá věž ze 14. století se zbytky sgrafit. V patře severního křídla je renesanční pavlač a tři pravoúhlé portálky s ostěním. V severním rohu je menší čtyřboká věž. Z nádvoří se vstupuje do sklepní místnosti, sklenuté na střední pilíř. Ve druhém patře okrouhlé věže je kaple svatého Kříže ze druhé poloviny 17. století se zajímavou klenbou a dvěma deskovými obrazy. Vnitřek budovy není přístupný pro veřejnost. \n\nHrad Rychmburk byl postaven nejspíše začátkem 13. století, majitelem byl tehdy uváděn Tas z Pardubic a Staré. Roku 1297 získal hrad Beneš z Vartemberka, po jeho smrti převzal hrad jeho syn stejného jména. Dalším držitelem hradu byl Beneš III. z Vartemberka, který byl nejvyšším číšníkem krále Jana Lucemburského . Beneš III. hrad přestavěl a rozšířil o opevněné přehradí. Po jeho skonu hrad zdědili jeho bratři Čeněk z Vartemberka a Jan z Vartemberka, kteří hrad darovali řádu johanitů.\nV roce 1361 hrad získal Vilém Flaška z Pardubic, vnuk Tasův. Jedním z Vilémových synů byl první pražský arcibiskup Arnošt z Pardubic. V roce 1369 převzal hrad syn Smil Flaška z Pardubic, který byl též básníkem a spisovatelem.\nV roce 1392 prodal panství Otovi Berkovi a Bočkovi z Kunštátu a Poděbrad. V postupní listině jsou vyjmenovány všechny osady panství a tři městečka: Hlinsko, Svratka a Skuteč. Pro mnohé obce je to první písemná zmínka vůbec. V roce 1396 koupil Smil Flaška panství zpět. Po jeho smrti v roce 1403 se majitelem hradu a panství stal jeho syn Arnošt, jemuž byli poručníky litomyšlský biskup Jan Železný a Odolen z Lipnice.\n\nV roce 1425 hrad Rychmburk dobyli husité (hrad nebyl dobyt, ale když byl v blízké obci Lažany u Skutče upálen podlažický opat, posádka se vzdala za volný odchod) a dali jej do správy Jiříkovi, synovi Jakuba Kroměšína, husitského hejtmana. V roce 1433 si Rychmburk přisvojil husita Jan Pardus z Horky a Vratkova.\nV roce 1436 bylo panství vráceno Arnoštovi Flaškovi za věrné služby Katolické jednotě. Protože o tři roky později zemřel Arnošt jako bezdětný, panství připadlo jako odúmrť králi. V roce 1454 převzal panství Jan Pardus, po něm v roce 1465 nezletilý syn Vilém Pardus, který měl poručníka Zdeňka Kostku z Postupic. Po Vilémově smrti v roce 1490 spravovala panství Anežka z Chlumu a Košumberka.\n\nV roce 1500 získal panství Jindřich Šťastný z Valdštejna, po něm panství v roce 1537 zdědil syn Vilém z Valdštejna, který provedl rozsáhlou opravu hradu. V roce 1550 získal hrad na rok do zástavy Kryštof Jandert z Vrchlabí, po něm získává hrad do svého držení Marie Jansovská ze Soutic. Roku 1555 Rychmburk získal do zástavy Zdeněk Berka z Dubé a Lipého, který v roce 1558 koupil celé rychmburské panství. Po jeho smrti v roce 1572 zdědil panství Václav Berka z Dubé a Lipého, který v roce 1600 zemřel a panství připadlo jeho synovi Lvu Buriánovi Berkovi z Dubé a Lipého.\n\nLev Burián Berka z Dubé a Lipého rozšířil panství o Rosice, Úhřetice, Řestoky, Dačice a Slatiňany. Roku 1623 byl povýšen do hraběcího stavu a z Rychmburku, Dačic a jiných svých panství vytvořil rozsáhllý rodový fideikomis. Po jeho smrti v roce 1625 panství zdědil jeho nezletilý syn Matyáš Ferdinand Berka, za něho panství spravovala jeho matka Eusebie Hypolita Františka Berková, známá svou nenávistí k protestantům a arogantním přístupem k poddaným. Od roku 1636 spravoval panství již sám Matyáš Ferdinand Berka, který zemřel bez dědiců v roce 1644. Od roku 1650 pak panství držel Bohuslav Ferdinand Berka. Jeho smrtí v roce 1659 vymřela linie rodu Berků po meči. Panství proto převzala jeho dcera Františka Božena Rosálie Berková, která správcem panství jmenovala Františka z Jamsdorfu.\nOd roku 1670 přešlo panství na tzv. Jablonskou větev Berků a hrad a panství převzal jako rodový fideikomis František Antonín hrabě Berka, od. r. 1701 dědičný nejvyšší maršálek království, který zemřel bezdětný v roce 1706. Jím rod Berků z Dubé a Lipé v Čechách definitivně vymřel.\n\nPo smrti Františka Antonína Berky zdědila panství Františka Rosálie Berková, provdaná za Leopolda Kinského ze Vchynic. Po její smrti v roce 1714 spravuje panství Václav Albert Kinský z Chocně (zemřel v roce 1719) a hrad a celé panství zdědil jeho syn Vilém Štěpán Kinský, známý svou velkorysostí a dobrým vztahem k poddaným. Po jeho úmrtí v roce 1749 panství převzal jeho syn František Josef hrabě Kinský, který již roku 1752 umřel. Panství zdědila jeho dcera Marie Augusta Kinská, která byla zasnoubena se svým příbuzným Filipem Kinským a panství mu v roce 1753 odkázala.\n\nFilip Kinský se značně zasloužil o panství, provedl rozsáhlou úpravu hradu, zakládal dvory a ovčíny, které daly základ novým osadám na panství. Postavil barokní lovecký zámeček Karlštejn nad Svratkou a krátce před smrtí roku 1823 prodal panství knížatům z Thurn-Taxisu.\n\nMajitelem panství se stal Karel Alexander kníže z Thurn-Taxisu. Na hradě nikdy nebydlel, neboť sídlil v bavorském Řezně. V roce 1827 panství zdědil jeho syn Maxmilián Karel z Thurn-Taxisu. V roce 1871 pak panství získal Maria Karel z Thurn-Taxisu, mj. synovec rakouské císařovny Alžběty. Posledním majitelem hradu a panství byl Albert Maria princ z Thurn-Taxisu. \n\nV roce 1945 byl hrad znárodněn a byl zde zřízen domov pro staré občany. Od roku 2007 je to domov pro dlouhodobě duševně nemocné starší 18 let. Od počátku r. 2017 se počítá s vystěhováním domova do vhodnějších prostor, s následnou rekonstrukcí a se zpřístupněním památky pro širokou veřejnost.\n\n"}
{"id": "316830", "url": "https://cs.wikipedia.org/wiki?curid=316830", "title": "Manažer", "text": "Manažer\n\nManažer je vedoucí pracovník, který zodpovídá za chod jemu svěřené organizace. Aby se člověk stal manažerem, musí mít příslušné znalosti a dovednosti. Tuto funkci může vykonávat jen určitý okruh lidí: Ne každý má v sobě přirozenou autoritu a dovednost vést ostatní.\n\nPodle zaměření aktivit:\n\nObecně lze operativní manažery rozdělit podle úrovně:\n\nTo jsou činnosti, které manažer týmu vykonává, např.:\n\nKromě každodenních povinností a dlouhodobých úkolů (definovaných například majitelem), kromě zodpovědností, musí manažerovi být svěřeny i příslušné kompetence a pravomoci: Bez nich by své požadavky, které klade na tým, nemohl vymáhat.\n\nManažer tedy svůj tým odstiňuje od potíží ve zbytku firmy, určuje důležitost a prioritu: Filtruje informační šumy od týmu do firmy i z firmy do týmu.\n\nNa manažera týmu přicházejí požadavky a v lepších případech i cíle, jakých se pomocí těch požadavků má docílit. Manažer tedy dostává úkoly, které má s pomocí kapacity týmu splnit. Jeho povinností a úkolem je, v rámci řízení kapacit svého týmu a řízení projektů, těch několik \"velkých\" požadavků na něj delegovaných \"rozbít\" na vícero menších, konkrétních a již zvládnutelných jednotlivými členy týmu. Se svými nadřízenými tedy komunikuje na jiné úrovni granularity a s jiným zaměřením, než jak a co komunikuje dovnitř týmu.\n\nPrávě toto \"zmenšování měřítka úkolů\" je jednou z hlavních zodpovědností manažera. Nemusí k němu však dojít hned okamžitě: Navíc i sama prvotní analýza už je prvním delegovatelným úkolem. Tematické celky je potřeba rozbít na konkrétní činnosti a úkoly včas, alespoň pro využití momentálních kapacit týmu, pro zamezení prostojů. Témata je třeba prioritizovat podle času: Ty aktuální rozdrobovat do backlogu/fronty úkolů s dostatečným předstihem, aby je bylo možno plynule delegovat, bez zdržování svého týmu. Vzdálenější témata pak stačí rozanalyzovat méně podrobně, vzdálená stačí i jen udržovat v patrnosti, v seznamu, aby se neztratila. Právě toto vyspecifikovávání konkrétních úkolů z větších a obecnějších požadavků je pravidelná činnost, ne však jediná, jíž se manažer musí systematicky věnovat. Praxe ukazuje, že delegované úkoly by měly být, z pohledu objemu páce, v rozsahu od 2 člověko-hodin (už ne menší) do maximálně 1 člověko-týdne.\n\nKaždý manažer by měl dodržovat určité zásady, aby jeho práce byla efektivní, to znamená, že by měl stanovit jasné cíle a i jak jich dosáhnout. Dále by měl dbát na prevenci – spíše předcházet nedostatkům, než pak řešit problémy, kterým se dalo vyhnout. Je také důležité stanovit si priority, vhodně načasovat a naplánovat postup řešení úkolů a podobně.\n\nManažerův zájem by neměl směřovat pouze na samu firmu a její chod (z jeho vlastního pohledu), ale měl by brát v potaz také zájmy ostatních stakeholderů: majitelů, zákazníků a uvažovat i jejich spokojenost. Musí mezi nimi hledat rovnováhu, byť jsou tyto i v přímých rozporech.\n\nManažer pracuje prostřednictvím svých podřízených. Zodpovídá za jejich práci, motivuje je a snaží se o soulad potřeb jejich i potřeb firmy. Dále informuje jak své podřízené tak i nadřízené. Reaguje na chyby v systému, dělá důležitá rozhodnutí a vyjednává.\n\nStejně jako všichni zaměstnanci, tak i manažeři musí plnit stanovené úkoly tzv. řídit práci, pracovníky apod. Být dobrým manažerem znamená mít mnoho dovedností a znalostí a to zejména z psychologie.\n\nExistují tři okruhy manažerských dovedností:\n\nDobrý manažer by měl umět:\n\nVelký důraz se u manažera klade na jeho formální a neformální autoritu. Je důležité, aby obě autority spolu korespondovaly. Neformální autorita závisí na znalostech, dovednostech, výši odborného vzdělání. Dále je ovlivněna pracovní morálkou, vztahem ke spolupracovníkům a také jeho vlastnostmi – poctivost, důslednost…\n\nOdborník-konzultant umí danou věc vyřešit sám, dobře i rychle. Jako manažer ji však vlastně sám vykonat nesmí, má takový úkol delegovat na podřízeného. Pokud by podlehl nutkání, že \"než bych Ti to vysvětlil to už to sám budu mít hotové dvakrát\", vlastně by jako manažer selhal. Jeho znalosti mu naopak mají být ku prospěchu až při přebírání a kontrole výsledků podřízených, při jejich vzdělávání (mentoringu/coachingu).\n\nPrávě delegování a schopnost upřednostnit práci s lidmi před prací s problémem je základním rozdílem mezi team leaderem (inspirátorem skupiny) na jedné straně, a vysoce specializovaným odborníkem-konzultantem, který problematice rozumí, je schopen hloubkové analýzy problému a syntézy návrhů řešení. Tak lze rozlišit manažera projektu od manažera produktu (poruct owner, stakeholder}.\n\nManažerem (ne)může být každý. Ke své práci potřebuje určité předpoklady a to získané i vrozené.\n\n\n\nJsou další velice důležitou vlastností manažera. Každý manažer by měl mít schopnost komunikovat. Komunikace je důležitá pro řízení a také pro jeho podřízené, protože ti pak mají pocit, že jsou důležití, že se s nimi počítá a záleží na jejich pocitech. Takový zaměstnanec pak vykonává lépe svoji práci, pak se i lépe vede celé organizaci. Když manažer nekomunikuje se svými podřízenými vede to k nespokojenosti zaměstnanců, tím pádem i k hůře vykonané práci a nespokojenosti zákazníků. Součástí komunikace je i tzv. zpětná vazba. Je to odezva na určité sdělení.\n\nKomunikace může být vnější a vnitřní. Vnitřní se děje mezi vedením a podřízenými. Vnější nastává mezi zákazníky, ostatními organizacemi, partnery.\n\nKomunikace může být písemná a ústní. Výhodou ústní komunikace je, že je rychlá a následuje okamžitá zpětná vazba. Mimo jiné vnímáme i výraz obličeje a jiné prvky, které u písemné komunikace postrádáme. Podle nás je pro manažera ústní komunikace velmi důležitá. Písemná komunikace je spíše formální a zpětná vazby bývá kontrolovaná, případně sankciovaná. Touto formou se např. řeší reklamace nebo evidence výrobků.\n\nJedním z hlavních úkolů manažera je také motivace. Manažer by měl umět vést skupinu, tým a jednotlivce požadovaným směrem. Každého motivuje něco jiného, někoho pochvala, uznání a jiného třeba finanční odměna. \nKaždý člověk je jiný, liší se věkem, ekonomickým postavením a manažer by měl být schopen rozpoznat jejich potřeby a tím pádem vědět, jak je motivovat. \n\nMezi další motivace patří například: odborné zájezdy, úprava pracovní doby, možnost postupu, dalšího vzdělání, nadstandardní penzijní připojištění apod. Obecně je známo, že motivovaný člověk má i lepší výsledky v práci.\n"}
{"id": "316831", "url": "https://cs.wikipedia.org/wiki?curid=316831", "title": "Anadyr (řeka)", "text": "Anadyr (řeka)\n\nAnadyr ( ), čuksky \"Йъаайваам\") je řeka v Čukotském autonomním okruhu v Rusku. Je dlouhá 1150 km od pramene zdrojnice Kylvygejvaam. Plocha povodí měří 191 000 km².\n\nPramení v centrální části Anadyrské vrchoviny. Teče na jih do nížiny, kde se obrací na zhruba východ, přičemž však ještě několikrát mění směr, když obtéká horské hřbety. Na horním toku teče úzkou dolinou, zatímco na středním a dolním má charakter rovinné řeky. Dolina řeky v některých částech toku není dotvořena a řeka se rozlévá na ramena. Ústí do zálivu Oněmen, jenž je částí Anadyrského zálivu Beringova moře. V ústí dosahuje šířky 6 až 7 km.\n\nZdrojem vody jsou sněhové a dešťové srážky. Průměrný roční průtok vody ve vzdálenosti 254 km od ústí z povodí o rozloze 106 000 km² činí přibližně 1000 m³/s. Zamrzá v polovině až na konci října, přičemž na horním toku se led objevuje už v září. Rozmrzá na konci května až na začátku června.\n\nVodní doprava pro lodě s nízkým ponorem je možná do vesnice Markove, při vysokém stavu vody i o něco výše. Na dolním toku je rozvinuté rybářství. V povodí řeky se nacházejí naleziště uhlí.\n\nV roce 1648 dosáhl ústí řeky cestovatel Semjon Děžňov a přezimoval u něj. V 18. století řeku navštívil a popsal Dimitrij Laptěv.\n"}
{"id": "316833", "url": "https://cs.wikipedia.org/wiki?curid=316833", "title": "Literární žánr", "text": "Literární žánr\n\nLiterární žánr (z fr. \"genre\" – rod) je označení skupin literárních děl, jež mají společné znaky definované různými kritérii. Tato kritéria mohou být tzv. povrchová – např. kompozice, téma a motivy, jazykové prostředky, důležitý je tzv. chronotop literárního díla, ale také typ čtenáře (literatura pro děti a mládež) a afekt, který dílo vyvolává (strach u hororu) atd., nebo hlubinná, kde se za podstatu žánru označuje archetyp (u Northropa Frye) nebo antropologické založení (tzv. jednoduché formy A. Jollese atd.). José Ortega y Gasset chápe žánr jako „jediný možný způsob, jak [téma] vyslovit plně … navzájem neredukovatelné, nutné a zásadní estetické téma … široké úhly pohledu na klíčové aspekty lidského života“, „jednotlivé umělecké formy vznikají z odlišných interpretací člověka člověkem“. (Meditace o Quijotovi, s. 65 a 90). Žánr lze také chápat jako literární vyjádření určité antropologické nebo psychologické konstanty (tak uvažoval např. Wilhelm Dilthey, Julia Kristeva dokonce definuje žánr na rovině psychoanalytické), tedy jako výraz čehosi, co předchází nejen literaturu, ale i umění jako takové, a co propojuje literaturu s obecně antropologickými kategoriemi.\n\nOd žánrů v jiných uměleckých druzích se žánr literární liší jednak tím, že literatura je dějové a zobrazovací umění a jako taková nabízí větší škálu relevantních prostředků vyjádření, jednak propracovanou strukturou (od antiky: mezi nejstaršími díly žánry se zabývajícími je Aristotelova \"Poetika\"), zmínku o žánrech však nalezneme už u Platóna v jeho \"Ústavě\" (odlišování tzv. mimesis a diegesis). Důsledkem je fakt, že literární žánr je důležitý jak pro genezi (vznik) díla, tak pro jeho vnímání (recepci): čtenáři podle určitých znaků poetiky daného díla rozpoznají, o který žánr se jedná, a tomu uzpůsobí vnímání díla. Např. Škvoreckého \"Legenda Emöke\", jakkoli de facto není legenda, bude svého čtenáře k tomuto žánru při vnímání orientovat, a to na základě názvu (název díla je jedním ze žánrových znaků). Podobně fungují např. postmoderní texty, které začínají např. typickou pohádkovou frází \"Bylo nebylo\" atd., ačkoli jako pohádka nepokračují; čtenářovo vnímání už je nicméně žánrem pohádky ovlivněno.\n\nV rámci literární vědy se žánry zabývá genologie.\n\nV současné době se v literární vědě etabloval tzv. trojrovinný model, který rozlišuje\n\nNapříklad: v rámci epiky (druh) je román (žánr) a v jeho rámci pak román budovatelský (varianta). Tento taxonomický model může být doplněn ještě pojmem modus, případně obecnými estetickými kategoriemi.\n\nV dějinách literatury byl koncept žánru jak přijímán, tak odmítán, a to střídavě nebo i současně.\n\n\n"}
{"id": "316836", "url": "https://cs.wikipedia.org/wiki?curid=316836", "title": "Dolly James", "text": "Dolly James\n\nDolly James (* v Bruneji) je britská písničkářka a studiová zpěvačka. V 90. letech vydala několik singlů a účastnila se několika turné (např. se Simply Red nebo James Taylor Quartet).\n\nJamesová se narodila v Bruneji a její pěvecká kariéra začala v místních kapelách hrajících cover verze hitů. Tehdy také byla členkou tamního kostelního sboru. Předtím, než se přestěhovala do Británie, vystupovala v Singapuru. Ve Spojeném království pracovala v kabaretu ve Walesu a v anglickém regionu West Midlands. Později začala zpívat v Londýně jako studiová zpěvačka.\n\nSpolupracovala s mnoha dalšími hudebníky. V 90. letech zpívala s norskou rockovou skupinou Dance with a Stranger (včetně jejich turné), později se Simply Red, Belindou Carlisleovou nebo Michaelem Boltonem.\n\n"}
{"id": "316838", "url": "https://cs.wikipedia.org/wiki?curid=316838", "title": "Jan Morávek (spisovatel)", "text": "Jan Morávek (spisovatel)\n\nJan Morávek, (1. května 1888, Kamenný Přívoz – 4. dubna 1958, Praha) byl český spisovatel. Do literatury vnesl téma Posázaví.\n\nJan Morávek se narodil v Kamenném Přívoze u Jílového. Otec byl místní hostinský a řezník Karel Morávek, matka Kateřina, rozená Babánková. Jan Morávek byl jejich nejmladší dítě.\n\nBěhem vojenské služby se Jan Morávek v rakouském Mostu nad Litavou (Bruck an der Leitha) seznámil se svojí budoucí ženou, Annou Pšádovou (1894-1936 ) z Měšic u Prahy. Po válce se s Annou oženil a v roce 1922 se jim narodila dcera Pavla (provdaná Pilzová). \n\nRodiště Jana Morávka, Kamenný Přívoz, leží při řece Sázavě, která ovlivnila zásadně jeho tvorbu. Poblíž řeky žil i v Praze – Kobylisích. \n\n\nNárodní knihovna ČR eviduje téměř 40 různých knih (mnohé ve více vydáních), čtyři divadelní hry, písně a filmové náměty (viz \"Filmografie\"), jejichž autorem je Jan Morávek. Z knih jsou nejdůležitější nebo nejznámější:\n\n\nPseudonym Fran Morávek byl použit pouze u prvotiny Hrdinný Kočiáš. Ostatní díla publikoval Jan Morávek pod vlastním jménem.\n\nV roce 1920 redigoval časopis \"Obrana venkova\" a byl též redaktorem publikace \"Kalendář republiky\". \nOd roku 1924 byl zaměstnán v nakladatelství Melantrich, kde se stal dlouholetým šéfredaktorem Pražského ilustrovaného zpravodaje. Pod jeho vedením dosáhl tento časopis nákladu okolo 140 000 ks týdně , podle jiných zdrojů dokonce 250 000-300 000 ks týdně (viz Pražský ilustrovaný zpravodaj). Melantrichu zůstal Jan Morávek věrný do té doby, než se jako spisovatel osamostatnil (do roku 1940).\nI po roce 1940 spolupracoval s různými časopisy, ve kterých zveřejňoval příspěvky a romány na pokračování. Užíval šifry -or a -or-.\n\nJan Morávek byl autorem několika divadelních her se zpěvy; dnes jsou zapomenuty, ve své době však byly hrány. V roce 1918 byla provozována jeho \"Růženka z kantiny\" V roce 1922 hrálo hru \"Sražený orel\" Tylovo divadlo v Nuslích. Nejúspěšnější hra Jana Morávka byla \"Fanynka z údolí\", která byla (též v Tylově divadle v Nuslích) uváděna od roku 1923 až do roku 1939. Její inscenace se přitom objevila už v roce 1919 (Pištěkovo divadlo na Král. Vinohradech) a ještě v roce 1941 (divadlo Na Slupi).\n\n\n\nPřekvapivě přesné detailní autobiografické prvky vykazuje méně známý román Jana Morávka \"Špatný voják\". Autor například v přesné shodě s životopisci uvádí \"\"...odvezl mě otec do Prahy. Měl jsem se dostat za pomoci otcova přítele na učitelský ústav. Ale tam bylo už obsazeno a tak, abych nemusel domů, byl jsem po jistých obtížích přijat na vyšší státní průmyslovou školu, na chemické oddělení...\"\" O několik stran dále popisuje, jak po smrti otce odešel do Prahy \"\"...v květnu jsem zkoušel v novém městském vinohradském a vyhrál jsem to. V červnu šel jsem k odvodu a prohrál jsem to, byl jsem odveden.\"\"\n\nPřesto je jasné, že se nejedná o životopis, ale o umělecké dílo, které se skutečností pouze inspiruje. \n\n\n"}
{"id": "316841", "url": "https://cs.wikipedia.org/wiki?curid=316841", "title": "Jehličnatý les", "text": "Jehličnatý les\n\nJehličnatý les je druh lesa, ve kterém převládají jehličnany. Různí autoři uvádějí pro jehličnatý les hraniční 75–90% podíl jehličnatých dřevin (z celkové zásoby nebo plochy). Přirozené i umělé jehličnaté lesy mohou být tedy jak smíšené (v ČR jsou typické směsi smrku a jedle nebo borovice a smrku v podúrovni) tak i čistě monokulturní (tvořené jediným druhem).\n\nPřirozeně se jehličnaté dřeviny vyskytují především v ekosystému boreálních jehličnatých lesů jejichž výskyt je určen klimaticky – především délkou vegetačního období 1–4 měsíce. (Jde o období, v němž průměrná teplota vzduchu přesahuje 10 °C.). V podmínkách Česka lze takto klimaticky vymezené polohy nalézt v horách (cca 1000 – 1400 m n. m.) nebo v úzkých kaňonovitých údolích a propastech s vyvinutou inverzí vegetačních stupňů. Jde o různé typy horských smrčin, často s příměsí nebo vtroušením jeřábu, buku případně dalších dřevin. Přirozeně se vyskytují také v horách (například v Karpatech, Alpách), ale i v mnoha dalších klimatických oblastech včetně tropického pásma.\nTajga – dominantní biom severského (boreálního) podnebného pásu, zaujímající většinu Skandinávie, severoevropského Ruska, Sibiře a Kanady. Co do fyziognomie porostu se rozlišují dva typy: tzv. tmavá tajga se rozkládá na klimaticky a půdně příznivějších stanovištích, např. v nížinách, a je tvořena hustě zapojenými porosty smrků, jedlí a též některých borovic. Naproti tomu světlá tajga pokrývá hornatější oblasti s extrémnějšími podmínkami, jako jsou rašeliniště nebo permafrost, a tvoří ji řídké prosvětlené porosty modřínů nebo (na Sibiři) borovice lesní. Doprovodnými listnatými dřevinami tajgy jsou nenáročné břízy, jeřáby nebo topoly, v podrostu se vyskytují různé druhy brusnic.\n\nEvropské horské smrčiny – přirozené klimaxové lesy horských poloh mírného pásu, např. Alp, Karpat a dalších, nebo v úzkých kaňonovitých údolích a propastech s vyvinutou inverzí vegetačních stupňů. Fytocenologicky patří do stejné třídy jako lesy eurosibiřské tajgy a jsou tvořeny převážně smrkem ztepilým, v nižších polohách též jedlí bělokorou, která posléze přechází do smíšených smrkojedlových bučin. V podrostu jsou hojné brusnice, množství mechorostů a také některé plavuně.\n\nReliktní bory – obvykle maloplošné porosty borovice lesní na extrémních stanovištích, jako jsou skály, písčiny, rašeliniště nebo hadce, na kterých se odolná a nenáročná, ale konkurenčně slabá borovice dokázala udržet proti kompetičně silnějším, ale náročnějším dřevinám, a to zpravidla již od postglaciální doby.\n\nJehličnaté lesy Středomoří – pouze na některých místech ve vyšších polohách hor, kde navazují na stálezelené tvrdolisté doubravy a stejně jako ony jich byla velká část vykácena. Jejich druhové složení je místně značně proměnlivé: v pohoří Atlasu a přilehlém okolí (jižní Španělsko) je to cedr atlaský, reliktní jedle španělská, marocká a numidská, keřovité či stromovité jalovce (červenoplodý, kadidlový) a borovice černá; v Řecku jsou zachovány porosty jedle řecké; v jižní Anatolii jedle cilicijská. Chloubou a symbolem Libanonu jsou reliktní porosty cedru libanonského.\n\nEuxinské lesy – rozkládají se v oblasti severní Anatolie, v oblasti ovlivněné vlhkým klimatem od Černého moře. Jehličnaté lesy zde v horských polohách navazují na druhově bohaté listnaté lesy nižších poloh a jsou tvořeny na vlhčích místech dominantně jedlí kavkazskou, na sušších borovicí lesní a borovicí černou. Typickým druhem podrostu je stálezelený keř hlohyně šarlatová. Podobné druhy lesa se nalézají též na Kavkaze.\n\nJehličnaté lesy Himálaje – vyskytují se především na strmých, severně orientovaných svazích. Hlavními dřevinami jsou jedle himálajská a různé další jedle, z borovic borovice himálajská, Roxburghova nebo Gerardova, dále smrk Smithův, cedr himálajský, modřín Griffithův, několik druhů stromovitých jalovců, cypřišů a tisů. Bohatý podrost a podúroveň tvoří listnaté keře a nižší stromy jako pěnišníky, břízy, kaliny, jeřáby nebo javory.\n\nJehličnaté lesy Japonska – ve vyšších polohách ostrova Honšú a Hokkaidó. Hlavní složkou jsou jedle (Mariesova, Veitchova), smrk ajanský a jedlovec různolistý, nad stromovou hranicí dále jehličnaté keře jako tis japonský nebo borovice nízká. V podrostu jsou hojné pěnišníky a další vřesovcovité keře. Směrem k severu a dál na ostrov Sachalin jehličnaté lesy klesají v nadmořské výšce a obohacují se o další druhy, jako o jedli sachalinskou nebou smrk Glehnův.\n\nMlžné jehličnaté lesy Pacifického západu – deštné pralesy zaujímající úzký pás pacifického pobřeží od Aljašky po severní Kalifornii. Jde o oblast se silně oceanickým klimatem, s mírnými zimami a velkým množstvím srážek včetně sněhových, významná je též vzdušná vlhkost v podobě mlhy. Dominantami zdejších lesů jsou mohutně vzrůstné jehličnany zerav obrovský, sekvoj vždyzelená, douglaska tisolistá, jedle obrovská a líbezná a smrk sitka, k dalším typickým zástupcům patří cypřišek nutkajský nebo jedlovec západní. Listnatých stromů je zde jen málo. V podrostu nalezneme brusnice nebo libavky. Většina těchto lesů byla v 19. a 20. století vykácena, malé zbytky jsou chráněny v rezervacích.\n\nLesy Skalistých hor – stanovištně a ekologicky pestré porosty mnoha ekoregionů mají v zásadě podobnou skladbu jako pacifické lesy, ovšem bez účasti či s pozvolným odeznéváním vlhkomilnějších oceanických druhů, jimiž jsou jedlovce, sekvoje nebo zeravy. Typickými stromy jsou mnohé borovice (z nejvýznamnějších např. borovice těžká a borovice pokroucená, na horní hranici lesa též borovice osinatá), smrky (pichlavý, Engelmannův), jedle plstnatoplodá, modřín západní a další.\n\nJehličnaté lesy jihovýchodu USA – rozsáhlé porosty Atlantické nížiny, jejichž dominantou je borovice bahenní, případně též borovice Elliottova, na vlhkých stanovištích tisovce nebo cypřišek \"Chamaecyparis thyoides\". Doprovodnými dřevinami jsou především různé duby, ale též magnolie, tupely, ambroně nebo cesmíny. Význačná je přítomnost kriticky ohrožených reliktních jehličnanů jako toreja tisolistá nebo tis floridský.\n\nValdiviánské lesy jižního Chile – patří mezi deštné pralesy mírného pásu s vlhkým oceanickým klimatem. Lesy zde mají několik vegetačních stupňů; v nižších polohách stálezelená laurisilva, ve vyšších potom jehličnaté porosty s dominantními blahočety, fitzroyemi a rodem \"Austrocedrus\", střídané dále pabuky a některými nohoplody. Vyskytuje se zde mnoho původních gondwanských druhů a zástupci holantarktické flóry.\n\nStřední Amerika – jehličnaté lesy se vyskytují ve středních a vyšších nadmořských výškách a jsou tvořeny převážně borovicemi, jedlemi a cypřiši s příměsí dubu.\n\nMexiko – světlé lesy tvořené mnoha druhy borovic, převážně z podrodu \"Strobus\", často s velkými jedlými semeny (tzv. Piňony); jejich kodominantou jsou opadavé či stálezelené duby. Ve vyšších polohách rostou kromě uvedených také jedle (např. jedle posvátná, jejíž lesy jsou významným zimovištěm motýlů), cypřiše, planiky atp., v podrostu může růst množství bromélií, orchidejí či kapradin.\n\nKuba a Hispaniola – jehličnaté lesy zde rostou v horách a jsou tvořeny jednak borovicemi (\"Pinus tropicalis\", \"P. caribaea\", \"P. occidentalis\", \"P. cubensis\"), jednak jalovci, případně nohoplody (\"Podocarpus aristulatus\"). Přimíšeny jsou duby a další listnaté stromy či keře.\n\nV současné době zaujímají jehličnaté dřeviny v Evropě poměrně velké plochy i mimo oblasti původního výskytu. Ze střední Evropy jsou známy zejména monokultury smrku (\"Picea\"), borovice (\"Pinus\"). V Česku zaujímají monokultury (s příměsí do 10 %) necelých 20 % z rozlohy veškerých lesů (jsou zde započteny i přirozené smrkové porosty ve smrkovém stupni nebo bukové monokultury atp.). Ve většině hospodářských lesů tedy převažují (v kontrastu k obvyklým tvrzením o dominanci monokultur) lesy smíšené.\nPříčinou zavádění jehličnatých monokultur nebo smíšených lesů s převahou borovice a smrku byla v evropských podmínkách snaha lesníků obnovit produkci dříví a čelit vystupňovanému nedostatku dříví jako paliva a suroviny pro stavebnictví. Plochy od středověku devastované odlesňováním, extenzivní těžbou, pastvou dobytka a polařením byly postupně asi od poloviny 18. století zalesňovány zejména smrkem a borovicí. Zásluhou lesníků se přecházelo od extenzivního hospodaření k intenzivnímu. Byl kladen důraz na výnosovou vyrovnanost (trvalou udržitelnost) lesního hospodaření a současně bylo cílem vypěstovat maximum využitelné a kvalitní suroviny v co nejkratším čase. V počátcích vznikaly převážně monokultury, nebo jednoduché směsi dřevin, u kterých byla známá vysoká produkční schopnost. Později v důsledku hmyzích a větrných kalamit, a s rozvojem znalostí o lesních ekosystémech, byly tyto porosty během obnovy částečně nahrazovány smíšenými. Lesníci propracovali a ověřili řadu modelů výchovy i dalších opatření omezujících kalamitní škody a zavedli do porostů meliorační dřeviny s cílem uchovat úrodnost lesních půd. I přes korekci názorů na pěstování smrku a borovice v důsledku zkušeností s prvotními monokulturami zůstávají tyto dřeviny, pro svou významnou produkční funkci, spolu s jedlí a modřínem významnou složkou našich hospodářských lesů.\nDruhová skladba byla v 50. letech 20. století označena za příčinu vysokých nahodilých těžeb, a od té doby je měněna. V roce 1950 bylo zastoupení jehličnatých dřevin 85,8 %, do roku 2008 kleslo na 74,8 % (o 11 %). Je logické, že podíl listnatých dřevin se za totéž období zvýšil z 12,5 % na 24,2 % (o 11,7 %). Přestože se zastoupení listnáčů zdvojnásobilo, nahodilé těžby se následkem poměrně zásadní změny druhové skladby nesnížily. Z toho lze vyvozovat, že druhová skladba je pouze jedním z faktorů ovlivňujících stabilitu lesního porostu. Někteří autoři poukazují zejména na dominantní roli porostní výchovy a prostorové úpravy.\n\nČistě jehličnaté lesy jsou kvůli nižší mechanické odolnosti náchylnější k poškození abiotickými činiteli (bořivý vítr, mokrý sníh, námraza…). V podmínkách rozsáhlých severských lesů dochází pravidelně ke katastrofálním rozpadům ekosystému (požár, vichřice, kůrovec). Při tom je stráven surový humus nahromaděný v chladném, vlhkém a kyselém prostředí (borealizace), aby se umožnila obnova tajgy. Na plochách po zničeném lese vzniká přípravný les převážně z břízy nebo borovice. Následují různé typy sekundární sukcese. Pod pionýrský porost se podsouvá smrkové zmlazení a po dvou stoletích samovolného vývoje často vzniká nesmíšená smrčina. Asi po třech stoletích znovu začíná rozpad. Je­ li jen částečný, nadále se udrží převaha smrku, ale roste stále hůře. Může se změnit i v jiný biom, např. rozsáhlá rašeliniště. Tento typický cyklický rozpad s následnou obnovou bývá označován jako velký vývojový cyklus.\n\n\n"}
{"id": "316844", "url": "https://cs.wikipedia.org/wiki?curid=316844", "title": "Debi Doss", "text": "Debi Doss\n\nDebi Doss je ve Spojených státech narozená fotografka a zpěvačka. Navštěvovala Webster University ve Webster Groves (předměstí St. Louis ve státě Missouri), kde objevila svou zálibu ve fotografování.\n\nDossová cestovala do Británie s cílem vyfotografovat začínající hudební hvězdy 70. let 20. století. O její hlas ale brzy projevili zájem hudebníci a tak se Dossová objevila jako vokalistka na turné skupiny The Kinks (rovněž účinkovala na jejich albu \"Schoolboys in Disgrace\").\n\nPozději spolupracovala se skupinou Buggles. V 80. letech společně s producenty a písničkáři Charliem Skarbekem a Timem Smitem vydala dva singly. Oba dva jí zároveň produkovali debutový sólový singl „Romantique“ z roku 1984.\n\nBěhem 80. a 90. let dále spolupracovala pokračovala Dossová v práci studiové zpěvačky a vokalistky a nahrávala např. Chrisem De Burghem, Cillou Blackovou, Twiggy, Samanthou Foxovou, Mikem Oldfieldem a Billem Wymanem. Nejnověji se také objevila na albu \"Fundamental\" od Pet Shop Boys. Rovněž pokračuje i v kariéře fotografky (např. zdokumentovala zatím poslední britské turné Duran Duran).\n\n"}
{"id": "316847", "url": "https://cs.wikipedia.org/wiki?curid=316847", "title": "Konvice z Utahu", "text": "Konvice z Utahu\n\nKonvice z Utahu nebo také Newellova čajová konvice je 3D model, který se stal oblíbeným standardním testovacím modelem (a častým skrytým vtipem) mezi členy komunity 3D počítačové grafiky. Je to matematický model obyčejné konvice poměrně jednoduchého tvaru, který je možno přibližně matematicky popsat pomocí kruhů a elips.\n\nModel konvice byl stvořen v roce 1975 jedním z pionýrů počítačové grafiky, Martinem Newellem, členem výzkumného týmu na univerzitě v Utahu.\n\nModel konvice vznikl jednoduše proto, že Martin Newell potřeboval určitý počítačový model pro svoji práci, ale žádný z existujících mu nevyhovoval. Sandra Newellová, jeho žena, navrhla, aby vytvořil model čajového servisu, protože zrovna seděli u čaje. Vzal papír a tužku a načrtl celý model od oka; později v laboratoři přepočítal nákres na souřadnice bodů a na paměťovou elektronku, opět pouze od oka. Navíc vytvořil modely lžičky a šálku s podšálkem, těm se ale nikdy nedostalo takové slávy.\n\nTvar konvice je ideální pro grafické experimenty své doby; je oblý, jsou v něm body zlomu, konkávní i konvexní místa na povrchu, má genus větší než 0 díky držadlu, může sám na sebe vrhat stín a sám sebe odrážet a navíc dobře vypadá.\n\nNewell zpřístupnil matematická data popisující geometrii konvice (soustava 3-rozměrných souřadnic) ostatním a brzy začali další výzkumníci používat ten samý model pro své experimenty. Potřebovali zhruba to samé, co potřeboval Newell, když konvici tvořil, a proto si usnadnili práci tím, že použili jeho data, místo aby měřili a počítali geometrii jiných objektů.Dnes už technický vývoj dávno překonal dobu, kdy vygenerování obrázku konvice bylo vrcholem vědy, ale Newellova čajová konvice je stále oblíbeným objektem pro testování jakýchkoliv grafických technik.\n\nPůvodní model nebyl nikdy zamýšlen k tomu, aby se na něj koukalo zespoda, a proto měla konvice místo dna díru. Pozdější verze konvice tento nedostatek opravily.\n\nSkutečná konvice je výrazně vyšší než běžně používaný počítačový model, protože Newellův framebuffer nepočítal se čtvercovými pixely. Newellův kolega Jim Blinn snížil model aby tím vyrušil protažení; když byl později model používán v jiných systémech, snížení už zůstalo, a to v poměru 1/1,3.\n\nPůvodní fyzická konvice byla zakoupena v ZCMI, obchodním centru v Salt Lake City v roce 1974. Byla darována Muzeu počítačů v Bostonu v roce 1984, kde byla vystavena do roku 1990. Nyní je v Muzeu počítačové historie v Kalifornii.\n\nRůzné verze modelu, nebo vzorové scény obsahující model, jsou dnes obsaženy (anebo zdarma k dostání) ve skoro každém programu pro 3D grafiku a dokonce mnoha grafických API prostředí. Například AutoCAD, Lightwave 3D, POV-Ray, 3D Studio Max a API prostředí OpenGL a Direct3D. Software je často vybaven modelem konvice, stejně jako modelem koule, válce a krychle.\n\nMartin Newell mluvil na prezentaci SigGraph na konci 80. let a zmínil, že ze všech věcí, které udělal jako výzkumný pracovník pro počítačovou 3D grafiku je jen jediná, pro kterou si ho bude svět pamatovat, a sice „ta zatracená konvice“.\n\nS příchodem prvních počítačových animací a celovečerních filmů se stalo velmi oblíbeným vtipem skrýt Newellovu konvici do jedné ze scén filmu. Například ve filmu se konvice objevila v krátké scéně oslavy. Konvice se také někdy objevuje ve spořiči obrazovky „potrubí“ od Microsoftu. Také v jednom z dílů seriálu Simpsonovi se konvice objevila.\n\nJim Arvo a Dave Kirk (ve své publikaci „Fast Ray Tracing by Ray Classification“ z roku 1987) označili konvici za „šesté Platónské těleso“ a rozšířili tak sbírku starověkých Platónských těles (čtyřstěn, krychle, osmistěn, dvanáctistěn a dvacetistěn).\n\nJim Blinn dokázal zajímavost pythagorovy věty: Sestavte (2D) konvici nad každou stranou pravoúhlého trojúhelníka a obsah konvice nad přeponou se bude rovnat součtu obsahů konvic nad oběma odvěsnami.\n\n\nVšechny odkazy vedou na anglicky psané materiály\n"}
{"id": "316850", "url": "https://cs.wikipedia.org/wiki?curid=316850", "title": "Made of Bricks", "text": "Made of Bricks\n\nMade of Bricks je debutové album britské zpěvačky Kate Nash, které vyšlo v roce 2007 a v prvním týdnu prodeje se dostalo na první místo prodejního žebříčku ve Velké Británii.\n\nAlbum vyšlo o pět týdnů dříve, než bylo původně v plánu, z důvodu úspěšného tažení singlu \"Foundations\" britskou hitparádou.\n\nV USA se deska dostala nejvýše na 36. místo, kdy si ji v prvním týdnu prodeje koupilo 16 000 lidí.\n     13.   A Is for Asthma – 2:37\n"}
{"id": "316855", "url": "https://cs.wikipedia.org/wiki?curid=316855", "title": "Schmeisser", "text": "Schmeisser\n\nSlovo Schmeisser může být používáno v následujících významech:\n"}
{"id": "316857", "url": "https://cs.wikipedia.org/wiki?curid=316857", "title": "Ida Münzbergová", "text": "Ida Münzbergová\n\nIda Münzbergová (19. února 1876, Střítež – 11. července 1955, Český Těšín) byla těšínská malířka.\n\nNarodila se 19. února 1876 ve Stříteži u Českého Těšína v budově lesní správy, kde působil její otec Adolf jako arciknížecí lesmistr. Zemřela 11. července 1955 v Českém Těšíně. Malovala květiny, portréty a krajiny v Českém Těšíně. Velký úspěch měla její samostatná výstava na radnici v Českém Těšíně v prosinci 1933, kde vystavovala 80 svých prací. Za války měla putovní výstavu v Německu. 6 let před rozdělením Těšína pracovala jako učitelka kreslení na dívčím lyceu v Těšíně, potom vyučovala soukromě malbě a kreslení. Později kreslila motivy z pracovního prostředí na stavbách.\n\nVe všech jejich obrazech je patrna snaha o realistické zobrazení viděného světa.\n\nPrvní základy v kreslení a malbě získala u profesora Funkeho. V letech 1903-1911 navštěvovala uměleckou školu pro paní a dívky a uměleckou akademii ve Vídni. Zde studovala u profesorů H. Ticheho a R. Jetmara. Ve Vídni se měla možnost seznámit se všemi druhy uměleckých řemesel, ale kromě přechodného zájmu o drobnou kovovou plastiku ve třídě profesora Kminta, ji natrvalo upoutalo pouze malířství a kreslení.\n\nPo ukončení studia se natrvalo usadila v Těšíně.\n\n\n"}
{"id": "316861", "url": "https://cs.wikipedia.org/wiki?curid=316861", "title": "Anim8or", "text": "Anim8or\n\nAnim8or (vyslovuj ) je 3D grafický freeware, který vytvořil a stále vyvíjí R. Steven Glanville, softwarový inženýr pracující v NVidia. Množstvím funkcí a tvůrčích nástrojů se nedá srovnávat s profesionálními programy jako je například 3D Studio Max, ale pro začátečníky v 3D grafice a méně náročné uživatele (zejména tvůrce her, kteří potřebují jednodušší modely) je možné Anim8or vřele doporučit. Komunita uživatelů Anim8oru je velmi specifická, a to především díky tomu, že je to program kompletně zdarma a většina jeho uživatelů jsou nadšenci, pro které je 3D grafika hobby.\n\n20. července, 1999, byla na internetových stránkách comp.graphics.packages.3dstudio, uveřejněna Stevenem Glanvillem první verze Anim8oru. Během prvního týdne byla první verze programu stažena skoro 100x. Další verze, 0.2, byla vypuštěna 6. září 1999; bylo v ní opraveno několik chyb a byla přidána možnost ukládat JPEG obrázky.\n\nBěhem dalších let byly vyvinuty novější verze programu, obsahující funkce jako „Zpět“ (což v prvních verzích chybělo), rozšířené možnosti animace, klávesové zkratky a stále se zlepšující možnosti Renderingu. S každou novou verzí rostla popularita, Anim8or vyšel v několika časopisech a dnes má minimálně desetitisíce uživatelů po celém světě. \n\nPoslední stabilní verze Anim8oru, 0.95c, byla vypuštěna 2. dubna, 2007. Další oficiální verzí bude velmi pravděpodobně verze 1.0.Od verze 0.95 zveřejňuje R. Steven Glanville také verze programu označené jako „preview“ – nejde o oficiální vypuštění nové beta-verze, autor chce pouze ukázat, jak jeho práce postupuje a získat zpětnou vazbu od uživatelů co nejdříve. „Preview“ verze jsou poměrně nestabilní, v mnohém nedokončené a s mnoha chybami; poslední verzí je 0.97d, vypuštěná 21. září 2008, a mezi její hlavní funkce patří rendering s možností sledování paprsku, rendering s využitím kapacity vícejádrových procesorů a vylepšené uživatelské rozhraní.\n\nSkorooficiální maskot Anim8oru je velmi jednoduchý červený pták pojmenovaný Robin; pro mnoho uživatelů je to jeden z prvních modelů, který se naučí vytvořit a animovat díky tutoriálu nazvanému „A Simple Walk“, ve kterém se postava Robina využívá. Robin je také využit na několika místech v návodu, zejména v kapitolách o tvorbě a animaci postav.\n\nPřestože Anim8or není zdaleka tak mocným nástrojem jako profesionální 3D grafické programy, široká škála funkcí umožňuje – při troše trpělivosti – dosáhnout velmi kvalitních výsledků:\n\n\nDíky nízkým systémovým požadavkům je možné používat Anim8or i na počítačích s malým výkonem a zastaralým systémem. Program je vytvořen pro systém Windows, ale někteří uživatelé ho úspěšně používají na systémech od Apple s prostředím Microsoft Virtual PC a na systémech Linux s WINE. Minimální požadavky jsou:\n\n\nNení moc dobře známo jaké funkce se objeví v další verzi. Autor Anim8oru sleduje diskuze na fórech komunity a podle požadavků uživatelů přizpůsobuje vývoj programu, ale málokdy prozradí, na čem právě pracuje. Interval vypuštění nové stabilní verze je přibližně 1 rok, ale verze 1.0 se bude pravděpodobně od stávající verze 0.95 velmi lišit a dá se očekávat, že bude vypuštěna nejdříve v létě 2009. Inverzní kinematika bude pravděpodobně zprovozněna v jedné z příštích verzí, ale to je jedna z funkcí, na které autor podle svých slov pracuje už velmi dlouho, takže je těžké odhadovat, do které verze se tato funkce dostane.\n\nPokud jde o komerční budoucnost Anim8oru, program je stále vyvíjen jako freeware a tak to téměř jistě i zůstane. Z oficiální stránky programu sice zmizela doslovná zmínka o tom, že Anim8or \"bude pořád zdarma\", ale z vyjádření autora vyplývá, že tvorba programu pro něj není ničím jiným, než zábavou.\n\nMomentálně plánované funkce jsou:\n\n\nStále však platí, že R. Steven Glanville je velmi málo sdílný, pokud jde o budoucnost Anim8oru, proto je většina zde uvedených informací spíše spekulace.\n\nKomunita uživatelů Anim8oru existuje z hlavní části na 3 diskuzních fórech: anim8or.com (fórum při oficiální stránce programu), animanon.com a cg-nation.com (dříve anim8or.org); provozovatelé fóra cg-nation.com sponzorují chatový IRC kanál.\n\nNa mnoha dalších stránkách vytvořených uživateli programu se nacházejí menší diskuzní fóra, tutoriály atd.\n\n"}
{"id": "316862", "url": "https://cs.wikipedia.org/wiki?curid=316862", "title": "Kostel Nanebevzetí Panny Marie (Brno-Zábrdovice)", "text": "Kostel Nanebevzetí Panny Marie (Brno-Zábrdovice)\n\nBarokní římskokatolický kostel Nanebevzetí Panny Marie se nachází ve východní části Zábrdovic, náležející k brněnské městské části Brno-Židenice. Je situován poblíž břehu řeky Svitavy na křižovatce ulic Lazaretní a Zábrdovická.\n\nByl postaven v letech 1661 až 1668 podle projektu Giovanniho Pietra Tencally v sousedství premonstrátského zábrdovického kláštera. V polovině 18. století k němu byla z jižní strany přistavěna polygonální kaple Panny Marie Čenstochovské. Celý areál kláštera, včetně kostela, je chráněn jako kulturní památka České republiky.\n\nKlášter založený již počátkem 13. století byl zrušen za vlády Josefa II. a přeměněn na vojenskou nemocnici.\n\nPozdně barokní až klasicistní interiér byl navržen a vybaven v letech 1781–1782 a 1787 zavedenou brněnského dílnou sochaře Ondřeje Schweigla. Ten tak navázal na starší práci svého otce Antonína Schweigla v Mariánské kapli. Na malířské výzdobě se podíleli přední rakouští umělci, jako byl Franz Anton Maulbertsch, jeho vyučenec Josef Winterhalder mladší a také Martin Johann Schmidt zvaný \"Kremserschmidt\".\n\nHlavnímu sloupovému oltáři z růžového umělého mramoru vévodí obraz \"Nanebevzetí Panny Marie\" od Franze A. Maulbertsche z roku 1782. Na předsazeném zlaceném tabernáklu se nachází Malá Kalvárie, která je doprovázena adorujícími anděly. Po stranách oltáře jsou na vysokých volutových podstavcích bílá štuková sousoší sv. Norberta a na opačné straně sv. Augustina, oba světce doprovází andílci nesoucí odznaky opatského úřadu - berle a mitry. Vysoko na severní a jižní zdi se nachází dvojice štukových reliéfů znázorňující starozákonní výjevy - \"Betsabé přimlouvající se u krále Šalamouna\" a \"Ester prosící krále Achašvera za zachování izraelského národa\", oba jsou opatřeny polychromií, aby vypadaly jako bronzové. Výzdobu presbytáře doplňují čtveřice oratoří, které jsou společně s reliéfy nahoře korunovány štukovými andílky. Po stranách stojí dlouhé chórové lavice ze 70. let 18. století.\n\nNa rozhraní presbytáře a lodi se nachází kazatelna se štukovou personifikací Církve s kalichem a křížem na stříšce. V protějším rohu je kenotaf zakladatele kláštera Lva z Klobouk ve tvaru zastřešené epitafní desky se štukovým závěsem, vojenskými odznaky a personifikací Fámy na vrcholu.\n\nV lodi se nachází čtveřice téměř reliéfně pojatých oltářů z umělého mramoru. Pro první dvojici oltářů u presbytáře byly pořízeny obrazy Martina J. Schmidta (1782) a sochy O. Schweigla. Na prvním oltáři visí obraz \"sv. Augustina vyvracející bludaře\" a stojí sochy sv. Řehoře a sv. Ambrože a na druhém oltáři obraz \"sv. Norberta přijímajícího nejsvětější svátost\" a sochy blah. Viléma Eiselina a blah. Bertolda. Na predelách jsou obrazy Božského Srdce Páně a Neposkvrněné Srdce Panny Marie. Druhá dvojice oltářů sv. Barbory a sv. Josefa byla opatřena obrazy Ferdinanda Lichta (1820). Znázorňují \"Stětí sv. Barbory a sv. Josefa vedoucí malého Ježíška\". Na predelách jsou Lichtovy obrazy sv. Leopolda a sv. Emericha. Sochy na těchto dvou oltářích pocházejí ze zámecké kaple v Šebetově. Na oltáři sv. Barbory jsou sochy sv. Anežky a sv. Apolonie a na oltáři sv. Josefa sochy blah.(sv.) Heřmana Josefa a blah.(sv.) Bohumíra. Uprostřed lodi jsou v nikách kaple sv. Jáchyma a sv. Anny. Oba mají obrazy od Josefa Winterhaldera ml. z roku 1782 na téma \"Vyučování Panny Marie a Zjevení sv. Jáchym\"ovi.\n\nPolygonální kapli Panny Marie Čenstochovské přistavěnou k jižní stěně kostela podle návrhu Mořice Grimma vybavil kolem roku 1753 oltářem Antonín Schweigl. Po stranách oltáře s kopií milostného obrazu stojí dřevěné sochy sv. Jáchyma a sv. Anny, které doprovází několik andělů. Na klenbě byla vymalována (dnes již značně nečitelná) freska \"Oslava Panny Marie na nebesích\" od Jana Jiřího Etgense. Na stěnách jsou v kartuších výjevy \"Zvěstování a Navštívení P. Marie, Narození Páně a Klanění pastýřů\", Dále se zde nachází křtitelnice s drobným sousoším Křtu Krista.\n\nV místech pod oběma západními věžemi vznikl prostor pro drobné kaple. Severní kaple Jatého Spasitele vyplňuje oltář se sochou Krista u kůlu adorovaný dvojící zlacených andělů od A. Schweigla Na východní stěně kaple se nachází reliéf Snímání z kříže ze 17. století. Na klenbě je vyvedena freska Kristova kříže a roušky sv. Veroniky nesenými andílky, pravděpodobně od Jana J. Etgense. Jižní pohřební kapli Waldorfů (P. Marie Lurdské) vévodí rozvilinový epitaf Gottfrieda Waldorfa (†1687) a jeho manželky Jany Františky z Merseburgu (†1672) jejichž náhrobník je zasazen v dlažbě nad rodovou hrobkou.\n\nCelou plochu klenby kostela zabírá rokoková fresková výmalba od Josefa Winterhaldera ml., kterou rámují dekorativní členící prvky technikou \"en grisaille\" od Josefa Pichlera. V presbytáři se nachází freska s tématem \"Panny Marie Vítězné s Patriarchy a uctívanými svatými\" a v lodi \"Krista a devět kůrů andělských očekávající Pannu Marii na trůnu\". Pod kruchtou jsou v kruhovém medailonu vyvedeni andílci s atributy Víry, Naděje a Lásky a nad kůrem \"Panna Marie jako vítězka nad neřestmi\", která je ale značně přemalovaná. Návrh výzdoby byl předložen opatovi roku 1781 a práce trvaly od roku 1782 do 1784.\n\nV rámci Programu záchrany architektonického dědictví bylo v letech 1995-2014 na opravu kostela čerpáno 8 320 000 Kč.\n\n\n"}
{"id": "316863", "url": "https://cs.wikipedia.org/wiki?curid=316863", "title": "Latinská rčení N", "text": "Latinská rčení N\n\n\n\n\n"}
{"id": "316872", "url": "https://cs.wikipedia.org/wiki?curid=316872", "title": "Třída Northampton", "text": "Třída Northampton\n\nTřída Northampton byla třída těžkých křižníků amerického námořnictva. Konstrukčně navazovala na předchozí těžké křižníky třídy \"Pensacola\". Celkem bylo postaveno šest křižníků této třídy. Ve službě byly v letech 1930–1946. Křižníky byly intenzivně nasazeny za druhé světové války. Tři byly ve válce ztraceny a ostatní po válce vyřazeny.\n\nKřižníky této třídy byly projektovány od roku 1926. Hlavní změnou oproti třídě \"Pensacola\" bylo ubrání jedné dělové věže, což zlepšovalo problematickou stabilitu plavidel. Devět 203mm kanónů bylo soustředěno do trojice třídělových věží, namísto dvou dvoudělových a dvou třídělových u třídy \"Pensacola\". Zároveň byla zlepšena pancéřová ochrana lodí, kterým stále zůstávala rezerva 1000 t do omezujících limitů, sjednaných na Washingtonské konferenci. Byly to první americké křižníky vybavené hangárem pro uskladnění letounů. První tři postavené lodě byly vybaveny pro funkci vlajkových lodí.\n\nDo stavby se zapojily loděnice Fore River Shipyard v Quincy (součást Bethlehem Steel Corp.), New York Shipbuilding v Camdenu, Puget Sound Navy Yard v Bremertonu, Mare Island Navy Yard ve Vallejo a Newport News Shipbuilding v Newport News.\n\nJednotky třídy \"Northampton\":\nHlavní výzbroj tvořilo devět 203mm kanónů ve trojdělových věžích. Dvě věže byly na přídi a třetí na zádi. Doplnily je čtyři 127mm kanóny a dva trojhlavňové 533mm torpédomety. Křižníky byly vybaveny dvěma katapulty a čtyřmi hydroplány. Pohonný systém tvořilo osm kotlů White-Forster a čtyři turbíny Parsons o výkonu 107 000 shp, pohánějící čtyři lodní šrouby. Nejvyšší rychlost dosahovala 32,5 uzlu. Dosah byl 10 000 námořních mil při rychlosti 15 uzlů.\n\nVe 30. letech byly na všech plavidlech demontovány torpédomety a jejich výzbroj byla posílena o čtyři 127mm kanóny a čtyři 12,7mm kulomety. Daší úpravy už nebyly stejné pro celou třídu. Zejména byla zesilována protiletadlová výzbroj a křižníky byly vybaveny radary. V roce 1946 nesl křižník \"Chester\" devět 203mm kanónů, osm 127mm kanónů, 24 kusů 40mm kanónů a 26 kusů 20mm kanónů. Počet katapultů a hydroplánů zůstal zachován. Dále nesl radary typů SG, SK, SP, Mk.3, Mk.4.\n\nKřižníky byly intenzivně nasazeny za druhé světové války. Sloužily především na pacifickém válčišti. Tři ze šesti byly v bojových operacích ztraceny. USS \"Houston\" se účastnil neúspěšné obrany Holandské východní Indie a byl potopen 1. března 1942 v bitvě u Sundském průlivu. USS \"Northampton\" byl potopen 30. listopadu 1942 torpédy japonských torpédoborců v bitvě u Tassafarongy. Jako poslední byl potopen křižník USS \"Chicago\". Ke dnu jej poslaly 30. ledna 1943 japonské letouny v bitvě u Rennellova ostrova. Zbylé tři křižníky byly v roce 1946 vyřazeny a v letech 1959–1960 sešrotovány.\n\n"}
{"id": "316874", "url": "https://cs.wikipedia.org/wiki?curid=316874", "title": "Greatest Hits (album, Mariah Carey)", "text": "Greatest Hits (album, Mariah Carey)\n\nGreatest Hits je kompilace největších hitů, které vydala americká zpěvačka Mariah Carey v roce 2001. Po albu #1's je to druhá výběrová deska. Tentokrát ale vyšla pod labelem Columbia Records.\n\nDeska vyšla krátce po komerčně neúspěšném soundtracku Glitter ve Spojených státech debutovala na 52. místě. Celosvětově se desky prodalo přes 4 miliony kopií.\n"}
{"id": "316876", "url": "https://cs.wikipedia.org/wiki?curid=316876", "title": "Giovanni Pietro Tencalla", "text": "Giovanni Pietro Tencalla\n\nGiovanni Pietro Tencalla (17. listopadu 1629, Bissone, nyní kanton Ticino – 6. března 1702, tamtéž) byl italsko-švýcarský architekt, v českých zemích známý především svým působením na Moravě ve službách olomouckých biskupů.\n\nV letech 1656 až 1692 působil jako císařský stavitel ve Vídni. Po smrti Filiberta Lucchese se stal jeho nástupcem ve funkci dvorního stavitele.\n\nGiovanni Pietro Tencalla pracoval nejdříve jako pravá ruka dvorního stavitele Filiberta Lucchese. K jeho nejdůležitějším pracím patří nástavba leopoldinského traktu vídeňského Hofburgu v letech 1672–1681, poničeného požárem. V letech 1685–1687 vypracoval pro císařského vrchního podkoního Filipa Zikmunda z Ditrichštejna plány pro stavbu dnešního Lobkovického paláce ve Vídni, který náleží k nejstarším vídeňským palácovým stavbám; po zničení v roce 1683 byla podle Tencallových plánů obnovena budova Theresiana (1687–1693). Také palác Esterházyů na vídeňské Wallnerstraße byl pravděpodobně postaven podle jeho plánů, pozbyl však své původní barokní podoby v průběhu 18. a 19. století.\nTencalla působil velmi intenzivně i na Moravě. Rozsáhlé zakázky dostával od olomouckých biskupů, pro něž vystavěl četné významné stavby, např.:\n"}
{"id": "316879", "url": "https://cs.wikipedia.org/wiki?curid=316879", "title": "Heroltice (Hoštice-Heroltice)", "text": "Heroltice (Hoštice-Heroltice)\n\nHeroltice (do roku 1925 se jmenovala \"Herotice\", ) jsou jednou ze dvou částí obce Hoštice-Heroltice. Původní zemědělská ves leží při řece Hané asi 4 km východně od Vyškova v nadmořské výšce 233 m n. m. Žije zde obyvatel.\n\nPrvní písemná zmínka o Herolticích pochází z roku 1349.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n"}
{"id": "316880", "url": "https://cs.wikipedia.org/wiki?curid=316880", "title": "Latinská rčení O", "text": "Latinská rčení O\n\n\n\n\n\n"}
{"id": "316881", "url": "https://cs.wikipedia.org/wiki?curid=316881", "title": "Auta", "text": "Auta\n\nAuta je animovaný film studia Pixar z roku 2006. Odehrává se v prostředí automobilových závodů a významné americké silnice Route 66. Pohádka má ve svém ději ukrytý výchovný podtext. Ve filmu nejsou žádní lidé nebo zvířata, jen stroje. Například hmyz je znázorněn VW Broukem.\n\nHlavním hrdinou je závodník-nováček Blesk McQueen. Ten je jedním ze 3 závodníků, který má šanci na titul Zlatý píst. Cestou na poslední rozhodující závod má nehodu a dostane se do zapadlé vesničky Kardanová Lhota. Protože zdemoluje místní silnici, musí zde zůstat po dobu než jí opraví. Časem se spřátelí se všemi obyvateli a zamiluje se do místní krásky Sally. Noví známí mu ukážou, že život nemusí být jen o vítězství. Pak ale Bleska vypátrají novináři a on se zúčastní posledního rozhodujícího závodu. V tom sice nezvítězí, ale prokáže dobrý skutek, když veterána Kinga dotlačí do cíle jeho posledního závodu. Nabídku na angažmá ve vysněném týmu ale nakonec odmítá. V závěru filmu pak oživuje slávu slavné silnice Route 66, na které Kardanová Lhota leží.\nNováček, který bojuje o titul ve své první sezoně. Zpočátku je přesvědčen o své rychlosti a neporazitelnosti. Během svého pobytu ale zjistí, že není až tak dobrým závodníkem a zamiluje se do Sally. S pomocí Dr. Hudsona a ostatních se ale nakonec vydá na poslední závod dobře připraven. V tom sice nezvítězí, ale udělá dobrý skutek, když do cíle dotlačí závodnickou legendu Kinga, který těžce havaroval. Za to je mu nabídnuto místo v týmu Dinoco, které ale odmítá.\n\n\nBurák slouží jako odtahovka v Kardanové Lhotě. Sám sebe prohlašuje za mistra světa v jízdě na zpátečku. Když Blesk přijede do Kardanové Lhoty, Burák se stane jeho nejlepším přítelem. Bleska pak musí každou chvíli tahat z maléru a z kaktusů. Navíc ho také učí, jak se bavit. Na konci filmu se mu splní sen, když se díky Bleskovi proletí helikoptérou Dinoca.\n\nSally utekla z Los Angeles kvůli nešťastné lásce. Usadila se v Kardanové Lhotě a otevřela zde pension Cozy Cone Motel. To ona zařídí, aby Blesk nemohl opustit město, dokud neopraví cestu. Postupem času se do něj zamiluje a přeje si, aby zůstal. Jejím tajným snem je otevřít motel na kopci s výhledem na celé údolí.\n\n\nV Kardanové Lhotě působí jako soudce. Když poprvé uvidí Bleska, chce ho z města vyhnat. Nakonec se v něm ale poznává. Je to starý závodník, který má v garáži 3 tituly. Když ale pozná, že McQueen nepatří mezi namyšlené závodníky, začne se snažit, aby se z Bleska stal šampion.\n\n\nKing je králem Zlatého pístu a ve své poslední sezoně má šanci získat další titul. Pak se chce odebrat do důchodu se svou ženou (Linda Petty/Veronika Freimanová). Ve svém posledním závodě ale havaruje vinou Chicka Hickse. Blesk ho ale dotlačí do cíle, aby mohl odejít se ctí.\n\n\nZávodník, který dnem i nocí trénuje na okruhu. Přesto nikdy nezvítězil a nemá žádného hlavního sponzora. Ve chvíli, kdy šampion King ohlásí odchod do důchodu, ucítí životní příležitost dostat se do týmu Dinoco. V závodě nakonec zvítězí, ale protože se celou dobu choval nesportovně, dostane pouze Zlatý píst a všichni se k němu obrátí zády. Místo v týmu Dinoco mu rovněž nabídnuto není.\n\n\nItal, který vlastní místní obchod s pneumatikami Casa de la Tyres s místní raritou Šikmou věží z pneumatik. Je to vlastenec každým coulem a pravověrný Tifosi. Veškeré stěny v jeho obchodech jsou polepeny plakáty Ferrari. Na konci filmu se mu splní sen, když k němu do obchodu zavítá Michael Schumacher Ferrari F430 Spider.\n\nStejně jako jeho šéf je vášnivým fanouškem italských vozů a umí se vyparádit jako opravdový Tifosi. Na konci filmu se stane Bleskovým novým mechanikem a provede tu nejrychlejší výměnu pneumatik na světě.\n\n\nStrážce pořádku v Kardanové Lhotě. To on Bleska chytí a pak hlídá, aby opravil silnici.\n\n\nRamone je majitelem místní lakovny, a tak se den co den objevuje v novém zbarvení. Je také vyznavačem Lowriders, tedy jízdy s nastavitelným hydraulickým podvozkem. Když má náhodou večer volno, projíždí se se svou přítelkyní Flo.\n\n\nFlo v Kardanové Lhotě provozuje čerpací stanici V8. Právě u její čerpací stanice se celé městečko každý den schází. Jejím přítelem je majitel lakovny Ramone.\n\n\nBydlí v komposteru vedle Seržantova bunkru, je to zásadový hippie. Produkuje zde organické palivo a nabízí ho na ochutnání. O klasické ropě tvrdí, že je výplodem spiknutí ropných gigantů.\n\n\nVálečný veterán Kardanové Lhoty. Provozuje neprosperující obchod s vojenskými předměty z druhé ruky. Své dlouhé dny tráví hašteřením s Filmorem.\n\nTahač McQueenova návěsu v barvách leštěnky Rust-eze. Je McQueenovým kamarádem a vždycky mu rád pomůže, i když má dělat mechanika. Když se mu Blesk ztratí, dává si to za vinu.\n\n\n\n"}
{"id": "316883", "url": "https://cs.wikipedia.org/wiki?curid=316883", "title": "Administrativní dělení Panamy", "text": "Administrativní dělení Panamy\n\nPanama je z mezinárodního hlediska unitární stát. Administrativně je rozdělena na:\n\nPanamské „comarcas indígenas“ jsou území, kde podstatnou část obyvatelstva tvoří původní indiánské kmeny.\n"}
{"id": "316885", "url": "https://cs.wikipedia.org/wiki?curid=316885", "title": "Hoštice (Hoštice-Heroltice)", "text": "Hoštice (Hoštice-Heroltice)\n\nHoštice () jsou jednou ze dvou částí obce Hoštice-Heroltice. Původní zemědělská ves leží při řece Hané asi 5 km východně od Vyškova v nadmořské výšce 232 m n. m.\n\nPrvní písemná zmínka o Hošticích pochází z roku 1445.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\n\n"}
{"id": "316887", "url": "https://cs.wikipedia.org/wiki?curid=316887", "title": "Bata", "text": "Bata\n\nSlovo Bata může mít několik významů:\n"}
{"id": "316889", "url": "https://cs.wikipedia.org/wiki?curid=316889", "title": "Ardvreck Castle", "text": "Ardvreck Castle\n\nArdvreck Castle je skotský hrad, respektive jeho zřícenina, ležící u jezera Loch Assynt v kraji Highland. Hrad byl vystavěn okolo roku 1590 klanem Mac Leodů, kteří vlastnili půdu v okolí již od 13. století. Budova byla v roce 1672 dobyta klanem MacKenziů, kteří se zmocnili i Assyntu, tj okolního kraje. V roce 1726 poblíž hradu MacKenziové vystavěli modernější sídlo \"Calda House\", které ovšem sloužilo pouze do roku 1737, kdy lehlo popelem. Nákladná výstavba uvrhla klan do dluhů. K budovám se váže i několik mýtů.\n"}
{"id": "316890", "url": "https://cs.wikipedia.org/wiki?curid=316890", "title": "Mistrovství světa v ledním hokeji 1992", "text": "Mistrovství světa v ledním hokeji 1992\n\n56. Mistrovství světa v ledním hokeji 1992 se konalo v Československu v Praze a Bratislavě ve dnech 28. dubna – 10. května 1992. Mistrovství vyhrál pošesté v historii výběr Švédska.\n\nŠampionátu se zúčastnilo 32 mužstev, rozdělených podle výkonnosti do tří skupin.\nA-skupina byla rozšířena na dvanáct účastníků, kteří hráli podle nového systému (do 1996). Týmy byly rozděleny do dvou šestičlenných skupin, z nichž první čtyři postoupily do play off, kde se hrálo o medaile. Týmy, které skončily ve skupině na šestém místě, hrály o záchranu.\n\nNa mistrovství světa naposledy startovalo Československo, které bylo od 1. 1. 1993 rozděleno na Českou a Slovenskou republiku.\n\n Německo – Finsko 3:6 (0:0, 1:2, 2:4)\n\n28. dubna 1992 (13:00) – Praha (Sportovní hala) \nBranky Německa: 24. Stefan Ustorf, 57. Georg Franz, 58. Richard Amann\nBranky Finska: 35. Arto Ruotanen, 39. a 44. Jarkko Varvio, 46. Juha Riihijärvi, 49. Jarkko Varvio, 60. Mikko Mäkelä.\nRozhodčí: Muench (CAN) – Feofanov (RUS), Mihálik (TCH)\nVyloučení: 10:6 (0:2)\nDiváků: 4 500\n\n28. dubna 1992 (16:30) – Praha (Sportovní hala)\nBranky Švédska: 16. Johan Garpenlöv, 21. a 32. Arto Blomsten, 32. Jan Larsson, 43. Kenneth Kennholt, 45. a 51. Peter Forsberg\nBranky Polska: nikdo\nRozhodčí: Danko (TCH) – Lowell (CAN, Svarstadt (NOR)\nVyloučení: 3:5 (4:0)\nDiváků: 2 500\n\n28. dubna 1992 (20:00) – Praha (Sportovní hala)\nBranky Itálie: nikdo\nBranky USA: 14. Paul Ranheim\nRozhodčí: Bokarev – Komisarov (RUS), Gobbi (SUI)\nVyloučení: 4:4\nDiváků: 1 500\n\n29. dubna 1992 (13:00) – Praha (Sportovní hala)\nBranky Finska: 3. Pekka Tuomisto, 4. Timo Saariskoski, 6. Mika Nieminen, 14. Jarkko Varvio, 36. Mikko Mäkelä, 37. Timo Saariskoski, 42. Janne Laukkanen, 50. Timo Jutila, 55. Keijo Säilynoja, 56. Jarkko Varvio, 60. Rauli Raitanen\nBranky Polska: 26. Marek Koszowski, 50. Kazimierz Jurek\nRozhodčí: Moreno (SUI) – Feofanov (RUS), Mihálik (TCH)\nVyloučení: 5:6 (2:0, 0:1)\nDiváků: 1 450\n\n29. dubna 1992 (16:30) – Praha (Sportovní hala)\nBranky USA: 7. Chris Winnes, 20. Paul Ranheim, 55. Mark Osiecki\nBranky Německa: 8. Andreas Brockmann, 23. Ron Fischer, 25. Raimond Hilger, 25. Andreas Niederberger, 54. Dieter Hegen\nRozhodčí: Hansen (NOR) – Dick (CAN), Janiček (TCH)\nVyloučení: 4:6 (1:2)\nDiváků: 9 000\n\n29. dubna 1992 (20:00) – Praha (Sportovní hala)\nRozhodčí: Danko (TCH) – Gobbi (SUI), Svarstadt (NOR)\nVyloučení: 3:6\nDiváků: 5 500\n\n1. května 1992 (13:00) – Praha (Sportovní hala)\nBranky Polska: 6. Ireneusz Pacula, 8. Krysztof Bujar, 24. Andrzej Kadziolka, 36. Henryk Gruth, 49. Roman Steblecki\nBranky Itálie: 4. Jimmy Camazzola, 26. ?? Figlizzi, 31. Georg Comploi, 32. Mario Simioni, 51. Bruno Zarrillo, 56. Santino Pellegrino, 60. Bruno Zarrillo.\nRozhodčí: Hansen (NOR) – Janíček (TCH), Feofanov (RUS)\nVyloučení: 6:8 (1:2)\nDiváků: 4 000\n\n1. května 1992 (16:30) – Praha (Sportovní hala)\nBranky Německa: 6. Raimond Hilger, 26. Dieter Hegen, 42. Ulrich Hiemer, 49. Jorg Mayr, 60. Dieter Hegen\nBranky Švédska: 36. Patrick Carnbäck, 54. Patric Kjellberg\nRozhodčí: Moreno (SUI) – Mihálik (TCH), Svarstad (NOR)\nVyloučení: 8:8 (1:0) + Patrick Carnbäck na 10 min.\nDiváků: 10 800\n\n1. května 1992 (20:00) – Praha (Sportovní hala)\nBranky USA: 24. Andy Brickley\nBranky Finska: 4. Juha Riihijärvi, 8. Waltteri Immonen, 20. a 30. Mika Nieminen, 40. Vesa Viitakoski, 44. Juha Riihijärvi\nRozhodčí: Muench – Dick (CAN), Komisarov (RUS)\nVyloučení: 3:2\nDiváků: 4 500\n\n3. května 1992 (13:00) – Praha (Sportovní hala) \nBranky USA: 9. Todd Copeland, 15. Chris Winnes, 46. a 49. David Jensen, 55. Jim Johansson.\nBranky Polska: nikdo\nRozhodčí: Savaria (ITA) – Ollier (FRA), Zerbi (ITA)\nVyloučení: 4:3 (1:0)\nDiváků: 3 200\n\n3. května 1992 (16:30) – Bratislava\nBranky Itálie: 38. Mike De Angelis, 46. Bruno Zarrillo\nBranky Německa: 30. Michael Heidt, 42. Dieter Hegen, 43. Michael Rumrich, 46. Ulrich Hiemer, 47. Raimond Hilger, 53. Michael Schmidt\nRozhodčí: Björkman (SWE) – Kubiszewski (POL), Lojander (FIN)\nVyloučení: 11:4 (0:3)\nDiváků: 4 500\n\n3. května 1992 (20:00) – Bratislava\nBranky Finska: 9. Jarkko Varvio, 46. Juha Riihijärvi, 60. Hannu Jävenpää\nBranky Švédska: 36. Patric Kjellberg\nRozhodčí: Ammian (USA) – Borman (USA), Dahle (GER)\nVyloučení: 7:6 (1:0)\nDiváků: 6 000\n\n4. května 1992 (13:00) – Bratislava\nBranky Polska: 47. Wojciech Tkacz\nBranky Německa: 6. Dieter Hegen, 15. Ernst Kopf, 19. Dieter Hegen, 20. Ulrich Hiemer, 26. Peter Draisaitl, 27. Ernst Kopf, 36. Michael Rumrich, 38. Ernst Kopf, 47. a 51. Michael Heidt, 60. Raimond Hilger.\nRozhodčí: Jokela (FIN) – Borman (USA), Zerbi (ITA)\nVyloučení: 1:3\nDiváků: 2 800\n\n4. května 1992 (16:30) – Bratislava\nBranky Finska: 5. Jarkko Varvio, 22. Keijo Säilynoja, 26. Jere Lehtinen, 27. Rauli Raitanen, 48. Pekka Tuomisto\nBranky Itálie: 41. Maurizio Mansi\nRozhodčí: Lichtnecker (GER) – Kubiszewski (POL), Ollier (FRA)\nVyloučení: 3:3 (2:0)\nDiváků: 3 100\n\n4. května 1992 (20:00) – Bratislava\nBranky Švédska: 8. Jan Larsson, 26. Fredrik Stillman, 30. Mats Sundin, 36. Arto Blomsten\nBranky USA: 2. David Jensen, 33. Chris Winnes, 44. Jim Johansson, 55. Tom Bissett.\nRozhodčí: Muench (CAN) – Dahle (GER), Lojander (FIN)\nVyloučení: 2:2 (0:1)\nDiváků: 4 000\n\n Kanada – Francie 4:3 (2:0, 1:1, 1:1)\n\n28. dubna 1992 (13:00) – Bratislava\nBranky Kanady: 7. Glenn Anderson, 10. Jason Woolley, 39. Rod Brind'Amour, 43. Pat Falloon\nBranky Francie: 25. Stéphane Barin, 58. Pierre Pouse, 59. Serge Pourdier\nRozhodčí: Lichtnecker – Dahle (GER), Lojander (FIN)\nVyloučení: 6:3 (0:1)\nDiváků: 1 500\n\n28. dubna 1992 (16:30) – Bratislava\nBranky Švýcarska: 11. Jorg Eberle, 17. Andy Ton\nBranky Ruska: 47. a 59. Sergej Zubov\nRozhodčí: Jokela (FIN) – Lärking (SWE), Zerbi (ITA)\nVyloučení: 7:4 (0:1)\nDiváků: 2 000\n\n28. dubna 1992 (20:00) – Bratislava\nBranky ČSFR: 4. Róbert Švehla, 17. František Procházka, 23. Robert Lang, 31. Robert Lang, 39. Bedřich Ščerban, 46. František Musil (Soegaard vlastní)\nBranky Norska: 30. Geir Hoff\nRozhodčí: Bjorkman (SWE) – Borman (USA), Ollier (FRA)\nVyloučení: 10:12 (2:0, 1:0) + Peter Veselovský na 5 min a do konce utkání.\nDiváků: 4 100\n\nČSFR: Petr Bříza – Drahomír Kadlec, Leo Gudas, Róbert Švehla, František Musil, Bedřich Ščerban, Richard Šmehlík – Tomáš Jelínek, Otakar Janecký, Ladislav Lubina – Petr Rosol, Robert Lang, Kamil Kašťák – Peter Veselovský, Robert Reichel, Igor Liba – František Procházka, Petr Hrbek, Richard Žemlička.\n\nNorsko: Jim Martinsen – Peter Salsten, Cato Andersen, Tomy Jakobsen, Jon Karlstad, Age Ellingsen, Kim Soggard – Bjorn Bekkerud, Peter Thoresen, Geir Hoff – Jan Fagerli, Ole Dahlstrom, Knut Walbye – Ame Billkvam, Erik Kristiansen, Trond Magnussen – Jarle Friis, Roy Johanssen, Carl Gundersen.\n\n30. dubna 1992 (13:00) – Bratislava\nBranky Kanady: 38. Derek King\nBranky Švýcarska: 57. Dino Kessler\nRozhodčí: Ammian (SUI) – Zerbi (ITA), Lärking (SWE)\nVyloučení: 9:7 + Jorg Eberle na 5 min.\nDiváků: 3 800\n\n30. dubna 1992 (16:30) – Bratislava\nBranky ČSFR: 21. Ladislav Lubina, 48. Petr Hrbek, 58. Tomáš Jelínek\nBranky Francie: nikdo\nRozhodčí: Jokela – Lojander (FIN), Kubiszewski (POL)\nVyloučení: 7:9 (1:0, 1:0) + František Musil a Lemoine do konce utkání.\nDiváků: 5 900\n\nČSFR: Petr Bříza – Drahomír Kadlec, Leo Gudas, Róbert Švehla, František Musil, Bedřich Ščerban, Richard Šmehlík – Tomáš Jelínek, Otakar Janecký, Ladislav Lubina – Petr Rosol, Robert Lang, Kamil Kašťák – Peter Veselovský, Robert Reichel, Igor Liba – František Procházka, Petr Hrbek, Richard Žemlička.\n\nFrancie: Petri Ylönen – Stephane Botteri, Jean-Philippe Lemoine, Serge Pourdier, Denis Perez, Michel Leblanc, Bruno Saunier – Christian Pouget, Antoine Richer, Lionel Orsolini – Stéphane Barin, Christophe Ville, Peter Almassy – Patrick Dunn, ??? Laporte, Steven Woodburn – Pierre Pouse, Yannick Goicoechea, Michael Babin.\n\n30. dubna 1992 (20:00) – Bratislava\nBranky Ruska: 11. Darjus Kasparajtis, 50. Sergej Bautin, 59. Igor Boldin\nBranky Norska: 7. Erik Kristiansen, 27. Jarle Friis\nRozhodčí: Lichtnecker (GER) – Borman (USA), Ollier (FRA)\nVyloučení: 3:7 (1:1)\nDiváků: 3 900\n\n1. května 1992 (13:00) – Bratislava\nBranky Francie: 11. Laporte, 32. Stéphane Barin, 33. Christian Pouget, 51. Patrick Dunn, 59. Laporte\nBranky Švýcarska: 12. Patrick Howald, 14. Jorg Eberle, 34. Patrick Howald, 45. Alfred Lüthü, 50. Sandro Bertaggia, 54. Christian Weber\nRozhodčí: Björkman (SWE) – Dahle (GER), Kubiszewski (POL)\nVyloučení: 11:7 (3:2) + Barin na 10 min.\nDiváků: ?\n\n1. května 1992 (16:30) – Bratislava\nBranky Norska: 16. Kim Soggard, 27. Trond Magnussen, 57. Peter Salsten\nBranky Kanady: 2. Steve Thomas, 13. Ray Ferraro, 17. Glenn Anderson, 40. Pat Falloon\nRozhodčí: Savaria (ITA) – Borman (USA), Ollier (FRA)\nVyloučení: 2:6 (1:1)\nDiváků: 7 100\n\n1. května 1992 (20:00) – Bratislava\nBranky ČSFR: 23. František Procházka, 31. Róbert Švehla\nBranky Ruska: 9. Andrej Kovalenko, 10. Igor Boldin, 27. Igor Boldin, 60. Darjus Kasparajtis\nRozhodčí: Ammian (USA) – Lojander (FIN), Lärking (SWE)\nVyloučení: 10:8 (0:1) + Sergej Zubov na 10 min a Alexej Žamnov na 5 min a do konce utkání.\nDiváků: 8 100\n\nČSFR: Petr Bříza – Drahomír Kadlec, Leo Gudas, Róbert Švehla, František Procházka, Bedřich Ščerban, Richard Šmehlík – Tomáš Jelínek, Otakar Janecký, Ladislav Lubina – Petr Rosol, Robert Lang, Kamil Kašťák – Peter Veselovský, Robert Reichel, Igor Liba – Petr Hrbek, Richard Žemlička.\n\nRusko: Michail Štalenkov – Darjus Kasparajtis, Dmitrij Mironov, Vladimír Malachov, Sergej Zubov, Dmitrij Juškijevič, Alexej Žitnik, Sergej Bautin – Andrej Kovalenko, Vjačeslav Bucajev, Ilja Bjakin – Alexej Kovaljov, Alexej Žamnov, Sergej Petrenko – Igor Koroljov, Alexander Barkov, Alexej Tkačuk – Nikolaj Borševskij, Igor Boldin, Vitalij Prochorov.\n\n3. května 1992 (13:00) – Praha (Sportovní hala)\nBranky SSSR: 14. Ilja Bjakin, 20. Andrej Kovalenko, 24. Koroljev, 34. Alexej Tkačuk, 48. Maslachov, 50. Andrej Kovalenko, 51. Maslachov, 59. Dmitrij Mironov\nBranky Francie: nikdo\nRozhodčí: Danko (TCH) – Dick (CAN), Gobbi (SUI)\nVyloučení: 3:5 (1:0, 1:0)\nDiváků: 5 500\n\n3. května 1992 (16:30) – Praha (Sportovní hala)\nBranky Švýcarska: 20. Andy Ton, 23. Patrick Howald, 57. Jorg Eberle\nBranky Norska: 32. Jarle Friis\nRozhodčí: Muench (CAN) – Janíček, Mihálik (TCH)\nVyloučení: 2:2\nDiváků: 5 000\n\n3. května 1992 (20:00) – Praha (Sportovní hala)\nBranky ČSFR: 12. Tomáš Jelínek, 19. František Musil, 26. František Musil, 49. Petr Hrbek, 60. Tomáš Jelínek\nBranky Kanady: 11. Marc Habscheid, 32. Randy Smith\nRozhodčí: Bokarov – Komisarov, Teofanov (RUS)\nVyloučení: 3:5 (2:0)\nDiváků: 12 500\n\nČSFR: Petr Bříza – Drahomír Kadlec, Leo Gudas, Róbert Švehla, František Musil, Bedřich Ščerban, Richard Šmehlík – Tomáš Jelínek, Otakar Janecký, Ladislav Lubina – Petr Rosol, Robert Lang, Kamil Kašťák – František Procházka, Robert Reichel, Igor Liba – Patrik Augusta, Petr Hrbek, Richard Žemlička.\n\nKanada: Ron Hextall – Jason Woolley, Trent Yawney, Garth Butcher, Kerry Huffman, Todd Gill, Brian Tutt, Bradley Schlegel – Glenn Anderson, Rod Brind'Amour, Marc Habscheid – Steve Thomas, Ray Ferraro, Derek King – Pat Falloon, Nelson Emerson, Chris Lindberg – Randy Smith, Keith Acton, Robert Bassen.\n\n4. května 1992 (13:00) – Praha (Sportovní hala) \nBranky Francie: nikdo\nBranky Norska: 28. Roy Johanssen\nRozhodčí: Danko – Janíček (TCH), Dick (CAN)\nVyloučení: 5:3\nDiváků: 2 700\n\n4. května 1992 (16:30) – Praha (Sportovní hala) \nBranky Kanady: 41. Kerry Huffman, 45. Steve Thomas, 54. Ray Ferraro, 58. Robert Bassen\nBranky Ruska: 16. Dmitrij Juškijevič, 17. Nikolaj Borševskij, 22. Sergej Petrenko, 23. Ilja Bjakin, 30. Igor Koroljov, 60. Ilja Bjakin\nRozhodčí: Björkman – Lärking (SWE), Gobbi (SUI)\nVyloučení: 6:4 (1:2, 1:0)\nDiváků: 9 500\n\n4. května 1992 (20:00) – Praha (Sportovní hala)\nBranky ČSFR: 32. Petr Hrbek, 60. Tomáš Jelínek\nBranky Švýcarska: nikdo\nRozhodčí: Bokarev – Komisarov (RUS), Svarstad (NOR)\nVyloučení: 13:15\nDiváků: 10 500\n\nČSFR: Petr Bříza – Drahomír Kadlec, Leo Gudas, Róbert Švehla, František Musil, Bedřich Ščerban, Richard Šmehlík – Tomáš Jelínek, Otakar Janecký, Ladislav Lubina – Petr Rosol, Robert Lang, Kamil Kašťák – František Procházka, Robert Reichel, Igor Liba – Patrik Augusta, Petr Hrbek, Richard Žemlička.\n\nŠvýcarsko: Reto Pavoni – Sven Leuenberger, Luigi Riva, Samuel Balmer, Sandro Bertaggia, Doug Honegger, Dino Kessler, Patrick Sutter – Roberto Triulzi, Alfred Lüthü, Mario Brodmann – Felix Hollenstein, Christian Weber, Jorg Eberle – Keith Fair, Gil Montandon, Patrick Howald – Misko Antisin, Mario Rottaris, Manuele Celio.\n Finsko – Kanada 4:3 (2:1, 1:0, 1:2)\n\n6. května 1992 (17:00) – Praha (Sportovní hala)\nBranky Finska: 7., 18. a 39. Timo Peltomaa, 55. Timo Saariskoski\nBranky Kanady: 20. Chris Lindberg, 45. Garth Butcher, 60. Glenn Anderson\nRozhodčí: Björkman (SWE) – Borman (USA), Feofanov (RUS)\nVyloučení: 7:10 (1:0, 0:1)\nDiváků: 9 500\n\n6. května 1992 (21:00) – Praha (Sportovní hala) \nBranky Ruska: nikdo\nBranky Švédska: 20. Mats Sundin, 36. Roger Hansson\nRozhodčí: Moreno (SUI) – Dahle (GER), Lojander (FIN)\nVyloučení: 8:7\nDiváků: 9 400\n\n7. května 1992 (15:00) – Praha (Sportovní hala)\nBranky Německa: 26. Dieter Hegen\nBranky Švýcarska: 12. Mario Brodmann, 48. Felix Hollenstein, 49. Roberto Triulzi\nRozhodčí: Ammian (USA) – Lärking (SWE), Borman (USA)\nVyloučení: 10:9 + Ulrich Hiemer na 10 min.\nDiváků: 9 400\n\n7. května 1992 (19:30) – Praha (Sportovní hala)\nBranky ČSFR: 7. Róbert Švehla, 10. František Procházka, 11. Patrik Augusta, 15. Drahomír Kadlec, 25. Petr Hrbek, 27. Drahomír Kadlec, 50. Ladislav Lubina, 56. Patrik Augusta\nBranky USA: ???\nRozhodčí: Björkman (SWE) – Feofanov, Komisarov (RUS)\nVyloučení: 6:13 (2:0)\nDiváků: 13 200\n\nČSFR: Petr Bříza – Drahomír Kadlec, Leo Gudas, Róbert Švehla, František Musil, Bedřich Ščerban, Richard Šmehlík – Tomáš Jelínek, Otakar Janecký, Ladislav Lubina – Petr Rosol, Robert Lang, Kamil Kašťák – František Procházka, Robert Reichel, Igor Liba – Patrik Augusta, Petr Hrbek, Richard Žemlička.\n\nUSA: Ray Leblanc (28. Mike Dunham) – Mark Osiecki, Gary Suter, David Williams, Dennis Vaske, Neil Sheehy, Todd Copeland, Ken Klee, Barry Richter – Paul Ranheim, Andy Brickley, Joe Sacco – Todd Harkins, Jim Johansson, David Jensen – Chris Winnes, Derek Plante, Tom Bissett – John Byce, Mike Boback, Todd Krygier.\n Finsko – Československo 2:2 (0:0, 1:2, 1:0 – 0:0 pp, 2:0 sn)\n\n9. května 1992 (13:00) – Praha (Sportovní hala) \nBranky Finska: 27. Vesa Viitakoski, 58. Janne Laukkanen, SN Jarkko Varvio a Keijo Säilynoja\nBranky ČSFR: 36. Igor Liba, 38. Petr Hrbek\nRozhodčí: Björkman – Lärking (SWE), Borman (USA)\nVyloučení: 7:6\nDiváků: 14 200\n\nFinsko: Markus Ketterer – Timo Jutila, Harri Laurila, Erik Hämälainen, Waltteri Immonen, Arto Ruotanen, Janne Laukkanen – Vesa Viitakoski, Timo Saariskoski, Juha Riihijärvi – Jarkko Varvio, Mika Nieminen, Hannu Jävenpää – Mikko Mäkelä, Christian Ruuttu, Timo Peltomaa – Pekka Tuomisto, Rauli Raitanen, Keijo Säilynoja.\n\nČSFR: Petr Bříza – Drahomír Kadlec, Leo Gudas, Róbert Švehla, František Musil, Bedřich Ščerban, Richard Šmehlík – Tomáš Jelínek, Otakar Janecký, Ladislav Lubina – Petr Rosol, Robert Lang, Kamil Kašťák – František Procházka, Robert Reichel, Igor Liba – Patrik Augusta, Petr Hrbek, Richard Žemlička.\n\nZajímavost Československé reprezentaci nebyl uznán ve třetí třetině gól, protože nějaký divák vhodil na hrací plochu druhý puk. Vstřelená branka padla ve chvíli, kdy vhozený puk byl ve středním pásmu a tedy neovlivnil spád hry. Následně toho byly samostatné nájezdy, kdy Československo padlo.\n\n9. května 1992 (17:30) – Praha (Sportovní hala)\nBranky Švédska: 3. Lars Karlsson, 6. Patrick Carnbäck, 13. Peter Forsberg, 45. Roger Hansson\nBranky Švýcarska: 25. Gil Montandon\nRozhodčí: Ammian (USA) – Lojander (FIN), Dahle (GER)\nVyloučení: 7:6 (1:1)\nDiváků: 12 500\n\n Švédsko – Finsko 5:2 (1:0, 3:0, 1:2)\n\n10. května 1992 (17:30) – Praha (Sportovní hala)\nBranky Švédska: 11. Peter Forsberg, 25. Mikael Andersson, 30. Roger Hansson, 32. Lars Karlsson, 60. Arto Blomsten\nBranky Finska: 54. Timo Peltomaa, 57. Timo Jutila\nRozhodčí: Muench (CAN) – Janíček (TCH), Feofanov (RUS)\nVyloučení: 2:2 (1:0)\nDiváků: 14 000\n\n Československo – Švýcarsko 5:2 (2:0, 0:2, 3:0)\n\n10. května 1992 (13:00) – Praha (Sportovní hala)\nBranky ČSFR: 3. Igor Liba, 15. Róbert Švehla, 42. Otakar Janecký, 53. Robert Reichel, 59. Petr Hrbek\nBranky Švýcarska: 35. Jorg Eberle, 40. Roberto Triulzi\nRozhodčí: Lichtnecker (GER) – Dick (CAN), Komisarov (RUS)\nVyloučení: 8:6 (0:1)\nDiváků: 13 000\n\nČSFR: Petr Bříza – Drahomír Kadlec, Leo Gudas, Róbert Švehla, František Musil, Bedřich Ščerban, Richard Šmehlík – Tomáš Jelínek, Otakar Janecký, Ladislav Lubina – Petr Rosol, Robert Lang, Kamil Kašťák – František Procházka, Robert Reichel, Igor Liba – Patrik Augusta, Petr Hrbek, Richard Žemlička.\n\nŠvýcarsko: Reto Pavoni – Sven Leuenberger, Patrick Sutter, Dino Kessler, Luigi Riva, Samuel Balmer, Sandro Bertaggia – Felix Hollenstein, Alfred Lüthü, Mario Brodmann – Misko Antisin, Christian Weber, Jorg Eberle – Roberto Triulzi, Gil Montandon, Keith Fair – Doug Honegger, Mario Rottaris, Manuele Celio.\n Polsko – Francie 1:3 (1:1, 0:1, 0:1)\n\n6. května 1992 (13:00) – Praha (Sportovní hala)\nBranky Polska: 3. Krysztof Kuzniecow\nBranky Francie: 8. a 27. Phillipe Bozon, 59. Antoine Richer\nRozhodčí: Muench – Lowell (CAN), Janíček (TCH)\nVyloučení: 2:0 (0:1)\nDiváků: 2 000\n\n1. Švédsko\nBrankáři: Håkan Algotsson, Peter Åslin, Tommy Söderström.\nObránci: Arto Blomsten, Joacim Esbjörs, Calle Johansson, Kenneth Kennholt, Petri Liimatainen, Tommy Sjödin, Fredrik Stillman\nÚtočníci: Mikael Andersson, Patrick Carnbäck, Peter Forsberg, Johan Garpenlöv, Roger Hansson, Anders Huss, Lars Karlsson, Patric Kjellberg, Jan Larsson, Michael Nylander, Peter Ottosson, Daniel Rydmark, Mats Sundin.\nTrenéři: Conny Evenson a Curt Lundmark.\n\n2. Finsko\nBrankáři: Ari-Pekka Siekkinen, Markus Ketterer, Sakari Lindfors.\nObránci: Erik Hämälainen, Timo Jutila, Arto Ruotanen, Waltteri Immonen, Kai Rautio, Janne Laukkanen, Harri Laurila.\nÚtočníci: Vesa Viitakoski, Jere Lehtinen, Hannu Jävenpää, Keijo Säilynoja, Pekka Tuomisto, Christian Ruuttu, Timo Saariskoski, Juha Riihijärvi, Rauli Raitanen, Timo Peltomaa, Jarkko Varvio, Mika Nieminen, Mikko Mäkelä.\nTrenér: Pentti Matikainen.\n\n3. Československo\nBrankáři: Petr Bříza, Oldřich Svoboda, Milan Hnilička,\nObránci: Drahomír Kadlec, Leo Gudas, Róbert Švehla, Bedřich Ščerban, Richard Šmehlík, František Musil, Jiří Jonák.\nÚtočníci: Otakar Janecký, – Tomáš Jelínek, Ladislav Lubina, Petr Rosol, Robert Lang, Kamil Kašťák, Petr Hrbek, Richard Žemlička, Peter Veselovský, Igor Liba, Robert Reichel, Patrik Augusta, František Procházka.\nTrenéři: Ivan Hlinka a Jaroslav Walter.\n\n4. Švýcarsko\nBrankáři: Patrick Schopf, Reto Pavoni, Renato Tosio.\nObránci: Dino Kessler, Sandro Bertaggia, Luigi Riva, Sven Leuenberger, Patrick Sutter, Samuel Balmer, Doug Honegger.\nÚtočníci: Christian Weber, Patrick Howald, Felix Hollenstein, Roberto Triulzi, Mario Brodmann, Andy Ton, Misko Antisin, Keith Fair, Alfred Lüthü, Gil Montandon, Jorg Eberle, Manuele Celio, Mario Rottaris.\nTrenér: John Slettvol.\n\n5. Rusko\nBrankáři: Andrej Trefilov, Michail Štalenkov, Maxim Michajlovskij.\nObránci: Dmitrij Juškijevič, Vladimír Malachov, Dmitrij Mironov, Ilja Bjakin, Darjus Kasparajtis, Sergej Zubov, Alexej Žitnik, Sergej Bautin.\nÚtočníci: Igor Boldin, Sergej Petrenko, Jurij Chmyljov, Alexej Kovaljov, Alexej Tkačuk, Nikolaj Borševskij, Vjačeslav Bucajev, Vitalij Prochorov, Alexej Žamnov, Igor Koroljov, Andrej Kovalenko, Alexander Barkov.\nTrenér: Viktor Tichonov.\n\n6. Německo\nBrankáři: Helmut De Raaf, Réne Bielke, Josef Heiss.\nObránci: Jorg Mayr, Ron Fischer, Michael Schmidt, Andreas Niederberger, Richard Amann, Michael Heidt, Ulrich Hiemer.\nÚtočníci: Stefan Ustorf, Ernst Kopf jr., Peter Draisaitl, Raimond Hilger, Georg Holzmann, Bernerd Truntschka, Gerd Truntschka, Wolfgang Kummer, Georg Franz, Dieter Hegen, Michael Rumrich, Jurgen Rumrich, Andreas Brockmann.\nTrenér: Luděk Bukač.\n\n7. USA\nBrankáři: John Blue, Mike Dunham, Ray Leblanc.\nObránci: Ken Klee, Barry Richter, Todd Copeland, David Williams, Neil Sheehy, Dennis Vaske, Gary Suter, Mark Osiecki.\nÚtočníci: Chris Winnes, Todd Harkins, John Byce, Tom Bissett, Joe Sacco, David Jensen, Mike Boback, Jim Johansson, Andy Brickley, Derek Plante, Paul Ranheim, Todd Krygier.\nTrenér: Tim Taylor.\n\n8. Kanada\nBrankáři: Trevor Kidd, Ron Hextall, Richard Tabaracci.\nObránci: Jason Woolley, Kerry Huffman, Trent Yawney, Todd Gill, Garth Butcher, Brian Tutt, Bradley Schlegel.\nÚtočníci: Derek King, Glenn Anderson, Keith Acton, Marc Habscheid, Rod Brind Amour, Pat Falloon, Ray Ferraro, Randy Smith, Steve Thomas, Chris Lindberg, Nelson Emerson, Robert Bassen.\nTrenér: Dave King.\n\n9. Itálie\nBrankáři: Roberto Romano, Diego Riva, David Delfino.\nObránci: Roberto Oberrauch, Jimmy Camazzola, William Stewart, Georg Comploi, Giovanni Marchetti, Mario Chitarroni, Anthony Circelli, Mike De Angelis, Frank Lattuca.\nÚtočníci: Emilio Iovio, Markus Brunner, Robert Ginnetti, Maurizio Mansi, Ivano Zanatta, Santino Pellegrino, Mario Simioni, Bruno Zarrillo, Gaetano Orlando, Carmine Vani, Lucio Topatight.\nTrenér: Bryan Lefley.\n\n10. Norsko\nBrankáři: Robert Schistad, Jim Martinsen, Steve Allman.\nObránci: Peter Salsten, Age Ellingsen, Jon Karlstad, Tomy Jakobsen, Kim Soggard, Svein Norstebo, Cato Andersen, Jan Fagerli.\nÚtočníci: Geir Hoff, Roy Johanssen, Carl Gundersen, Jarle Friis, Trond Magnussen, Ole Dahlstrom, Ame Billkvam, Erik Kristiansen, Peter Thoresen, Knut Walbye, Bjorn Bekkerud, Oysten Olsen.\nTrenér: Bengt Ohlsson.\n\n11. Francie\nBrankáři: Jean-Marc Dijan, Petri Ylönen, Michel Valliere.\nObránci: Steven Woodburn, Jean-Philippe Lemoine, Serge Pourdier, Stephane Botteri, Michel Leblanc, Bruno Saunier, Gérald Guennelon, Denis Perez.\nÚtočníci: Peter Almassy, Lionel Orsolini, Stéphane Barin, Patrick Dunn, Pierre Pouse, Michael Babin, Benoit, Laporte, Yannick Goicoechea, Christophe Ville, Antoine Richer, Christian Pouget, Pierrick Maia, Phillipe Bozon.\nTrenér: Kjell Larsson.\n\n12. Polsko\nBrankáři: Andrzej Hanisz, Mariusz Kieca, Marek Batkiewicz.\nObránci: Andrzej Kadziolka, Dariusz Garbocz, Sebastian Gonera, Henryk Gruth, Zbigniew Koziel, Kazimierz Jurek, Zbigniew Bryjak.\nÚtočníci: Boguslaw May, Krysztof Kuzniecow, Wojciech Matczak, Janusz Adamiec, Wojciech Tkacz, Roman Steblecki, Krysztof Bujar, Marek Koszowski, Mariusz Czerkawski, Ireneusz Pacula, Andrzej Swistak, Dariusz Czerwiec, Piotr Zdunek.\nTrenér: Leszek Lejczyk.\n\n Nizozemsko – Čína 12:2 (4:1, 5:1, 3:0)\n\n2. dubna 1992 – Klagenfurt\n\n2. dubna 1992 – Villach\n\n2. dubna 1992 – Klagenfurt\n\n2. dubna 1992 – Villach\n\n3. dubna 1992 – Klagenfurt\n\n3. dubna 1992 – Villach\n\n4. dubna 1992 – Klagenfurt\n\n4. dubna 1992 – Villach\n\n5. dubna 1992 – Klagenfurt\n\n5. dubna 1992 – Klagenfurt\n\n5. dubna 1992 – Villach\n\n6. dubna 1992 – Klagenfurt\n\n6. dubna 1992 – Klagenfurt\n\n7. dubna 1992 – Klagenfurt\n\n7. dubna 1992 – Villach\n\n8. dubna 1992 – Klagenfurt\n\n8. dubna 1992 – Klagenfurt\n\n9. dubna 1992 – Klagenfurt\n\n9. dubna 1992 – Klagenfurt\n\n9. dubna 1992 – Villach\n\n10. dubna 1992 – Klagenfurt\n\n10. dubna 1992 – Villach\n\n11. dubna 1992 – Klagenfurt\n\n11. dubna 1992 – Klagenfurt\n\n12. dubna 1992 – Villach\n\n12. dubna 1992 – Klagenfurt\n\n12. dubna 1992 – Villach\n\n12. dubna 1992 – Klagenfurt\n\n Belgie – KLDR 5:4 (2:0, 1:3, 2:1)\n\n18. března 1992 – Kingston upon Hull\n\n18. března 1992 – Kingston upon Hull\n\n18. března 1992 – Kingston upon Hull\n\n19. března 1992 – Kingston upon Hull\n\n19. března 1992 – Kingston upon Hull\n\n19. března 1992 – Kingston upon Hull\n\n21. března 1992 – Kingston upon Hull\n\n21. března 1992 – Kingston upon Hull\n\n21. března 1992 – Kingston upon Hull\n\n22. března 1992 – Kingston upon Hull\n\n22. března 1992 – Kingston upon Hull\n\n22. března 1992 – Kingston upon Hull\n\n24. března 1992 – Kingston upon Hull\n\n24. března 1992 – Kingston upon Hull\n\n24. března 1992 – Kingston upon Hull\n\n JAR – Lucembursko 23:0 (5:0, 9:0, 9:0)\n\n21. března 1992 – Johannesburg\n\n21. března 1992 – Johannesburg\n\n22. března 1992 – Johannesburg\n\n22. března 1992 – Johannesburg\n\n23. března 1992 – Johannesburg\n\n24. března 1992 – Johannesburg\n\n24. března 1992 – Johannesburg\n\n25. března 1992 – Johannesburg\n\n25. března 1992 – Johannesburg\n\n26. března 1992 – Johannesburg\n\n26. března 1992 – Johannesburg\n\n27. března 1992 – Johannesburg\n\n27. března 1992 – Johannesburg\n\n28. března 1992 – Johannesburg\n\n28. března 1992 – Johannesburg\n\n"}
{"id": "316894", "url": "https://cs.wikipedia.org/wiki?curid=316894", "title": "Caprivi", "text": "Caprivi\n\nCaprivi (zvané také \"Itenge\" nebo \"Pás Caprivi\") je strategicky významné území v Africe, na severovýchodě Namibie, kde tvoří jednu z provincií - vytváří úzký, přes 400 km dlouhý \"jazyk\", zasahující mezi Angolu a Botswanu. V roce 1890 se stalo součástí Německé jihozápadní Afriky: Němci je získali od Angličanů, aby měli přístup k řece Zambezi a tím i k Indickému oceánu, u něhož ležela další jejich država, dnešní Tanzanie (plán se nezdařil, neboť Zambezi není kvůli Viktoriiným vodopádům splavná). Území bylo pojmenováno podle tehdejšího německého kancléře Lea von Caprivi (jeho rodina měla kořeny v dnešním Slovinsku, jeho předci se psali Kopriva). Caprivi má okolo 20 000 kilometrů čtverečních a přes 80 000 obyvatel, hlavním městem je Katima Mulilo (asi 20 000 obyvatel). Během jihoafrické okupace bylo Caprivi polonezávislým bantustanem a sloužilo jako vojenská základna pro angolské protivládní hnutí UNITA. V roce 1990 se stalo součástí samostatné Namibie, v roce 1994 vypuklo povstání za nezávislost, vedené Mushakem Muyongem a jeho Armádou osvobození Caprivi (CLA). Důvody byly jak etnické (obyvatelé Caprivi patří převážně k národu Loziů, také známému jak Barotse, kdežto v Namibii vládnou většinoví Ovambové), tak ekonomické: oblast má zachovanou přírodu i značné nerostné zdroje. Po několika ozbrojených srážkách bylo povstání potlačeno a Muyongo uprchl do Dánska. Stabilizace poměrů umožňuje využití regionu, převážně pro ekoturistiku.\n\nV roce 2013 se namibijské úřady rozhodly odstranit geografické názvy spojené s koloniálním obdobím. V rámci akce bylo Caprivi oficiálně přejmenováno na region Zambezi.\n\nCapriviho pruh\n\n"}
{"id": "316896", "url": "https://cs.wikipedia.org/wiki?curid=316896", "title": "Mistrovství světa v ledním hokeji 1991", "text": "Mistrovství světa v ledním hokeji 1991\n\n55. Mistrovství světa a 66. Mistrovství Evropy v ledním hokeji se konalo ve Finsku v Turku, Helsinkách a Tampere ve dnech 19. dubna – 4. května 1991. Osm týmů hrálo systémem každý s každým. Čtyři nejlepší výběry hrály poté ještě jednou každý s každým. Mistrovství vyhrál popáté v historii výběr Švédska. Hokejisté SSSR se stali po sedmadvacáté mistry Evropy.\n\n\n Československo - Finsko 0:2 (0:0, 0:1, 0:1)\n\n19. dubna 1991 (15:00) – Turku (Typhoon)\nBranky ČSFR: nikdo\nBranky Finska: 27. Mika Nieminen, 51. Esa Keskinen\nRozhodčí: Lynch – Reppa (CAN), Zelkin (USA)\nVyloučení: 4:5 (0:1)\nDiváků: 10 000\n\nČSFR: Petr Bříza – Jiří Šlégr, František Musil, Stanislav Medřík, Leo Gudas, Bedřich Ščerban, Josef Řezníček – Libor Dolana, Jiří Kučera, Petr Vlk – Ľubomír Kolník, Radek Ťoupal, Jiří Doležal – David Volek, Bobby Holík, Ladislav Lubina – Petr Rosol, Robert Reichel, Richard Žemlička.\n\nFinsko: Markus Ketterer – Hannu Virta, Ville Siren, Timo Jutila, Teppo Numminen, Arto Ruotanen, Jyrki Lumme – Jari Kurri, Mika Nieminen, Hannu Järvenpää – Teemu Selänne, Esa Keskinen, Raimo Summanen – Timo Peltomaa, Christian Ruuttu, Pauli Järvinen – Pekka Tuomisto, Teppo Kivelä, Pekka Tirkkonen.\n\n19. dubna 1991 (15:00) – Helsinky (Helsingin jäähalli)\nBranky Kanady: 10. Joe Sakic, 25. Joe Sakic, 50. Russ Courtnall, 53. Russ Courtnall\nBranky USA: 10. Danton Cole, 36. Brian Mullen, 50. Shawn McEachern\nRozhodčí: Lípa (TCH) – Enestedt, Lärking (SWE)\nVyloučení: 2:2 (0:0, 1:0)\nDiváků: 5 900\n\n19. dubna 1991 (19:00) – Turku (Typhoon)\nBranky SSSR: 12. Sergej Němčinov, 25. Valerij Kamenskij, 56. Ilja Bjakin\nBranky Švýcarska: 21. Joerg Eberle\nRozhodčí: Schnieder (GER) – Ingman, Rautavuori (FIN)\nVyloučení: 4:3 (1:0)\nDiváků: 6 000\n\n19. dubna 1991 (19:00) – Helsinky (Helsingin jäähalli)\nBranky Švédska: 4. Håkan Loob, 7. Mats Näslund, 8. Peter Andersson, 32. Nicklas Lidström, 35. Jonas Bergkvist, 45. Kjell Samuelsson, 53. Charles Berglund, 59. Johan Garpenlöv\nBranky Německa: 49. Bernd Wagner\nRozhodčí: Mäkelä (FIN) – Šakirov, Feofanov (URS)\nVyloučení: 5:4 (1:0)\nDiváků: 5 516\n\n20. dubna 1991 (15:00) – Helsinky (Helsingin jäähalli)\nBranky Finska: 9. Teemu Selänne, 15:48 Ville Siren, 18. Jari Kurri, 21. Jari Kurri\nBranky Švédska: 7. Mikael Johansson, 19:42 Mats Sundin, 59:08 Mats Sundin, 59:23 Mats Sundin\nRozhodčí: Morozov (URS) – Reppa (CAN), Schütz (GER)\nVyloučení: 9:5 (1:0)\nDiváků: 8 600\n\n20. dubna 1991 (15:00) – Turku (Typhoon)\nBranky Kanady: 25. Joe Sakic, 33. Geoff Courtnall, 58. Trent Yawney\nBranky Švýcarska: nikdo\nRozhodčí: Hansen (NOR) – Furmánek (TCH), Zelkin (USA)\nVyloučení: 5:5\nDiváků: 6 500\n\n20. dubna 1991 (19:00) – Helsinky (Helsingin jäähalli)\nBranky ČSFR: 35. František Musil\nBranky USA: 7. Todd Krygier, 11. Eric Weinrich, 15. Danton Cole, 45. Todd Krygier\nRozhodčí: Johansson (SWE) – Šakirov, Feofanov (URS)\nVyloučení: 6:8 (1:1)\nDiváků: 8 400\n\nČSFR: Petr Bříza – Jiří Šlégr, František Musil, Stanislav Medřík, Leo Gudas, Bedřich Ščerban, Josef Řezníček – Libor Dolana, Jiří Kučera, Petr Vlk – Petr Rosol, Robert Reichel, Jiří Doležal (5. Ladislav Lubina) – David Volek, Bobby Holík, Ladislav Lubina (5. Josef Beránek) – Ľubomír Kolník, Radek Ťoupal, Richard Žemlička.\n\nUSA: John Vanbiesbrouck – Maurice Mantha, Craig Wolanin, David Williams, Guy Gosselin, Eric Weinrich, David Tretowicz – Douglas Brown, Thomas Fitzgerald, Michael McNeill – Brian Mullen, Kevin Miller, Danton Cole – Tony Amonte, Jeremy Roenick, Todd Krygier – Shawn McEachern, David Emma, Joseph Sacco.\n\n20. dubna 1991 (19:00) – Turku (Typhoon)\nBranky SSSR: 10. Pavel Bure, 25. Valerij Kamenskij, 34. Andrej Lomakin, 46. Valerij Kamenskij, 53. Alexej Žamnov, 55. Pavel Bure, 57. Andrej Lomakin\nBranky Německa: 29. Dieter Hegen, 49. Günter Oswald, 60. Andreas Pokorny\nRozhodčí: Adam (TCH) – Stadler (SUI), Enestedt (SWE)\nVyloučení: 6:10 (2:1)\nDiváků: 2 000\n\n22. dubna 1991 (15:00) – Turku (Typhoon)\nBranky Kanady: 16. Steve Konroyd, 38. Geoff Courtnall, 49. Theoren Fleury\nBranky Německa: 17. Michael Rumrich, 48. Thomas Brandl\nRozhodčí: Morozov (URS) – Stadler (SUI), Lärking (SWE)\nVyloučení: 3:2\nDiváků: 1 500\n\n22. dubna 1991 (15:00) – Helsinky (Helsingin jäähalli)\nBranky Finska: nikdo\nBranky SSSR: 5. Vjačeslav Fetisov, 26. Vjačeslav Bucajev, 58. Alexandr Semak\nRozhodčí: Lípa (TCH) – Zelkin (USA), Schütz (GER)\nVyloučení: 6:6 (1:0) + Hannu Järvenpää 10 min.\nDiváků: 8 600\n\n22. dubna 1991 (19:00) – Turku (Typhoon)\nBranky ČSFR: 6. Leo Gudas, 30. Robert Reichel, 39. Ladislav Lubina, 40. Ľubomír Kolník\nBranky Švýcarska: 22. Gil Montandon\nRozhodčí: Schneider (GER) – Ingman, Rautavuori (FIN)\nVyloučení: 7:6\nDiváků: 2 500\n\nČSFR: Petr Bříza – Jiří Šlégr, František Musil, Stanislav Medřík, Leo Gudas, Bedřich Ščerban, Josef Řezníček – Libor Dolana, Jiří Kučera, Petr Vlk – Petr Rosol, Robert Reichel, Jiří Doležal – David Volek, Bobby Holík, Ladislav Lubina – Ľubomír Kolník, Radek Ťoupal, Richard Žemlička.\nŠvýcarsko: Renato Tosio – Sandro Bertaggia, Samuel Balmer, Sven Leuenberger, Martin Rauch, Doug Honegger, Richard Tschumi, Andreas Beutler – Joerg Eberle, Alfred Lüthi, Andreas Ton – Tomáš Vrabec, Gil Montandon, Patrick Howald – Petr Jaks, Christian Weber, Manuele Celio – Raymond Walder, Andre Roetheli, Roberto Triulzi.\n\n22. dubna 1991 (19:00) – Helsinky (Helsingin jäähalli)\nBranky Švédska: 2. Kenneth Kennholt, 22. Håkan Loob, 31. Jonas Bergkvist, 60. Mats Sundin\nBranky USA: 9. Brian Mullen, 12. Kevin Miller, 40. Tony Amonte, 49. Jeremy Roenick\nRozhodčí: Mäkelä (FIN) – Furmánek (TCH), Reppa (CAN)\nVyloučení: 5:7 (1:1)\nDiváků: 7 800\n\n23. dubna 1991 (15:00) – Turku (Typhoon)\nBranky ČSFR: 14. Bobby Holík, 20. Radek Ťoupal, 34. Jiří Šlégr, 40. Robert Reichel, 45. Josef Beránek, 49. Petr Rosol, 58. David Volek\nBranky Německa: 8. Thomas Brandl\nRozhodčí: Lynch (CAN) – Ingman (FIN), Feofanov (URS)\nVyloučení: 10:8 (2:1)\nDiváků: 1 700\n\nČSFR: Petr Bříza – Jiří Šlégr, František Musil, Stanislav Medřík, Bedřich Ščerban, Richard Šmehlík, Josef Řezníček – Libor Dolana, Jiří Kučera, Petr Vlk – Petr Rosol, Robert Reichel, Jiří Doležal – David Volek, Bobby Holík, Ladislav Lubina – Ľubomír Kolník, Radek Ťoupal, Richard Žemlička – Josef Beránek.\n\nNěmecko: Helmut de Raaf – Udo Kiessling, Andreas Pokorny, Andreas Niederberger, Michael Schmidt, Marco Rentzsch, Bernd Wagner, Jörg Mayr, Jan Schertz – Thomas Brandl, Ernst Köpf, Alex Kammerer – Bernd Trunschka, Peter Draisaitl, Dieter Hegen – Thomas Werner, Markus Berwanger, Raimund Hilger – Günter Oswald, Michael Rumrich, Mario Naster.\n\n23. dubna 1991 (15:00) – Helsinky (Helsingin jäähalli)\nBranky Kanady: 21. Doug Lidster, 25. Steve Thomas, 29. Theoren Fleury, 33. Steve Thomas, 56. Stephen Larmer\nBranky Finska: 25. Mika Nieminen, 39. Hannu Järvenpää, 41. Jari Kurri\nRozhodčí: Adam (USA) – Enestedt, Lärking (SWE)\nVyloučení: 11:8 (1:1)\nDiváků: 8 600\n\n23. dubna 1991 (19:00) – Turku (Typhoon)\nBranky Švédska: 9. Mats Näslund, 24. Johan Garpenlöv, 25. Fredrik Stillman, 38. Johan Garpenlöv\nBranky Švýcarska: 17. Roberto Triulzi, 19. Patrick Howald, 27. Andre Roetheli\nRozhodčí: Hansen (NOR) – Rautavuori (FIN), Šakirov (URS)\nVyloučení: 5:6 (1:0)\nDiváků: 2 700\n\n23. dubna 1991 (19:00) – Helsinky (Helsingin jäähalli)\nBranky SSSR: 7. Sergej Makarov, 13. Valerij Kamenskij, 13. Dmitrij Mironov, 15. Alexej Kasatonov, 19. Igor Kravčuk, 20. Vjačeslav Bucajev, 27. Vjačeslav Kozlov, 32. Alexej Žamnov, 41. Alexandr Semak, 44. Vjačeslav Kozlov, 57. Vjačeslav Bucajev, 60. Dmitrij Mironov\nBranky USA: 29. Brian Mullen, 47. Jeremy Roenick\nRozhodčí: Johansson (SWE) – Schütz (GER), Stadler (SUI)\nVyloučení: 5:11 (2:1, 1:0)\nDiváků: 8 300\n\n25. dubna 1991 (15:00) – Turku (Typhoon)\nBranky ČSFR: 54. Richard Šmehlík\nBranky Švédska: 29. Thomas Rundqvist, 42. Thomas Rundqvist\nRozhodčí: Morozov (URS) – Feofanov (URS), Schütz (GER)\nVyloučení: 9:6 (1:1) + František Musil na 10 min.\nDiváků: 5 000\n\nČSFR: Petr Bříza – Jiří Šlégr, František Musil, Stanislav Medřík, Josef Řezníček, Bedřich Ščerban, Richard Šmehlík – Josef Beránek, Jiří Kučera, Petr Vlk – Petr Rosol, Robert Reichel, Jiří Doležal – David Volek, Bobby Holík, Ladislav Lubina – Ľubomír Kolník, Radek Ťoupal, Richard Žemlička.\n\nŠvédsko: Rolf Ridderwall – Tomas Jonsson, Nicklas Lidström, Kenneth Kennholt, Fredrik Stillman, Kjell Samuelsson, Peter Andersson – Håkan Loob, Thomas Rundqvist, Mats Näslund – Mats Sundin, Bengt-Ake Gustafsson, Jan Viktorsson – Mikael Johansson, Per-Erik Eklund, Johan Garpenlöv – Patrick Erickson, Charles Berglund, Anders Carlsson.\n\n25. dubna 1991 (15:00) – Tampere (Tampereen jäähalli)\nBranky Švýcarska: 3. Joerg Eberle, 37. Tomáš Vrabec\nBranky USA: 6. Danton Cole, 12. Brian Mullen, 15. Tony Amonte, 59. Jeremy Roenick\nRozhodčí: Lynch – Reppa (CAN), Enestedt (SWE)\nVyloučení: 4:5 (1:1)\nDiváků: 6 686\n\n25. dubna 1991 (19:00) – Tampere (Tampereen jäähalli)\nBranky Finska: 22. Teppo Numminen, 30. Raimo Summanen, 34. Jari Kurri, 53. Jari Kurri, 54. Mika Nieminen, 60. Christian Ruuttu\nBranky Německa: nikdo\nRozhodčí: Johansson (SWE) – Furmánek (TCH), Šakirov (URS)\nVyloučení: 6:5 (0:0, 1:0)\nDiváků: 8 044\n\n25. dubna 1991 (19:00) – Turku (Typhoon)\nBranky SSSR: 2. Andrej Lomakin, 11. Alexej Žamnov, 20. Alexej Kasatonov, 50. Alexej Žamnov, 55. Alexej Gusarov\nBranky Kanady: 20. Theoren Fleury, 38. Stephen Larmer, 43. Trevor Linden\nRozhodčí: Mäkelä (FIN) – Zelkin (USA), Lärking (SWE)\nVyloučení: 8:6 (1:2)\nDiváků: 10 400\n\n26. dubna 1991 (15:00) – Tampere (Tampereen jäähalli)\nBranky Německa: 8. Ernst Köpf, 22. Bernd Trunschka, 30. Thomas Brandl, 47. Markus Berwanger\nBranky USA: 12. Eric Weinrich, 25. Danton Cole, 32. Danton Cole, 39. Jeremy Roenick\nRozhodčí: Morozov (URS) – Enestedt (SWE), Ingman (FIN)\nVyloučení: 2:2 (2:2) + Craig Wolanin na 10 min.\nDiváků: 6 800\n\n26. dubna 1991 (15:00) – Turku (Typhoon)\nBranky Kanady: 9. Steve Thomas, 10. Geoff Courtnall, 41. Stephen Larmer\nBranky Švédska: 4. Anders Carlsson, 23. Kjell Samuelsson, 26. Thomas Rundqvist\nRozhodčí: Adam (USA) – Feofanov, Šakirov (URS)\nVyloučení: 6:6\nDiváků: 11 100\n\n26. dubna 1991 (19:00) – Turku (Typhoon)\nBranky ČSFR: 12. Bobby Holík, 54. David Volek\nBranky SSSR: 6. Alexandr Semak, 16. Sergej Makarov, 24. Ilja Bjakin, 24. Vjačeslav Bucajev, 42. Alexej Kasatonov, 58. Sergej Makarov\nRozhodčí: Johansson (SWE) – Stadler (SUI), Rautavuori (FIN)\nVyloučení: 5:5 (1:1, 0:1)\nDiváků: 10 000\n\nČSFR: Petr Bříza – Jiří Šlégr, František Musil, Josef Řezníček, Stanislav Medřík, Richard Šmehlík, Bedřich Ščerban – Josef Beránek, Jiří Kučera, Petr Vlk – Petr Rosol, Robert Reichel, Jiří Doležal – David Volek, Bobby Holík, Ladislav Lubina – Ľubomír Kolník, Radek Ťoupal, Richard Žemlička.\n\nSSSR: Andrej Trefilov – Alexej Gusarov, Vjačeslav Fetisov, Igor Kravčuk, Dmitrij Mironov, Alexej Kasatonov, Vladimir Konstantinov, Vladimir Malachov, Ilja Bjakin – Pavel Bure, Vjačeslav Bykov, Valerij Kamenskij – Sergej Němčinov, Alexandr Semak, Andrej Lomakin – Sergej Makarov, Alexej Žamnov, Vjačeslav Kozlov – Dmitrij Kvartalnov, Vjačeslav Bucajev, Valerij Zelepukin.\n\n26. dubna 1991 (19:00) – Tampere (Tampereen jäähalli)\nBranky Švýcarska: 47. Tomáš Vrabec\nBranky Finska: 2. Christian Ruuttu, 25. Christian Ruuttu, 31. Teemu Selänne, 43. Teemu Selänne, 44. Hannu Järvenpää, 48. Risto Kurkinen\nRozhodčí: Lípa (TCH) - Zelkin (USA), Furmánek (TCH)\nVyloučení: 4:5\nDiváků: 8 000\n\n28. dubna 1991 (15:00) – Turku (Typhoon)\nBranky USA: 3. Kevin Miller, 52. Todd Krygier\nBranky Finska: 4. Christian Ruuttu\nRozhodčí: Lynch – Reppa (CAN), Šakirov (URS)\nVyloučení: 9:8\nDiváků: 11 800\n\n28. dubna 1991 (15:00) – Tampere (Tampereen jäähalli)\nBranky Švýcarska: 6. Gil Montandon, 13. Alfred Lüthi, 26. Joerg Eberle, 40. Alfred Lüthi, 46. Patrick Howald\nBranky Německa: 54. Alex Kammerer, 56. Raimund Hilger\nRozhodčí: Mäkelä – Ingman, Rautavuori (FIN)\nVyloučení: 9:6 (1:1)\nDiváků: 2 500\n\n28. dubna 1991 (19:00) – Tampere (Tampereen jäähalli)\nBranky ČSFR: 32. František Musil, 37. Jiří Doležal, 38. Jiří Doležal, 42. Jiří Doležal\nBranky Kanady: 23. Steven Bozek, 33. Ronning, 34. Joe Sakic\nRozhodčí: Schnieder (GER) – Lärking, Enestedt (SWE)\nVyloučení: 3:2\nDiváků: 5 000\n\nČSFR: Petr Bříza – Jiří Šlégr, František Musil, Stanislav Medřík, Josef Řezníček, Richard Šmehlík, Bedřich Ščerban – Josef Beránek, Jiří Kučera, Petr Vlk – Petr Rosol, Robert Reichel, Jiří Doležal – David Volek, Bobby Holík, Ladislav Lubina – Ľubomír Kolník, Radek Ťoupal, Richard Žemlička.\n\nKanada: Craig Billington – Brad Schlegel, Steve Konroyd, Doug Lidster, Yves Racine, Trent Yawney, Jamie Macoun – Stephen Larmer, Joe Sakic, Steve Thomas – Trevor Linden, Dave Archibald, Steven Bozek – Theoren Fleury, Ronning, Geoff Courtnall - Randy Smith.\n\n28. dubna 1991 (19:00) – Turku (Typhoon)\nBranky SSSR: 11. Vjačeslav Bykov, 21. Valerij Kamenskij, 22. Dmitrij Mironov, 41. Vjačeslav Bykov, 54. Pavel Bure\nBranky Švédska: 31. Per-Erik Eklund, 32. Calle Johansson, 43. Mats Näslund, 48. Mikael Johansson, 57. Thomas Rundqvist\nRozhodčí: Adam – Zelkin (USA), Schütz (GER)\nVyloučení: 4:7 (1:2)\nDiváků: 9 900\n\n SSSR – USA 6:4 (4:2, 2:2, 0:0)\n\n30. dubna 1991 (15:00) – Turku (Typhoon)\nBranky SSSR: 5. Vjačeslav Fetisov, 6. Dmitrij Mironov, 12. Sergej Němčinov, 13. Vjačeslav Fetisov, 21. Vjačeslav Bykov, 32. Vjačeslav Kozlov\nBranky USA: 14. Craig Wolanin, 15. Joseph Sacco, 26. Brian Mullen, 27. Thomas Fitzgerald\nRozhodčí: Johansson – Enestedt, Lärking (SWE)\nVyloučení: 7:8 (3:0)\nDiváků: 8 200\n\n30. dubna 1991 (19:00) – Turku (Typhoon)\nBranky Švédska: 38. Jan Viktorsson, 44. Mats Sundin, 46. Thomas Rundqvist\nBranky Kanady: 14. Theoren Fleury, 24. Jamie Macoun, 48. Jamie Macoun\nRozhodčí: Mäkälä (FIN) – Šakirov (URS), Schütz (GER)\nVyloučení: 3:6 (0:2)\nDiváků: 8 400\n\n2. května 1991 (15:00) – Turku (Typhoon)\nBranky Švédska: 11. Kenneth Kennholt, 12. Johan Garpenlöv, 21. Nicklas Lidström, 28. Mats Sundin, 28. Mikael Johansson, 34. Thomas Rundqvist, 43. Nicklas Lidström, 53. Jonas Bergkvist\nBranky USA: 31. Jeremy Roenick, 35. Kevin Miller, 55. Danton Cole, 58. Michael McNeill\nRozhodčí: Lynch (CAN) – Feofanov, Šakirov (URS)\nVyloučení: 11:10 (4:2)\nDiváků: 10 200\n\n2. května 1991 (19:00) – Turku (Typhoon)\nBranky Kanady: 19:43 Marray Craven, 21:24 Jamie Macoun, 51:04 Joe Sakic\nBranky SSSR: 08:17 Vjačeslav Bykov, 28:34 Valerij Kamenskij, 32:35 Alexandr Semak\nRozhodčí: Adam (USA) – Enestedt, Lärking (SWE)\nVyloučení: 10:7 (1:1) + Valerij Zelepukin na 5 min.\nDiváků: 10 600\n\n4. května 1991 (13:00) – Turku (Typhoon)\nBranky USA: 2:36 Shawn McEachern, 23:58 Craig Wolanin, 31. Todd Krygier, 46. Shawn McEachern\nBranky Kanady: 02:49 Russ Courtnall, 10:49 Steve Thomas, 22. Stephen Larmer, 31:30 Trent Yawney, 33:53 Theoren Fleury, 34:40 Joe Sakic, 57:26 Steve Thomas, 59:45 Steve Thomas, 60:00 Jamie Macoun.\nRozhodčí: Morozov (URS) – Enestedt, Lärking (SWE)\nVyloučení: 5:7 (0:1, 0:1)\nDiváků: 10 800\n\n4. května 1991 (17:00) – Turku (Typhoon)\nBranky Švédska: 2:30 Jonas Bergkvist, 49:37 Mats Sundin\nBranky SSSR: 10:10 Alexandr Semak\nRozhodčí: Mäkelä – Rautavuori (FIN), Schütz (GER)\nVyloučení: 4:2 (0:1) + Vladimir Konstantinov na 5 min. a do konce utkání\nDiváků: 10 800\n\n\n Finsko – Německo 4:2 (2:1, 0:1, 2:0)\n\n29. dubna 1991 (15:00) – Turku (Typhoon)\nBranky Finska: 8. Christian Ruuttu, 13. Hannu Henriksson, 57. Jari Kurri, 60. Christian Ruuttu\nBranky Německa: 11. Dieter Hegen, 37. Peter Draisaitl\nRozhodčí: Hansen (NOR) – Stadler (SUI), Furmánek (TCH)\nVyloučení: 5:5 (1:1)\nDiváků: 7 300\n\n29. dubna 1991 (19:00) – Turku (Typhoon)\nBranky ČSFR: 11. Jiří Šlégr, 45. Bobby Holík, 58. Petr Rosol\nBranky Švýcarska: 27. Andreas Ton, 31. Andreas Ton, 47. Patrick Howald, 52. Samuel Balmer\nRozhodčí: Lynch (CAN) – Zelkin (USA), Feofanov (URS)\nVyloučení: 7:7 (1:1) + František Musil na 10 min.\nDiváků: 5 800\n\nČSFR: Petr Bříza – Jiří Šlégr, František Musil, Stanislav Medřík, Josef Řezníček, Richard Šmehlík, Bedřich Ščerban – Josef Beránek, Jiří Kučera, Petr Vlk – Petr Rosol, Robert Reichel, Jiří Doležal – David Volek, Bobby Holík, Ladislav Lubina – Ľubomír Kolník, Radek Ťoupal, Richard Žemlička.\n\nŠvýcarsko: Reto Pavoni – Sandro Bertaggia, Samuel Balmer, Sven Leuenberger, Martin Rauch, Doug Honegger, Richard Tschumi, Andreas Beutler, Didier Massy – Joerg Eberle, Alfred Lüthi, Andreas Ton – Tomáš Vrabec, Gil Montandon, Patrick Howald – Petr Jaks, Christian Weber, Manuele Celio – Raymond Walder, Andre Roetheli, Roberto Triulzi.\n\n1. května 1991 (15:00) – Turku (Typhoon)\nBranky ČSFR: 1:49 David Volek, 2:05 Richard Žemlička, 2:24 Petr Rosol, 46:23 Richard Žemlička\nBranky Německa: 51:07 Dieter Hegen\nRozhodčí: Adam (USA) – Ingman, Rautavuori (FIN)\nVyloučení: 11:9 (1:0) + Jiří Šlégr a Michael Rumrich na 10 min. a do konce utkání.\nDiváků: 6 900\n\nČSFR: Oldřich Svoboda – Jiří Šlégr, Stanislav Medřík, František Musil, Josef Řezníček, Richard Šmehlík, Bedřich Ščerban – Petr Rosol, Josef Beránek, Jiří Doležal – Richard Žemlička, Jiří Kučera, Petr Vlk – David Volek, Bobby Holík, Ladislav Lubina – Ľubomír Kolník, Radek Ťoupal.\n\nNěmecko: Joseph Heiss – Andreas Niederberger, Michael Schmidt, Udo Kiessling, Andreas Pokorny, Marco Rentzsch, Bernd Wagner, Jörg Mayr, Jan Schertz – Bernd Trunschka, Peter Draisaitl, Dieter Hegen – Ernst Köpf, Thomas Brandl, Alex Kammerer – Thomas Werner, Markus Berwanger, Raimund Hilger – Günter Oswald, Michael Rumrich, Mario Naster.\n\n1. května 1991 (19:00) – Turku (Typhoon)\nBranky Finska: 17. Mika Nieminen, 25. Teemu Selänne, 41. Mika Nieminen, 46. Esa Keskinen, 48. Ville Siren, 52. Christian Ruuttu\nBranky Švýcarska: 20. Andreas Ton, 60. Gil Montandon\nRozhodčí: Morozov – Feofanov (URS), Reppa (CAN)\nVyloučení: 8:7 (2:2, 1:0)\nDiváků: 10 600\n\n3. května 1991 (15:00) – Turku (Typhoon)\nBranky ČSFR: 35. Ľubomír Kolník, 57. Josef Beránek\nBranky Finska: 12. Risto Kurkinen, 22. Teemu Selänne, 26. Teemu Selänne\nRoznodčí: Hansen (NOR) – Reppa (CAN), Schütz (GER)\nVyloučení: 4:5 (0:1)\nDiváků: 10 400\n\nČSFR: Oldřich Svoboda – Richard Šmehlík, František Musil, Stanislav Medřík, Josef Řezníček, Bedřich Ščerban – Petr Rosol, Josef Beránek, Jiří Doležal – Richard Žemlička, Jiří Kučera, Petr Vlk – David Volek, Bobby Holík, Lubina – Ľubomír Kolník, Radek Ťoupal.\n\nFinsko: Markus Ketterer – Ville Siren, Jyrki Lumme, Teppo Numminen, Timo Jutila, Arto Ruotanen, Hannu Henriksson, Pauli Järvinen – Jari Kurri, Mika Nieminen, Hannu Järvenpää – Teemu Selänne, Esa Keskinen, Raimo Summanen – Timo Peltomaa, Christian Ruuttu, Risto Kurkinen – Pekka Tuomisto.\n\n3. května 1991 (19:00) – Turku (Typhoon)\nBranky Německa: 24. Thomas Werner, 39. Raimund Hilger, 55. Bernd Trunschka\nBranky Švýcarska: 26. Manuele Celio, 48. a 50. Roberto Triulzi\nRozhodčí: Mäkelä – Ingman, Rautavuori (FIN)\nVyloučení: 7:8 (0:2) + Markus Berwanger na 10 min.\nDiváků: 7 400\n\n1. Švédsko\nBrankáři: Peter Lindmark, Rolf Ridderwall, Tommy Söderström.\nObránci: Tomas Jonsson, Nicklas Lidström, Kenneth Kennholt, Peter Andersson, Kjell Samuelsson, Fredrik Stillman, Calle Johansson.\nÚtočníci: Thomas Rundqvist, Per-Erik Eklund, Håkan Loob, Bengt-Ake Gustafsson, Jonas Bergkvist, Patrick Erickson, Charles Berglund, Jan Viktorsson, Anders Carlsson, Mikael Johansson, Mats Näslund, Mats Sundin, Johan Garpenlöv.\nTrenéři: Cony Evensson, Curt Lundmark.\n\n2. Kanada\nBrankáři: Sean Burke, Mike Vernon, Craig Billington.\nObránci: Doug Lidster, Rob Blake, Steve Konroyd, Eric Nattress, Trent Yawney, Brad Schlegel, Yves Racine, Jamie Macoun.\nÚtočníci: Russ Courtnall, Geoff Courtnall, Dave Archibald, Theoren Fleury, Trevor Linden, Joe Sakic, Randy Smith, Steve Thomas, Stephen Larmer, Marray Craven, Steven Bozek.\nTrenéři: Dave King, Carpenter.\n\n3. SSSR\nBrankáři: Andrej Trefilov, Vladimir Myškin, Alexej Marjin.\nObránci: Vjačeslav Fetisov, Igor Kravčuk, Vladimir Malachov, Alexej Gusarov, Ilja Bjakin, Alexej Kasatonov, Dmitrij Mironov, Vladimir Konstantinov.\nÚtočníci: Vjačeslav Kozlov, Pavel Bure, Sergej Němčinov, Valerij Kamenskij, Dmitrij Kvartalnov, Andrej Lomakin, Alexandr Semak, Vjačeslav Bucajev, Sergej Makarov, Alexej Žamnov, Vjačeslav Bykov, Valerij Zelepukin.\nTrenéři: Viktor Tichonov, Igor Dmitrijev.\n\n4. USA\nBrankáři: Damian Rhodes, Scott Gordon, John Vanbiesbrouck.\nObránci: David Tretowicz, Eric Weinrich, Craig Wolanin, Tom Pederson, Maurice Mantha, Guy Gosselin, David Williams.\nÚtočníci: Tony Amonte, David Maley, David Emma, Douglas Brown, Thomas Fitzgerald, Joseph Sacco, Michael McNeill, Shawn McEachern, Todd Krygier, Danton Cole, Brian Mullen, Kevin Miller, Jeremy Roenick.\nTrenéři: Tim Taylor, Craig.\n\n5. Finsko\nBrankáři: Kari Takko, Sakari Lindfors, Markus Ketterer.\nObránci: Teppo Numminen, Hannu Henriksson, Timo Jutila, Arto Ruotanen, Ville Siren, Hannu Virta, Jyrki Lumme.\nÚtočníci: Teemu Selänne, Teppo Kivelä, Pauli Järvinen, Mika Nieminen, Hannu Järvenpää, Jari Kurri, Pekka Tuomisto, Christian Ruuttu, Pekka Tirkkonen, Raimo Summanen, Esa Keskinen, Timo Peltomaa, Risto Kurkinen.\nTrenéři: Penti Matikainen.\n\n6. Československo\nBrankáři: Petr Bříza, Oldřich Svoboda, Milan Hnilička,\nObránci: Leo Gudas, Richard Šmehlík, Josef Řezníček, Stanislav Medřík, – Bedřich Ščerban, Jiří Šlégr, František Musil.\nÚtočníci: Petr Rosol, Jiří Kučera, Jiří Doležal, Radek Ťoupal, David Volek, Petr Vlk, Josef Beránek, Richard Žemlička, Libor Dolana, Ladislav Lubina, Ľubomír Kolník, Robert Reichel, Bobby Holík.\nTrenéři: Stanislav Neveselý, Josef Horešovský.\n\n7. Švýcarsko\nBrankáři: Christophe Wahl, Reto Pavoni, Renato Tosio.\nObránci: Martin Rauch, Sandro Bertaggia, Sven Leuenberger, Andreas Beutler, Richard Tschumi, Samuel Balmer, Doug Honegger, Didier Massy.\nÚtočníci: Christian Weber, Raymond Walder, Patrick Howald, Roberto Triulzi, Tomáš Vrabec, Andreas Ton, Petr Jaks, Alfred Lüthi, Gil Montandon, Joerg Eberle, Andre Roetheli, Manuele Celio.\nTrenéři: Hans Lindberg, Juhani Tamminen.\n\n8. Německo\nBrankáři: Helmut de Raaf, Klaus Merk, Joseph Heiss.\nObránci: Andreas Pokorny, Udo Kiessling, Bernd Wagner, Jörg Mayr, Andreas Niederberger, Marco Rentzsch, Michael Schmidt.\nÚtočníci: Thomas Brandl, Ernst Köpf, Günter Oswald, Bernd Trunschka, Raimund Hilger, Peter Draisaitl, Alex Kammerer, Markus Berwanger, Dieter Hegen, Mario Naster, Jan Schertz, Thomas Werner, Michael Rumrich.\nTrenéři: Ladislav Olejník, Erich Kühnhackl.\n\n Rakousko - Japonsko 2:2 (1:0, 1:2, 0:0)\n\n28. března 1991 – Bled\n\n28. března 1991 – Lublaň\n\n28. března 1991 – Jesenice\n\n28. března 1991 – Lublaň\n\n29. března 1991 – Lublaň\n\n29. března 1991 – Bled\n\n29. března 1991 – Jesenice\n\n29. března 1991 – Lublaň\n\n31. března 1991 – Lublaň\n\n31. března 1991 – Bled\n\n31. března 1991 – Lublaň\n\n31. března 1991 – Jesenice\n\n1. dubna 1991 - Lublaň\n\n1. dubna 1991 - Lublaň\n\n2. dubna 1991 – Lublaň\n\n2. dubna 1991 - Lublaň\n\n3. dubna 1991 - Lublaň\n\n3. dubna 1991 - Lublaň\n\n4. dubna 1991 – Lublaň\n\n4. dubna 1991 - Lublaň\n\n5. dubna 1991 – Lublaň\n\n5. dubna 1991 - Lublaň\n\n6. dubna 1991 – Lublaň\n\n6. dubna 1991 - Lublaň\n\n7. dubna 1991 – Lublaň\n\n7. dubna 1991 – Lublaň\n\n7. dubna 1991 – Bled\n\n7. dubna 1991 – Jesenice\n\n Maďarsko - Belgie 11:1 (4:0, 2:1, 5:0)\n\n23. března 1991 – Kodaň\n\n23. března 1991 – Kodaň\n\n23. března 1991 – Kodaň\n\n24. března 1991 – Kodaň\n\n24. března 1991 – Kodaň\n\n24. března 1991 – Kodaň\n\n25. března 1991 – Kodaň\n\n25. března 1991 – Kodaň\n\n25. března 1991 – Kodaň\n\n26. března 1991 – Kodaň\n\n26. března 1991 – Kodaň\n\n26. března 1991 – Kodaň\n\n27. března 1991 – Kodaň\n\n27. března 1991 – Kodaň\n\n27. března 1991 – Kodaň\n\n28. března 1991 – Kodaň\n\n28. března 1991 – Kodaň\n\n28. března 1991 – Kodaň\n\n29. března 1991 – Kodaň\n\n29. března 1991 – Kodaň\n\n29. března 1991 – Kodaň\n\n30. března 1991 – Kodaň\n\n30. března 1991 – Kodaň\n\n30. března 1991 – Kodaň\n\n31. března 1991 – Kodaň\n\n31. března 1991 – Kodaň\n\n31. března 1991 – Kodaň\n\n1. dubna 1991 - Kodaň\n\n1. dubna 1991 - Kodaň\n\n1. dubna 1991 - Kodaň\n\n2. dubna 1991 – Kodaň\n\n2. dubna 1991 – Kodaň\n\n3. dubna 1991 – Kodaň\n\n3. dubna 1991 – Kodaň\n\n3. dubna 1991 – Kodaň\n\n3. dubna 1991 – Kodaň\n\n\n"}
{"id": "316897", "url": "https://cs.wikipedia.org/wiki?curid=316897", "title": "Heaven's Open (píseň)", "text": "Heaven's Open (píseň)\n\n„Heaven's Open“ je píseň britského multiinstrumentalisty Mika Oldfielda. Vydána byla jako jeho třicátý singl na začátku roku 1991 a v britské hudební hitparádě se neumístila.\n\nSingl „Heaven's Open“ pochází z Oldfieldova stejnojmenného alba, které vyšlo v únoru 1991. Na přebalu singlu je autor uveden jako „Michael Oldfield“ a producent jako „Thom Newman“, obdobně jako na albu. To je totiž poznamenáno spory Oldfielda s majitelem vydavatelství Virgin Records Richardem Bransonem, který jej tlačil více do komerční oblasti hudby.\n\nPíseň „Heaven's Open“, kterou Oldfield sám nazpíval, se původně jmenovala „Man in the Rain“ a měla být se zpěvem Barryho Palmera vydána na albu \"Islands\" v roce 1987. Na B straně singlu se nachází výňatek z alba \"Amarok\", které Oldfield vydal v roce 1990.\n\nExistují i další verze singlu „Heaven's Open“. Varianty vydané na dvanáctipalcové gramofonové desce a na CD obsahují navíc odlišný mix písničky „Heaven's Open“ a druhý výňatek z \"Amaroku\".\n\n\n\n"}
{"id": "316900", "url": "https://cs.wikipedia.org/wiki?curid=316900", "title": "Býk", "text": "Býk\n\nBýk má více významů:\n\n"}
{"id": "316901", "url": "https://cs.wikipedia.org/wiki?curid=316901", "title": "Gimme Back", "text": "Gimme Back\n\n„Gimme Back“ je píseň britského multiinstrumentalisty Mika Oldfielda. Vydána byla jako jeho třicátý první singl v létě 1991 pouze pro německý trh.\n\nSingl pochází z alba \"Heaven's Open\", které vyšlo v únoru téhož roku. Písničku „Gimme Back“, stejně jako všechny písně na albu, zpívá sám Oldfield. Na B straně sedmipalcového singlu se nachází výňatek z alba \"Amarok\", které Oldfield vydal v roce 1990. Další dvě varianty singlu, na dvanáctipalcové desce a na CD, se liší obsahem. Místo singlové verze písně „Gimme Back“ obsahují albovou verzi, a dále se na nich nachází dvě krátké části \"Amaroku\".\n\n\n"}
{"id": "316911", "url": "https://cs.wikipedia.org/wiki?curid=316911", "title": "Mistrovství světa v ledním hokeji 1990", "text": "Mistrovství světa v ledním hokeji 1990\n\n54. Mistrovství světa a 65. Mistrovství Evropy v ledním hokeji se konalo ve Švýcarsku v Bernu a Fribourgu ve dnech 16. dubna – 2. května 1990. Osm týmů hrálo systémem každý s každým. Čtyři nejlepší výběry hrály poté ještě jednou každý s každým. Mistrovství vyhrál po dvaadvacáté v historii výběr SSSR. Hokejisté Švédska se stali po desáté mistry Evropy. Do tabulky mistrovství Evropy se započítávaly pouze souboje mezi evropskými hokejovými výběry.\n\n SSSR – Norsko 9:1 (3:0, 2:0, 4:1)\n\n16. dubna 1990 (14:30) – Bern (Eisstadion Allmend)\nBranky SSSR: 7:43 Vjačeslav Bykov, 9:07 Andrej Chomutov, 10:34 Vladimir Konstantinov, 20:46 Andrej Chomutov, 32:54 Jevgenij Davydov, 41:58 Sergej Fjodorov, 42:18 Pavel Bure, 43:18 Sergej Němčinov, 56:42 Igor Kravčuk\nBranky Norska: 57:24 Geir Hoff\nRozhodčí: Gaudet (CAN) – Benedetto (USA), Ekhagen (SWE)\nVyloučení: 11:10\nDiváků: 5 250\n\n16. dubna 1990 (15:30) – Fribourg (Patinoire de Saint-Léonard)\nBranky Kanady:7:13 Steve Yzerman, 9:14 Greg Adams, 10:52 Rick Tocchet, 15:44 Rick Tocchet, 37:15 Murray Craven\nBranky SRN: 16:18 Helmut Steiger\nRozhodčí: Morozov – Šakirov (URS), Järvelä (FIN)\nVyloučení: 4:3\nDiváků: 6 000\n\n16. dubna 1990 (18:00) – Bern (Eisstadion Allmend)\nBranky Švédska: 0:26 Thomas Rundqvist, 15:42 Kent Nilsson, 17:51 Kent Nilsson, 30:06 Kent Nilsson\nBranky Finska: 6:03 Pauli Järvinen, 11:08 Jukka Vilander.\nRozhodčí: Lípa (TCH) – Clemençon (SUI), Schütz (GER)\nVyloučení: 6:5\nDiváků: 4 000\n\n16. dubna 1990 (19:00) – Fribourg (Patinoire de Saint-Léonard)\nBranky Československa: 5:00 Jiří Kučera, 25:09 Zdeno Cíger, 27:50 Zdeno Cíger, 30:53 Robert Reichel, 32:39 Jiří Doležal, 42:40 Jiří Doležal, 48:22 Robert Reichel\nBranky USA: 47:19 Christopher Dahlqvist\nRozhodčí: Mäkelä (FIN) – Bell (CAN), Enestedt (SWE)\nVyloučení: 7:8 (1:0)\nDiváků: 3 500\n\nČSFR: Dominik Hašek – Antonín Stavjaňa, Bedřich Ščerban, Mojmír Božík, Leo Gudas, František Procházka, Jerguš Bača – Robert Kron, Oto Haščák, Zdeno Cíger – Libor Dolana, Jiří Kučera, Ladislav Lubina – Tomáš Jelínek, Martin Hosták, Jiří Doležal – Jaromír Jágr, Robert Reichel, Bobby Holík.\n\nUSA: William Pye (31. John Blue) – Jim Johnson, Christopher Dahlqvist, Greg Brown, Jeff Norton, Dan Keczmer, Guy Gosselin – Danton Cole, Thomas O'Regan, Kevin Stevens – John Fritsche, Kip Miller, Robert Reynolds – Steven MacSwain, Edmund Galiani, Joseph Sacco.\n\n17. dubna 1990 (13:00) – Bern (Eisstadion Allmend)\nBranky SRN: 12:51 Helmut Steiger, 32:54 Gerd Truntschka\nBranky SSSR: 11:03 Sergej Fjodorov, 15:35 Andrej Chomutov, 32:03 Sergej Němčinov, 34:30 Andrej Chomutov, 42:08 Alexander Semak.\nRozhodčí: Hansen (NOR) – Bell (CAN), Rouspetr (TCH)\nVyloučení: 8:8 (1:3)\nDiváků: 2 500\n\n17. dubna 1990 (16:30) – Bern (Eisstadion Allmend)\nBranky Kanady: 8:17 Rick Tocchet, 24:34 Shawn Burr, 26:59 Greg Adams, 44:57 Theoren Fleury, 53:16 Greg Adams, 55:19 Shawn Burr\nBranky USA: 7:19 Danton Cole, 20:21 Mark Johnson, 23:15 Kip Miller\nRozhodčí: Vögtlin (SUI) – Ekhagen (SWE), Schütz (GER)\nVyloučení: 2:2 (0.1)\nDiváků: 4 000\n\n17. dubna 1990 (19:00) – Fribourg (Patinoire de Saint-Léonard)\nBranky Švédska: 17:16 Johan Garpenlöv, 23:21 Johan Garpenlöv, 35:56 Magnus Svensson, 48:28 Håkan Loob\nBranky Norska: 21:33 Stephen Foyn, 37:13 Morten Finstad, 53:09 Cato Tom Andersen\nRozhodčí: Piotrowski (USA) – Dimmers (GER), Clemençon (SUI)\nVyloučení: 7:12 (2:2)\nDiváků: 2 200\n\n17. dubna 1990 (20:00) – Bern (Eisstadion Allmend)\nBranky Československa: 29:30 Libor Dolana, 32:35 Leo Gudas, 35:03 Jaromír Jágr, 37:46 Tomáš Jelínek\nBranky Finska: 13:04 Raimo Summanen, 42:36 Pekka Arbelius\nRozhodčí: Olsson (SWE) – Benedetto (USA), Šakirov (URS)\nVyloučení: 3:3 (0:1)\nDiváků: 2 500\n\nČSFR: Dominik Hašek – Antonín Stavjaňa, Bedřich Ščerban, Drahomír Kadlec, Leo Gudas, František Procházka, Mojmír Božík – Robert Kron, Oto Haščák, Zdeno Cíger – Libor Dolana, Jiří Kučera, Ladislav Lubina – Tomáš Jelínek, Jiří Hrdina, Jiří Doležal – Jaromír Jágr, Robert Reichel, Bobby Holík.\n\nFinsko: Jukka Tammi (41. Sakari Lindfors) – Kai Rautio, Arto Ruotanen, Jyrki Lumme, Simo Saarinen, Pekka Laksola, Hakki Leime – Jukka Vilander, Esa Keskinen, Pauli Järvinen – Raimo Summanen, Raimo Helminen, Juha Järvenpää – Reijo Mikkolainen, Risto Jalo, Ari Vuori – Pekka Tirkkonen, Christian Ruutu, Pekka Arbelius\n\n19. dubna 1990 (13:00) – Bern (Eisstadion Allmend)\nBranky Československa: 8:00 Leo Gudas, 23:57 Zdeno Cíger, 25:30 Jiří Hrdina, 27:10 Zdeno Cíger, 45:29 Jiří Doležal, 47:58 Libor Dolana, 49:15 Drahomír Kadlec, 52:09 Ladislav Lubina, 52:40 Jiří Kučera\nBranky Norska: 36:10 Per Christian Knold\nRozhodčí: Vögtlin (SUI) – Bell (CAN), Schütz (GER)\nVyloučení: 10:14 (4:0)\nDiváků: 2 200\n\nČSFR: Dominik Hašek – Antonín Stavjaňa, Bedřich Ščerban, Drahomír Kadlec, Leo Gudas, František Procházka, Jerguš Bača – Robert Kron, Oto Haščák, Zdeno Cíger – Libor Dolana, Jiří Kučera, Ladislav Lubina – Jaromír Jágr, Robert Reichel, Bobby Holík – Tomáš Jelínek, Jiří Hrdina, Jiří Doležal.\n\nNorsko: Steve Allman – Petter Salsten, Kim Søgård, Åge Ellingsen, Jan-Roar Fagerli, Cato Tom Andersen, Tor Helge Eikeland – Stephen Foyn, Morten Finstad, Lars Bergseng – Morgan Andersen, Lars Walbye, Geir Hoff – Rune Gulliksen, Ørjan Løvdal, Arne Billkvam – Carl Gunnar Gundersen, Erik Kristiansen, Per Christian Knold.\n\n19. dubna 1990 (16:30) – Bern (Eisstadion Allmend)\nBranky Kanady: 32:52 Greg Adams, 33:31 Steve Yzerman, 36:51 Steve Yzerman, 45:06 Al MacInnis, 46:26 Steve Yzerman, 57:44 Shawn Burr\nBranky Finska: 10:04 Jukka Vilander, 17:07 Pekka Tirkkonen, 26:51 Pauli Järvinen, 32:37 Pekka Laksola, 42:40 Ari Vuori.\nRozhodčí: Piotrowski (USA) – Clemençon (SUI), Rouspetr (TCH)\nVyloučení: 3:3 (1:2)\nDiváků: 6 000\n\n19. dubna 1990 (19:00) – Fribourg (Patinoire de Saint-Léonard)\nBranky SSSR: 1:31 Pavel Bure, 3:22 Andrej Chomutov, 12:04 Valerij Kamenskij, 12:47 Michail Tatarinov, 17:50 Sergej Němčinov, 18:37 Jevgenij Davydov, 21:52 Vjačeslav Fetisov, 29:25 Viktor Ťumeněv, 30:48 Valerij Kamenskij, 59:43 Andrej Chomutov\nBranky USA: 22:45 John Fritsche\nRozhodčí: Olsson (SWE) – Dimmers (GER), Enestedt (SWE)\nVyloučení: 9:11\nDiváků: 7 500\n\n19. dubna 1990 (20:00) – Bern (Eisstadion Allmend)\nBranky Švédska: 17:16 Thomas Eriksson, 20:14 Kent Nilsson, 21:05 Thomas Eriksson, 23:40 Kent Nilsson, 41:26 Mikael Johansson, 58:27 Mikael Johansson\nBranky SRN: nikdo\nRozhodčí: Gaudet (CAN) – Järvelä (FIN), Šakirov (URS)\nVyloučení: 6:6 (1:0)\nDiváků: 7 000\n\n20. dubna 1990 (13:30) – Bern (Eisstadion Allmend)\nBranky Kanady: 3:00 Theoren Fleury, 6:28 Paul Coffey, 13:23 Steve Yzerman, 18:52 Keith Acton, 21:18 Jamie Macoun, 29:06 Keith Acton, 29:52 John Cullen, 43:44 Steve Yzerman\nBranky Norska: nikdo\nRozhodčí: Lípa (TCH) – Dimmers (GER), Šakirov (URS)\nVyloučení: 6:6 + Doug Gilmour na 10 min.\nDiváků: 3 000\n\n20. dubna 1990 (16:30) – Bern (Eisstadion Allmend)\nBranky Švédska: 11:47 Patrik Erickson, 18:43 Anders Huss, 41:13 Thomas Eriksson, 45:49 Johan Garpenlöv, 53:11 Patrik Erickson, 58:32 Kent Nilsson\nBranky USA: 50:48 Kevin Stevens\nRozhodčí: Morozov (URS) – Rouspetr (TCH), Schütz (GER)\nVyloučení: 4:4\nDiváků: 2 000\n\n20. dubna 1990 (19:00) – Fribourg (Patinoire de Saint-Léonard)\nBranky Československa: 2:40 Robert Reichel, 41:35 Ladislav Lubina, 57:28 Jiří Kučera\nBranky SRN: nikdo\nRozhodčí: Piotrowski (USA) – Järvelä (FIN), Clemençon (SUI)\nVyloučení: 7:7 (1:0)\nDiváků: 6 000\n\nČSFR: Dominik Hašek – Antonín Stavjaňa, Bedřich Ščerban, Drahomír Kadlec, Leo Gudas, František Procházka, Jerguš Bača – Robert Kron, Oto Haščák, Zdeno Cíger – Libor Dolana, Jiří Kučera, Ladislav Lubina – Tomáš Jelínek, Jiří Hrdina, Jiří Doležal – Jaromír Jágr, Robert Reichel, Bobby Holík.\n\nSRN: Klaus Merk – Udo Kiessling, Andreas Niederberger, Ulrich Hiemer, Michael Schmidt, Harold Kreis, Uwe Krupp – Helmut Steiger, Gerd Truntschka, Dieter Hegen – Bernhard Truntschka, Georg Holzmann, Harald Birk – Andreas Lupzig, Thomas Bradl, Raimund Hilger – Dieter Willman, Peter Drajsaitl, Axel Kammerer.\n\n20. dubna 1990 (20:00) – Bern (Eisstadion Allmend)\nBranky SSSR: 4:06 Andrej Chomutov, 14:05 Valerij Kamenskij, 38:46 Sergej Němčinov, 52:33 Sergej Němčinov, 53:17 Andrej Chomutov, 53:39 Jevgenij Davydov\nBranky Finska: 25:47 Jukka Vilander\nRozhodčí: Hansen (NOR) – Ekhagen (SWE), Benedetto (USA)\nVyloučení: 3:5 (2:0, 1:0)\nDiváků: 8 500\n\n22. dubna 1990 (13:00) – Bern (Eisstadion Allmend)\nBranky USA: 2:38 Joel Otto, 17:27 Guy Gosselin, 27:49 Joseph Sacco, 30:34 Paul Ranheim, 37:48 Kevin Stevens, 53:50 Jeff Norton\nBranky SRN: 47:31 Udo Kiessling, 49:59 Udo Kiessling, 50:18 Gerd Truntschka\nRozhodčí: Olsson – Enestedt, Ekhagen (SWE)\nVyloučení: 9:7 (2:0)\nDiváků: 10 800\n\n22. dubna 1990 (16:30) – Bern (Eisstadion Allmend)\nBranky SSSR: 9:58 Andrej Chomutov\nBranky Švédska: 35:43 Pär Olov Djoos, 36:41 Håkan Loob, 49:09 Johan Garpenlöv\nRozhodčí: Gaudet – Bell (CAN), Järvelä (FIN)\nVyloučení: 7:7\nDiváků: 11 500\n\n22. dubna 1990 (19:00) – Fribourg (Patinoire de Saint-Léonard)\nBranky Norska: 32:50 Per Christian Knold, 36:25 Geir Hoff, 48:58 Kim Søgård\nBranky Finska: 27:18 Raimo Summanen, 35:00 Christian Ruutu, 49:20 Christian Ruutu\nRozhodčí: Vögtlin (SUI) – Rouspetr (TCH), Šakirov (URS)\nVyloučení: 5:4\nDiváků: 2 700\n\n22. dubna 1990 (20:00) – Bern (Eisstadion Allmend)\nBranky Československa: 38:55 Robert Reichel, 49:35 Oto Haščák, 54:54 Jiří Doležal\nBranky Kanady: 3:02 Rick Tocchet, 10:10 Brian Bellows, 14:52 Steve Yzerman, 45:04 Greg Adams, 58:09 Brian Bellows\nRozhodčí: Mäkelä (FIN) – Schütz (GER), Benedetto (USA)\nVyloučení: 5:8 (0:3, 0:1)\nDiváků: 11 500\n\nČSFR: Petr Bříza – Mojmír Božík, Bedřich Ščerban, Drahomír Kadlec, Leo Gudas, František Procházka, Jerguš Bača – Robert Kron, Oto Haščák, Zdeno Cíger – Libor Dolana, Martin Hosták, Ladislav Lubina – Tomáš Jelínek, Jiří Hrdina, Jiří Doležal – Jaromír Jágr, Robert Reichel, Bobby Holík.\n\nKanada: Kirk McLean – Doug Lidster, Paul Coffey, Al MacInnis, Jamie Macoun, Richard Green, Curtis Leschyshyn – Rick Tocchet, Ron Sutter, Murray Craven – Brian Bellows, Steve Yzerman, Greg Adams – Theoren Fleury, Doug Gilmour, Shawn Burr – Michel Petit, John Cullen, Keith Acton.\n\n23. dubna 1990 (16:30) – Bern (Eisstadion Allmend)\nBranky USA: 4:07 Jeff Norton, 4:44 Mike Modano, 21:00 Greg Brown, 27:39 Jeff Norton, 28:48 Danton Cole, 30:45 Guy Gosselin, 33:37 Guy Gosselin, 50:34 Paul Ranheim, 56:35 Mike Modano\nBranky Norska: 22:13 Petter Salsten, 37:20 Per Christian Knold, 45:46 Kim Søgård, 53:41 Tor Helge Eikeland\nRozhodčí: Mäkelä – Järvelä (FIN), Dimmers (GER)\nVyloučení: 8:5 (3:2, 1:0)\nDiváků: 2 500\n\n23. dubna 1990 (20:00) – Bern (Eisstadion Allmend)\nBranky SRN: 17:08 Michael Schmidt, 21:51 Bernhard Truntschka\nBranky Finska: 41:30 Jyrki Lumme, 49:05 Christian Ruutu, 50:27 Raimo Summanen, 56:57 Pauli Järvinen\nRozhodčí: Morozov (URS) – Bell (CAN), Benedetto (USA)\nVyloučení: 7:8 (0:0, 1:3)\nDiváků: 3 800\n\n24. dubna 1990 (16:30) – Bern (Eisstadion Allmend)\nBranky Kanady: 32:49 Doug Gilmour, 42:52 Brian Bellows, 49:46 Shawn Burr\nBranky Švédska: 3:48 Thomas Eriksson\nRozhodčí: Lípa (TCH) – Clemençon (SUI), Šakirov (URS)\nVyloučení: 11:7\nDiváků: 11 500\n\n24. dubna 1990 (20:00) – Bern (Eisstadion Allmend)\nBranky Československa: 50:31 Jiří Doležal\nBranky SSSR: 14:11 Vladimir Konstantinov, 19:46 Alexander Semak, 28:59 Alexej Gusarov, 59:03 Valerij Kamenskij\nRozhodčí: Piotrowski (USA) – Ekhagen, Enestedt (SWE)\nVyloučení: 10:10 (1:1)\nDiváků: 11 500\n\nČSFR: Dominik Hašek – Antonín Stavjaňa, Bedřich Ščerban, Drahomír Kadlec, Leo Gudass, Mojmír Božík, František Procházka – Robert Kron, Oto Haščák, Zdeno Cíger – Libor Dolana, Jiří Kučera, Ladislav Lubina – Tomáš Jelínek, Jiří Hrdina, Jiří Doležal – Jaromír Jágr, Robert Reichel, Bobby Holík.\n\nSSSR: Artūrs Irbe – Vladimir Malachov, Vladimir Konstantinov, Michail Tatarinov, Vjačeslav Fetisov, Igor Kravčuk, Alexej Gusarov – Andrej Chomutov, Vjačeslav Bykov, Valerij Kamenskij – Sergej Němčinov, Alexander Semak, Jurij Leonov – Ilja Bjakin, Sergej Fjodorov, Pavel Bure – Sergej Makarov, Dmytro Chrystyč, Jevgenij Davydov.\n\n25. dubna 1990 (16:30) – Bern (Eisstadion Allmend)\nBranky Norska: 0:42 Stephen Foyn, 9:02 Stephen Foyn, 12:58 Per Christian Knold, 20:49 Ørjan Løvdal, 21:05 Erik Kristiansen, 30:22 Erik Kristiansen, 34:41 Geir Hoff\nBranky SRN: 11:24 Dieter Hegen, 29:06 Gerd Truntschka, 55:10 Andreas Niederberger\nRozhodčí: Mäkelä (FIN) – Benedetto (USA), Rouspetr (TCH)\nVyloučení: 12:13 (3:1)\nDiváků: 4 000\n\n25. dubna 1990 (20:00) – Bern (Eisstadion Allmend)\nBranky Finska: 7:33 Pauli Järvinen\nBranky USA: 6:53 Mark Johnson, 49:04 Neal Broten\nRozhodčí: Lípa (TCH) – Enestedt (SWE), Clemençon (SUI)\nVyloučení: 6:5\nDiváků: 2 500\n\n26. dubna 1990 (16:30) – Bern (Eisstadion Allmend)\nBranky Československa: 30:33 Jaromír Jágr\nBranky Švédska: 4:59 Per-Erik Eklund, 20:51 Thomas Rundqvist, 28:51 Håkan Loob, 31:12 Anders Carlsson, 36:47 Kent Nilsson\nRozhodčí: Vögtlin (GER) – Bell (CAN), Schütz (GER)\nVyloučení: 5:7 (1:0, 0:2) + Thomas Eriksson na 10 min.\nDiváků: 6 000\n\nČSFR: Dominik Hašek – Antonín Stavjaňa, Bedřich Ščerban, Drahomír Kadlec, Jerguš Bača, Mojmír Božík, František Procházka – Robert Kron, Martin Hosták, Zdeno Cíger – Libor Dolana, Jiří Kučera, Ladislav Lubina – Tomáš Jelínek, Jiří Hrdina, Jiří Doležal – Jaromír Jágr, Robert Reichel, Bobby Holík.\n\nŠvédsko: Rolf Riderwall – Tomas Jonsson, Anders Eldebrink, Thomas Eriksson, Tommy Samuelsson, Ulf Samuelsson, Peter Andersson – Håkan Loob, Thomas Rundqvist, Kent Nilsson – Mats Sundin, Per-Erik Eklund, Johan Garpenlöv – Anders Huss, Anders Carlsson, Patrik Erickson – Johan Strömwall, Magnus Svensson, Magnus Roupe.\n\n26. dubna 1990 (20:00) – Bern (Eisstadion Allmend)\nBranky Kanady: 11:19 Ron Sutter, 34:18 Steve Yzerman, 37:28 Theoren Fleury\nBranky SSSR: 29:29 Dmytro Chrystyč, 32:40 Michail Tatarinov, 57:07 Sergej Fjodorov\nRozhodčí: Olsson (SWE) – Dimmers (GER), Järvelä (FIN)\nVyloučení: 1:6 (1:0)\nDiváků: 11 000\n\n Československo - Kanada 3:2 (2:0, 1:1, 0:1)\n\n28. dubna 1990 (16:30) – Bern (Eisstadion Allmend)\nBranky Československa: 10:02 Jiří Kučera, 12:48 Zdeno Cíger, 26:17 Bobby Holík\nBranky Kanady: 21:12 Greg Adams, 49:52 Doug Lidster\nRozhodčí: Mäkelä (FIN) – Ekhagen, Enestedt (SWE)\nVyloučení: 5:2 (0:1)\nDiváků: 11 500\n\nČSFR: Dominik Hašek – Antonín Stavjaňa, Bedřich Ščerban, Drahomír Kadlec, František Procházka, Mojmír Božík, Jerguš Bača – Robert Kron, Oto Haščák, Zdeno Cíger – Libor Dolana, Jiří Kučera, Ladislav Lubina – Tomáš Jelínek, Jiří Hrdina, Jiří Doležal – Jaromír Jágr, Robert Reichel, Bobby Holík.\n\nKanada: Kirk McLean (41. Bob Essensa) – Doug Lidster, Paul Coffey, Richard Green, Curtis Leschyshyn, Al MacInnis, Jamie Macoun – Rick Tocchet, Ron Sutter, Murray Craven – Brian Bellows, Steve Yzerman, Greg Adams – Theoren Fleury, Doug Gilmour, Shawn Burr – Keith Acton, John Cullen.\n\n28. dubna 1990 (20:00) – Bern (Eisstadion Allmend)\nBranky SSSR: 25:49 Sergej Makarov, 45:36 Andrej Chomutov, 52:58 Dmytro Chrystyč\nBranky Švédska: nikdo\nRozhodčí: Piotrowski (USA) – Dimmers, Schütz (GER)\nVyloučení: 7:8\nDiváků: 10 300\n\n30. dubna 1990 (16:30) – Bern (Eisstadion Allmend)\nBranky Československa: 11:40 František Procházka, 29:45 František Procházka, 46:48 Jaromír Jágr, 53:15 Robert Reichel, 54:10 Oto Haščák\nBranky Švédska: 01:06 Ulf Samuelsson, 03:10 Anders Eldebrink, 04:52 Patrik Erickson, 23:47 Kent Nilsson, 52:00 Håkan Loob\nRozhodčí: Vögtlin (SUI) – Järvelä (FIN), Bell (CAN)\nVyloučení: 5:4 (1:2)\nDiváků: 5 000\n\nČSFR: Petr Bříza – Antonín Stavjaňa, Bedřich Ščerban, Drahomír Kadlec, František Procházka, Mojmír Božík, Jerguš Bača – Robert Kron, Oto Haščák, Zdeno Cíger – Libor Dolana, Jiří Kučera, Ladislav Lubina – Tomáš Jelínek, Jiří Hrdina, Jiří Doležal – Jaromír Jágr, Robert Reichel, Bobby Holík\n\nŠvédsko: Rolf Riderwall – Tommy Samuelsson, Anders Eldebrink, Thomas Eriksson, Ulf Samuelsson, Pär Olov Djoos, Peter Andersson – Håkan Loob, Thomas Rundqvist, Kent Nilsson – Mikael Johansson, Per-Erik Eklund, Johan Garpenlöv – Anders Huss, Anders Carlsson, Patrik Erickson – Johan Strömwall, Magnus Svensson, Magnus Roupe.\n\n30. dubna 1990 (20:00) – Bern (Eisstadion Allmend)\nBranky SSSR: 1:40 Michail Tatarinov, 3:48 Vjačeslav Bykov, 12:36 Valerij Kamenskij, 14:04 Sergej Fjodorov, 44:30 Andrej Chomutov, 49:29 Jevgenij Davydov, 59:32 Vjačeslav Fetisov\nBranky Kanady: 29:46 Steve Yzerman\nRozhodčí: Olsson – Enestedt, Ekhagen (SWE)\nVyloučení: 10:12 (2:1, 1:0)\nDiváků: 11 300\n\n2. května 1990 (14:30) – Bern (Eisstadion Allmend)\nBranky Československa: nikdo\nBranky SSSR: 26:08 Vjačeslav Bykov, 39:49 Valerij Kamenskij, 40:56 Jevgenij Davydov, 43:51 Valerij Kamenskij, 46:17 Sergej Makarov\nRozhodčí: Mäkelä (FIN) – Enestedt, Ekhagen (SWE)\nVyloučení: 8:6 (0:1)\nDiváků: 10 000\n\nČSFR: Dominik Hašek – Antonín Stavjaňa, Bedřich Ščerban, Drahomír Kadlec, František Procházka, Mojmír Božík, Jerguš Bača – Robert Kron, Oto Haščák, Zdeno Cíger – Libor Dolana, Martin Hosták, Ladislav Lubina – Tomáš Jelínek, Jiří Hrdina, Jiří Doležal – Jaromír Jágr, Robert Reichel, Bobby Holík.\n\nSSSR: Artūrs Irbe (57. Vladimir Myškin) – Vladimir Malachov, Vladimir Konstantinov, Michail Tatarinov, Vjačeslav Fetisov, Alexej Gusarov, Igor Kravčuk – Andrej Chomutov, Vjačeslav Bykov, Valerij Kamenskij – Jevgenij Davydov, Alexander Semak, Sergej Němčinov – Ilja Bjakin, Sergej Fjodorov, Pavel Bure – Sergej Makarov, Dmytro Chrystyč, Sergej Prjachin.\n\n2. května 1990 (18:00) – Bern (Eisstadion Allmend)\nBranky Švédska: 12:13 Ulf Samuelsson, 16:14 Kent Nilsson, 17:36 Anders Eldebrink, 27:13 Magnus Svensson, 31:21 Thomas Rundqvist, 34:16 Kent Nilsson\nBranky Kanady: 32:39 Greg Adams, 41:30 Greg Adams, 41:45 Theoren Fleury, 59:56 Doug Gilmour\nRozhodčí: Vögtlin (SUI) – Järvelä (FIN), Schütz (GER)\nVyloučení: 4:6 (1:1, 1:0)\nDiváků: 11 300\n\n Finsko – Norsko 8:1 (2:1, 4:0, 2:0)\n\n27. dubna 1990 (16:30) – Bern (Eisstadion Allmend)\nBranky Finska: 7:32 Christian Ruutu, 12:53 Raimo Summanen, 23:40 Jyrki Lumme, 28:53 Raimo Summanen, 36:39 Risto Jalo, 38:01 Jukka Vilander, 45:16 Jyrki Lumme, 47:17 Juha Järvenpää\nBranky Norska: 6:00 Stephen Foyn\nRozhodčí: Gaudet (CAN) – Ekhagen (SWE), Šakirov (URS)\nVyloučení: 9:8 (2:1)\nDiváků: 2 500\n\n27. dubna 1990 (20:00) – Bern (Eisstadion Allmend)\nBranky USA: 14:20 Kevin Stevens, 31:00 Kevin Stevens, 38:06 Neal Broten, 52:15 John Fritsche, 57:45 Joel Otto\nBranky SRN: 22:13 Helmut Steiger, 43:11 Raimund Hilger, 56:20 Michael Schmidt\nRozhodčí: Morozov (URS) – Clemençon (SUI), Rouspetr (TCH)\nVyloučení: 7:4 (1:0)\nDiváků: 400\n\n29. dubna 1990 (14:30) – Bern (Eisstadion Allmend)\nBranky Finska: 47:56 Pekka Tirkkonen\nBranky SRN: 36:40 Andreas Pokorny\nRozhodčí: Olsson (SWE) – Benedetto (USA), Rouspetr (TCH)\nVyloučení: 4:6\nDiváků: 4 500\n\n29. dubna 1990 (18:00) – Bern (Eisstadion Allmend)\nBranky USA: 3:44 Jeff Norton, 13:41 Paul Ranheim, 23:02 Kevin Stevens, 55:37 Greg Brown\nBranky Norska: 9:13 Geir Hoff\nRozhodčí: Lípa (TCH) – Järvelä (FIN), Schütz (GER)\nVyloučení: 8:8 (0:1)\nDiváků: 2 000\n\n1. května 1990 (16:30) – Bern (Eisstadion Allmend)\nBranky USA: 2:41 Steven MacSwain, 5:36 Thomas O'Regan, 29:11 Mike Modano\nBranky Finska: 11:31 Christian Ruutu, 36:46 Reijo Mikkolainen.\nRozhodčí: Hansen (NOR) – Dimmers (GER), Rouspetr (TCH)\nVyloučení: 3:1\nDiváků: 2 500\n\n1. května 1990 (20:00) – Bern (Eisstadion Allmend)\nBranky SRN: 8:48 Andreas Niederberger, 13:56 Andreas Lupzig, 32:49 Gerd Truntschka, 35:58 Raimund Hilger\nBranky Norska: nikdo\nRozhodčí: Gaudet – Bell (CAN), Benedetto (USA)\nVyloučení: 5:3 (1:0)\nDiváků: 7 600\n\n1. SSSR\nBrankáři: Sergej Mylnikov, Artūrs Irbe, Vladimir Myškin.\nObránci: Igor Kravčuk, Vladimir Malachov, Alexej Gusarov, Vladimir Konstantinov, Ilja Bjakin, Michail Tatarinov, Vjačeslav Fetisov.\nÚtočníci: Sergej Fjodorov, Pavel Bure, Jevgenij Davydov, Andrej Chomutov, Vjačeslav Bykov, Valerij Kamenskij, Jurij Leonov, Alexander Semak, Sergej Němčinov, Viktor Ťumeněv, Dmytro Chrystyč, Sergej Makarov, Sergej Prjachin.\nTrenéři: Viktor Tichonov, Igor Dmitrijev.\n\n2. Švédsko\nBrankáři: Rolf Riderwall, Peter Äslin, Fredrik Andersson.\nObránci: Tomas Jonsson, Magnus Svensson, Anders Eldebrink, Pär Olov Djoos, Ulf Samuelsson, Tommy Samuelsson, Peter Andersson, Thomas Eriksson.\nÚtočníci: Thomas Rundqvist, Håkan Loob, Magnus Roupe, Patrik Erickson, Anders Carlsson, Johan Garpenlöv, Mikael Johansson, Kent Nilsson, Per-Erik Eklund, Johan Strömwall, Anders Huss, Mats Sundin.\nTrenéři: Tommy Sandlin, Bengt Ohlson.\n\n3. Československo\nBrankáři: Dominik Hašek, Petr Bříza, Eduard Hartmann.\nObránci: Jerguš Bača, Mojmír Božík, Leo Gudas, Drahomír Kadlec, František Procházka, Antonín Stavjaňa, Bedřich Ščerban.\nÚtočníci: Zdeno Cíger, Oto Haščák, – Jiří Doležal, Martin Hosták, Libor Dolana, Bobby Holík, Jaromír Jágr, Tomáš Jelínek, Robert Kron, Jiří Kučera, Ladislav Lubina, Robert Reichel, Jiří Hrdina.\nTrenéři: Pavel Wohl, Stanislav Neveselý.\n\n4. Kanada\nBrankáři: Kirk McLean, Ken Wregget, Bob Essensa.\nObránci: Curtis Leschyshyn, Michel Petit, Al MacInnis, Jamie Macoun, Doug Lidster, Richard Green, Paul Coffey.\nÚtočníci: Ron Sutter, Murray Craven, Rick Tocchet, Keith Acton, Theoren Fleury, Doug Gilmour, Joe Nieuwendyk, Shawn Burr, Steve Yzerman, John Cullen, Mark Recchi, Greg Adams, Brian Bellows.\nTrenéři: Dave King, Brian Murray.\n\n5. USA\nBrankáři: William Pye, Jonathan Casey, John Blue.\nObránci: Christopher Dahlqvist, Jim Johnson, Jeff Norton, Dan Keczmer, Greg Brown, Guy Gosselin.\nÚtočníci: Neal Broten, Mike Modano, Paul Ranheim, Joel Otto, Kevin Stevens, Danton Cole, Thomas O'Regan, Kip Miller, Robert Reynolds, Edmund Galiani, Mark Johnson, John Fritsche, Steven MacSwain, Joseph Sacco.\nTrenéři: Tim Taylor, Ben Smith.\n\n6. Finsko\nBrankáři: Jukka Tammi, Sakari Lindfors.\nObránci: Pekka Laksola, Hakki Leime, Kai Rautio, Simo Saarinen, Arto Ruotanen, Jarmo Kuusisto, Jyrki Lumme, Hannu Henrikkson.\nÚtočníci: Jukka Vilander, Ari Vuori, Reijo Mikkolainen, Raimo Summanen, Risto Jalo, Juha Järvenpää, Pauli Järvinen, Pekka Arbelius, Christian Ruutu, Esa Keskinen, Pekka Tirkkonen, Raimo Helminen.\nTrenéři: Penti Matikainen, Hannu Jortikka.\n\n7. SRN\nBrankáři: Helmut De Raaf, Klaus Merk, Josef Heiss.\nObránci: Michael Schmidt, Andreas Niederberger, Ulrich Hiemer, Andreas Pokorny, Udo Kiessling, Harold Kreis, Uwe Krupp.\nÚtočníci: Dieter Willman, Dieter Hegen, Bernhard Truntschka, Gerd Truntschka, Andreas Lupzig, Thomas Bradl, Helmut Steiger, Harald Birk, Georg Holzmann, Axel Kammerer, Christian Brittig, Peter Drajsaitl, Raimund Hilger.\nTrenéři: Xaver Unsinn, Erich Kühnhackl.\n\n8. Norsko\nBrankáři: Jim Marthinsen, Steve Allman, Torbjørn Orskaug.\nObránci: Petter Salsten, Jørgen Salsten, Åge Ellingsen, Morgan Andersen, Jan-Roar Fagerli, Kim Søgård, Tor Helge Eikeland.\nÚtočníci: Geir Hoff, Lars Walbye, Ole Eskild Dahlstrøm, Cato Tom Andersen, Per Christian Knold, Stephen Foyn, Lars Bergseng, Arne Billkvam, Ørjan Løvdal, Morten Finstad, Carl Gunnar Gundersen, Erik Kristiansen, Rune Gulliksen.\nTrenéři: George Kingston, Lenny Eriksson.\n\n Itálie - Japonsko 7:1 (2:0, 3:0, 2:1)\n\n29. března 1990 – Lyon\n\n29. března 1990 – Megève\n\n29. března 1990 – Lyon\n\n29. března 1990 – Megève\n\n30. března 1990 – Megève\n\n31. března 1990 – Lyon\n\n31. března 1990 – Lyon\n\n31. března 1990 – Megève\n\n1. dubna 1990 - Lyon\n\n1. dubna 1990 - Lyon\n\n1. dubna 1990 – Megève\n\n2. dubna 1990 - Lyon\n\n3. dubna 1990 - Lyon\n\n3. dubna 1990 - Lyon\n\n3. dubna 1990 - Megève\n\n3. dubna 1990 - Lyon\n\n5. dubna 1990 – Lyon\n\n5. dubna 1990 – Megève\n\n5. dubna 1990 – Lyon\n\n5. dubna 1990 – Megève\n\n6. dubna 1990 – Lyon\n\n6. dubna 1990 – Lyon\n\n7. dubna 1990 – Megève\n\n7. dubna 1990 – Megève\n\n8. dubna 1990 – Megève\n\n8. dubna 1990 – Lyon\n\n8. dubna 1990 – Megève\n\n8. dubna 1990 – Megève\n\n Čína - Bulharsko 2:3 (0:0, 2:0, 0:3)\n\n28. března 1990 – Budapešt\n\n28. března 1990 – Budapešt\n\n28. března 1990 – Budapešt\n\n29. března 1990 – Budapešt\n\n29. března 1990 – Budapešt\n\n29. března 1990 – Budapešt\n\n30. března 1990 – Budapešt\n\n30. března 1990 – Budapešt\n\n30. března 1990 – Budapešt\n\n31. března 1990 – Budapešt\n\n31. března 1990 – Budapešt\n\n31. března 1990 – Budapešt\n\n1. dubna 1990 – Budapešt\n\n1. dubna 1990 – Budapešt\n\n1. dubna 1990 – Budapešt\n\n2. dubna 1990 – Budapešt\n\n2. dubna 1990 – Budapešt\n\n2. dubna 1990 – Budapešt\n\n3. dubna 1990 – Budapešt\n\n3. dubna 1990 – Budapešt\n\n3. dubna 1990 – Budapešt\n\n4. dubna 1990 – Budapešt\n\n4. dubna 1990 – Budapešt\n\n4. dubna 1990 – Budapešt\n\n5. dubna 1990 – Budapešt\n\n5. dubna 1990 – Budapešt\n\n5. dubna 1990 – Budapešt\n\n6. dubna 1990 – Budapešt\n\n6. dubna 1990 – Budapešt\n\n6. dubna 1990 – Budapešt\n\n7. dubna 1990 – Budapešt\n\n7. dubna 1990 – Budapešt\n\n8. dubna 1990 – Budapešt\n\n8. dubna 1990 – Budapešt\n\n8. dubna 1990 – Budapešt\n\n8. dubna 1990 – Budapešt\n\n Austrálie - Španělsko 2:2 (1:0, 0:2, 1:0)\n\n20. března 1990 - Cardiff\n\n21. března 1990 - Cardiff\n\n22. března 1990 - Cardiff\n\n23. března 1990 - Cardiff\n\n24. března 1990 - Cardiff\n\n25. března 1990 - Cardiff\n\n\n"}
{"id": "316913", "url": "https://cs.wikipedia.org/wiki?curid=316913", "title": "Sojuz 11", "text": "Sojuz 11\n\nSojuz 11 byl jedenáctý let v programu Sojuz a desátý pilotovaný. Zároveň 40. letem kosmické lodě z naší planety. Cílem bylo setkání s první sovětskou orbitální stanicí Saljut 1, na které kosmonauti vykonávali různá pozorování, měření a experimenty. Mise však skončila tragicky. V důsledku poklesu tlaku v kabině při návratu na Zemi se posádka udusila. Šlo o druhou tragédii v rámci pilotovaných letů Sojuz (první byl Sojuz 1).\n\n\nLetu Sojuz 11 se zúčastnila záložní posádka. Tu původní tvořili Alexej Leonov, Valerij Kubasov a Pjotr Kolodin, ale neletěla z důvodu zdravotních problémů u Kubasova.\n\nKosmická loď Sojuz 11 odstartovala 6. června 1971 v 5:55 SEČ z kosmodromu Bajkonur. Start proběhl dobře, bez problému byla i první korekce dráhy v 11:50 SEČ a spojení se Saljutem následujícího dne. Přibližovací manévr řídil ručně Dobrovolskij. Po prověření systémů obou těles a vyrovnání vnitřního tlaku 7. června v 8:45 SEČ kosmonauti přešli do stanice. Byli první posádkou, která vstoupila na palubu Saljutu 1 – předcházející mise Sojuz 10 totiž nedosáhla pevného spojení se stanicí a tak musela misi předčasně ukončit. Vnitřní prostor Saljutu představoval asi 100 m (podle jiných zdrojů jen 40 m), což je asi desetinásobně víc v porovnání se Sojuzem.\n\nPrvní dny letu byly věnovány prověřování a oživování palubních systémů. Prvním úkolem posádky bylo napojení solárních panelů ze Sojuzu 11 na elektrorozvodnou síť Saljutu 1, čímž se dosáhlo zvýšení příkonu elektrické energie o 50 %. Potom začala probíhat biologická a lékařská měření, byl vyzkoušen gama teleskop \"ANNA\", astronomický dalekohled \"ORION\", aparatura pro měření ionosféry \"ERA\", nové navigační přístroje a hodně času bylo věnováno pozorování a snímkování zemského povrchu.\n\nLet Sojuzu 11 měl však hodně komplikací. Tou nejvážnější byl požár, který vypukl na palubě stanice po elektrickém zkratu 27. června. Kosmonauti ho sice uhasili, ale požadovali okamžitý nouzový návrat. Řídící středisko jim nevyhovělo, nakonec však došlo k závěru, že další pobyt na stanici může být riskantní. 29. června posádka naložila získané materiály a palubní deníky do Sojuzu 11. Uzavřel se hermetický poklop a po 23 dnech pobytu v 19.28 SEČ se vesmírná loď odpojila od první vesmírné stanice. Podle neoficiálních zdrojů posádka zpozorovala problémy s hermetickým uzavřením mezi pilotní kabinou a obytným úsekem.\n\nPo oddělení ještě asi hodinu letěla obě tělesa ve formaci. Na třetím samostatném oběhu zahájila posádka přistávací manévr. Posádka si s řídícím střediskem upřesňovala podrobnosti přistání. Podle moskevského času už bylo 30. června, když přistávací manévr započal. Motorová a orbitální sekce byla odhozena od návratového modulu. Potvrzení zážehu brzdícího motoru bylo poslední hlášení, které dostalo řídící středisko od Sojuzu 11. Středisko se bezvýsledně pokoušelo navázat kontakt s posádkou, ale zachycen byl jedině signál radiomajáku. Samotná loď však sestupovala bez problémů, proletěla atmosférou a na padácích dosedla do přesně stanovené oblasti ve stepi na území Kazachstánu. V blízkosti místa přistání už v té chvíli dosedal vrtulník Mi-8 záchranné skupiny. Ani po přistání loď nereagovala a tak se ji technici rozhodli sami otevřít. Po otevření kabiny však záchranáři našli posádku bez známek života. Ještě se pokoušeli dávat kosmonautům umělé dýchání a masáž srdce, ale vzhledem ke způsobu smrti byla možnost záchrany posádky vyloučena.\n\n12. července 1971 vydala vyšetřovací komise této tragédie oficiální zprávu. Podle ní byl příčinou smrti posádky prudký pokles tlaku vzduchu. Ten zaznamenaly přístroje zhruba 30 minut před vstupem do atmosféry. Vakuum v kabině trvalo asi 11 minut, než se loď začala plnit vnější atmosférou. Vzduch z kabiny unikal velmi rychle. Už přibližně po 15 sekundách od začátku úniku atmosféry kosmonauti upadli do bezvědomí.\n\nPříčinou úniku vzduchu bylo předčasné uvolnění vyrovnávacího ventilu, k němuž došlo kvůli chybnému odpálení motorového a orbitálního bloku. Náraz a otřes po explozi způsobil otevření jednoho ze dvou vyrovnávacích ventilů, z nichž první se otevírá až ve výšce 5310 metrů a druhý ve výši 4340m. Kosmonauti v kabině neměli ani lehké skafandry, které by je ochránily před poklesem tlaku. Tři kosmonauti by se totiž ve skafandrech do kabiny nevešli, kabina Sojuzu byla původně schopna pojmout jen dva kosmonauty ve skafandrech. Dnes jsou vnitřní prostory lodě Sojuz značně odlišně uspořádány a tak se tam vejdou všichni tři kosmonauti i se skafandry. Technickými úpravami prošly i vyrovnávací ventily.\n\n"}
{"id": "316914", "url": "https://cs.wikipedia.org/wiki?curid=316914", "title": "Josef Augusta (lední hokejista)", "text": "Josef Augusta (lední hokejista)\n\nJosef Augusta (24. listopadu 1946 Havlíčkův Brod – 16. února 2017 Jihlava) byl český hokejový útočník a pozdější trenér. Jako hráč získal s týmem Duklou Jihlava osmkrát titul mistra republiky. Úspěchy slavil i jako trenér – v domácí soutěži dovedl k titulu Jihlavu a Olomouc, s reprezentačním celkem pak získal dvě zlaté medaile jako hlavní kouč a jednu jako asistent trenéra. V roce 2008 byl uveden do Síně slávy českého hokeje.\n\nV nejvyšší československé lize působil v Dukle Jihlava, se kterou získal mistrovské tituly v letech 1967–1972, 1974 a 1982.\n\nZa československou reprezentaci hrál pravidelně od konce 60. do konce 70. let, přičemž pomohl vybojovat na světových šampionátech tři stříbrné a jednu bronzovou medaili. Startoval také na Zimních olympijských hrách 1976, kde národní tým získal stříbro.\n\nV roce 1979 ukončil studia oboru Učitelství všeobecně vzdělávacích předmětů zeměpis-tělesná výchova na Pedagogické fakultě Masarykovy univerzity.\n\nPo ukončení hráčské kariéry byl řadu let trenérem Dukly Jihlava, se kterou získal v roce 1991 i mistrovský titul. Zkušenosti prokázal i v první extraligové sezoně ve Zlíně (1992/1993) kde společně s Milošem Říhou v posledním \"federálním ročníku\" obsadili střed tabulky. První českou samostatnou sezonu 1993/1994 pokračoval ve Zlíně a v jejím průběhu přešel do HC Olomouc. Hanáky tehdy vyvedl z krize a dokázal je i dostat do bojů play off. V těch postupně porazili České Budějovice (3:0 na zápasy), vítěze základní části extraligy Poldi Kladno (3:2 na zápasy) a Pardubice (3:1 na zápasy). Olomouc tak Josef Augusta o překvapivě dovedl k mistrovskému titulu.\n\nJako trenér vedl českou hokejovou reprezentaci na Mistrovství světa 1999, kde společně s Vladimírem Martincem asistoval Ivanu Hlinkovi. Již v pozici hlavního trenéra působil u českého národního týmu na mistrovstvích světa 2000, 2001 a 2002. Hlavním koučem byl i na Zimních olympijských hrách 2002. Zlaté medaile s reprezentací získal na MS 1999, 2000 a 2001.\n\nNa podzim 2015 mu byla diagnostikována rakovina slinivky, které ve věku 70 let dne 16. února 2017 v Jihlavě podlehl.\n\n\n"}
{"id": "316915", "url": "https://cs.wikipedia.org/wiki?curid=316915", "title": "Fridrich IV. Falcký", "text": "Fridrich IV. Falcký\n\nFridrich IV. (něm. \"Friedrich IV. von der Pfalz\"; 5. března 1574, Amberg – 19. září 1610, Heidelberg), zvaný „Upřimný“, byl kurfiřt falcký a zakladatel protestantské unie z Wittelsbašského rodu.\n\nByl jediným synem Ludvíka VI. Falckého a Alžběty Hesenské, který se dožil dospělosti. Jeho otec zemřel v říjnu 1583 a Fridrich byl ve svých devíti letech svěřen do opatrovnictví svého strýce Jana Kazimíra, přesvědčeného kalvinisty, který jeho jménem vládl do roku 1592 v Rýnské Falci, což mělo velký vliv na Fridrichovu budoucnost. Další, kdo malého Fridricha ovlivňoval, byl jeho dvorního lektor, astronom a matematik Bartholemaeus Pitiscus, který byl také kalvinista.\n\nPoté, co v roce 1592 jeho strýc zemřel, převzal moc nad Falcí sám Fridrich. Jeho vláda pokračovala v protikatolickém duchu po vzoru jeho strýce, i když on sám nebyl kalvinista, ale luterán. V roce 1608, v důsledku růstu mezikonfesního napětí v Říši, zejména protestantsko-katolického antagonismu, založil alianci protestantských knížat a říšských měst, nazvanou Protestantská unie. Nedlouho poté, roku 1610 zemřel na následky „svého hýřivého života“ v Heidelbergu, kde je také pochován v chrámu Ducha svatého.\n\n23. června roku 1593 se Fridrich oženil s Luisou Julianou Oranžskou (1576-1644), dcerou Viléma I. Oranžského, nizozemského místodržícího, a jeho třetí manželky Šarloty Bourbonské. Z manželství vzešlo osm potomků:\n"}
{"id": "316916", "url": "https://cs.wikipedia.org/wiki?curid=316916", "title": "Peter Debnár", "text": "Peter Debnár\n\nPeter Debnár (8. října 1941, Bratislava – 8. června 2004, Bratislava) byl slovenský herec a divadelní režisér.\n\nPůvodně vystudoval režii na VŠMU v Bratislavě (1966). Postupně působil v Žilině (1964–1965) a v bratislavských souborech Divadlo Na korze, Nová scéna 1971–1990 – v letech 1984–1986 i jako umělecký šéf) a Divadlo Astorka Korzo '90. Po několika režiích se po roce 1968 natrvalo zaměřil na hereckou tvorbu a režii se věnoval jenom sporadicky. Zazářil v divadelních inscenacích \"Čekání na Godota\" (1968), \"Les\" (1971). Zahrál si i v několika filmech a v televizních inscenacích, uplatnil se i v dabingu. V posledních letech života se kvůli zdravotním problémům stáhl do ústraní.\n\n"}
{"id": "316919", "url": "https://cs.wikipedia.org/wiki?curid=316919", "title": "Jozef Dóczy", "text": "Jozef Dóczy\n\nJozef Dóczy (* 19. listopadu 1929, Nitra † 21. ledna 2013) byl slovenský herec.\n\n"}
{"id": "316920", "url": "https://cs.wikipedia.org/wiki?curid=316920", "title": "Ion Iliescu", "text": "Ion Iliescu\n\nIon Iliescu (* 3. března 1930, Oltenița, Călărași, Rumunsko) je rumunský politik, bývalý prezident. Byl zvolen do úřadu celkem na 11 let (ve třech funkčních obdobích) v letech 1990–1992, 1992–1996 a 2000–2004. V současné době je Iliescu senátorem za stranu PSD, největší politickou stranu v Rumunsku.\n\n"}
{"id": "316921", "url": "https://cs.wikipedia.org/wiki?curid=316921", "title": "Karol Čálik", "text": "Karol Čálik\n\nKarol Čálik (* 15. březen 1945 Trnava) je slovenský herec a zpěvák (tenor). V roce 1966 absolvoval studium herectví na VŠMU v Bratislavě. Od roku 1966 byl členem činohry SND a od roku 1968 členem – sólistou zpěvohry. Jeho komediální herectví využil také film a televize (\"Sváko Ragan\", 1976).\n\n"}
{"id": "316927", "url": "https://cs.wikipedia.org/wiki?curid=316927", "title": "Úsťová rychlost", "text": "Úsťová rychlost\n\nÚsťová rychlost je smluvní údaj používaný v balistice. Je definována jako rychlost, kterou by měl projektil v okamžiku, kdy opouští ústí hlavně pokud by nebyl urychlován jevy přechodové balistiky. Pohybuje se od cca 170 m/s do 380 m/s u vzduchovek až po více než 1800 m/s u tankových kanónů. Je to údaj společný vnitřní a vnější balistice.\n\nU hlavňových střelných zbraní je projektil urychlován tlakem plynů v hlavni za projektilem. V okamžiku kdy střela opustí ústí zbraně dojde k prudkému uvolnění těchto plynů do atmosféry. Přitom dochází k složitým jevům, jejichž zkoumáním se zabývá přechodová balistika. Na střelu přestane při opuštění hlavně působit brzdící síla, která je důsledkem průtlačného odporu a rozpínající se plyny ještě projektil urychlí. \nReálná rychlost střely je měřena až dále od hlavně. Následně je proveden výpočet, kterým se dopočte běžně udávaná úsťová rychlost. Jde o takovou rychlost, která odpovídá naměřeným hodnotám rychlosti skutečné střely a zároveň představuje situaci jako by jevy přechodové balistiky neexistovaly. Tato dopočítaná hodnota představující smluvní údaj o úsťové rychlosti je pro praktické použití výhodnější. Úsťová rychlost střely je tedy ve skutečnosti menší, než udávaný smluvní údaj o úsťové rychlosti. Běžně dostupný je právě jen údaj o smluvní úsťové rychlosti. \n\nVýrobce udává balistické vlastnosti svého střeliva a mezi poskytované údaje patří i rychlost. Rychlost se běžně značí písmenem \"v\". Protože rychlost střely během letu klesá, uvádí se obvykle více hodnot rychlosti s číselným dolním indexem. Dolní index odpovídá vzdálenosti od zbraně v metrech, pro kterou daný údaj o rychlosti platí. Úsťová rychlost je značena V s indexem nula. \n\nBěžně vyrábí výrobce střeliva více variant střeliva stejné ráže, které mají různé úsťové rychlosti. Také úsťové rychlosti nábojů různých výrobců se liší. Udávaná hodnota úsťové rychlosti je střední hodnotou, protože i stejné náboje mají určitý rozptyl vlastností, který je důsledkem výrobních tolerancí vlastností použitých komponent střeliva. \nÚsťová rychlost střeliva je ovlivněna mnoha vnějšími vlasnostmi. Jde například o délku hlavně zbraně, teplotu, vlastnosti atmosféry a podobně. Výrobce proto obvykle doplňuje udávané hodnoty i informací o podmínkách za kterých byly udávané hodnoty naměřeny. \n\nSpolu se znalostí hmotnosti střely umožňuje úsťová rychlost spočítat energii střely na ústí hlavně. Rychlost střely při jejím letu klesá a její zpomalení záleží na její hmotnosti a dalších vlastnostech. Z toho důvodu je nutno údaj o úsťové rychlosti považovat pouze za informativní a zajímat se především o rychlost střely v místě jejího dopadu a o její další balistické vlastnosti.\n\nExistuje více metod měření rychlosti střel. Jedna z možností je měření pomocí dvou otáčejících se terčů – kotoučů. Vzdálenost terčů je 20–30 cm, mohou být i dva „páry“ za sebou. Modernější metodou je měření pomocí dvou hradel ve známé vzdálenosti, které detekují proletujcí střelu opticky, nebo elektronicky. U uvedených metod se kvůli přechodové balistice měří rychlost nejblíže 1,5 m od ústí hlavně. Okamžitou rychlost střely je možno měřit i pomocí zařízení na principu radaru. \n\nÚsťové rychlosti vybraných nábojů do krátkých i dlouhých ručních palných zbraní. Tabulka je pouze informativní.\n"}
{"id": "316929", "url": "https://cs.wikipedia.org/wiki?curid=316929", "title": "Lamborghini Cheetah", "text": "Lamborghini Cheetah\n\nLamborghini Cheetah byl prvním terénním automobilem italské automobilky Lamborghini. Byl představen na ženevském autosalonu v roce 1977. Původní záměr zněl prodat auto americké armádě. Ta ale začala používat automobily HMMWV. Cheetah byl v jediném exempláři zničen při zkouškách v Kalifornii.\n\nMotor osmiválec o objemu 5,9 litru byl umístěn před zadní nápravou. Měl výkon 183 koní a točivý moment 400 Nm. Z nuly na sto zrychlil za 9 sekund. Maximální rychlost v terénu byla 140 km/h a na silnici 160km/h. Pohon všech kol a samočinná třístupňová převodovka. Vozidlo bylo vybaveno neprůstřelnými pneumatikami.\n\n"}
{"id": "316931", "url": "https://cs.wikipedia.org/wiki?curid=316931", "title": "Plesnivec alpský", "text": "Plesnivec alpský\n\nPlesnivec alpský (\"Leontopodium alpinum\"), též protěž alpská, je jedna z nejznámějších horských květin. Německý název \"Edelweiß\" pochází z německých slov \"edel\" (vznešený) a \"weiß\" (bílý). Vědecké označení rodu, \"Leontopodium\", znamená lví tlapa, což je odvozeno z řeckých slov \"leon\" (lev) a \"podion\" (malá noha, tlapa).\n\nJe to vytrvalá bylina, pokrytá bílou plstí. Přímá lodyha je 5–30 cm vysoká. Listy má nejen přízemní (kopisťovitého tvaru), ale i lodyžní (kopinaté, střídavě uspořádané). Květenství je několik úborů uspořádaných dále do strboulu. Pod květenstvím je zákrov. Barva květů je žlutobílá.\n\nPlesnivec pochází z evropských pohoří, nejblíže přirozeně roste v Alpách a Karpatech. Občas je ale pěstován a může zplaňovat, či je dokonce záměrně vysazován.\n\nPlesnivec alpský kvete od července do srpna.\n\nAlpská protěž se považuje za symbol Alp. Protěž alpská byla také symbolem horských myslivců a protěž alpská v černém oválu byla nášivkou horských myslivců Zbraní SS.\n\n\n \n"}
{"id": "316934", "url": "https://cs.wikipedia.org/wiki?curid=316934", "title": "Alfred Bruyas", "text": "Alfred Bruyas\n\nAlfred Bruyas (15. srpna 1821 Montpellier – 1. ledna 1876 tamtéž), vlastním jménem Jacques Louis Bruyas, byl sběratel umění a osobní přítel mnoha umělců, především Gustava Couberta. Svou sbírku daroval muzeu Fabre v Montpellier.\n\nNarodil se v rodině bohatého bankéře v Montpellier. O umění se zajímal již od dětství. Od roku 1840 studoval v ateliéru Charlese Mateta, ale brzy poznal, že není dost talentovaný. Soustředil se proto na podporu a sběratelství současného umění.\n\nMezi lety 1849 až 1854 strávil většinu svého času v Paříži. Zaměřil se především na Coubertova díla, ale sbíral také obrazy, jejichž autory jsou Louis Hector Allemand, Camille Corot, Thomas Couture, Eugène Delacroix, Narcisse Diaz de Peña, Adrien Guignet, Adolphe Hervier, Prosper Marilhat, Edouard-Antoine Marsal, Jean-François Millet, Théodore Rousseau, Philippe-Joseph Tassaert, Marcel Verdier a Constant Troyon.\n"}
{"id": "316935", "url": "https://cs.wikipedia.org/wiki?curid=316935", "title": "Děkanát Mikulov", "text": "Děkanát Mikulov\n\nDěkanát Mikulov neboli Děkanství mikulovské je územní část brněnské diecéze. V současné době zahrnuje 25 římskokatolických farností.\nFunkci děkana vykonává od 1. srpna 2012 P. Jaroslav Svoboda, farář farnosti Pohořelice.\n\n"}
{"id": "316944", "url": "https://cs.wikipedia.org/wiki?curid=316944", "title": "Spora (bakterie)", "text": "Spora (bakterie)\n\nSpora je u bakterií buňka, která slouží k dlouhodobému přežití za nepříznivých podmínek. Proces tvorby spor se nazývá sporulace. Spory tvoří zejména některé bakterie z kmene Firmicutes, dále též z kmene Actinobacteria (tzv. aktinomycety) a z rodu Azotobacter.\n\nEndospory jsou nejčastějším typem bakteriálních spor. Nacházíme je u některých zástupců grampozitivních bakterií z kmene Firmicutes. Typickými sporulujícími rody jsou \"Clostridium\" a \"Bacillus\". Endospory dostaly své jméno podle faktu, že vznikají uvnitř buňky mateřské, zatímco okolní buňka mateřská se posléze rozpustí. Proces jejich vzniku je velmi dobře prostudován. Sporulace je vlastně buněčná diferenciace na prokaryotické úrovni.\n\nSporulace začíná v době, kdy v okolním prostředí dochází živiny a celý proces trvá asi 10 hodin. Rozděluje se pracovně na 7 fází, které označují jednotlivá buněčná stadia. Toto dělení je však samozřejmě pouze umělé – změna vegetativní buňky na sporu je plynulá.\n\npřičemž jako nulté stadium se v těchto fázích označuje vegetativní (původní) buňka.\n\nVýsledkem sporulace je bakteriální protoplast obalený několika vrstvami, a to cytoplazmatickou membránou zcela uvnitř, nad ní leží peptidoglykan primární buněčné stěny, dále mohutná vrstva kortexu a nakonec na povrchu bílkovinný plášť spory. Chemicky obsahuje endospora množství kalciumdipikolinátu (z vápníku a dipikolinové kyseliny), jenž pravděpodobně chrání spory před extrémními podmínkami.\n\nSpory odlišného typu vytváří i jiné grampozitivní bakterie, konkrétně aktinomycety. Ty vznikají na konci vlákna aktinomycet (na sporoforech), a proto se nejedná o endospory. Navíc mají mírně odlišné vlastnosti. Spory aktinomycet jsou sice odolnější než jejich mateřské vegetativní buňky, ale zdaleka nedosahují odolnosti endospor. Navíc neobsahují dipikolinovou kyselinu.\n\nTřetí skupinou bakterií, jež sporulují, jsou bakterie rodu Azotobacter, v tomto případě se však odolné útvary spíše nazývají cysty. Cysty mají zpomalený metabolismus a ztlustlou buněčnou stěnu.\n\nTaké sinice mají spory, ty se nazývají akinety.\n\nJejich schopnost vydržet nehostinné podmínky se označuje jako kryptobióza. V praxi mohou spory přežít extrémně vysoké teploty (někdy vydrží až několik hodin varu), radiaci, kyselost prostředí (pH), dezinfekční látky v prostředí a podobně. Tím se bakteriální spory pravděpodobně stávají nejodolnějšími známými buňkami v přírodě. Endospory se za příznivějších okolností opět změní ve vegetativní buňky.\n\n\n"}
{"id": "316945", "url": "https://cs.wikipedia.org/wiki?curid=316945", "title": "Alexandr Abaza", "text": "Alexandr Abaza\n\nAlexandr Agejevič Abaza (rusky Александр Агеевич Абаза) ( – ) byl jeden z nejliberálnějších poradců cara Alexandra II.\n\nPůsobil jako ministr financí Ruského impéria v letech 1880–1881 a neúspěšně se pokoušel přesvědčit panovníka k přeměně ruského impéria na konstituční monarchii. Byl také \"Státní revizor\" (1871–1874) a předseda odboru pro státní ekonomiku (v letech 1874–1880 a 1884–1892).\n\n"}
{"id": "316946", "url": "https://cs.wikipedia.org/wiki?curid=316946", "title": "Dacia Nova", "text": "Dacia Nova\n\nDacia Nova je rumunský automobil navržený a vyráběný firmou Dacia. Výroba začala v roce 1995 a skončila v roce 2000. Je to malý pětimístný pětidveřový hatchback. Motor GTi je z roku 1998, je to GT se vstřikováním Bosch K Jetronic, které snižuje vysokou spotřebu paliva.\n\n"}
{"id": "316948", "url": "https://cs.wikipedia.org/wiki?curid=316948", "title": "Edward, hrabě z Wessexu", "text": "Edward, hrabě z Wessexu\n\nEdward, hrabě z Wessexu a hrabě z Forfaru (Edward Antony Richard Louis; * 10. března 1964 Buckinghamský palác, Londýn) je britský královský princ a člen královské rodiny. Je nejmladším synem královny Alžběty II. a jejího manžela Philipa, vévody z Edinburghu. V době svého narození byl princ Edward třetí v pořadí následnictví britského trůnu, v současnosti je jedenáctý.\n\nNarodil se 10. března 1964 v Buckinghamském paláci vládnoucí královně Alžbětě II. a jejímu manželovi princi Philipovi jako třetí syn a nejmladší dítě. Byl pokřtěn 2. května 1964 v soukromé kapli zámku Windsor tehdejším windsorským děkanem Robinem Woodsem. Jeho kmotry byli: princ Richard, vévoda z Gloucesteru (bratranec královny); Katharine, vévodkyně z Kentu (zastoupená princeznou Marinou, vévodkyní z Kentu, její nevlastní matkou); řecká a dánská princezna Sophie (Edwardova teta), Louis, princ hesenský a rýnský; a Antony Armstrong-Jones, 1. hrabě Snowdon, manžel královniny sestry, princezny Margaret, hraběnky Snowdon.\n\nJako jeho starším sourozencům, tak i princi Edwardovi jako malému dítěti byla zprvu přidělena vychovatelka, která se o něho starala přímo v Buckinghamském paláci. Ve věku sedmi let byl Edward poslán do soukromé školy (\"Gibbs School\") a poté od září roku 1971 na \"Heatherdown School\" blízko Ascotu v hrabství Berkshire. Po skončení povinné školní docházky se Edward přestěhoval do Gordonstounu v severním Skotsku, kde pokračoval ve studiu. Na zakončení tohoto středoškolského studia obdržel při britské maturitě (\"A-level\") jednou známku C a dvakrát známku D. Posléze počínaje zářím 1982 strávil jeden rok jako učitel na \"Wanganui Collegiate School\" na Novém Zélandě. \n\nPo návratu do vlasti se zapsal na Univerzitě v Cambridge, kde studoval dějiny a získal v roce 1986 titul bakaláře. Jeho přijetí na prestižní Jesus College se setkalo s jistým údivem, neboť jeho známky při maturitě byly horší než ke studiu v Cambridgi normálně požadované. V roce 1991 získal magisterský titul jako jeden z do té doby pěti členů britské královské rodiny.\n\nKrátce po skončení univerzitního studia v roce 1986 vstoupil princ Edward jako kadet do řad královské námořní pěchoty (\"Royal Marines\"), neboť předtím tato složka britských ozbrojených sil přispěla na jeho studium v Cambridgi částkou 12 000 liber pod podmínkou, že princ u ní nastoupí službu. Avšak již v lednu 1987 opustil princ Edward namáhavý výcvik poté, co absolvoval pouze třetinu z plánované doby 12 měsíců. Podle mediálních zpráv byl princ poté svým otcem vévodou Philipem natolik pokárán, že došlo až k slzám („Philip reduced his son to prolonged tears“).\n\nKrátce po odchodu od námořní pěchoty začal princ Edward pracovat jako asistent v divadelní produkční společnosti, jejímž majitelem byl skladatel muzikálů Andrew Lloyd Webber. Zúčastnil se produkcí muzikálů \"Fantom opery\", \"Starlight Express\" a \"Cats (Kočky)\", přičemž jeho povinnosti zahrnovaly mj. vaření čaje pro umělce.\n\nDne 6. ledna 1999 oznámil princ Edward svoje zasnoubení se Sophií Rhys-Jones. V červnu téhož roku se konala svatba v kapli sv. Jiří na hradě Windsor. V den sňatku obdržel titul hraběte z Wessexu (\"Earl of Wessex\"). Byla tak přerušena královská tradice, kdy děti monarchy dostávají v den svatby titul vévody (\"duke\"). Zdůvodněno to bylo tím, že Edward dostane po smrti svého otce titul vévody z Edinburghu.\n\nPrinc Edward a princezna Sophie mají společně dvě děti:\nLady Louise Windsor (* 8. listopadu 2003)\nJames, vikomt Severn (* 17. prosince 2007)\n"}
{"id": "316949", "url": "https://cs.wikipedia.org/wiki?curid=316949", "title": "Osuga", "text": "Osuga\n\nOsuga ( ) je řeka ve Tverské oblasti v Rusku. Je dlouhá 167 km. Plocha povodí měří 2410 km².\n\nPramení na Valdajské vysočině a na svém toku vytváří velké zákruty. Ústí zprava do Tverce.\n\nZdrojem vody jsou převážně sněhové srážky. Průměrný průtok vody činí přibližně 17 m³/s. Zamrzá v listopadu a rozmrzá v dubnu.\n\nJe splavná pro vodáky. Na řece leží město Kuvšinovo.\n"}
{"id": "316954", "url": "https://cs.wikipedia.org/wiki?curid=316954", "title": "Vysokokmenný les", "text": "Vysokokmenný les\n\nVysokokmenný les (synonymum: vysoký les) je na rozdíl od výmladkového lesa složen převážně ze dřevin obnovených generativní cestou (tj. semeny nebo sazenicemi). Tento lesnický termín se používá téměř výlučně pro vymezení lesů, které nejsou výmladkovými lesy nebo lesy sdruženými. Generativně obnovené stromy rostou z počátku pomaleji než výmladky, ale mají mnohem kvalitnější (rovné) kmeny. Vysokokmenný les tak díky kvalitnějšímu a silnějšímu dříví poskytuje vyšší finanční výnos než les výmladkový. Nevýhodou vysokokmenného lesa je mnohem delší obmýtí (oddálení finančních výnosů). \n\nJde tedy o jeden ze tří tvarů lesa lišících se způsobem svého vzniku. Dalšími tvary jsou:\nNaprostá většina lesů v České republice jsou tedy lesy vysokokmenné. \n\n"}
{"id": "316956", "url": "https://cs.wikipedia.org/wiki?curid=316956", "title": "Datel Woody", "text": "Datel Woody\n\nDatel Woody je kreslená filmová postavička. První epizoda tohoto filmového seriálu The New Woody Woodpecker Show byla natočena v roce 1940, nesla název Knock Knock. Poslední natočenou epizodou klasické série se v roce 1972 stala díl Bye, Bye, Blackboard.\n\nPozději, v roce 1999, bylo rozhodnuto, že budou natočeny další příběhy tohoto oblíbeného ptačího hrdiny. V letech 1999-2003 natočeny 3 sezóny, celkem 53 epizod.\n\nJeho postava má svoji hvězdu na chodníku slávy v Hollywoodu.\n"}
{"id": "316957", "url": "https://cs.wikipedia.org/wiki?curid=316957", "title": "Výmladkový les", "text": "Výmladkový les\n\nVýmladkový les (synonyma: nízký les, pařezina) je tvar lesa, který vzniká z pařezových a kořenových výmladků. Není tedy na rozdíl od lesa vysokokmenného ani uměle vysazen či vyset, ani nevzniká přirozenou obnovou (náletem). Využívá se schopností některých dřevin tvořit pařezové kořenové výmladky. Kmenové (pňové) výmladky neboli vlky byly využívány k oklestnému hospodaření (například známé „hlavaté“ vrby). Způsob hospodaření spočívá v tom, že se dobře zmlazující listnaté porosty, většinou nízko u země, naholo pokácí a s vyrostlými výmladky se dále hospodaří (prořezávají se a periodicky kácejí). Takto ošetřené exempláře vytvářejí z výmladků tzv. polykormony. Nejčastějšími dřevinami ve výmladkovém lese bývaly buky, duby, habry, vždy s příměsí mnoha dalších dřevin. Na zamokřených půdách kralovala ve výmladkových lesích olše.\n\nVýmladky pařezové i kořenové vyráží olše šedá, jilmy, javor babyka, třešeň, slivoně, akát, topoly, mnoho druhů vrb, rakytník řešetlákový a většina keřů. Téměř výlučně pařezovou výmladnost mají: buk lesní, habr, duby, jírovec maďal, jasan, javory, břízy, olše lepkavá, lípy, hrušně a jabloně, jeřáb břek, jeřáb ptačí, jeřáb muk z jehličnanů zejména tis červený. Pro tvorbu výmladků je důležitá výška pařezů, stáří kmenů, poloha kořenů a jejich hloubka pod povrchem atp.\n\nDominantní část produkce výmladkového lesa tvoří málo kvalitní a hůře zpeněžitelné palivové dříví. V minulosti poskytoval také dříví vhodné na výrobu kolářského zboží (trakaře, dřevěná kola...) a dřevěného nářadí nebo násad. Ačkoliv tento tvar lesa nepřináší ani velký, ani zvláště cenný finanční výnos (ve srovnání s lesem vysokokmenným ve stejných podmínkách), výnos nastává dříve a opakuje se častěji než u lesa vysokého (vysokokmenného). Nízký les je možno za podmínky dosažení vyrovnanosti pěstovat na podstatně menší ploše. Neomezuje tolik okolní zemědělskou produkci a je snadnější na obhospodařování. Velmi dobře odolává škodlivým činitelům jako jsou bořivý vítr, oheň, nebo žír škůdců. Naproti tomu daleko více trpí na pozdní mrazy. V důsledku krátkých, rychle za sebou jdoucích obmýtí klesá kvalita půdy, a tím i výše výnosu. Pouze velmi úrodné, na živiny bohaté půdy, jsou v tomto výjimkou. Proto je tento způsob hospodaření nevhodný pro chudá stanoviště. I na živných půdách nastupuje nejpozději po 2–3 obmýtích při absenci hnojení vyčerpání.\n\nVýmladkový les byl často využíván k pasení dobytka, což částečně zlepšovalo kvalitu půdy, a také ke získávání krmiva tzv. letniny při letním prořezávání.\n\nV souvislosti s přesunem priorit lesního hospodářství od produkce paliva k produkci kvalitního stavebního nebo truhlářského řeziva zájem o výmladkové lesy upadal a tyto tvary byly od počátku 20. století a zejména po 2. světové válce vesměs převáděny na lesy vysokokmenné.\n\nUrčitým typem výmladkového lesa jsou vrbovny sloužící produkci košíkářského proutí.\n\nOd počátku 21. století dochází k pomalé renesanci výmladkových lesů zejména v souvislosti s úvahami o pěstování energetické biomasy na zemědělské nebo lesní půdě. V úvahu přicházejí zejména rychle rostoucí kultivary topolů a vrb. Někdy takové výmladkové lesy bývají označovány také jako topolové nebo vrbové plantáže.\n\n\n"}
{"id": "316959", "url": "https://cs.wikipedia.org/wiki?curid=316959", "title": "Sophie, hraběnka z Wessexu", "text": "Sophie, hraběnka z Wessexu\n\nJejí královská Výsost hraběnka z Wessexu (Sophie Helen, rozená Rhys-Jones; 20. ledna 1965) je členka britské královské rodiny, manželka prince Edwarda, nejmladšího syna královny Alžběty II. a prince Philipa. Do roku 2002 pracovala v public relations.\n\nNarodila se v Oxfordu jako první dcera a druhé dítě ve velšsko-irské rodině. Je vzdálenou příbuznou svého manžela. Mezi Sophiinými předky je také Jindřich II. Francouzský. Pracovala v mnoha firmách jako manažerka public relations. V roce 1999 se provdala za prince Edwarda, s nímž má dvě děti (Lady Louise Windsor, nar. 8. listopadu 2003, a James, vikomt Severn, nar. 17. prosince 2007).\n"}
{"id": "316960", "url": "https://cs.wikipedia.org/wiki?curid=316960", "title": "Sdružený les", "text": "Sdružený les\n\nLes sdružený je označení pro les, který vzniká kombinací lesa výmladkového a vysokokmenného. Můžeme se s ním setkat na pasekách holosečí jako výsledek přirozené sukcese paseky, v případě intenzivního způsobu hospodaření v lese, nebo v lesích, kde se hospodaří extenzivním způsobem. Tyto lesy se tedy vznikají jak náletem dřevin (les vysokokmenný), tak i výmladky z pařezů a kořenů (les výmladkový).\n"}
{"id": "316963", "url": "https://cs.wikipedia.org/wiki?curid=316963", "title": "Luigia Abbadia", "text": "Luigia Abbadia\n\nLuigia Abbadia (1821, Janov – 1896, Řím) byla italská mezzosopranistka.\n\nByla dcerou skladatele Natale Abbadia, a debutovala v Rossiniho \"Semiramide\" v Sassari roku 1836. Nastudovala role v operách \"Maria Padilla\" a \"Ernani\". Roku 1870 opustila scénu a založila pěveckou školu v Miláně, kde studovala například pěvkyně Giuseppina Pasqua.\n\n"}
{"id": "316964", "url": "https://cs.wikipedia.org/wiki?curid=316964", "title": "Anne Mountbatten-Windsor", "text": "Anne Mountbatten-Windsor\n\nAnne Elizabeth Alice Louise Mountbatten-Windsor (* 15. srpna 1950 Clarence House) je královská princezna, členka britské královské rodiny, jediná dcera královny Alžběty II. V současnosti je čtrnáctá v pořadí na britský královský trůn.\n\nJe známa pro svoji práci v charitě. Proslavila se po celém světě jako majitelka automobilu Reliant Scimitar.\n\nDo roku 2012 byla jediným členem britské královské rodiny, který soutěžil na olympijských hrách, a sice v jezdectví v soutěži všestranné způsobilosti. V roce 2012 v této soutěži na Letních olympijských hrách 2012 startovala její dcera Zara Phillips. V jezdectví se také stala mistryní Evropy.\n\nJde o členku Mezinárodního olympijského výboru.\n\nZ prvního manželství s Markem Philipsem má dvě děti – Petera Philipse (* 15. listopadu 1977) a Zaru Phillips (* 15. května 1981). Ani jeden z nich nenese žádný titul, údajně kvůli přání princezny Anne, která tak chtěla své děti ochránit od publicity, kterou by jim tituly přinesly. Staly se tak prvními vnoučaty britského monarchy, které nemají žádný šlechtický titul.\n\nV roce 1992 se Anne a Mark Philips rozvedli. Později téhož roku se Anne vdala za Timothyho Laurence. Stala se tak po dlouhé době prvním členem britské královské rodiny, který po rozvodu znovu vstoupil do manželství. S druhým manželem již nemá žádné děti.\n\n"}
{"id": "316970", "url": "https://cs.wikipedia.org/wiki?curid=316970", "title": "Rampouch", "text": "Rampouch\n\nRampouch, řidčeji též střechýl, je druh ledového tělesa, které vzniká postupným zamrzáním kapek vody, které tak vytvářejí tvar připomínající krápník. Nejčastěji má kvůli gravitaci svislý směr shora dolů, v případě silného větru může být jeho tvar poznamenán směrem vanoucího větru.\n\nVyskytuje se zpravidla na okapech, stromech, balkonech, skalách, tedy na místech, kde stéká voda. Může mít různou délku od několika milimetrů až po několik metrů (v extrémních případech až několik desítek metrů) v závislosti na množství vody, rozměrech, tvaru a sklonu místa, kde se tvoří.\n\nV době tání mohou být padající rampouchy nebezpečné osobám stojícím například pod okrajem střechy apod.\n\n\n"}
{"id": "316978", "url": "https://cs.wikipedia.org/wiki?curid=316978", "title": "Fragmentace (informatika)", "text": "Fragmentace (informatika)\n\nFragmentace je v informatice stav, kdy jsou data na datovém médiu uložena nesouvisle po částech. Fragmentace může způsobovat neefektivnost práce s uloženými daty (nižší rychlost a/nebo snížení kapacity), případně že část kapacity datového média nelze využít. Zřejmě nejčastější problém je fragmentace souborového systému, v počítačových sítích pak fragmentace IP datagramů.\n\nExterní fragmentace označuje fragmentaci mezi alokovanými oblastmi. Volné místo paměti je obsazováno nesouvislými bloky souborů a prostor mezi nimi lze pak následně zaplnit pouze jednotlivými bloky fragmentovaných souborů.\n\n\"Fragmentace dat\" se vyskytuje když je nějaká masa dat v paměti rozbitá do více částí, které nejsou sobě blízko. Je to typický dopad případu, kdy proběhl pokus o vložení velkého objektu do úložiště, ve kterém již proběhla externí fragmentace. Pro odstranění externí fragmentace disku se používá proces zvaný defragmentace. Nověji vyvinuté souborové systémy se fragmentaci snaží předcházet.\n\nSoubory jsou v systému obvykle seřazeny v oddílech nazývané bloky nebo shluk. Když je vytvořen souborový systém je dostupný volný prostor na ukládání souborových bloků souvisle. Toto umožňuje rychlému sekvenčnímu souboru číst a zapisovat. Avšak, když jsou soubory přidávány, odstraňovány a mění velikost, výše zmíněný volný prostor prochází externí fragmentací, která zanechává pouze malé díry, do kterých lze umístit nová data. Když je zapsán nový soubor nebo pokud se zvětšuje již existující soubor, operační systém dává nová data do nesouvislých datových bloků, aby se vešly do vzniklých děr. Nové datové bloky jsou nutně rozptýleny, zpomalují přístup kvůli času hledání rotační latenci čtecí/psací hlavy a způsobují další nutné operace ke zvládnutí přidaných lokací. Toto se nazývá Fragmentace souborového systému.\n\nV souborovém systému způsobuje ukládání souborů do fragmentovaných částí zpomalení přístupu. Externí fragmentace operační paměti RAM způsobuje nemožnost alokovat souvislý blok paměti. I když je tedy volná paměť v celkovém součtu dostupná, nelze ji využít.\n\nInterní fragmentace (nebo také \"vnitřní fragmentace\") označuje fragmentaci uvnitř alokovaných oblastí. Souborový systém vyhradí pro uložení souboru větší prostor než je velikost souboru. Například, paměť může být poskytnuta pouze částem programům dělitelným 4, 8 nebo 16 a jako důsledek, pokud program vyžaduje kupříkladu 23 bytů, ve skutečnosti dostane prostor o velikosti 32 bytů. Když nastane takováto situace, tak přebytečná paměť zůstává nevyužita. V tomto případě je nepoužitelná paměť obsažena rámci alokovaného regionu. Tato skutečnost, nazývána pevné rozdělení, trpí na neefektivnost využití paměti - jakýkoliv proces, nezáleží na tom, jak ,malý\" je zabírá celé rozdělení. Toto plýtvání se nazývá \"interní fragmentace\".\n\nNa rozdíl od ostatních typů fragmentací, interní fragmentace je složitá na nápravu. Obvykle je nejlepší cesta k nápravě designová změna. Například v alokaci dynamické paměti, zdroje paměti drasticky snižují interní fragmentaci díky rozšiřování prostoru nad větším počtem objektů.\n\nFragmentace IP datagramů je jev, kdy jsou příliš dlouhé IP datagramy rozděleny na routeru na menší části. Fragmenty spojuje výhradně jejich konečný příjemce.\n\n"}
{"id": "316985", "url": "https://cs.wikipedia.org/wiki?curid=316985", "title": "Renault Estafette", "text": "Renault Estafette\n\nRenault Estaffete je užitkový vůz vyráběný francouzskou automobilkou Renault. Má pohon předních kol. Motor je chlazen vodou. Renault Estafette byl poprvé představen v roce 1959. Výroba skončila v červenci 1980.\n\nVyráběl se od května 1959 do května 1962. Objem válců je 845 cm³, výkon 24 kW. Měl nosnost 600 kg.\nVyráběl se od ledna 1962. Objem válců je 1108 cm³, výkon je 34 kW. Měl nosnost 800 kg. Výroba byla ukončena v listopadu 1968.\n\nVyráběl se od Dubna 1968 do června 1980. Objem válců je 1289 cm³. Verze R2136 měla nosnost 800 kg, verze R2137 pak 1000 kg.\n\n\n"}
{"id": "316989", "url": "https://cs.wikipedia.org/wiki?curid=316989", "title": "Horská synagoga (Hartmanice)", "text": "Horská synagoga (Hartmanice)\n\nHorská synagoga v Hartmanicích byla postavena v letech 1883–1898. Nacisty byla uzavřena roku 1938. Později sloužila jako truhlárna, sklad pneumatik, apod. V roce 2003 došlo k vážnému poškození střechy a hrozil definitivní zánik celé budovy. Obnovy synagogy se ujalo občanské sdružení Památník Hartmanice, založené Michalem Klímou. S ideovým námětem, vytvořit v Synagoze Hartmanice \"Památník česko-německo-židovského soužití\", přišla Zuzana Jonová. O tři roky později, v roce 2006, byla synagoga slavnostně znovuotevřena. Jedná se o nejvýše položenou synagogu v Česku. Památka byla oceněna porotou jako Stavba roku 2006 Plzeňského kraje. V listopadu 2013 zorganizovala Česká unie židovské mládeže v synagoze vůbec první šábesovou bohoslužbu od roku 1938.\n\n\nBěhem let 2006–2008 se v synagoze uskutečnilo více než 60 koncertů, přednášek a divadelních představení.\n\n\n"}
{"id": "317000", "url": "https://cs.wikipedia.org/wiki?curid=317000", "title": "Dacia 500", "text": "Dacia 500\n\nLăstun nebo Dacia 500 byl rumunský levný městský automobil. Vyráběl se mezi lety 1986 a 1992. Měl dvouválcový, vzduchem chlazený motor o objemu 499 cm³ s výkonem 22,5 hp. Spotřeba byla 3,3 l/100km a maximální rychlost byla 106 km/h. Lăstun byl konstruován v Temešváru v Rumunsku ačkoli byl prodán Dacii a byl vyroben v malém počtu. V roce 1989 v Bukurešti byla představena zvětšena verze. Jméno Lăstun v rumunštině doslova znamená Jiřička. \n"}
{"id": "317005", "url": "https://cs.wikipedia.org/wiki?curid=317005", "title": "Rozhlasová hra", "text": "Rozhlasová hra\n\nRozhlasová hra je forma rozhlasového vysílání, jež prostřednictvím dramatických prostředků (dialog, monolog, hudba, zvukové efekty) vypráví příběh libovolného žánru. Často je k vyprávění příběhu užito formy jiného rozhlasového žánru (např. fiktivní reportáž ve slavné adaptaci Wellsovy \"Války světů\" od Orsona Wellese z roku 1938, fiktivní interview v české rozhlasové verzi románu \"Já, Claudius\"), což je označováno jako tzv. radio fikce, jindy jde prostě o drama zbavené vizuální stránky a upravené vzhledem k rozhlasové inscenaci – text je často zvukovým záznamem divadelního představení nebo je jako takový stylizován. Často jsou do podoby rozhlasové hry upravovány klasické divadelní hry i jiná literární díla, původní divadelní hry určené přímo k rozhlasové inscenaci nejsou tak časté. Rozhlasové hře je podobná rozhlasová četba (v nerozhlasovém prostředí se užívá název audio kniha) při níž jeden nebo více interpretů předčítá text knihy nebo povídky, aniž by využíval dramatických prostředků.\n\nRozhlasové hře předcházely rozhlasové záznamy divadelních inscenací a fiktivní reportáže. První rozhlasovou hrou je patrně fiktivní reportáž \"Danger\" (tj. \"Nebezpečí\") Richarda Hughese, vyprávějící o hornících, uvízlých v zavalené šachtě, kterou vysílala britská stanice BBC 15. ledna 1924. Obdobné techniky a témata byly v následujících letech hojně využívány, spadá do nich i patrně nejslavnější rozhlasová hra všech dob, adaptace Války světů Orsona Wellese z roku 1938, kterou údajně posluchači pokládali za skutečnou reportáž. V období před a po druhé světové válce se rozšířila válečná tematika, opět často pojímaná jako fiktivní reportáž. V poválečném období vznikla celá řada pozoruhodných původních rozhlasových her, jako rozhlasová hra vznikla také kultovní scifi Stopařův průvodce po Galaxii od Douglase Adamse (1978), která byla později převedena do podoby televizního seriálu, románové série a filmu. Překlad původní hry byl inscenován i v Česku. Řada jiných literárních děl byla také upravena do podoby rozhlasové hry, zpravidla brzy po vydání. Na vysílání rozhlasových her vznikly i specializované rozhlasové stanice (např. v Británii stanice BBC 3 a BBC 4, v Česku např. ČRo 3 – Vltava, specializované mimo rozhlasových her i na klasickou hudbu, rozhlasové hry ale vysílají i další stanice).\n\nČeská rozhlasová hra vznikla ze záznamů divadelních her (první takovou hrou bylo \"Jiříkovo vidění\" Josefa Kajetána Tyla, jehož záznam byl vysílán 8. června 1926), v pozdější době vznikalo mnoho her zejména s venkovskou a místní tematikou, ale i fiktivních reportáží o nejrůznějších katastrofách (Jan Grmela – \"Požár opery\", 1930). Významnou osobností české rozhlasové hry byl autor životopisných románů František Kožík, který mj. napsal vůbec nejúspěšnější českou původní rozhlasovou hru, životopisné drama \"Cristobal Colón\" (poprvé vysíláno 12. dubna 1934, později mnoho dalších inscenací i v jiných jazycích). V padesátých letech 20. století se vývoj rozhlasové hry zastavil (rozhlasová hra byla prohlášena za formalismus), vysíláno mnoho významných divadelních her, původních, adaptovaných i přeložených z jiných jazyků. V roce 1958 došlo k pozoruhodnému experimentu – nastudování inscenace \"Válka s Mloky\" Karel Čapek – Jaroslava Strejčková – Jiří Horčička, která období nerozhlasové popisnosti prolomila. V šedesátých letech se žánru věnovali i významní spisovatelé (např. Ludvík Aškenazy, Zdeněk Jirotka, Zdeněk Svěrák, Milan Uhde, Zdeněk Mahler). Vývoj rozhlasové hry zhruba sledoval vývoj české literatury, vliv \"české rozhlasové školy\" však přesáhl hranice regionu (režijní práce Jiřího Horčičky v zahraničí). Mezi významné počiny patří \"Bylo to na váš účet\" (Ludvík Aškenazy), \"Všechny moje hlasy\" (Antonín Přidal), \"Urhamlet\" (Miloš Rejnuš), \"Porota\" (Ivan Klíma), \"Dvojí zákon\" (Karol Sidon) a další. K významným počinům docházelo i v disidentských kruzích (Václav Havel – \"Audience\", Milan Uhde – \"Velice tiché Ave\"), které pochopitelně většinou nebyly ve své době profesionálně realizovány a vysílány, některé z nich ale byly nahrány amatérsky (\"Audience\" z roku 1978 v hlavních rolích s autorem a Pavlem Landovským). Vznikly i rozhlasové seriály, vysílané delší dobu (např. známé \"Jak se máte, Vondrovi\"). Po roce 1989 byly – podobně jako v televizi – vysílány obnovené premiéry zakázaných her z 60. let a nově nastudovány hry zakázaných autorů. V devadesátých letech se prosadili autoři jako Přemysl Rut (\"Existence Dušana Rouse\", 1997; \"Takový beznadějný případ\", 1991), Daniela Fischerová (\"Velká vteřina\", 1992; \"Zapřený Albert\", 1989; \"Andělský smích\", 1994), Jiří Kratochvil (\"Babička slaví 99 narozeniny aneb Rozhlasová balada o Smrti a o Jankovi\", 1997), nové hry tvoří i autoři, kteří se etablovali v letech šedesátých, např. Antonín Přidal (\"Políček č. 111\", 1991; \"Atentát v přízemí\", 1994; \"Prodám ucho, prodám hrob\", 2007). Rozhlasové tvorbě se věnuje i autor a dramaturg Jan Vedral; jeho dramatické práce se vyznačují především výrazně kritickým pohledem na současnost a vnímání minulost (\"Dabér\", 1996; \"Xaver\", 2009). Rozmach zažívá také rozhlasová četba, dramatizace beletristických textů a seriály.\n\nV posledních letech přichází ke slovu i nejmladší generace, především v cyklu ČRo 3 Vltava \"Čajovna - Hry a dokumenty nové generace\". Vynikají především Tereza Semotamová (\"Slyšíš mě?\", 2005; \"Vjezd dočasně zakázán\", \"Brambůrky\", 2007; \"Svatba nesvatba\", 2007; \"A zírat do stropu\", 2007; \"Vítej mezi námi\", 2007; \"Moje blány plovací\", 2008; \"Gothaj a plastová okna\", 2009), Tomáš Syrovátka (\"Štít\", 2007), Roman Sikora (\"Smrt talentovaného vepře\", 2009) nebo Kateřina Rudčenková (\"Čas třešňového dýmu\", 2008).\n\n"}
{"id": "317007", "url": "https://cs.wikipedia.org/wiki?curid=317007", "title": "Evžen de Beauharnais", "text": "Evžen de Beauharnais\n\nEvžen de Beauhernais, francouzsky: \"Eugène Rose de Beauharnais\", (3. září 1781, Paříž – 21. února 1824, Mnichov) byl francouzským princem, italským místokrálem, dědičným frankfurtským velkovévodou, vévodou z Leuchtenberku a knížetem z Eichstättu.\n\nNarodil se Marii Rose de Beauharnais, rozené de Tascher de la Pagerie, a jejímu manželovi vikomtu Alexandrovi de Beauhernais. Josefína (Marie Rose) vyrostla na Martiniku jako dcera majitele cukrové plantáže a v patnácti letech byla poslána do Francie, aby se tam provdala za svého bratrance Alexandra. Alexandr byl synem martinického guvernéra, markýze de la La Ferté-Beauharnais Françoise de Beauharnais, a Marie de Chastullé. Po matčině smrti se Alexandrův otec znovu oženil s Evženií de Tascher de la Pagerie.\n\nManželství mezi Evženovými rodiči nebylo šťastné. Matka nakonec po klášterním vyhnanství požádala roku 1785 o rozluku a vrátila se na Martinik. Roku 1789 (počátek Francouzské revoluce) se vrátila do Paříže a její salón se stal místem schůzek poslanců Národního shromáždění, včetně jejího manžela. Během pár let se revoluce změnila v krvavou hrůzovládu, jíž padly za oběť tisíce aristokratů včetně krále Ludvíka XVI. a královny Marie Antoinetty.\n\nEvženův otec byl obžalován ze spiknutí a 23. července 1794 sťat gilotinou. Veškerý majetek \"zrádce\" republika zabavila. Matka tomuto osudu unikla a roku 1796 se provdala za generála Italské armády, Korsičana Napoleona Bonaparta. Na jeho přání začala používat jméno Josefína, madam Bonaparte.\n\nEvžen i jeho sestra Hortensie navštěvovali přední školy v Saint-Germain. V době, kdy se jeho rodina vyrovnávala s tíživým osudem, se stal tesařským učněm. V roce 1797 se stal Napoleonovým pobočníkem. Bojoval v Egyptě, kde byl zraněn střepinou do hlavy, či v bitvě u Marenga. V roce 1804 získal povýšení na generála a byl dosazen na post velitele jízdních myslivců Císařské gardy. Od tohoto roku byl také členem francouzské císařské rodiny a italským místokrálem. Roku 1806 se oženil s bavorskou princeznou Augustou (1788–1851). O tři roky později vedl armádu v bitvě u Sacile, kde utrpěl porážku. O dva měsíce později za asistence svého vojenského poradce Jacqua MacDonalda zvítězil v bitvě u Raabu (dnešní Győr) a následně i u Wagramu. V roce 1812 se zúčastnil tažení do Ruska, kde se vyznamenal hlavně v bitvě u Borodina a Malojaroslavce.\n\nPo Napoleonově pádu přesídlil do Mnichova. 14. listopadu 1817 mu byl bavorským králem Maxmiliánem I. udělen titul vévody z Leuchtenberka a knížete z Eichstättu. Zemřel ve věku 42 let na krvácení do mozku.\n\nS bavorskou princeznou Augustou měl sedm dětí:\n\n"}
{"id": "317009", "url": "https://cs.wikipedia.org/wiki?curid=317009", "title": "Distrikt", "text": "Distrikt\n\nDistrikt je dílčí územní jednotka několika států po celém světě, odpovídající okresu. Jsou to například:\n\n\n"}
{"id": "317012", "url": "https://cs.wikipedia.org/wiki?curid=317012", "title": "Seznam evropských hokejistů, kteří vyhráli Stanley Cup", "text": "Seznam evropských hokejistů, kteří vyhráli Stanley Cup\n\nSeznam hokejistů narozených v Evropě, kteří vyhráli v NHL Stanley Cup. Aktuálnost k sezóně NHL 2018/2019.\n"}
{"id": "317021", "url": "https://cs.wikipedia.org/wiki?curid=317021", "title": "Ommatidae", "text": "Ommatidae\n\nOmmatidae je jedna z pěti čeledí v podřádu Archostemata (prvožraví), která je reprezentována rody \"Omma\" a \"Tetraphalerus\", ve kterých je doposud popsáno pouze 6 druhů.\nSystém:\n\n"}
{"id": "317024", "url": "https://cs.wikipedia.org/wiki?curid=317024", "title": "Distrikty v Belize", "text": "Distrikty v Belize\n\nBelize je unitární stát, který se skládá z 6 distriktů (stav v roce 2014). \n"}
{"id": "317026", "url": "https://cs.wikipedia.org/wiki?curid=317026", "title": "Kmotr (román)", "text": "Kmotr (román)\n\nKmotr (anglicky: The Godfather) je třetí dílo spisovatele Maria Puza, vydané v roce 1969. Kniha vypráví o mafiánské rodině Corleonových z New Yorku.\n\nDěj knihy začíná v létě 1945 v New Yorku, kdy jsou soudem propuštěni na podmínku dva mladíci, kteří brutálně zmlátili a pokusili se znásilnit dceru Ameriga Bonasery (ten do té doby upřímně věřil v americkou společnost). Bonasera požádá o odplatu dona Corleona na svatbě jeho dcery Connie s Carlem Rizzim. (Dle sicilské tradice nesmí Sicilián ve svatební den své dcery odmítnout žádného žadatele.) Donovi se nelíbí, že Bonasera hledal napřed spravedlnost u amerických soudů, nakonec ale přijímá. Odplatu vykoná \"Paulie Gatto\" s dvěma členy famiglie (rodiny) Corleone, bývalými boxery. Mladíci nejsou zabiti, ale jsou brutálně zmláceni, těžce zraněni a je potřeba plastické chirurgie.\n\nDalším prosebníkem byl na svatbě známý zpěvák Johnny Fontana, momentálně v profesní i soukromé krizi. Don vyšle Toma Hagena do Hollywoodu, aby vyjednal pro Fontanu roli ve filmu Jacka Woltze. Ten odmítá, ale poté, co je zabit jeho velmi drahý závodní kůň koupený na chov, změní názor.\n\nV den svatby umírá v nemocnici na rakovinu Genco Abandaddo, první consigliori famiglie Corleone.\n\nZa donem Corleonem přichází \"„Turek“ Sollozo\" a žádá ho jménem konkurenční famiglie Tattagliů o podporu dovozu drog do USA. Don odmítá, vznětlivý Santino „Sonny“ Corleone však při jednání udělá zásadní chybu, když projeví nesouhlas s donem. Z toho si Tattagliové odvodí, že se Sonnym by se dohodli, a zorganizují na dona vražedný útok. Pomůže jim v tom zrada Paulieho Gatty (který je později odhalen a popraven \"Clemenzou\"). Don však střelbu přežije a je hospitalizován, nemůže však rozhodovat a vedení famiglie se ujímá Sonny.\n\n\"Luca Brasi\", už nějaký čas se snažící infiltrovat k Tattagliům, je vyslán vyšetřit situaci; je však \"Sollozem\" a donem \"Tatagliou\" zavražděn. Tattagliové se pokusí zabít dona Corleona v nemocnici, když za přispění policejního kapitána McCluskeyho odstraní corleonovské strážce. Akci však překazí přítomnost Michaela Corleona, který je McCluskeym napaden a jako následek úrazu mu musí být sdrátována čelist. Michael, do té doby odmítající účast v „rodinném podniku“, se vydává na schůzku s kapitánem McCluskeym a Sollozem, kde oba zavraždí. V New Yorku tímto činem vypuká válka pěti famiglií včetně Tattagliů proti famiglii Corleonových.\n\nMichael je nucen utéci na Sicílii, kde se skrývá u dona Tommasina. Zamiluje se do Apollonie Vitelliové a ožení se s ní. Manželství ale netrvá dlouho, Apollonia umírá při bombovém atentátu na Michaela, spáchaným pastevcem Fabrizziem, jednajícím na pokyn newyorských famiglií.\nMezitím je v USA zavražděn na dálnici Sonny Corleone. V ten den don Corleone, který lituje rozpoutání války, vstává z postele a posléze se zotavuje. Svolá jednání famiglií z celých Států, na kterém uzavírají mír. Díky němu se člen jiné famiglie, \"Felix Bocchicchio\", odsouzený k smrti, přizná také k vraždě Solloza a McCluskeyho.\n\nPo jeho popravě se Michael vrací do USA, kde ho don zaučuje v řízení famiglie, kterého se Michael posléze ujímá. Ožení se se svou původní snoubenkou \"Kay Adamsovou\", s ní má později dvě děti. Famiglia se připravuje na opuštění New Yorku a na přestěhování své činnosti do Las Vegas, kam byl už po atentátu na dona vyslán Freddie Corleone. Tom Hagen je odvolán z funkce consiglioriho a má v Las Vegas nachystat vše po právnické stránce – Michael má v úmyslu činnost famiglie pokud možno legalizovat.\n\"Clemenza\" a \"Tessio\" zůstávají caporegimy. Michaelovým osobním strážcem se stává Albert Neri, bývalý policista, který po obvinění ze zabití přechází k rodině Corleonových.\n\nDon Corleone nečekaně umírá při práci na zahradě na infarkt. V důsledku toho musí Michael urychlit dlouho připravovaný a pečlivě utajovaný plán na pomstu. Po smrti dona totiž vycítí ostatní famiglie příležitost k útoku na oslabené Corleonovce, za tím účelem dosáhnou toho, že Tessio svoji famiglii zradí a začne spolupracovat s Barziniovými.\n\nPomsta je vykonána před přestěhováním Corleonových – zavražděni jsou don Tattaglia a don Barzini, s dalšími se vypořádávají Clemenzovy oddíly, které v New Yorku přebírají místo famiglie Corleonových. Zabiti jsou zrádci Tessio a též \"Carlo Rizzi\" (který předhodil Santina Barziniovi, proto ho Clemenza uškrtil).\n\nKay utíká od Michaela, protože po vraždě Carla, kterému byl Michael kmotrem jeho syna, pozná a uvědomí si manželovou činnost v plné šíři. Tom Hagen ji však přesvědčí, aby se vrátila. Kay přechází na katolickou víru a spolu s matkou Michaela začíná chodit do kostela. V závěrečné scéně knihy se jako každé ráno modlí v lasvegaském kostele za spásu duše Michaela, stejně jako se modlí Michaelova matka za odpuštění donu Corleonovi.\n\nČesky byl Kmotr poprvé vydán v překladu Tomáše Korbaře v roce 1974, ačkoliv film natočený podle románu se v té době v Československu nesměl promítat. Od roku 1990 se pak stejný překlad dočkal šesti dalších vydání.\n\n"}
{"id": "317028", "url": "https://cs.wikipedia.org/wiki?curid=317028", "title": "Daniel Weisiger Adams", "text": "Daniel Weisiger Adams\n\nDaniel Weisiger Adams (1. května 1821, Lynchburg – 13. června 1872, New Orleans) byl právník a brigádní generál konfederační armády během Americké občanské války.\n\nAdams se narodil ve Virginii a jeho rodiči byli George Adams a Anna Weisiger Adamsová. Jeho bratr, William Wirt Adams, se také během občanské války stal generálem. Studoval na University of Virginia a roku 1842, po složení závěrečné zkoušky, začal pracovat jako právník v New Orleans. Stal se prominentem v místních politických a společenských kruzích a jeho právnická praxe patřila k největším ve městě.\n\nPo zvolení Abrahama Lincolna prezidentem, byl Adams roku 1861 jmenován členem vojenského výboru, který měl připravit stát na válku. Později byl jmenován podplukovníkem Armády Konfederace, a hodnost brigádního generála získal roku 1862. Se svými vojáky se účastnil mnoha bitev: Shiloh, Perryville, Stones River, a Chickamauga. Byl několikrát zraněn, přišel u Shiloh o pravé oko, a u Chickamauga byl zajat.\n\nPo skončení války se Adams vrátil ke své právnické praxi, kterou vedl až do své smrti roku 1872. Je pohřben na hřbitově Greenwood v městě\nJackson.\n\n"}
{"id": "317029", "url": "https://cs.wikipedia.org/wiki?curid=317029", "title": "Seznam měst v Lesothu", "text": "Seznam měst v Lesothu\n\nToto je seznam měst v Lesothu.\n\nZdaleka největší aglomerací v Lesothu je Maseru, kde 1. ledna 2005 žilo 316 155 obyvatel, což představuje asi 13% obyvatelstva celé země.\n\nV následující tabulce jsou uvedena města nad 5 000 obyvatel, výsledky sčítání obyvatelstva z 12. dubna 1986 a 14. dubna 1996, odhady počtu obyvatel k 1. lednu 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "317030", "url": "https://cs.wikipedia.org/wiki?curid=317030", "title": "Hygieia", "text": "Hygieia\n\nHygieia (řecky Ὑγιεία) nebo Hygeia (řecky Ὑγεία) je v řecké mytologii dcera boha Asklépia a Epione. Je bohyní zdraví, čistoty a také bohyně Měsíce. Hygieia byla součástí kultu v 7. století př. n. l. Z jejího jména je odvozené moderní slovo hygiena. Hippokratova přísaha začíná (také) přísahou na Hygieiu. Sestry Meditrine a Panakeia symbolizují jednotlivé stránky zdraví: léčení a hojení. Bratr Telesforos představuje síly uzdravení. Její sestra Panakeia je kromě bohyně lékařů také bohyně čarodějnic.\n\nV římské mytologii jí odpovídá bohyně Salus, v keltské jí odpovídá Sirona.\n\nSoučástí jejích soch nebo obrazů je had, který omotává její tělo a je symbolem léčení. Dalším symbolem je miska, ze které had pije nebo někdy také roh hojnosti.\n\nJejí sochu často nacházíme v lázeňských budovách:\n\n\n\ndále například:\n\n"}
{"id": "317032", "url": "https://cs.wikipedia.org/wiki?curid=317032", "title": "Seznam měst v Kamerunu", "text": "Seznam měst v Kamerunu\n\nToto je seznam měst v Kamerunu.\n\nZdaleka největšími aglomeracemi v Kamerunu jsou Yaoundé, kde žije 2 586 734 obyvatel, a Douala, kde žije 2 399 812 obyvatel. Dohromady to představuje asi 30% obyvatelstva celé země.\n\nV následující tabulce jsou uvedena města nad 30 000 obyvatel, výsledky sčítání obyvatelstva z 9. dubna 1976 a 10. dubna 1987, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "317033", "url": "https://cs.wikipedia.org/wiki?curid=317033", "title": "Seznam měst v Rovníkové Guineji", "text": "Seznam měst v Rovníkové Guineji\n\nToto je seznam měst v Rovníkové Guineji.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 4. července 1983 a 4. července 2001, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti. Hlavním a zároveň druhým největším městem Rovníkové Guineji je Malabo, kde žije 155 963 obyvatel.\n\n\n"}
{"id": "317034", "url": "https://cs.wikipedia.org/wiki?curid=317034", "title": "Seznam měst v Gabonu", "text": "Seznam měst v Gabonu\n\nToto je seznam měst v Gabonu.\n\nZdaleka největší aglomerací v Gabonu je Libreville, kde 1. ledna 2005 žilo 638 219 obyvatel, což představuje téměř 50% obyvatelstva celé země.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 31. července 1993, odhady počtu obyvatel k 1. lednu 2005 a provincie, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "317035", "url": "https://cs.wikipedia.org/wiki?curid=317035", "title": "Glynn Lunney", "text": "Glynn Lunney\n\nGlynn Lunney (* 27. listopadu 1936, Old Forge, Pensylvánie) je bývalý inženýr NASA, přičemž jejím zaměstnancem byl již od založení NASA v roce 1958. Lunney byl letovým ředitelem během programů Gemini a Apollo a byl ve službě při několika historických momentech, například při přistání Apolla 11 na Měsíci, nebo při začátku krize Apolla 13. Po skončení projektu Apollo se stal ředitelem projektu Apollo-Sojuz, prvního společného kosmického programu Spojených států a Sovětského svazu. Následně se stal ředitelem programu Space Shuttle. Lunney opustil NASA v roce 1985 a stal se viceprezidentem United Space Alliance.\n\nGlynn Lunney byl jednou z klíčových postav amerického kosmického programu od programu Mercury až po program Space Shuttle. Lunney obdržel za svou práci mnoho ocenění, například \"National Space Trophy\", kterou mu udělil Rotary Club v roce 2005. Chris Craft, první letový ředitel NASA, popsal Lunneyho jako „pravého hrdinu kosmického věku“ a také o něm řekl, že byl „jedním z největších přispěvatelů k výzkumu kosmu v posledních čtyřiceti letech“.\n"}
{"id": "317038", "url": "https://cs.wikipedia.org/wiki?curid=317038", "title": "Seznam měst v Sieře Leone", "text": "Seznam měst v Sieře Leone\n\nToto je seznam měst v Sieře Leone.\n\nZdaleka největší aglomerací v Sieře Leone je Freetown, kde v roce 2007 žilo 835 108 obyvatel, což představuje asi 15% obyvatelstva celé země.\n\nV následující tabulce jsou uvedena města nad 9 000 obyvatel, výsledky sčítání obyvatelstva z let 1985 a 2004, odhady počtu obyvatel k 1. lednu 2007 a správní jednotky (provincie a oblasti), do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "317039", "url": "https://cs.wikipedia.org/wiki?curid=317039", "title": "Seznam měst v Libérii", "text": "Seznam měst v Libérii\n\nToto je seznam měst v Libérii.\n\nZdaleka největší aglomerací v Libérii je Monrovia, kde 1. ledna 2005 žilo 1 622 381 obyvatel, což představuje asi polovinu obyvatelstva celé země.\n\nV následující tabulce jsou uvedena města nad 4 000 obyvatel, výsledky sčítání obyvatelstva z 1. února 1974, odhady počtu obyvatel k 1. lednu 2005 a oblasti, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "317042", "url": "https://cs.wikipedia.org/wiki?curid=317042", "title": "Seznam měst v Guineji", "text": "Seznam měst v Guineji\n\nToto je seznam měst v Guineji.\n\nZdaleka největší aglomerací v Guineji je Conakry, kde 1. ledna 2005 žilo 2 027 630 obyvatel, což představuje asi čtvrtinu obyvatelstva celé země.\n\nV následující tabulce jsou uvedena města nad 2 000 obyvatel, výsledky sčítání obyvatelstva z 4. února 1983 a 31. prosince 1996, odhady počtu obyvatel k 1. lednu 2005 a správní jednotky (prefektury), do nichž města náleží. Hlavní město představuje autonomní oblast a nepatří do žádné prefektury. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "317043", "url": "https://cs.wikipedia.org/wiki?curid=317043", "title": "Seznam českých jezdeckých soch", "text": "Seznam českých jezdeckých soch\n\nČlánek je primárně určen pro seznam existujících soch či sousoší, které znázorňují reálného člověka-jezdce na živém zvířeti, netýká se žádných vozíků, kočárů či povozů a dále také ani jiných smyšlených či neživých zvířat (včetně uměleckých parafrází či parodií na toto téma, viz sv. Václav na chcíplém koni v pasáži Paláce Lucerna apod.)\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "317044", "url": "https://cs.wikipedia.org/wiki?curid=317044", "title": "Charlotte Perrelliová", "text": "Charlotte Perrelliová\n\nAnna Jenny Charlotte Nilsson, známá jako Charlotte Perreli (dříve Charlotte Nilsson) (* 7. října 1974, Hovmantorp) je populární švédská zpěvačka a moderátorka. S písní „Take Me To Your Heaven“ zvítězila za Švédsko na Eurovision Song Contest 1999 v Jeruzalémě.\nZnovu vystoupila na Eurovizi 2008 v Bělehradě, kde s písní „Hero“ obsadila 18. místo.\nPerreli patří mezi nejpopulárnější švédské interpretky.\n\nCharlotte Nilsson se narodila v malém městě Hovmantorp na jihu Švédska. Ve věku třinácti let začala vystupovat s lokální dansbandovou skupinou Bengt Ingvars. Po dokončení základního studia se přestěhovala do Växjö, kde nastoupila na střední uměleckou školu a stala se zpěvačkou formace Kendix.\n\nV roce 1994 začala Nilsson vystupovat s populární dansbandovou skupinou Anders Engbergs, kterou opustila po vydání dvou alb v roce 1997, aby začala působit s ještě slavnějším tělesem – skupinou Wizex, v níž působila mimo jiné populární Kikki Danielsson. Díky tomu Charlotte poprvé vystupovala před velkým publikem v masivních koncertních síních.\nKromě toho se objevila v televizním seriálu \"Vita Lögner\".\nV roce 1998 byli Wizex nominováni na cenu Grammis (švédský ekvivalent Grammy) za album \"Mot Nya Mål\". Tehdy Charlotte poznala, že je čas osamostatnit se.\n\nPočátkem roku 1999 Charlotte zvítězila s písní „Tussen Och En Natt“ v soutěži Melodifestivalen, národním kole do Eurovision Song Contest. Po domácím vítězství zpěvačka v květnu reprezentovala Švédsko na mezinárodním finále v Jeruzalémě s anglickou verzí písně, „Take Me To Your Heaven“. Se ziskem 163 bodů zvítězila a její popularita v Evropě vzrůstala.\nPo úspěchu na soutěži zpěvačka uspořádala turné po evropském kontinentu a Blízkém Východě. Současně se věnovala přípravám debutového alba \"Charlotte\", které bylo kritikou velmi dobře přijato. V domovském Švédsku byla Charlotte časopisem \"Café\" zvolena nejatraktivnější umělkyní.Na Eurovizi 2000 ve Stockholmu nevystoupila kvůli rozporům s pořadatelským vysílatelem SVT.\n\nV roce 2001 bylo vydáno druhé album \"Miss Jealousy\", na němž se zpěvačka daleko více ubírala rockovým směrem. Spolupracovali na něm Johan Åberg a Paul Rein, kteří pracovali mimo jiné pro Victorii Becham či Christinu Aguileru. Ve Švédsku se velmi populárními staly písně „You Got Me Going Crazy“ a „Light Of My Life“. Zpěvačka album podpořila turné po Evropě a Novém Zélandu.\nPočátkem roku 2003 Nilsson vystoupila v televizi SVT spolu s Lenou Philipsson coby moderátorka prvního semifinále soutěže Melodifestivalen 2003. O rok později spolu s Peterem Settmanem a Olou Lindholmem odmoderovala celou soutěž.\nZpěvačka navíc obdržela nabídku moderovat vlastní dětskou talentovou show na TV4, \"Super Troupers\". Díky tomuto projektu se mimo jiné proslavila zpěvačka Amy Diamond.\nPo vydání velmi úspěšného alba \"Gone Too Long\" se zpěvačka v létě 2004 připojila k řadě populárních hudebníků na turné \"Rhapsody In Rock-tour\". Ten rok také porodila svého prvního syna Angela. Jeho otcem je švédsko-italský podnikatel Nicola Ingrosso, za něhož se Charlotte provdala v roce 2003. Vzápětí si oba změnili příjmení na Perrelli. Druhého syna Alessia zpěvačka porodila v roce 2005.\n\nV roce 2006 Perrelli vydala album \"I Din Röst\" na počest zesnulé zpěvačky Monicy Zetterlund. Coververze některých hitů této jazzové interpretky následně představila na největších švédských festivalech \"Monica Zetterlund\" a \"Nationaldagen\". V říjnu pak moderovala pořad \"Tillsammans för världens barn\".\nV létě 2007 se připojila k populárním umělcům (Linda Bengtzing, Molly Sandén či Lotta Engberg) na pódiu každoročně pořádaného turné Diggiloo. S novými písnmi vystoupila a festivalu \"Sommarkrysset\" a v pořadu \"Babban & Co\".\n\nPočátkem roku 2008 se Perrelli zúčastnila Melodifestivalenu 2008 s popovou písní „Hero“ z pera Fredrika Kempeho a Bobbyho Ljunggrena. 15. března zvítězila ve finále soutěže v stockholmské Globen Areně, přestože od diváků získala až druhý nejvyšší počet hlasů (porazila ji Sanna Nielsen). Na první místo ji kvalifikovala odborná porota.\nCoby reprezentantka Švédska na nadcházející Eurovizi 2008 Perrelli absolvovala propagační turné po Evropě, kde se píseň „Hero“ stala favoritem na vítězství. Jen ve Švédsku se několiktýdnů držela na nejvyšších příčkách hitparády a stala se nejprodávanějším singlem roku 2008 (po Eurovizi obdržela platinovou desku za prodej 40 000 kopií). Stejnojmenné studiové album bylo vydáno koncem dubna.\n22. května Perrelli vystoupila v druhém semifinále Eurovize v Bělehradě, odkud postoupila do finále. Zde, ačkoliv byla favoritem soutěže, obsadila až 18. místo (maximální počet dvanácti bodů obdržela pouze od diváků na Maltě).\nPo Eurovizi vydala singl \"\"Bullet\"\" a v létě vystoupila v Pekingu během letních olympijských her a v domácím Švédsku na festivalech \"Sommarkrysset\", \"Victoriadagen\" a \"Nationaldagen\".\nKoncem října se Perrelli objevila jako hostující porotce a trenér účastníků pěvecké soutěže \"Idol 2008\", a v listopadu bylo vydáno vánoční album \"Rimfrostjul\".\nPo sérii vánočních koncertů se zpěvačka se začátkem nového roku vrátila do Pekingu, kde vystoupila v několika televizních pořadech. Během roku pak plnila roli jednoho z porotců reality show Talang, do níž se vrátila i v následujících dvou řadách.\n\nV červnu 2010 Perrelli spolu s Magnusem Carlssonem vydala singl k příležitosti svatby švédské korunní princezny Viktorie, „Mitt livs gemal“.\n\nPočátkem roku 2012 se Perrelli opět zúčastnila Melodifestivalenu, tentokrát s píní „The Girl“. Přes silnou favorizaci médií však ve čtvrtém semifinále obdržela až páté místo, a nepostoupila tak do finále ani do Druhé šance. Při příležitosti vydání stejnojmenného alba, které obsahovalo mimo jiné duet s belgickou zpěvačkou Kate Ryan, se do prodeje dostal parfém. Následně zpěvačka debutovala na pódiu opery v Malmö v roli Evy Perónové v muzikálu Evita.\n\nBěhem let 2003–2009 byla Perrelli vdaná za švédského podnikatele italského původu Nicolu Ingrossa-Perrelliho. Jeho bratr Emilio je manželem další populární zpěvačky Pernilly Wahlgren.\nS Nicolou má Charlotte Perreli dva syny, Angela (* 2004) a Alessia (* 2005).\nPo dlouhodobých spekulacích švédských médií pár v červnu 2008 oznámil rozhodnutí rozejít se. Jejich rozvod byl ukončen v září 2009.\nV roce 2012 média odhalila vztah zpěvačky s obchodníkem Andersem Jensenem. V roce 2013 pár oznámil, že očekává narození potomka.\n\nPerrelli patří mezi nejznámější vegetariánky ve Švédsku. Je autorkou dvou fitness brožur a vydala sérii nutričních přípravků.\n\n"}
{"id": "317045", "url": "https://cs.wikipedia.org/wiki?curid=317045", "title": "Lamborghini LM", "text": "Lamborghini LM\n\nLamborghini LM byla série terénních automobilů firmy Lamborghini vytvářená od konce 70 let, kdy společnost změnila majitele. Postupně bylo vyrobeno několik prototypů, do sériové výroby se dostal typ LM 002. Aktivity s terénními vozy dostaly automobilku do červených čísel ze kterých se dostala až po přechodu pod Volkswagen Group. Automobilka plánovala účast na Rallye Paříž-Dakar v roce 1988. Z důvodu finančních potíží byl start zrušen. \n\nTento prototyp byl představen v roce 1981. Byl vyroben se stejným záměrem jako typ Cheetah, tedy jako bojové vozidlo pro americkou armádu. Ta už ale v té době používala automobily Hummer. Vozidlo bylo poháněno stejným osmiválcem jako Cheetah. Časem se plánovalo použití dvanáctiválce o objemu 4,7 litru.\nTyp LM 001 byl vyroben jen v jednom exempláři. Po neúspěchu u americké armády byl nabízen stejně neúspěšně arabským šejkům.\n\nObjevil se v roce 1982. Poprvé se u něj motor kvůli přehřívání přestěhoval zezadu dopředu. U vozu byly zesíleny účinky brzd a zlepšena stabilita. Vozidlo poháněl stejný dvanáctiválec o výkonu 332 koní. Maximální rychlost byla kolem 200 km/h a zrychlení z 0 na 100 činilo 12 sec. O půl tuny se zvětšila hmotnost. Pětistupňová převodovka pocházela z modelu Countach. Za jízdy bylo možno vypnout náhon přední nápravy. Ve voze byla instalována satelitní navigace. Do nádrže se vešlo 290 litrů paliva. Opět byl vyroben jen jeden kus.\n\n\nTento prototyp vznikl v roce 1984 jako předobraz sériového modelu. Do prototypu byl uložen lodní motor o objemu 7,2 litru.\n\nPrvní terénní model, který se dostal do sériové výroby v roce 1986. Automobily poháněl dvanáctiválec o objemu 5,1 litru a výkonu 450 koní. Zrychlení bylo zkráceno na 8,5 sec. a maximální rychlost byla až 210 km/h. První exemplář si koupil marocký král. Firma Pirelli pro automobil vyrobila speciální pneumatiky Scorpion. Auto mělo pětimístnou karoserii, na korbě bylo místo pro další 4 cestující. Saúdská Arábie objednala 300 kusů do své armády. 60 kusů bylo objednáno americkou armádou. Americké armádní typy s kulometem dostaly přezdívku \"Rambo Lambo\". Objednávky byly zredukovány a celkem bylo i s civilními verzemi vyrobeno pouze 328 vozů. Výroba byla ukončena v roce 1992.\n\nÚdajně byla tato verze vyrobena na zakázku pro arabského miliardáře. Automobil však ve skutečnosti nikdo neviděl.\n\nTento prototyp byl na rozdíl od ostatních modelů poháněn vznětovým agregátem VM Motori 3,5. 130 koní výkonu ale nestačilo k pohonu takto těžkého vozu a vznětová verze se do sériové výroby nedostala.\n\n"}
{"id": "317046", "url": "https://cs.wikipedia.org/wiki?curid=317046", "title": "Seznam měst v Guineji-Bissau", "text": "Seznam měst v Guineji-Bissau\n\nToto je seznam měst v Guineji-Bissau.\n\nZdaleka největší aglomerací v Guineji-Bissau je Bissau, kde 1. ledna 2005 žilo 466 504 obyvatel, což představuje asi třetinu obyvatelstva celé země.\n\nV následující tabulce jsou uvedena města nad 1 000 obyvatel, výsledky sčítání obyvatelstva z 16. dubna 1979, odhady počtu obyvatel k 1. lednu 2005 a správní jednotky (oblasti), do nichž města náleží. Hlavní město Bissau představuje autonomní městský obvod a nepatří do žádné oblasti. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "317048", "url": "https://cs.wikipedia.org/wiki?curid=317048", "title": "Literární dílo", "text": "Literární dílo\n\nLiterární dílo je umělecké dílo, jehož médiem je jazyk, a to jak mluvený (orální literární dílo), tak psaný. Jiná média - např. hudba nebo výtvarné prvky - jsou jen fakultativní a objevují se jen sporadicky (např. kaligram nebo komiks potřebují grafické prvky, píseň je tvořena i hudební složkou). Jedná se o text (tj. vyjádřenou, strukturovanou a ohraničenou jazykovou jednotku zpravidla větší než věta), který sice plní různé funkce, ale dominantní je funkce estetická (zajišťuje, aby dílo bylo vnímáno pro sebe samo, kvůli estetické libosti, bez ohledu na praktické zřetele). estetická funkce je dominantní a je nadřazená případným dalším funkcím (poznávací, rekreační, persvazivní aj.).\n\nZatímco v současnosti je běžnější podoba psaného literárního díla (písemně fixovaného), pro starší období byla typická mluvená podoba (písemně nefixovaná); mnohé starobylé literární památky existovaly původně jen v ústním předávání a byly písemně zaznamenány až dodatečně (antické mýty, lidová slovesnost).\n\nU literárního díla - stejně jako u jakéhokoli uměleckého díla - je podstatná jeho konkrétní podoba (utvářenost), neboť právě ta zajišťuje jeho umělecký účinek. Literární dílo tedy nelze parafrázovat, aniž by neztratilo svou hodnotu či nezměnilo smysl. Při vydávání literárních děl o přesnost jejich znění pečuje textologie.\n\nTypologii literárních děl zajišťuje genologie, která odlišuje různé literární druhy (epika, lyrika, drama), v jejich rámci pak literární žánry a v jejich rámci literární subžánry.\n\nDefinice literárního díla, ač není v právních předpisech výslovně obsažena, zároveň určuje, zda určité dílo může spadat pod působnost autorského zákona nebo zákona o neperiodických publikacích. Publikace, která není literárním uměleckým ani vědeckým dílem, nepodléhá povinné registraci (ISBN), odevzdání povinných výtisků, ale ani ochraně autorského práva, třebaže její obsah může být tvořen textem. Typickým případem neliterárního psaného díla je například jízdní řád nebo telefonní seznam.\n"}
{"id": "317051", "url": "https://cs.wikipedia.org/wiki?curid=317051", "title": "Seznam měst v Gambii", "text": "Seznam měst v Gambii\n\nToto je seznam měst v Gambii.\n\nZdaleka největší aglomerací v Gambii je Kombo-St. Mary Area, kde 1. ledna 2007 žilo 368 628 obyvatel, což představuje asi čtvrtinu obyvatelstva celé země. Hlavním a zároveň čtvrtým největším městem Gambie je Banjul, kde žije 34 125 obyvatel.\n\nV následující tabulce jsou uvedena města nad 5 000 obyvatel, výsledky sčítání obyvatelstva z 15. dubna 1993, odhady počtu obyvatel k 1. lednu 2007 a oblasti, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "317053", "url": "https://cs.wikipedia.org/wiki?curid=317053", "title": "Seznam měst na Kapverdách", "text": "Seznam měst na Kapverdách\n\nToto je seznam měst na Kapverdách.\n\nZdaleka největší aglomerací na Kapverdách je Praia, kde 1. ledna 2005 žilo 264 066 obyvatel, což představuje asi 55% obyvatelstva celé země.\n\nV následující tabulce jsou uvedena města nad 400 obyvatel, výsledky sčítání obyvatelstva z 23. června 1990 a 16. června 2000, odhady počtu obyvatel k 1. lednu 2005 a distrikty, do nichž města náleží. Počet obyvatel se vztahuje na vlastní město bez předměstí. Města jsou seřazena podle velikosti.\n\n\n"}
{"id": "317054", "url": "https://cs.wikipedia.org/wiki?curid=317054", "title": "Petr Urban", "text": "Petr Urban\n\nPetr Urban (* 8. srpna 1960) je český sportovec (sáňkař), reprezentant, kreslíř a ilustrátor.\n\nPochází ze severočeské Smržovky, kde jeho rodina žije už celé generace. Saně byly první sport, který začal vnímat a stejně jako jeho pradědeček a otec v něm dosáhl mnoha úspěchů. Reprezentoval Československo na zimních olympijských hrách v roce 1992 v Albertville.\n\nJe ženatý a má dvě děti. Původně se vyučil nástrojařem, ale od roku 1991 profesionálně kreslí. Kreslený vtip mu poprvé uveřejnili v časopise Dikobraz 20. února 1985. Prvním mezinárodním úspěchem pro něj bylo v roce 1989 čestné uznání z mezinárodní soutěže kresleného humoru v turecké Ankaře.\n\nKreslí vtipy do novin a časopisů, pravidelně spolupracuje například s Mladou frontou plus, Nedělním Bleskem, Stadionem a se Světem Motorů. Dále s Pivním kurýrem a Českým rybářem. Občas publikuje také v deníku Sport. Podle jeho kreslené postavičky Rudy Pivrnce se jmenuje i pivo Pivrnec. Na počest postavičky nazpívala skupina Kabát píseň Pivrnec.\n\nKromě knih a kalendářů kresleného humoru maluje obrazy a zabývá se aplikací humoru v reklamě.\n\nJe spoluautorem a ilustrátorem knih:\n\n\n"}
{"id": "317056", "url": "https://cs.wikipedia.org/wiki?curid=317056", "title": "Oldenburkové", "text": "Oldenburkové\n\nOldenburkové (dánsky: \"Huset Oldenborgske\", německy: \"Haus Oldenburg\") jsou původem severoněmecký šlechtický rod, který v 15. století dosáhl dánského, norského a švédského trůnu. Oldenburkové byli až do 15. století poměrně bezvýznamným rodem říšských hrabat, avšak v polovině 15. století vyženili \"severskou trojkorunu\" – království dánské, norské a švédské, v té době spojené v Kalmarské unii. Jedním z příslušníků rodu dosáhli Oldenburkové v 18. století i na ruský carský trůn. V 19. století byli dědičně zvoleni za krále Řecka. Roku 1905 byli zvoleni za krále Norska, jež se osamostatnilo, a po vyhlášení nezávislosti Islandu roku 1918 v rámci personální unie Dánska a Islandu také jako králové Islandu.\n\nV současnosti je hlavou celé dynastie Oldenburků, který je zároveň hlavou větve Glücksburků (jelikož všechny starší větve již vymřely) titulární vévoda šlesvicko-holštýnský, princ Kryštof Šlesvicko-Holštýnský. Díky tomu dynastie získala po vymření starších větví také následnictví ve vévodství Šlesvicko-Holštýnském v roce 1934.\n\nSoučasnými známými osobnostmi rodu jsou panovníci Markéta II. Dánská a Harald V. Norský. Nepochybně ještě známějšími jsou však britští princové Charles a jeho dva synové William (Vilém), vévoda z Cambridge a Henry (Jindřich, též Harry), vévoda ze Sussexu. Jejich dědeček princ Philip, vévoda z Edinburghu (z řecké větve rodu), totiž sňatkem s Alžbětou II. vyženil pro Oldenburky resp. Glücksburky z dynastického pohledu i Velkou Británii. Po smrti královny Alžběty II. tedy získají britský trůn Glücksburkové.\n\nV současné době vládnou Oldenburkové v:\n\n\n\n\n\n\n\n\n\n\nStejně jako v rodu Wettinů to byla malá vedlejší dynastie Sasko-Kobursko-Gothajská, která se stala nejúspěšnější větví celého rodu, tak i v rodu Oldenburků byla právě vedlejší větev Schleswig-Holstein-Sonderburg-Glücksburg, která se stala nejúspěšnější větví rodu Oldenburků. Právě Glücksburští byli těmi, kdo v roce 1863 v osobě Kristiána IX. usedli na dánský trůn po vymření hlavní rodové linie Oldenburků. Nedlouho předtím Kristiánův syn usedl na řecký trůn v roce 1863 jako Jiří I. Když se v roce 1905 opět osamostatnilo Norsko, byl to právě druhorozený syn dánského krále Frederika VIII., princ Christian Frederik Carl Georg Valdemar Axel von Schleswig-Holstein-Sonderburg-Glücksburg, jenž byl zvolen norským králem pod jménem Haakon VII. Z řecké větve dynastie Schleswig-Holstein-Sonderburg-Glücksburg pochází princ Philip, manžel britské královny Alžběty II.\n\nKdyž v roce 1863 zemřel poslední dánský král z původní linie Oldenburků, který byl zároveň hlavou rodu, přešlo vedení rodu (stejně jako vévodství šlesvicko-holštýnské) na šlesvicko-holštýnsko-sonderbursko-augustenburského vévodu Kristiána. Od té doby jsou šlesvicko-holštýnští vévodové zároveň hlavami celého rodu Oldenburků.\n\n\nKdyž v roce 1931 vévodou Albertem Šlesvicko-Holštýnským vymřela linie \"Šlesvicko-holštýnsko-sonderbursko-augustenburská\", stala se linie Glücksburků nejstarší žijící větví rodu Oldenburků; její příslušníci tak získali titul vévody šlesvicko-holštýnského a také šlechtický titul vévody augustenburského. Jako nejstarší žijící větev rodu Oldenburků je od té doby hlava rodu Glücksburků také hlavou celé dynastie Oldenburků.\n\n\n\"Dědic:\"\n\nV roce 1180 bylo Oldenbursko (pojmenované podle svého centra) ustanoveno jako hrabství. Hrabě Kristián I. Oldenburský, byl zbaven hrabství Oldenburského vévodou saským Jindřichem Lvem, avšak když vévoda byl vypovězen, hrabství bylo vráceno synům Kristiána, kteří dosáhli říšské bezprostřednosti. V roce 1334 se rozdělila panovnická rodina na větev \"Oldenburskou\" a \"Delmenhorstskou\", která však r. 1435 vymřela a všechna se území vrátila zpět starší linii \"Oldenburské'.\n\n\nNejdůležitějším rokem pro vládnoucí Oldenburky se stal rok 1448, kdy byl hrabě Kristián VIII. Oldenburský zvolen králem dánským a norským (1450) a posléze i švédským (1457–1464). Naproti tomu rodné země Oldenburků zůstaly jeho dvěma bratřím, z nichž Gerhard získal Oldenbursko. Gerhardův syn Jan XIV. Oldenburský získal zemi Stedingnskou a Budjadingskou, naproti tomu ztratil Delmenhorst, který připadl biskupství Münsterskému, a Jever, jenž byl postoupen Východnímu Frísku. Roku 1547 hrabě Antonín I. Oldenburský získal Delmenhorst zpět a stal se říšským hrabětem. Když opětovně založená vedlejší větev \"Delmenhorstská\" opět vymřela, byla znovu spojena rodná území v jediný celek, k němuž připadlo v roce 1575 i panství Jever (dědictvím) a v roce 1624 panství Kniphausen (smlouvou).\n\n\nV roce 1667 vymřel původní hraběcí rod Oldenburků hrabětem Antonínem Vintířem (Guntherem) a dědicem těchto území se stal právě dánský král (v té době už dědičný) a vévoda šlesvicko-holštýnsko(-gottorpský). Proti tomuto dědickému pořízení protestoval bližší příbuzný Antonína Vintíře, vévoda šlesvicko-holštýnsko-plönský, jemuž byly také Oldenbursko a Delmenhorst přiřčeny. Ten tato území však odstoupil je v roce 1676 dánskému králi Kristiánovi V., kdežto Jever jako ženské léno připadl jeho sestře kněžně Magdaleně, jež byla \"kněžnou Anhaltsko-Srbišťskou\" a Kniphausen připadl říšskému hraběti Antonínovi z Aldenburku, nelegitimnímu synu Antonína Vintíře.\n\nV letech 1667–1773 bylo tedy Oldenbursko včetně Delmenhorstu pod dánskou nadvládou. V roce 1773 však připadly ruskému velkoknížeti Pavlovi, jenž se za to zřekl svého majetku ve Šlesvicko-Holštýnsku, ale ponechal si titul vévody Holštýnsko-Gottorpského. Car Pavel I. pak přenechal Oldenbursko příbuzné větvi \"Holstein-Gottorp-Oldenburg.\"\n\nV roce 1773 připadlo území Oldenburska vedlejší větvi Holstein-Gottorp-Oldenburg a v roce 1774 bylo Oldenburské hrabství povýšeno na vévodství, jehož panovníkem se stal Fridrich August I. Oldenburský z dynastie Holstein-Gottorp-Oldenburg vedlejší větve dynastie Oldenburků. Za napoleonských válek obsadili celé Oldenbursko Francouzi, kteří jej proměnili ve dva departementy, v roce 1813 však opět převzal vládu domácí panovnický rod Oldenburků.\n\nPo skončení napoleonských válek bylo na vídeňském kongresu (1814/18151) Oldenbursko spolu s oběma jeho exklávami knížectvím Birkenfeld a bývalým biskupstvím Lübeck povýšeno na velkovévodství a vstoupilo do Německého spolku. Oldenburské velkovévodství zaniklo v roce 1918 ve víru listopadové revoluce spolu s ostatními německými monarchiemi.\n\n\n\"Titulární velkovévodové\"\n\nV roce 1448 byl hrabě Kristián VI. Oldenburský zvolen jako Kristián I. králem dánským, norským (až 1450) a švédským (pouze 1457–1464). Naproti tomu rodné země Oldenburků zůstaly jeho dvěma bratrům. Tím se stal rok 1448 nejdůležitějším rokem dynastie a mezníkem v historii rodu. Kristián byl v ženské linii potomkem dánského krále Erika V. Navíc se dá říct, že severskou trojkorunu (Dánsko, Norsko, Švédsko – Kalmarskou unii) vyženil, neboť si vzal za ženu vdovu po předchozím králi Kryštofovi, Doroteu Braniborskou. Švédským králem byl pouze v letech 1457–1464, jelikož se Švédům často nezamlouvaly dánské války s německými městy, kam směřovala většina švédského obchodu. Kristiánův syn Jan I. sice získal v letech 1497–1501 jako Jan II. švédskou korunu, ale Švédům se dánská (nad)vláda líbila stále méně, posledním švédským králem z původní oldenburské linie tak byl Janův synovec Kristián II., který Švédsku vládl v letech 1520–1521. Za jeho vlády se tak rozpadla Kalmarská unie na Švédsko a Dánsko-Norsko. Dánští králové potom vládli jako norští králové až do roku 1814, kdy o norský trůn přišli.\n\nDánsko bylo od svého vzniku volební monarchií, ale za vlády krále Kristiána III., bylo prohlášeno monarchií dědičnou, trůn se pak v Oldenburské dynastii předával v mužské linii až do roku 1863, kdy původní linie vymřela. Poté však nastoupila mladší linie vévodů z Glücksburgu, původem až od krále Kristiána III.\n\nBěhem let 1667–1773 získali dánští králové pod svou vládu i Oldenbursko-Delmenhorst a připojili ho k Dánsku; přišli o něj až v roce 1773, kdy se díky ruskému carovi Pavlu I. stalo opět samostatné.\n\n\n\nJelikož dánský král Frederik VII. nebyl schopen mít mužské potomky a byl poslední v hlavní rodové linii Oldenburků, bylo nutné učit dědice trůnu. Z více kandidátů byl vybrán čtvrtý syn glücksburského vévody Fridricha Viléma princ Christian von Schleswig-Holstein-Sonderburg-Glücksburg z vedlejší glücksburské mladší větvě dynastie.\n\nK úspěchu právě prince Kristiána přispěla velmi právě jeho manželka Luisa Hesensko-Kasselská, jež byla neteří dánského krále Kristiána VIII. a tím byla také v následnické linii, avšak podle salického nástupnického práva jako žena na trůn usednout nemohla, což ale přispělo právě k výběru Kristiána jako příštího dánského krále, navíc sám Kristián byl v mužské linii potomkem dánského krále Kristiána III. Když 15. listopadu 1863 zemřel dánský král Frederik VII. a s ním po jeho smrti oldenburská dynastie v hlavní linii vymřela, stal se Kristián IX. dánským králem.\nNa základě druhého londýnský protokolu se příští dánský panovník Kristián IX. vzdal následnictví v obou polabských vévodstvích (Holštýnsko a Šlesvicko) výměnou za uznání nástupnictví vedlejšího rodu Glücksburg na dánský trůn. Nárok na tzv. polabská vévodství Šlesvicko a Holštýnsko získala další vedlejší větev rodu Oldenburků (linie Šlesvicko-holštýnsko-sonderbursko-augustenburská), která o ně ovšem v roce 1864 přišla díky německo-dánské válce. Potomci krále Kristiána IX. vládnou v Dánsku dodnes.\n\nKrál Kristián X. byl v letech 1918–1944 také králem Islandu.\n\nKdyž nastoupil na trůn král Frederik IX., byl osud následnictví nejistý, protože král Frederik IX. měl 3 dcery, ale žádného syna a v Dánsku se mohl stát králem pouze muž. Po Frederikovi IX. se tedy měl stát králem jeho bratr Knud. Jelikož byl u lidu Frederik IX. velmi oblíben a jeho dcery rovněž, byla v roce 1953 přepracována ústava: zaveden jednokomorový parlament a zákon o nástupnictví byl upraven tak, že na trůn mají od jeho vstoupení v platnost nárok i ženy. Tyto změny však musely projít celým parlamentem a referendem, než byly uzákoněny.\n\n\n\"Dědic:\"\n\nV roce 1448 byl hrabě Kristián VI. Oldenburský zvolen jako Kristián I. za krále dánského, norského (až 1450) a švédského (pouze 1457–1464). Dá Severskou trojkorunu (Dánsko, Norsko, Švédsko) vyženil, neboť si vzal za ženu vdovu po předchozím králi Kryštofovi. Kristiánův syn Jan I. sice získal v letech 1497–1501 jako Jan II. švédskou korunu, ale Švédům se dánská (nad)vláda líbila stále méně. Posledním švédským králem z původní oldenburské linie tak byl Janův synovec Kristián II., který Švédsku vládl v letech 1520–1521; tím se za jeho vlády rozpadla Kalmarská unie na Švédsko a Dánsko-Norsko. Dánští králové potom vládli jako norští králové až do roku 1814, kdy o norský trůn přišli.\n\n1814)\n\n\"Norská ústava\" (1814)\n\nPo spojení států Švédska a Norska v roce 1814 se stal švédský král Karel XIII. králem Norska pod názvem Karel II. Po osmi letech, kdy byl jen formálním králem, zemřel 5. února 1818 bez přímého následníka a dědice trůnu. Spolu s ním vymřela linie Holstein-Gottorp(-Vasa). Po jeho smrti se švédským i norským králem stal Napoleonův generál Jean-Baptiste Bernadotte (v Norsku Karel III. Jan), kterého bezdětný král Karel XIII adoptoval. Bernadotte se pak stal švédským a norským králem a založil vlastní dynastii Bernadotte, která Švédsku vládne dodnes.\n\n\nV roce 1905 se Norové v referendu rozhodli, že vypoví unii se Švédy a Norsko se stalo opět samostatným. Vyvstala však otázka státoprávního uspořádání, vedle monarchie se nabízela republika. Lidové hlasování 12. a 13. listopadu dle očekávání velkou většinou odhlasovalo monarchii. Tehdejší Michelsenova vláda vyjádřila přání, aby se novým králem stal příslušník švédského rodu Bernadottů. Nikoliv překvapivě král Oskar II., ale královskou korunu nabídnutou rodu Bernadotte odmítl, a to kvůli rozpadu unie, který považoval za útok na svou osobu.\n\nKomise norského parlamentu vybrala jako kandidáty na prvního samostatného norského krále několik členů evropských královských rodin. Nejvhodnějším kandidátem byl druhorozený syn dánského krále Frederika VIII. princ Carl Christian Frederik Georg Valdemar Axel Dánský, jelikož měl syna a tedy dědice trůnu a vazby jeho ženy, britské princezny Maud Maud k britské královské rodině se zdály prospěšné pro čerstvě nezávislý norský národ, už proto, že se původně měl stát králem člen britské královské rodiny. Sám princ Carl pocházel z dobře postavené dánské královské rodiny. K prospěchu Carla Dánského hrálo to, že po svém bratrovi byl druhý v nároku na norský trůn z těch dědiců, kteří nepocházeli z rodu Bernadotte. Dánská královská dynastie Glücksburků byla navíc jednou z větví rodu Oldenburků, což byla předchozí vládnoucí dynastie v Norsku.\nNicméně princ Carl se zdráhal nastoupit na trůn jako nechtěný král, požádal proto norský lid o projevení důvěry referendem. Norové osmdesáti procenty rozhodli, že stane se prvním králem nezávislého Norska od roku 1380. Korunovace nového krále a královny proběhla 22. června 1906 v katedrále Nidaros v Trondheimu. Byla to poslední korunovace krále nezávislého Norska. Ve snaze přiblížit se svým poddaným si Carl zvolil jméno Hakon VII. a svého syna prince Alexandra přejmenoval na Olafa.\n\nPo smrti oblíbeného krále Hakona VII. v roce 1957 nastoupil jeho místo stejně tak oblíbený syn Olaf V.. Když zemřel v roce 1991 i on, stal se králem jeho syn a Hakonův vnuk Harald V., který se taktéž těší u lidu velké oblibě.\n\n\n\"Dědic:\"\n\nV roce 1448 byl hrabě Kristián VI. Oldenburský zvolen jako Kristián I. za krále dánského, norského (až 1450) a švédského (pouze 1457–1464). Naproti tomu rodné země Oldenburků zůstaly jeho dvěma bratřím. Tím se stal rok 1448 nejdůležitějším rokem dynastie a mezníkem historie rodu. Kristián byl v ženské linii potomek dánského krále Erika V. Navíc se dá říct, že severskou trojkorunu (Dánsko, Norsko, Švédsko) vyženil, neboť si vzal za ženu vdovu po předchozím králi Kryštofovi. Švédským králem byl pouze v letech 1457–1464, jelikož se Švédům často nezamlouvaly dánské války s německými městy, kam směřovala většina švédského obchodu. Kristiánův syn Jan I. sice získal v letech 1497–1501 jako Jan II. švédskou korunu, ale Švédům se dánská (nad)vláda zamlouvala stále méně. Tak posledním švédským králem z původní oldenburské linie byl Janův synovec Kristián II., který Švédsku vládl v letech 1520–1521; za jeho vlády se tak rozpadla Kalmarská unie na Švédsko a Dánsko-Norsko.\n\n\nPotom se v roce 1523 stal králem Gustav I. Vasa a Švédsko tak získala dynastie Vasa, která ve Švédsku vládla až do roku 1659. Po ní vládli ve Švédsku v letech 1659–1720 dynastie Wittelsbachů, po nich pak v letech 1720–1751 dynastie Hesenských. V roce 1751 se k vládě vrátila dynastie Oldenburků resp. její vedlejší větev Holstein-Gottorp(-Vasa).\n\nKdyž byl roku 1809 sesazen Gustav IV. Adolf z trůnu, byl 22. března 1809 jmenován švédským králem Karel XIII. Byl předčasně zestárlý a Jean-Baptiste Bernadotte (ustanoven jako dědic) převzal fakticky vládu, jakmile Karel XIII. přistál ve Švédsku, v roce 1810. Po spojení států Švédska a Norska v roce 1814 se stal Karel králem Norska pod názvem Karel II. Norský. Po osmi letech, kdy byl jen formálním králem, zemřel 5. února 1818 bez přímého následníka, bez dědice trůnu. Spolu s ním vymřela linie Holstein-Gottorp(-Vasa). Po jeho smrti se švédským i norským králem stal Jean-Baptiste Bernadotte.\n\n\nJean-Baptiste Bernadotte byl napoleonský generál, kterého adoptoval bezdětný král Karel XIII. Bernadotte se pak stal švédským a norským králem a založil vlastní dynastii Bernadotte, která Švédsku vládne dodnes.\n\nRomanovci jako ruský panovnický rod se udrželi na trůně okolo 300 let, ačkoliv rodové poměry dlouho byly u nich zvláště nepříznivé a vedly k četným krizím. Vládnoucí rod však postupem času vymíral, a to po meči roku 1727 a po přeslici 1762. Ruský trůn ale zdědili noví carové z oldenburské linie Holstein-Gottorp (vzešlé ze sňatku romanovské velkokněžny Anny Petrovny a vévody z \"Holstein-Gottorpské\" linie) jméno \"Romanov\" (Romanovci), přičemž název Holstein‑Gottorp‑Romanov je užíván zejména v genealogii. V tomto smyslu jsou tedy za Romanovce zpravidla označování všichni ruští panovníci až do roku 1917. Roku 1722 zákon stanovil, že panovník si sám jmenuje nástupce bez ohledu na rod. Dědictví trůnu v rodové posloupnosti bylo upraveno zákonem teprve roku 1797. Osm panovníků nemělo synů a nastolením vnuka Petra Velikého, holštýnského prince Petra III. (1761-62) dynastie se stala nikoliv romanovskou, nýbrž holštýnsko-gottorpskou, ale úředně podržela jméno Romanovců. Sňatkem Petra III. s Němkou Kateřinou Anhaltskou dynastie již téměř ztratila ruskou krev, nebýt toho, že skutečným, biologickým otcem Pavla I. byl Rus. Přes tyto nesnáze dynastie byla pevně držena střední a nižší šlechtou, která v 17. a 18. století vojenskými zákroky potlačovala sociální otřesy zdola a zabraňovala velkým starým rodům příliš se přiblížiti trůnu.\n\nV roce 1809 díky vítězství nad Švédy ve válce se ruští carové (imperátorové) stali finskými velkoknížaty a po Vídeňském kongresu v roce 1815 také polskými králi.\n\n\nTitulární carové, po roce 1918\n\nvs.\n\nV roce 1917 po svržení a zavraždění carské rodiny a abdikaci carova bratra Michaila je následnictví ruského carského trůnu a post hlavy rodu není jasný. Jedním kandidátem je velkokněžna Marie Vladimirovna Romanovová (která ale podle původních zákonů jako žena nemá před muži přednost v nároku na trůn) a velkokníže Mikuláš Romanov (nejbližší mužský následník).\n\nV roce 1862 byl svržen řecký král Otta I. z dynastie Wittelsbachů a v té době značná část řecké veřejnosti souhlasila s nastoupením příslušníka britské panovnické dynastie. Nakonec však opět rozhodly velmoci. Vzhledem k oslabení francouzského císařství i ruské říše v oblasti východního Středomoří byl vybrán probritský kandidát, syn budoucího dánského krále Kristiána IX., druhorozený princ Wilhelm Christian Ferdinand Adolf z rodu Glücksburgů. I přes počáteční rozpaky se stal populárním a oblíbeným panovníkem. Ukázalo se, že šlo o volbu nejen šťastnou pro Viléma (Jiřího I.), ale především prospěšnou Řecku.\n\nŘečtí králové počínaje Jiřím I. nepožívali klasický titul ve tvaru \"král Řecka (řecký král)\", ale \"král Hellénů (král Řeků)\".\n\nPři nástupu na trůn přijal jméno Jiří I. a Británie jakožto důkaz dobré vůle poté roku 1864 předala Jónské ostrovy Řeckému království. Jelikož Jiří I. nastoupil na trůn dříve než jeho otec, ponechali si řečtí princové (a princezny) do budoucna titul princ dánský resp. \"princ řecký a dánský\". Tento titul vznikl pro nevládnoucí členy řecké královské rodiny, kteří byli současně členy vládnoucí dynastie v Dánsku.\n\nKrál Jiří I. vládl Řecku 50 let a jeho vláda patří k nejdelším v moderní historii Řecka a rovněž k nejstabilnějším. Potomci Jiřího I. vládli i přes různé převraty a vzpoury v Řecku až do roku 1973, kdy byl král Konstantin II. (pravnuk Jiřího I.) převratem vojenské junty svržen.\n\n\nTitulární králové, po roce 1973:\n\n\n\n"}
