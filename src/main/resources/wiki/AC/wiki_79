{"id": "332770", "url": "https://cs.wikipedia.org/wiki?curid=332770", "title": "Svatováclavská vinice", "text": "Svatováclavská vinice\n\nSvatováclavská vinice je jedna z nejstarších vinic v Čechách. Nachází se ve východní části areálu Pražského hradu v prostoru pod dolní bránou, sevřená mezi Staré zámecké schody a ulici Na Opyši. Je spojena s legendárním vyprávěním o svatém Václavu, který zde podle legendy osobně sázel révu a sklízel hrozny pro výrobu mešního vína.\n\nVinohrad byl založen již v 10. století, podle legend svatým Václavem, který tam pěstoval mešní víno pro křesťanské kostely. Za Karla IV. byla kolem pozemku vinice postavena zeď. Ve 30. letech 19. století zde vznikla také klasicistní vila – podle jejího stavitele Emanuela Richtera nazvaná Richterova vila. V roce 2008 byla vinice po obnově poprvé v historii zpřístupněna veřejnosti.\n\nV roce 2008 zde byly vysazeny dvě základní odrůdy - bílá vína zastupuje Ryzlink rýnský, červená vína Rulandské modré. Kromě těchto odrůd, které tvoří velkou většinu osazené plochy, je podél vyhlídkové cesty vysazeno celkem 35 odrůd révy vinné zapsaných ve státní odrůdové knize ČR.\n\nHorní cesta Svatováclavské vinice nad letní restaurací, u níž se nachází malé kamenné jezírko s fontánkou, nabízí nádherné pohledy na Staré Město a Prahu v okolí Vltavy, včetně většiny pražských mostů. Dolní cesta vede mezi vinicemi a klesá k Richterově vile se dvěma restauracemi s příjemným posezením i výhledy.\n\nProti hornímu vchodu do Svatováclavské vinice je umístěna socha sv. Barbory – na Opyši, stojí v místech, kde bývalo pod Daliborkou popraviště pro šlechtické provinilce. Autor není znám a její datování je snad z pol. 17. století. Světice Barbora byla za víru v Kristovo učení uvězněna ve věži a po útěku z věže opět dopadena, mučena a sťata údajně vlastním otcem, jehož po činu stihl \"Posel Boží\" (zabil jej blesk). Je patronkou popravených. Socha ve špatném stavu byla restaurována v r. 1986 ak. sochaři Janem Bradnou a Jiřím Novotným. Socha měla nasazenu hlavu z jiného období než vznikla, náhodou se podařilo najít rozbitou hlavu původní a tak pod odborným dohledem restaurátorů vytvořil Jiří Diviš zcela novou kopii z hořického pískovce. Socha má jako atributy u nohou věž s třemi okny (vězení), v pravé ruce kalich s hostií, v levé palmovou ratolest jako odznak mučednictví. Originál i sádrový model jsou v depozitáři Pražského hradu.\n\n"}
{"id": "332777", "url": "https://cs.wikipedia.org/wiki?curid=332777", "title": "Volapük Wikipedie", "text": "Volapük Wikipedie\n\nVolapük Wikipedie (Vükiped) je jazyková verze Wikipedie v jazyce Volapük. Byla vytvořena v roce 2004 a dnes je to druhá největší Wikipedie v umělém jazyce. V lednu 2020 obsahovala přes 123 000 článků a pracovali pro ni 3 správci. Registrováno bylo přes 27 000 uživatelů, z nichž bylo asi 25 aktivních. V počtu článků byla 60. největší Wikipedie.\n\n"}
{"id": "332778", "url": "https://cs.wikipedia.org/wiki?curid=332778", "title": "Sojuz TMA-4", "text": "Sojuz TMA-4\n\nSojuz TMA-4 byla ruská kosmická loď řady Sojuz, která v roce 2004 letěla k Mezinárodní vesmírné stanici (ISS). Na palubě lodi ke stanici přiletěli členové základní posádky ISS – Expedice 9 a v rámci 6. návštěvní expedice také nizozemský astronaut Evropské kosmické agentury André Kuipers, který na stanici prováděl experimenty programu Delta. Sojuz TMA-4 zůstal od dubna 2004 připojen k ISS jako záchranný člun. V říjnu 2004 kosmická loď přistála v Kazachstánu s Padalkou, Finckem a kosmonautem Kosmických vojsk Ruska Jurijem Šarginem.\n\n\n\n\n\nStart lodi proběhl 19. dubna 2004 v 03:19:00 UTC z kosmodromu Bajkonur v Kazachstánu a v 03:27:45 UTC se Sojuz úspěšně dostal na oběžnou dráhu. Po dvoudenním samostatném letu se Sojuz přiblížil k Mezinárodní vesmírné stanici a 21. dubna 2004 v 05:01:03 UTC se připojil v automatickém režimu k portu modulu Zarja. Sojuz TMA-4 zůstal u ISS jako záchranná loď.\n\n23. října 2004 se kosmická loď Sojuz TMA-4 vydala k Zemi. Její posádka ve složení Padalka, Fincke a kosmonaut Kosmických vojsk Ruska Jurij Šargin (který na stanici přiletěl v Sojuzu TMA-5) nastoupila ve skafandrech do kosmické lodi a po kontrole hermetičnosti uzavřených průlezů odpojila ve 21:08 UTC Sojuz od orbitálního komplexu. Po zahájení brzdícího manévru a odhození obytné a přístrojové sekce vstoupila loď 24. října 2004 v 00:11:39 UTC do atmosféry a bez problémů přistála v 00:36 UTC na území Kazachstánu 70 km severovýchodně od města Arkalyk.\n\n"}
{"id": "332779", "url": "https://cs.wikipedia.org/wiki?curid=332779", "title": "Bitva v zálivu Zuiderzee", "text": "Bitva v zálivu Zuiderzee\n\nBitva v zálivu Zuiderzee (dnešní Ijsselmeer) proběhla 11. října roku 1573 mezi 30 loděmi pod velením španělského guvernéra Maxmiliána de Henin a 24 menšími loděmi nizozemských povstalců (\"Les Gueux\") pod velením C. J. Dircksze. Skončila rozhodným vítězstvím Nizozemců, kteří obsadili a potopili i španělskou vlajkovou loď. \n\nBitva byla součástí \"Osmdesátileté války\" (1568-1648), v níž se Holandsko zbavilo španělské habsburské vlády. Holandští povstalci blokovali námořní přístup do Amsterodamu, který se k povstání nepřidal. Španělský guvernér Henin se tedy pokusil cestu uvolnit a v prvním střetnutí 5. října byl úspěšný. Holanďané však zvolili taktiku přirážení a obsazování španělských lodí a když se 11. října obrátil vítr, guvernéra porazili a velkou část jeho lodí zničili.\n"}
{"id": "332782", "url": "https://cs.wikipedia.org/wiki?curid=332782", "title": "Petr Vronský", "text": "Petr Vronský\n\nPetr Vronský (* 4. března 1946 v Praze) je český houslista, dirigent a hudební pedagog.\n\nPůsobil jako dirigent a šéfdirigent Státní filharmonie v Brně a Janáčkovy filharmonie Ostrava, v současné době působí jako čestný šéfdirigent Moravské filharmonie v Olomouci, od sezóny 2018/19 šéfdirigentem Severočeské filharmonie v Teplicích.\n\nNa JAMU i AMU vyučuje dirigování.\n\nV roce 1972 absolvoval studium dirigování na pražské AMU, v letech 1983 až 1990 působil na brněnské JAMU jakožto odborný asistent, od roku 1990 řádně habilitován jakožto docent.\n\n"}
{"id": "332784", "url": "https://cs.wikipedia.org/wiki?curid=332784", "title": "Pešek", "text": "Pešek\n\nČeské příjmení Pešek nese více různých osobností:\n\n\n\n\n"}
{"id": "332785", "url": "https://cs.wikipedia.org/wiki?curid=332785", "title": "SK Slavia Praha 2008/2009", "text": "SK Slavia Praha 2008/2009\n\nTento článek se podrobně zabývá sestavou a zápasy týmu SK Slavia Praha v sezoně 2008 - 2009.\n\n\nHraje ČFL.\n\n\"Aktuální k závěru sezony\"\n\nVysvětlivky: † = \"odehrál pouze podzimní část\", ± = odehrál pouze jarní část.\n\n"}
{"id": "332787", "url": "https://cs.wikipedia.org/wiki?curid=332787", "title": "Václav Koranda starší", "text": "Václav Koranda starší\n\nVáclav Koranda starší (14. století – 1453 Litice) byl jeden z radikálních husitských kněží a duchovní i politický vůdce táboritů.\n\nOd roku 1414 působil v Plzni, kde založil husitskou obec; rád tam přijímal náboženské novotáře (např. v roce 1416). Účastnil se chiliastických poutí na hory a také mnohé vedl. Ke konci září 1419 přivedl od Plzně na návrší Na Křížkách procesí s Tělem Božím a radil na tomto shromáždění lidem, aby místo hole poutnické si vzali do rukou meč.\n\nZ Plzně odešel spolu s houfem husitů, jemuž velel Jan Žižka.\nZúčastnil se také vítězné bitvy u Sudoměře. Spolu s Janem Žižkou dorazil do města Tábor, kde se stal jedním z nejradikálnějších táboritských kněží. Mimo jiné chtěl prosadit i přijímání pod obojí u nemluvňat, což je praxe poměrně běžná v pravoslavné církvi. \n\nPo bitvě na Vítkově v roce 1420, v níž Jan Žižka porazil vojska první křížové výpravy, se v srpnu zúčastnil neblaze proslulého ničení Zbraslavského kláštera. Dne 10. srpna 1420 \"táboři s Pražany, vedeni Korandou a ostatními některými kněžími, nepřátelsky napadli Zbraslav, kterou nikdo nehájil, a pobravše majetek a zapálivše klášter, vrátili se s hojností obilí jásavě zpívajíce, přičemž kněží se svými zbrojnoši a některými laiky nesli v kápích kusy rozbitých obrazů a\" [oltářních] \"tabulí.\"\n\nKoranda měl značnou zásluhu na tom, že v únoru 1422 táborští bohoslovci odvrhli zázrak transsubstanciace, a tím se značně vzdálili od učení katolické církve. V září 1422 byl zajat od služebníků pána z Rožmberka a uvězněn na Přiběnicích, hradě Oldřicha z Rožmberka. Spolu s několika dalšími vězni se mu podařilo z vězení uniknout a poté, co dorazil s vojskem hejtman Zbyněk z Buchova, se husité v listopadu 1422 zmocnili celého hradu. Protože však Koranda při dobývání hradu shazoval na nepřítele kameny a domníval se, že někoho mohl zabít, nesloužil prý již od té doby mše, ale pouze kázal.\n\nNa přelomu let 1429/1430 se účastnil rejsy po říši, které velel Prokop Holý. Bitvu u Lipan absolvoval na straně radikálů. Stejně jako například Petr Payne byl po bitvě ušetřen hlavně díky přímluvě Viléma Kostky z Postupic. V roce 1435 se zúčastnil jednání se Zikmundem Lucemburským. Hájil zájmy Táborské obce a rezolutně odmítl přijetí kompaktát. V roce 1436 přispěl k dohodě se Zikmundem.\n\nNěkdy před rokem 1437 se stal Koranda duchovním správcem v Žatci. V roce 1437 král Zikmund nařídil Korandovi, aby pod trestem utopení nikde jinde nepobýval nežli na Táboře. Tohoto zákazu Koranda neuposlechl a zůstal v Žatci. V roce 1451 žil na Táboře a disputoval tam s Piccolominim, pozdějším papežem Piem II., který ho později nazval \"starým služebníkem ďábla\" (vetus diaboli mancipium).\n\nRoku 1452 se odmítl podrobit zemskému správci Jiřímu z Poděbrad, proto byl spolu s dalšími táborskými kněžími uvězněn v Praze na Staroměstské radnici. Jeho učení bylo odsouzeno a po zbytek života byl vězněn na hradech Jiřího z Poděbrad. Zemřel na hradě Litice pravděpodobně roku 1453.\n\n\n"}
{"id": "332788", "url": "https://cs.wikipedia.org/wiki?curid=332788", "title": "Sojuz TMA-3", "text": "Sojuz TMA-3\n\nSojuz TMA-3 byla ruská kosmická loď řady Sojuz, která v roce 2003 letěla k Mezinárodní vesmírné stanici (ISS). Na palubě lodi ke stanici přiletěli členové základní posádky ISS – Expedice 8 a v rámci 5. návštěvní expedice také španělský astronaut Evropské kosmické agentury Pedro Duque, který na stanici prováděl experimenty programu Cervantes. Sojuz TMA-3 zůstal od října 2003 připojen k ISS jako záchranný člun. V dubnu 2004 kosmická loď přistála v Kazachstánu s Kalerim, Foalem a nizozemským astronautem ESA Andrém Kuipersem ze 6. návštěvní expedice.\n\nČlenové Expedice 8 na ISS:\n\nPouze start, 5. návštěvní expedice:\n\nPouze přistání, 6. návštěvní expedice:\n\n\nStart lodi proběhl 18. října 2003 v 05:38:03 UTC z kosmodromu Bajkonur v Kazachstánu a v 05:46:48 UTC se Sojuz úspěšně dostal na oběžnou dráhu. Po dvoudenním samostatném letu se přiblížil k Mezinárodní vesmírné stanici a 20. října 2003 v 07:15:58 UTC se připojil v automatickém režimu k portu modulu Pirs. Sojuz TMA-3 zůstal u ISS jako záchranná loď.\n\n29. dubna 2004 se kosmická loď Sojuz TMA-3 vydala k Zemi. Její posádka ve složení Kaleri, Foale a nizozemský astronaut ESA André Kuipers (který na stanici přiletěl v Sojuzu TMA-4) nastoupila ve skafandrech do kosmické lodi a po kontrole hermetičnosti uzavřených průlezů odpojila ve 20:52:09 UTC Sojuz od orbitálního komplexu. Po zahájení brzdícího manévru a odhození obytné a přístrojové sekce vstoupila loď ve 23:48 UTC do atmosféry a bez problémů přistála 30. dubna 2004 v 00:11:46 UTC na území Kazachstánu 55 km severovýchodně od města Arkalyk.\n\n"}
{"id": "332790", "url": "https://cs.wikipedia.org/wiki?curid=332790", "title": "Cooper", "text": "Cooper\n\nCooper může být:\n\n\n"}
{"id": "332794", "url": "https://cs.wikipedia.org/wiki?curid=332794", "title": "Kulturní a sociální antropologie", "text": "Kulturní a sociální antropologie\n\nKulturní a sociální antropologie je společenská věda, která se zabývá lidskými kulturami, jejich vznikem a vývojem, srovnáváním různých kultur a významem kultury pro člověka. Na rozdíl od sociologie však vychází od jednotlivce a klade důraz na to, jak lidé svým kulturám a společnostem sami rozumějí. Proto se zajímá také o historii a místní tradice.\n\nNázev kulturní antropologie, který se užívá hlavně v USA, vznikl v souvislosti se srovnávacím studiem archaických či domorodých společností v 19. století, zejména v tehdejších koloniích. Tyto společnosti poskytovaly bohatý a velmi rozmanitý materiál, jehož sbíráním se zabývala etnografie či národopis. Pro srovnávací studium kultur a hledání společných rysů se užívá v Evropě i název etnologie. Se zánikem koloniálního systému od poloviny 20. století se zájem badatelů začal obracet i k současným společnostem, mimo jiné proto, že „primitivní“ společnosti rychle mizely. Ve Velké Británii se proto ujal název sociální antropologie, který zdůrazňuje právě antropologické studium společností moderních. V současné době znamená „kulturní antropologie“ a „sociální antropologie“ prakticky totéž a někdy se mluví o kulturně-sociální antropologii.\n\nKulturní a sociální antropologie chce zkoumat člověka v jeho kultuře a společnosti. Kulturu i společnost však pokládá za historický výtvor jisté lidské skupiny a snaží se je tudíž nejen popsat, ale také pochopit pokud možno tak, jak ji chápou členové zkoumané skupiny. Základem antropologického zkoumání je proto terénní výzkum: dlouhodobý pobyt ve zkoumaném prostředí, rozhovory s místními lidmi (pokud možno bez tlumočníka), zúčastněné pozorování, které se snaží vyhnout vlastním předsudkům a pochopit zkoumané prostředí v jeho odlišnosti.\n\nTuto snahu rozumět a chápat lidi jiných kultur vyvinuli nejprve misionáři, kteří se sice snažili domorodce obrátit na křesťanství a změnit jejich zvyky, potřebovali se však s nimi domluvit a pobývali mezi nimi mnoho let. Přitom nasbírali množství cenného materiálu, na nějž pak navázali i jiní cestovatelé a badatelé. Metodu primárního antropologického zkoumání v pralesích Jižní Ameriky vzorně předvádí například Pierre Clastres, \"Kronika indiánů Guayakí\".\n\nMetody, jež přitom antropologové vyvinuli, se však ukázaly jako velmi užitečné i pro zkoumání společností současných, zejména pro studium menšin, okrajových skupin, ale i pro výzkum chování nebo lidských preferencí v současných rozvinutých společnostech vůbec. Dnes se proto používají pro výzkum v oblasti migrace, integrace menšin a přistěhovalců, i pro prevenci různých nebezpečných společenských tendencí, jako je xenofobie, fundamentalismus nebo rasismus.\n\nMetody kulturní antropologie jsou však kritizovány v přístupu evoluční psychologie\n\nStandardní učebnice kulturní a sociální antropologie zpravidla zahrnují tato hlavní témata:\n\nZakladatelé kulturní a sociální antropologie se snažili nasbíraný etnografický materiál utřídit a nalézt v něm hlavní vývojovou tendenci lidských společností vůbec. V návaznosti na osvícenské teorie pokroku, na Charlese Darwina a Herberta Spencera rozlišili tři stadia společenského vývoje, divošství, barbarství a civilizaci. Tento směr se nazývá evolucionismus (Herbert Spencer, Lewis Henry Morgan, Edward Burnett Tylor, James George Frazer). Jakkoli bylo toto zkoumání pro antropologii významné, nedokázalo patřičně respektovat rozmanitost společností a kultur, zejména nebralo ohled na rozdíly v prostředí a podmínkách, v nichž jednotlivé kultury vznikaly.\n\nNa to reagoval difusionismus, který odmítl jednoduchou představu lineárního pokroku a zdůraznil význam kulturních přenosů, šíření jednotlivých společenských jevů či kulturních prvků migrací a nápodobou (Franz Ratzel, Leo Frobenius, Franz Boas). Empirickou stránku antropologického bádání vyzvedl také funkcionalismus (Émile Durkheim, Bronislaw Malinowski, Radcliffe-Brown), který se zajímal o praktické fungování různých společností, na praktický význam různých příbuzenských, náboženských a ekonomických institucí pro život dané společnosti. Funkcionalistický výklad se tedy ptá po smyslu a účelu jednotlivých zvyků, pravidel i obřadů.\nCelkovou povahu každé kultury, provázanost jejích prvků zdůraznil americký konfiguracionismus (Alfred Louis Kroeber, Ruth Benedictová, Clyde Kluckhohn): každou kulturu charakterizuje určitá konfigurace či vzorec (\"pattern\"), který podstatně ovlivňuje všechny její prvky. Význam společenských stránek kultury a výchovy proti biologickému determinismu vyzvedla škola osobnosti a kultury, inspirovaná rovněž F. Boasem (Margaret Meadová, Ralph Linton), kterou pod vlivem psychoanalýzy S. Freuda obohatil Abram Kardiner a Cora DuBois.\n\nJinou reakcí na čistě analytické postupy byl francouzský strukturalismus (Claude Lévi-Strauss), který zdůrazňuje celkový charakter každé kultury a zkoumá strukturní podobnosti mezi nimi. Kultura znamená také pořádání zkušenosti, vytváření kategorií a systémů. Podobně postupuje s využitím myšlenek sémiotiky i symbolická antropologie (Louis Dumont, Victor Turner, Mary Douglasová, Clifford Geertz). Vlivy prostředí zdůraznila kulturní ekologie (Alfred Louis Kroeber, Roy Abraham Rappaport), význam společenských tříd a adaptace na hmotné podmínky sleduje kulturní materialismus (Marvin Harris) a neoevolucionismus.\n\n\n\n\n\n\n"}
{"id": "332797", "url": "https://cs.wikipedia.org/wiki?curid=332797", "title": "Gianluigi Buffon", "text": "Gianluigi Buffon\n\nGianluigi Buffon (* 28. ledna 1978 Carrara, Itálie) je italský fotbalový brankář a reprezentant, který působí v Italském klubu Juventus FC. Jeho předchozími působišti byly italský klub Parma FC a Paris Saint-Germain FC. V dresu italského národního týmu odehrál nejvíce utkání ze všech fotbalistů (celkem 167 k lednu 2017).\n\nPelé ho roku 2004 zařadil mezi 125 nejlepších žijících fotbalistů. Na začátku roku 2010 jej IFFHS zvolila nejlepším brankářem v období let 1997 až 2009.\n\nV roce 2019 podepsal smlouvu s italským týmem Juventus FC.\n\nV 17 letech začal hrát za seniorské mužstvo Parmy. V roce 2001 přestoupil do Juventusu Turín za více jak 50 milionů eur, čímž se stal a dodnes je nejdražším brankářem fotbalové historie. Klub neopustil ani po korupční aféře v roce 2006, kvůli které Juventus sestoupil do Serie B. S Juventusem získal celou řadu trofejí. Mezi jinými 7 ligových titulů, 2× titul pro vítěze italského poháru a 5× italský superpohár. V sezónách 2002/03, 2014/15 a 2016/17 dokonce postoupil do finále Ligy mistrů UEFA, kde ale ani jednou trofej pro vítěze nejprestižnější evropské soutěže nezískal.\n\nNastupoval za italské mládežnické reprezentace od kategorie U16.\n\nV A-mužstvu Itálie debutoval 29. 10. 1997 v kvalifikačním utkání v Moskvě proti reprezentaci Ruska (remíza 1:1).\nZúčastnil se MS 1998 ve Francii, MS 2002 v Japonsku a Jižní Koreji, EURA 2004 v Portugalsku, MS 2006 v Německu, EURA 2008 v Rakousku a Švýcarsku, MS 2010 v Jihoafrické republice, EURA 2012 v Polsku a na Ukrajině, MS 2014 v Brazílii a EURA 2016 ve Francii. Na světovém šampionátu 2006 získal titul.\n\nNa mistrovství světa ve fotbale 2006 v Německu v dresu Itálie zářil. Za celý turnaj dostal v základní hrací době pouze 2 góly, z toho jeden z pokutového kopu a druhý jako vlastní gól od spoluhráče Cristiana Zaccarda. Přes týmy Česka, USA, Ghany v základní skupině a týmy Austrálie, Ukrajiny a Německa v play-off se dostali Italové do finále proti Francii, kde se po vyrovnaných dvou poločasech (1:1) muselo prodlužovat. V prodloužení byli Italové unavení, čehož Francouzi dokázali využívat. Buffon ovšem nádherným zákrokem proti hlavičce Zinedina Zidana svůj tým podržel a poslal až do penaltového rozstřelu, který nakonec Italové ovládli, čímž získali počtvrté titul mistrů světa.\n\nBuffon se zúčastnil EURA 2012 a odchytal všech šest utkání Itálie na šampionátu při její cestě do finále. V základní skupině C to byly postupně zápasy se Španělskem (remíza 1:1), Chorvatskem (1:1) a Irskem (výhra Itálie 2:0). Ve čtvrtfinále odchytal zápas s Anglií, který se musel rozhodnout až v penaltovém rozstřelu (4:2 pro Italy). V semifinále inkasoval gól až v nastaveném čase (92. minuta), Itálie porazila mírně favorizované Německo 2:1. Ve finále musel čelit nejlepšímu týmu turnaje Španělsku, což nebylo vůbec jednoduché, Španělé jej čtyřikrát překonali, aniž by sami inkasovali. Gianluigi získal s národním týmem stříbro.\n\nNarodil se v italském městě Carrara. Jeho rodina byla sportovně založená – matka Maria Stella se věnovala disciplíně hod s diskem, otec Adriano byl vzpěrač a sestry Veronica a Guendalina hrály volejbal. Brankářská legenda Lorenzo Buffon je taktéž spřízněna s jejich rodinou, Lorenzo byl bratrancem jeho dědečka.\n\nS dlouholetou přítelkyní českou modelkou Alenou Šeredovou, se kterou má dva syny, Luise Thomase a Davida Lee, se oženil 16. června 2011 ve vyšehradské Bazilice svatého Petra a Pavla. V současné době (2018) jsou však již rozvedeni.\n\n\n\n\n\n"}
{"id": "332798", "url": "https://cs.wikipedia.org/wiki?curid=332798", "title": "PKCS", "text": "PKCS\n\nPKCS (Public Key Cryptographic Standards) je skupina standardů pro kryptografii s veřejným klíčem navržená a publikovaná společností RSA Security.\n\nSpolečnosti RSA Data Security Inc vlastní patent (který vypršel v roce 2000) na asymetricou šifru RSA a také některá další patentová práva (například Schnorrův patent). RSA Security a její vývojová divize, RSA Labs, měly zájem na prosazení a usnadnění používání metod kryptografie s veřejným klíčem. Proto vyvinuli standardy PKCS. Podrželi si nad nimi kontrolu a oznámili, že je budou měnit či vylepšovat, jak budou považovat za vhodné. Takže PKCS vlastně nejsou oficiálními standardy, přestože mají slovo standard v názvu. Některé z nich, ale ne všechny, však v posledních letech byly přihlášeny do procesu standardizace u příslušných organizací (zvláště IETF, pracovní skupina PKIX).\n\n"}
{"id": "332799", "url": "https://cs.wikipedia.org/wiki?curid=332799", "title": "Erkki-Sven Tüür", "text": "Erkki-Sven Tüür\n\nErkki-Sven Tüür (* 16. října 1959, Kärdla, Estonsko) je současný estonský hudební skladatel.\n\nErkki-Sven Tüür se narodil 16. října 1959 v Kärdle na estonském ostrově Hiiumaa jako syn metodistického faráře a bankovní úřednice. Hudbě se věnoval od dětství (jako devítiletý začal sám improvizovat na klavír), ale soustavnější institucionální vzdělání získal až v Tallinnské hudební škole v letech 1976–1980 v oborech bicí a flétna.\n\nKompozici studoval Erkki-Sven Tüür u tří významných soudobých estonských skladatelů — od roku 1979 do roku 1980 u Antiho Margusta, v letech 1980 až 1984 u Jaana Räätse na Tallinnské konzervatoři, a náslející rok ještě soukromě u Lepa Sumery.\n\nV souvislosti s celkovým uvolňováním politického ovzduší v Sovětském svazu na sklonku 80. let 20. století začínají Tüürova díla již záhy být známa i za hranicemi Estonska. Zájem o jeho hudbu se objevuje nejdříve ve Finsku — na objednávku Helsinské filharmonie složil roku 1989 skladbu \"Insula deserta\" a o rok později i \"Hommage a Sibelius\" a \"Searching for Roots\". Dnes spolupracuje s řadou dalších hudebních těles, např. The Hilliard Ensemble, Theater Dortmund, Philharmonia Orchestra, The Cincinnati Symphony Orchestra aj.\n\nV letech 1989 až 1992 vyučoval Tüür kompozici na Estonské hudební akademii v Tallinnu. Dráhu pedagoga ukončil z důvodu nedostatku času pro vlastní komponování. Nadále se však živě angažuje v estonském hudebním životě. Je hlavním dramaturgem festivalu Nyyd, který se koná formou bienále od roku 1991 a představuje nejnovější estonskou hudbu.\n\nV současnosti pobývá Tüür střídavě v Tallinnu a na ostrově Hiiumaa. Kromě organizační práce v souvislosti s festivalem Nyyd se věnuje výhradně kompozici.\n\nPočátky Erkki-Sven Tüürovy tvorby byly rockové. V roce 1976 založil art-rockovou skupinu In Spe, která hrála v obsazení zpěv, flétna, zobcové flétny, elektrická kytara, bicí, syntezátor, e-piano, violoncello. Skupinu opět rozpustil v roce 1981.\n\nV následujících letech se Erkki-Sven Tüür přeorientoval na skladbu symfonické hudby. Jeho kompoziční jazyk se vyznačuje kombinováním různých skladebných stylů v rámci jedné skladby.\n\nZe spolupráce se souborem Hortus musicus zůstala Tüürovi záliba v renesančním kontrapunktu. Jeho skladby se vyznačují i promyšleností a propracovaností, a to jak v celkovém rozvrhu, tak v drobné práci s motivy. Přibližně od roku 2003 Tüür rozvíjí svůj vlastní způsob vytváření melodií, které nazývá „vektorová kompozice“ – nota určité výšky a délky má svůj přibližný směr. Nápadným prvkem Tüürova hudebního jazyka je práce s řádem a chaosem, které někdy staví do kontrastu, jindy mezi nimi plynule přechází.\nTüürova tvorba byla oceněna několika domácími výročními cenami za nové skladby.\n\n"}
{"id": "332800", "url": "https://cs.wikipedia.org/wiki?curid=332800", "title": "Softgel", "text": "Softgel\n\nSoftgel se používá zejména v medicíně a to na výrobu tobolek. Ty se skládají z měkkého želatinového obalu naplněného lipofilní směsí účinných látek. Softgelové obaly jsou vlastně kombinace želatiny, vody a glycerinu.\n"}
{"id": "332801", "url": "https://cs.wikipedia.org/wiki?curid=332801", "title": "Lukáš Vaculík", "text": "Lukáš Vaculík\n\nLukáš Vaculík (* 8. června 1962 Praha) je český herec.\n\nPo studiích na pražské konzervatoři působil v Městských divadlech pražských. Zahrál si také v Divadle Rokoko a v Činoherním klubu. Jedná se i o úspěšného filmového herce, kde získal hereckou škatulku hodného chlapce či mladého muže – slušňáka a intelektuála. Mezi jeho pozoruhodné filmové role patří zejména Kachyňovy psychologické filmy \"Lásky mezi kapkami deště\" či \"Oznamuje se láskám vašim\" nebo Olmerův \"Tankový prapor\".\n\nV roce 2006 uveřejnil bulvární týdeník \"Pestrý svět\", článek o jeho údajné homosexuální orientaci a o tom, že se údajně stýká s milencem. Pokusil se bránit podáním trestního oznámení, ale to policie a státní zastupitelství odložily. Neuspěl ani s ústavní stížností. Podal proto občanskoprávní žalobu na ochranu osobnosti, v níž požadoval omluvu a odškodnění 300 tisíc Kč. 10. června 2009 Městský soud v Praze rozhodl, že se mu vydavatelství Bauer Media musí za tuto nepravdivou informaci omluvit. Vydavatelství se odvolalo. Vrchní soud v Praze 30. března 2010 rozsudek včetně odškodného přiznaného v požadované výši potvrdil, oproti původnímu rozsudku však upravil povinnost omluvy.\n\n\n\n\n"}
{"id": "332806", "url": "https://cs.wikipedia.org/wiki?curid=332806", "title": "Mireille Mathieu", "text": "Mireille Mathieu\n\nMireille Mathieu (* 22. července 1946) je francouzská zpěvačka známá především svými šansony.\n\nNarodila se v Avignonu ve Francii jako nejstarší ze čtrnácti dětí v chudé rodině kameníka. Poprvé zpívala již ve čtyřech letech v kostele. Prvního hudebního vzdělání se jí dostalo v 15 letech u profesorky zpěvu Laury Collierové.\n\nPřestěhovala se do Paříže a začala spolupracovat s manažerem Johny Starkem. Dne 21. listopadu 1965 se poprvé objevila na televizní obrazovce s budoucím hitem \"Mon Credo\". Zpívala společně s orchestrem Paula Mauriata. Texty jí psal André Pascal. Zároveň dále studovala zpěv, hudbu, tanec, francouzštinu a angličtinu. Dostavila se popularita. Bývá často přirovnávána ke svému idolu Édith Piaf.\n\nV roce 1966 vydala své debutové album \"En Direct de L'Olympia\". Kromě Francie a Evropy se stala populární i ve Spojených státech a v Kanadě. Při svém turné v Severní Americe vystupovala ve známých show a zpívala společně s Frankem Sinatrou a Deanem Martinem.\n\nJejí písně \"Acropolis adieu\" či \"Santa Maria de la Mér\" se staly klasikou. Jí zpívaná francouzská verze balady Roye Orbisona \"Blue Bayou\" je pokládána za jednu z nejlepších. Později se jejím dvorním textařem stal Eddy Marnay, který psal texty i pro Édith Piaf.\n\nBěhem své kariéry nazpívala asi 1200 písní v devíti jazycích. Do roku 2005 vydala 38 alb ve francouzštině. Jejími pěveckými partnery byli Charles Aznavour, Paul Anka, Tom Jones či Julio Iglésias. Zpívala se Sborem Rudé armády. Stala se první západní zpěvačkou, která vystupovala v Číně, velmi oblíbená je v Rusku a v Německu. Několikrát koncertovala i v Československu (Bratislavská lyra).\n\n"}
{"id": "332808", "url": "https://cs.wikipedia.org/wiki?curid=332808", "title": "Mirko Cvetković", "text": "Mirko Cvetković\n\nMirko Cvetković (Мирко Цветковић; * 16. srpna 1950, Zaječar) byl v letech 2008 až 2012 srbský ministerský předseda. V letech 2007–2008 a 2011–2012 zastával funkci ministra financí (v prvním jako ministr vlády Vojislava Koštunici, v druhém ze zmíněných období zastával jak funkci premiéra, tak i ministra financí).\n\nVystudoval Fakultu ekonomiky na Univerzitě v Bělehradu, kde také získal diplom a titul Ph.D.\n\nCvetković pracoval deset let v Báňském ústavu a poté dalších šest let v Ekonomickém ústavu, následovalo sedm let u poradenské a výzkumné firmy CES Mecon, kde pracoval jako konzultant. V období 1998–2001 pracoval jako poradce pro ekonomické otázky v Hornického ústavu a od ledna 2001 pracoval jako náměstek ministra hospodářství a privatizace. V letech 2003–2004 byl ředitelem privatizační agentury a v roce 2005 se stal zvláštním poradcem generálního ředitele firmy Intercom Consulting.\n\nV 1980 byl externím poradcem pro Světovou banku pro řadu projektů v Pákistánu, Indii a Turecku.\n\nJe ženatý a má dvě děti. Hovoří anglicky.\n\nCvetkovićova vláda, která byla u moci v letech 2008-2012, byla první po pádu Slobodana Miloševiće, která ustála celé volební období, a to i přes četné kritiky ze strany opozice (především volání po předčasných volbách ze strany Pokrokové strany).\n"}
{"id": "332809", "url": "https://cs.wikipedia.org/wiki?curid=332809", "title": "Pripegala", "text": "Pripegala\n\nPripegala je bůh, který měl být ctěn kmenovým svazem Luticů, jehož autenticita je však nejistá. Je zmiňován pouze v dopise datovaném k roku 1108 a připisovaném magdeburskému arcibiskupovi Adelgotovi, je však pravděpodobné že se jedná o pozdější falsum anonymního flanderského klerika. V dopise se o Pripegalovi píše následující:\n\nJako fikci vzniklou snad z \"Priapus gallus\" za účelem křesťanské propagandy, která měla obhájit zábor slovanských území, vykládá Pripegalu Libuše Hrabová, Michal Téra a Jiří Dynda. Zdeněk Váňa uvažuje též o tom že toto božstvo je pouhou literární frází, navrhuje však také jeho výklad jako božstva plodnosti, snad související s falickým idolem z Altfriesacku. Lubor Niederle považuje různé akademické výklady tohoto božstva za nepřesvědčivé a dobové spojení s Priapem a Belfegorem označuje za nesmyslné. Jan Máchal a Aleksander Brückner nabízí výklad z jména Pribychval „ten jemuž přibývá vítězství“, první jmenovaný v tomto duchu považoval za zbožštěného hrdinu, druhý považoval toto jméno za titul nahrazující jméno starší. Brückner též uvažuje o jméně Pripegala jako zkomolenině jména Trihlav. Další hypotéza považuje Pripegalu za sluneční božstvo a vykládá jeho jméno z praslovanského \"*pripekati sę\" „připékat, opékat se“, zastává jí například Aleksandr Famincyn, Louis Léger a Leszek Moszyński.\n"}
{"id": "332811", "url": "https://cs.wikipedia.org/wiki?curid=332811", "title": "Tepelná smrt vesmíru", "text": "Tepelná smrt vesmíru\n\nTepelná smrt vesmíru je označení pro takový stav vývoje vesmíru, ve kterém zvyšování entropie podle druhého termodynamického zákona zapříčinilo vyčerpání veškeré využitelné energie do odpadního tepla. V takovém prostředí by zřejmě nemohl existovat život. Je důležité si však uvědomit, že stav tepelné smrti vesmíru platí pouze v případě, že je vesmír uzavřeným systémem. Stav tepelné smrti by rovněž netrval nekonečně dlouhé období.\n\nNa přelomu devatenáctého a dvacátého století byl tento vývoj zvažován jako protipříklad k pojetí statického vesmíru, který předpokládal, že náš vesmír existoval ve stejné podobě po nekonečnou dobu. Podle druhého zákona termodynamiky by pak již v tuto chvíli musel být „mrtvý“. Se vznikem a všeobecným přijetím teorie Velkého třesku tato potíž zmizela - vesmír zatím neměl dost času, aby dospěl k termodynamické rovnováze a pravděpodobně se tak stane v následujících miliardách let.\n\nSoučasné rozšířené kosmologické modely s tímto vývojem tedy vesměs počítají. Mezi další, méně pravděpodobné, varianty patří teorie velkého křachu, která předpovídá, že se roztahování vesmíru zpomalí, zastaví a přejde ve smršťování. V takovém modelu by na tepelnou smrt vesmíru nebylo dost času.\n\n"}
{"id": "332812", "url": "https://cs.wikipedia.org/wiki?curid=332812", "title": "Kovářík", "text": "Kovářík\n\nPříjmení Kovářík nese více různých osobností:\n\n\n"}
{"id": "332814", "url": "https://cs.wikipedia.org/wiki?curid=332814", "title": "Kniha Nehemjáš", "text": "Kniha Nehemjáš\n\nBiblická kniha Nehemjáš ( , Nechemja) je v pořadí šestnáctá kniha hebrejských písem Starého zákona. Byla dopsána někdy po roce 443 př. n. l., tedy po navrácení Židů z vyhnanství v Babylónu. Původně tvořila jednu knihu s knihou Ezdráš, která se jmenovala Ezdráš. Později ji Židé rozdělili na dvě knihy. Nejprve se jmenovaly první a druhá kniha Ezdrášova, pak se druhá kniha Ezdrášova stala známou pod jménem Nehemjáš.\n\nPisatelem knihy je hebrejský prorok Nehemjáš syn Chakaljáše. Vyplývá to z úvodu knihy a z toho, že Nehemjáš píše většinou v první osobě. Jméno Nehemjáš znamená \"Jah utěšuje\". Nehemjáš sloužil perskému králi Artaxerxovi I (Artaxerxes Longimanus) jako číšník.\n\nNehemjáš se dozvídá o smutné situaci Židů v Jeruzalémě. Zdi města a brány jsou pobořené. Nehemjáš se proto modlí k Bohu o pomoc. Nehemjáš požádá krále o to, aby se mohl vrátit do Jeruzaléma a zorganizovat obnovu města. Král žádosti vyhoví a Nehemjáš odchází do Jeruzaléma. Izraelity povzbudí k další práci na zdech. Ostatní národy se snahám Židů posmívají.\n\nJakmile Židé zdárně postaví polovinu výšky městské zdi, nepřátelé se přestávají posmívat a organizují ozbrojený útok na Jeruzalém. Nehemjáš povzbuzuje Židy, že je Bůh na jejich straně a přeorganizoval práci, aby mohli čelit napjaté situaci. Někteří stojí na stráži s píkami, ostatní pracují s meči u boku. Nehemjáš musí řešit i problémy mezi Izraelity. Někteří z nich provozují nezákonnou lichvu.\nNehemjáš se musí vyhnout ještě několika dalším lstivým pokusům, jak zabránit stavbě zdí. Nakonec je stavba zdi zdárně dokončena. Celá stavba trvala 52 dní.\n\nŽidé z celého Izraele jsou svoláni na zvláštní slavnost. Nehemjáš a levité čtou a vysvětlují lidem Mojžíšův zákon. Izraelité se velmi radují a později je zorganizován svátek chýší.\nIzraelité na závěr vyznávají pokorně své hříchy a stvrzují, že nebudou uzavírat sňatky s lidmi z ostatních národů, že budou zachovávat sabaty a zavedou opatření pro chrámovou službu.\nProtože většina Židů žije mimo Jeruzalém, metají los a každý desátý se přestěhuje natrvalo do Jeruzaléma.\n\nZasvěcení městské zdi je další důvod k shromáždění. Židé opět čtou zákon, jsou zorganizovány pěvecké sbory a radují se.\n\nNehemjáš, který žil nějakou dobu v Babyloně, se vrací zpět do Jeruzaléma a shledává, že židé opět porušují boží zákon. Židé neplatí levitům desátky a tak se levité nemohou plně věnovat kněžské službě a vydělávají si na živobytí jinak. Izraelité opět nezachovávají sabat. I přes slavnostní slib si opět berou za manželky ženy z pohanských národů. Jejich potomci už často nemluví ani židovským jazykem. Nehemjáš opět napravil tyto chyby a pomohl izraelitům, aby opět zachovávali boží zákon.\n"}
{"id": "332816", "url": "https://cs.wikipedia.org/wiki?curid=332816", "title": "Kosmologická konstanta", "text": "Kosmologická konstanta\n\nKosmologická konstanta je označení pro Einsteinem uměle zavedený konstrukt, který měl v jeho rovnicích obecné relativity umožnit existenci stacionárního vesmíru. To se s Hubbleovým objevem rozpínání vesmíru ukázalo nejenom jako nepotřebným, ale také nefunkčním krokem a Einstein ho později označil za svůj největší omyl.\n\nModerní kosmologie však možnost takového faktoru oživuje v úvahách o hypotetické temné energii. Na základě přesných měření rychlosti vzdalování vzdálených galaxií se zdá, že se rozpínání vesmíru zrychluje, což by šlo vysvětlit právě nenulovou kosmologickou konstantou. Vyvstává však potřeba objevení nějaké fundamentální příčiny pro toto zrychlování.\n\n"}
{"id": "332817", "url": "https://cs.wikipedia.org/wiki?curid=332817", "title": "Eva Decastelo", "text": "Eva Decastelo\n\nEva Decastelo, rozená Eva Aichmajerová, (* 12. září 1978 Litoměřice) je česká herečka, modelka, moderátorka. Jejím manželem je od roku 2009 publicista René Decastelo, s nímž má dvě děti — Michaela a Zuzanu.\n\nVystudovala střední pedagogickou školu se zaměřením na rodinné obory. Od svých 14 let se začala věnovat modelingu a natáčení reklam. Již během střední školy poprvé odjela do USA, avšak tato cesta nebyla jen pracovní, ale především kvůli cestování, poznávání jiné kultury a jazyka, kde později přijala nabídku fotografování pro magazín Penthouse a Hustler.\n\nV roce 1997 vyhrála konkurz v Divadle Na zábradlí na roli Seňority v komedii Jana Krause \"Nahniličko\". Účinkovala také v muzikálu \"Brouci aneb Evangelium podle Beatles\" v Divadle Spirála na Pražském výstavišti v roli Lucy.\n\nJako herečka se objevila především v zahraničních filmech a televizních snímcích – hrála například druhou hlavní roli v kanadském pokračování televizního seriálu \"Xena\", který se nyní jmenuje \"Ariana's quest\", či v americkém seriálu \"Immortal\" s hercem Lorenzem Lamasem, ale také v americké sci-fi minisérii \"Children of Dune\". Z české filmové tvorby hrála ve filmech \"Panic je nanic\" nebo \"Bolero.\" Také ztvárnila jednu z vedlejších rolí v seriálu TV Nova \"Ulice\".\n\nJako porno herečka se živila, dle svých slov, asi jeden rok v USA. Zaměřovala se zde hlavně na masturbační a lesbické scény. V letech 1998–2003 hrála ve čtyřech erotických filmech. Na titulní straně časopisu Playboy se objevila v roce 2000 a 2018.\n\nV roce 2000 spolu s moderátorem Vítkem Havlišem moderovala pravidelný pětihodinový sobotní pořad na Radiu North Music a později se opět spolu objevovali v pořadu TV Nova \"Snídaně s Novou\" (2005–2006). Na Nově také v roce 2005 moderovala reality show \"Big Brother\", kde v každém díle uváděla zprávy o dění ve vile. Na Primě uváděla pořady \"Extra\" (2006–2007) a \"Nekonečná šance\" (2006–2008). Od roku 2003 doposud moderuje na Óčku pořady \"Inbox\" a \"Stylissimo\" a na TV Barrandov má vlastní autorský pořad \"Maminka\". Od roku 2014 moderuje na tuzemské stanici HarmonieTV pořad s názvem\" Showlife\".\n\nPracovala jako hlavní produkční firmy Zipo film, kde produkčně zajišťovala natáčení reklamních spotů, foto produkcí, vernisáží apod., ale také spolupracovala na amerických velkofilmech \"Affair of the Necklace\" a \"Van Helsing\", kde pracovala jako office co-ordinator pro speciální efekty.\n\n\n\nUčinkování\n\n\n"}
{"id": "332820", "url": "https://cs.wikipedia.org/wiki?curid=332820", "title": "Velký křach", "text": "Velký křach\n\nVelký křach (též Velký krach) je označení pro model budoucího vývoje vesmíru, který počítá s tím, že se jeho rozpínání zastaví a přejde ve smršťování, které nevyhnutelně skončí zánikem veškeré hmoty v singularitě.\n\nPoslední měření rychlosti vzdalování galaxií možnosti takového vývoje příliš nenasvědčují. Naopak se zdá, že se vzdalování zrychluje. Současná kosmologie toto zrychlování neumí příliš dobře vysvětlit, takže stále existuje možnost, že se tento mechanismus časem obrátí a začne přispívat k smršťování.\n\n"}
{"id": "332824", "url": "https://cs.wikipedia.org/wiki?curid=332824", "title": "Teorie stacionárního vesmíru", "text": "Teorie stacionárního vesmíru\n\nTeorie stacionárního vesmíru (či \"teorie statického vesmíru\") je vědecká teorie, která považuje vesmír na velkých škálách za neměnný. Této teorii zasadil ránu Edwin Hubble v roce 1929, kdy pozoroval vzdalování galaxií. Dále objev reliktního záření (Olbersův paradox), který otevřel cestu teorii velkého třesku. Nicméně jistí autoři upozrňují na nesrovnalosti pozorování s rozpínáním vesmíru. Jisté varianty statického vesmíru i nadále procházejí testy jako možné.\n\nTeorie stacionárního vesmíru byla svého času natolik vlivná, že dělala velké starosti Albertu Einsteinovi – rovnice jeho obecné relativity nedávaly žádná stacionární řešení. Zavedl proto do svých rovnic tzv. kosmologickou konstantu, aby stacionární vesmír umožnil. Nyní se však opět zavádí jako elegantní zapsání projevu temné energie.\n\n"}
{"id": "332831", "url": "https://cs.wikipedia.org/wiki?curid=332831", "title": "Jama (rozcestník)", "text": "Jama (rozcestník)\n\nJama může být:\n\n\n"}
{"id": "332833", "url": "https://cs.wikipedia.org/wiki?curid=332833", "title": "Děda Mráz", "text": "Děda Mráz\n\nDěda Mráz ( \"Děd Maroz\") je zosobnění ruské legendy ve slovanské mytologii. Představuje období zimy nebo kováře. Jeho bratrem je bůh Vichr. U východních Slovanů je to stařec, který jezdí na saních se spřežením bílých koní a přináší zimní počasí. O pravoslavných Vánocích se mu proto obětovala kaše nebo kyselo. Původně však byl krutým a zlým pohanským božstvem, Velkým Starcem Severu, vládcem ledového chladu a sněhové bouře, která mrazí.\n\nTato bytost později změnila svůj charakter a stal se z ní novoroční děda Mráz, který nosí dárky. Ortodoxní pravoslavná tradice nezná pohádkovou postavu Děda Mráze. Koncem 30. let 20. století se Stalinovo vedení SSSR snažilo postavou Dědy Mráze nahradit Ježíška a vánoční oslavy přesunout na Nový rok.\n\nPočátkem 50. let 20 století se v době komunistického režimu objevily i v ČSR snahy vytlačit Ježíška a Mikuláše Dědou Mrázem. Na rozdíl od současnosti, kdy jsou tyto tradiční vánoční postavy vytlačovány Santa Klausem komerčně, šlo o cílevědomou ideologickou propagandu. Roku 1952 byl vysílán proslov tehdejšího předsedy vlády Antonína Zápotockého určený zejména dětem, ve kterém mimo jiné pravil: \"„Ježíšek vyrostl a zestaral, narostly mu vousy a stává se z něho děda Mráz. Nechodí již nahý a otrhaný, je pěkně oblečený v beranici a v kožichu.“\"\n\n\n"}
{"id": "332834", "url": "https://cs.wikipedia.org/wiki?curid=332834", "title": "Koperníkův princip", "text": "Koperníkův princip\n\nKoperníkův princip je kosmologická poučka pojmenovaná podle astronoma Mikuláše Koperníka. Tvrdí, že Země nezaujímá ve vesmíru význačné místo.\n\nTato myšlenka byla důležitým posunem od starověkého chápání vesmíru jako Země, kolem které obíhají planety i Slunce (geocentrický názor), k modernímu pojetí, kdy je Země součástí větších struktur (heliocentrický názor). Pojmenování „\"Koperníkův princip\"“ se jí však dostalo až ve dvacátém století. V nedávné době byl tento princip uplatněn v teorii relativity, podle které není žádný pozorovatel význačný.\n\n"}
{"id": "332835", "url": "https://cs.wikipedia.org/wiki?curid=332835", "title": "Imagine (skladba)", "text": "Imagine (skladba)\n\n„Imagine“ je skladba od Johna Lennona, která byla vydaná na jeho stejnojmenném albu z roku 1971. Spoluproducentem tohoto alba byl Phil Spector.\n\nTato skladba patří mezi nejznámější, nejuznávanější skladby. V roce 2004 byla časopisem \"Rolling Stone\" zařazena na třetí místo seznamu 500 nejlepších písní všech dob. Bývalý prezident USA Jimmy Carter jednou řekl: „\"Spolu se svou manželkou jsme navštívili okolo 125 zemí celého světa. Krom jejich státních hymen jsme nejčastěji slyšeli hrát Lennonův song, skladbu 'Imagine'.\"“\n\nV knize \"Lennon in America\", kterou napsal Geoffrey Giuliano, komentuje Lennon toto své dílo „\"jako protináboženskou, protinacionalistickou, antikapitalistickou, proti všem konvencím protestující píseň, která je všeobecně akceptovaná jen proto, že všechny tyto protesty jsou zamaskovány do sladkého obalu\"“. K těmto slovům ještě John Lennon dodal, že „\"ve skutečnosti je tento jeho song Komunistickým manifestem.\"“\n\nMyšlenkou textu této Lennonovy písně je jeho touha po o mnoho mírumilovnějším světě. V roce 1963 John Lennon napsal v úvodu textu jeho skladby „I'll Get You“ slova: „\"Imagine I'm in love with you, it's easy cause I know\"“, která by mohla být jakousi verzí stylu a témata, kterou později použil v písni „Imagine“, ale jeho refrén by mohl být zčásti inspirovaný poetikou Yoko Ono, její reakcí na trpké zkušenosti v Japonsku během 2. světové války. Podle britských novin \"The Guardian\" jedny z prvních verzí veršů podobných refrénu můžeme nalézt v její knížce \"Grapefruit\", z roku 1965, kde jsou řádky jako „\"imagine a raindrop\"“ a „\"imagine the clouds dripping\"“.\n\nV interview pro časopis Playboy s Davidem Sheffem v roce 1980 John Lennon myšlenku skladby „Imagine“ popsal takto:\n\nNutopia je koncept země, který vytvořila Yoko Ono s Johnem Lennonem na „Den bláznů“ (Apríl –1. dubna) 1973. Národ této země měl mít život podle představ, které jsou načrtnuté v písni „Imagine“.\n\nV oficiální deklaraci země Nutopia je stanoveno, že:\n\nZemě nemá území, nepotřebuje pasy, jsou v ní jen lidi. Nutopia neuznáva zákony jiné než kosmické. Všichni obyvatelé jsou zároveň její velvyslanci. Občanství země Nutopia se dá získat uvědoměním její existence.\n\nStátní vlajka Nutopie má jen jednu Barvu: bílou. Někteří kritici poukazovali na to, že tato barva poukazuje na kapitulaci, Lennon a Ono ale odporují tím, že toto přirovnání potvrzuje, že skrz kapitulaci a kompromis se dá dosáhnout mír. Skupina U2 si propůjčila státní zástavu Nutopie při některých politicky laděných skladbách na svém koncertním turné k jejich třetímu albu War.\nNa státní pečeti Nutopie je vyobrazen tuleň. Státní hymnu této země můžeme najít na Lennonově albu \"Mind Games\". Tato hymna se skládá z několika sekund ticha.\n\nNa budovu bydliště Johna Lennona \"The Dakota\", byla nainstalována plaketa s nápisem „NUTOPIAN EMBASSY“.\n\nJe pravděpodobné, že inspirací k tématu představy země bez hranic, bez potřeby vybavování státního občanství, a problémy s tím spojenými byly i Lennonovy těžkosti s pobytem v USA. V roce 2006 byla producenty programu \"The U.S. Versus John Lennon\" od kanadské televizní společnosti \"Lions Gate Entertainment\" vytvořená internetová stránka Nutopia.\n\n\n"}
{"id": "332837", "url": "https://cs.wikipedia.org/wiki?curid=332837", "title": "Surveyor 5", "text": "Surveyor 5\n\nSurveyor 5 byla umělá sonda, vyslaná agenturou NASA na Měsíc v roce 1967. V katalogu COSPAR dostala označení 1967-084A.\n\nDružice měla za úkol měkce přistát na povrchu Měsíce a pořídit odtud fotografie. Byla družicí z programu Surveyor, předstupněm programu Apollo, při němž mají astronauti z USA vstoupit na Měsíc a doplňovala souběžné bezpilotní lety programů Lunar Orbiter, Lunar Explorer, Ranger, zčásti i Pioneer.\n\nSonda vážila 1015 kg, část určená k přistání 279 kg. Měla mj. brzdící motor, vlastní pohonné hmoty, dvojici radarů, tři řídící trysky, snímací fotografickou aparaturu..\nRaketa Atlas Centaur D se sondou Surveyor 5 odstartovala z mysu Canaveral na Floridě 8. září 1967. Den poté byla provedena korekce dráhy, při ní byla zjištěna závada: únik hélia z tlakové nádrže pro řídící trysky. Řídící středisko letu v Pasadeně proto posunulo okamžik zapálení brzdícího motoru až do výše 46 km nad povrchem (obvykle se zapaluje ve výšce 84 km). Po odhození motoru začaly ve výši pouhých 134 metrů fungovat řídící trysky. A ač pracovaly jenom 45 s, sonda přistála měkce rychlostí 3 metry za sekundu. Místem přistání bylo Mare Tranquillitatis, asi 50 km od místa dopadu sondy Ranger 8.\n\nJeště téhož večera začala sonda pracovat. Alfa-zářičem byl proveden rozbor složení povrchové vrstvy Měsíce, zjišťovány jeho magnetické vlastnosti. Byly zapínány trysky a tak bylo zkoumáno, jak se teplem hornina mění, byl pozorován vznik zvířeného prachu. Mimo této činnosti sonda pořídila během několika dní celkem 19 118 snímků.\n\nDne 17. prosince 1967 sonda svou činnost ukončila.\n\n"}
{"id": "332838", "url": "https://cs.wikipedia.org/wiki?curid=332838", "title": "Římskokatolická farnost Lechovice", "text": "Římskokatolická farnost Lechovice\n\nŘímskokatolická farnost Lechovice je jedno z územních společenství římských katolíků v obci Lechovice s farním kostelem Navštívení Panny Marie.\n\n\nPrvní písemná zmínka o obci Lechovice je v roce 1287. V roce 1288 je zapsán jako majitel obce Heřman z Lechovic, též psaný z Přibyslavi. Ten obec v roce 1317 věnoval znojemskému klášteru svaté Kláry spolu s patronátním právem na kostel v Lechovicích. Kostelní fara v té době patřila pod děkanství Hostěradické. Poté se vystřídalo několik majitelů obce, v roce 1660 se stal jejím majitelem loucký klášter. V letech 1718 až 1722 byl postaven současný farní kostel Navštívení Panny Marie, velmi vyhledávaný poutníky.\n\nV listopadu 1958 byl na zdejším zámku zřízen domov pro řádové sestry, které se sem musely vystěhovat z Brna.\n\nOd 1. října 2011 je farářem P. Mgr. et Mgr. Marek Vácha, Ph.D.\nDnem vzájemných modliteb farností za bohoslovce a bohoslovců za farnosti brněnské diecéze je 22. březen. Adorační den připadá na 18. března.\n\nVe farnosti se pravidelně koná tříkrálová sbírka. Výtěžek sbírky v roce 2017 představoval 11 734 korun.\n\n"}
{"id": "332842", "url": "https://cs.wikipedia.org/wiki?curid=332842", "title": "Barocco sempre giovane", "text": "Barocco sempre giovane\n\nBarocco sempre giovane (italsky \"Baroko stále mladé\") je komorní soubor složený z mladých profesionálních hudebníků. Specializuje se na interpretaci skladeb vrcholného baroka, ale i dalších hudebních období. Soubor byl založen v roce 2004 violoncellistou Josefem Krečmerem. \n\nBarocco sempre giovane nahrává na CD, pořádá vlastní abonentní cykly koncertů, je zván na domácí i zahraniční hudební festivaly, jeho koncerty vysílala v přímém přenosu Česká televize, Televize Noe, Český rozhlas, ale také mnoho zahraničních rozhlasových stanic, např. BBC Velká Británie, ARD Německo, ORF Österreichischer Rundfunk Vídeň, CBC Kanada, Radio National de España Madrid, Sweriges Radio AB Stockhlolm, RTE Dublin a mnoho dalších.\n\nSoubor spolupracuje pravidelně s předními českými i zahraničními sólisty.  \n\nSoubor spolupracuje s předními českými i zahraničními sólisty\n\nMezi další hudebníky a zpěváky, kteří s tělesem spolupracují, patří např. Václav Vonášek, Luboš Hucek, Miroslav Kejmar, Jiří Houdek, Radek Baborák, Kateřina Javůrková, Mičijo Keiko, Hana Jonášová, Petra Alvarez - soprán, Markéta Cukrová, Michaela Kapustová, Edita Adlerová, Petr Nekoranec, Rafael Alvarez, Juraj Holly, Roman Janál, Tomáš Král a další i s celou řadou vynikajících mladých hudebníků, laureátů mezinárodních interpretačních soutěží. Ludmila Vernerová, Irena Troupová - soprán, a další.\n\n\n"}
{"id": "332845", "url": "https://cs.wikipedia.org/wiki?curid=332845", "title": "Bernd Thijs", "text": "Bernd Thijs\n\nBernd Thijs (* 28. června 1978 Hasselt) je belgický fotbalista. Hraje na pozici defenzivního záložníka, měří 186 centimetrů. \n\nSvoji kariéru zahájil v roce 1995 v klubu Standard Lutych, odkud v roce 2000 přestoupil do KRC Genk, s nímž se stal v roce 2002 belgickým mistrem. V roce 2004 přestoupil do tureckého Trabzonsporu. Od ledna 2005 hrál za bundesligovou Borussii Mönchengladbach.\n\nV květnu 2007 s ním klub předčasně rozvázal smlouvu. Bernd Thijs za Borussii nastoupil celkem ve 49 ligových zápasech. Od srpna 2007 je Thijs členem kádru belgického klubu KAA Gent, kde má smlouvu do června 2009. Thijs nastoupil pětkrát za belgickou reprezentaci a celkem čtrnáctkrát se objevil na její soupisce. Podíval se s ní i na mistrovství světa v roce 2002. \n\n"}
{"id": "332848", "url": "https://cs.wikipedia.org/wiki?curid=332848", "title": "Klukovice", "text": "Klukovice\n\nKlukovice () jsou bývalá malá vesnice, která dnes tvoří součást místní části Hlubočepy v Praze (s Hlubočepy a Zlíchovem byly spojeny roku 1850 v rámci zavedení obecního zřízení). Stojí na jižním úbočí Prokopského údolí, podél ulice Do Klukovic, která spojuje sídliště Barrandov s údolím. Při severním okraji Klukovic prochází údolím železniční trať 173 (nejbližší zastávky má Praha-Hlubočepy a Praha-Holyně, zastávka u Klukovic byla pouze v letech 1933–1942) a protéká Dalejský potok, který se pod Klukovicemi slévá s Prokopským potokem. Viadukt u Klukovic byl v roce 2005 rekonstruován. U jižního okraje Klukovic je otočka autobusové linky 230 jezdící mezi Filmovými ateliery a Holyní.\n\nZa první zmínku o Klukovicích je považován údaj z roku 1342, že Klukovice vlastnili Fratres de Klucowitz, resp. dvůr patřil jako léno dvorním královským šenkům (úřadu královského číšníka), jméno vsi je patrně starší a odvozené z jména majitele. Roku 1395 se stal majitelem Matěj z Klukovic. Po jeho smrti pravděpodobně připadla ves opět králi a ten ji prodal panoši ze Svatého Pole. Roku 1420 ves zkonfiskovali husitští pražané. V letech 1436–1453 ves vlastnil Chval z Očíma a na Klukovicích. V roce 1510 ji vlastnil novoměstský měšťan a konšel Mikuláš Sacerdot.\n\nRoku 1588 založil Adam II. z Hradce, nejvyšší kancléř a purkrabí, Horův mlýn (nazývaný též Dalejský nebo Klukovický), nejvýznamnější stavbu Klukovic. Majitel klukovického dvora Matěj Klukovský stavbě násilně bránil a dělníky rozehnal. Matěj Klukovský na Klukovicích je pak zmiňován v souvislosti se soudním sporem v letech 1599–1611, který vyhrál. Trosky rozestavěného mlýna koupil v roce 1604 Jan Hoffman a v roce 1617 mlýn v renesančním stylu dokončil, dodnes se zachovala patrně původní patrová budova se sgrafitem. Mlýn měl patrně dvě mlýnská kola.\n\nPo roce 1621 ves vlastnil Pavel Michna z Vacínova. Roku 1658 ji získalo do zástavy a od roku 1717 i do vlastnictví Tovaryšstvo Ježíšovo (jezuitský řád). V polovině 17. století, po třicetileté válce, získali jezuité i mlýn. Ves i mlýn po válečném poškození postupně obnovili, mlýn v roce 1684 barokně přestavěli a zrušili jedno z mlýnských kol. Roku 1773 jezuité Klukovice společně s Hlubočepy prodali 20. krajskému c. k. studijnímu fondu.\n\nZa moru roku 1679 sloužil dvůr a mlýn v Klukovicích jako nemocnice pro židy (křesťané byli ošetřováni v Butovicích).\n\nOd roku 1714 spadaly Klukovice pod nově zřízenou školu v Butovicích. Farností spadaly Klukovice pod Jinonice.\n\nV roce 1781 měla ves 4 popisná čísla, a to pro mlýn, dvůr a dvě chalupy. Po roce 1785 byla postavena ještě obecní pastouška. \nV 19. století vlastnil ves (dvůr) soukromý vlastník, hlavní činností byla těžba dřeva.\n\nOd roku 1825 do poloviny 20. století vlastnil mlýn Jan Hora a jeho potomci. Hora jej v 19. století postupně přestavěl, roku 1850 nahradil starou bránu novou a roku 1879 postavil stodolu, která ve 2. polovině 20. století byla přestavěna na byty.\nV letech 1836 až 1840 byly postaveny domy č. p. 15 až 17 a ves měla v roce 1843 asi 85 obyvatel a 14 domů. Do roku 1890 se počet obyvatel zvýšil na 130 (30 rodin) a počet domů na 21, jiný zdroj uvádí 130 obyvatel a 17 domů na přelomu 19. a 20. století.\n\nRoku 1850 v rámci zřízení obcí byly Klukovice společně se Zlíchovem začleněny do obce Hlubočepy.\n\nNěkolik výrazných staveb (např. bývalý hostinec č. p. 305 a dům u návsi č. p. 312) je v omítce označeno rokem 1909.\n\nV roce 1929 měly Klukovice asi 30 popisných čísel, škola ani pošta zde nebyly a nejsou.\n\nZa Pražského povstání v květnu 1945 na území vsi operovali i Vlasovci.\n\nUlice v Klukovicích byly pojmenovány teprve v roce 1988: nacházejí se zde ulice Do Klukovic, V Klukovicích, Bublavská, Dasnická a Habartovská.\n\nProkopský neboli dalejský mlýn byl založen roku 1588, stavebně dokončen v renesanční podobě však až roku 1617. Roku 1684 jej jezuité barokně přestavěli. Od roku 1825 jej vlastnil Jan Hora, jehož rodu zůstal až do poloviny 20. století a získal název Horův mlýn. K roku 1879 je datována celková přestavba a přistavění stodoly. Za socialismu byla stodola přestavěna na byty. Mlýn je od roku 1964 památkově chráněn (rejstříkové číslo 44394/1-1355), zejména pro dochované přízemí v podobě z roku 1617. V současné době je mlýn v silně zchátralém stavu. Roku 2003 byla Jiřímu Vondruškovi a Jaroslavě Vondruškové „za dlouhodobé a záměrné poškozování památky“ udělena jedna z negativních cen Bestia Triumphans\n\nKromě mlýna se i u několika dalších domů (č. p. 303, 304, 310, 313, 315, 316 a 318) dochovala klasicistní jádra z konce 18. století, u domu č. p. 304 i klasicistní brána. U domu č. p. 302 se dochovaly klasicistní prvky v interiéru (valená klenba a silné zdi), tento dům je druhým památkově chráněným domem v Klukovicích, přestože vnější podobu má novodobou.\n\nObcí prochází žlutá turistická značená trasa 6079 ze Sídliště Barrandov k metru v Jinonicích.\n\n\n"}
{"id": "332857", "url": "https://cs.wikipedia.org/wiki?curid=332857", "title": "Surveyor 6", "text": "Surveyor 6\n\nSurveyor 6 byla umělá sonda, vyslaná agenturou NASA na Měsíc v roce 1967. V katalogu COSPAR dostala označení 1967-112A.\nDružice měla za úkol měkce přistát na povrchu Měsíce a pořídit odtud fotografie. Byla družicí z programu Surveyor, předstupněm programu Apollo, při němž mají astronauti z USA vstoupit na Měsíc a doplňovala souběžné bezpilotní lety programů Lunar Orbiter, Lunar Explorer, Ranger, zčásti i Pioneer. Pracovala v období, kdy stále ještě fungovala předchozí sonda Surveyor 5.\n\nSonda vážila 1008 kg, část určená k přistání 280 kg. Měla mj. brzdící motor, vlastní pohonné hmoty, dvojici radarů, tři řídící trysky, snímací fotografickou aparaturu..\n\nRaketa Atlas Centaur se sondou Surveyor odstartovala z mysu Canaveral na Floridě 7. listopadu 1967. Den poté byla provedena korekce dráhy v okamžiku, kdy byla z místa startu vzdálena 171 255 km. Celý přistávací manévr proběhl bez komplikací podle plánu, takže sonda přistála měkce 10. listopadu na Měsíci v oblasti Sinus Medii. To byl také cíl neúspěšných misí Surveyor 2 a 4.\n\nPoté začal chemický rozbor horniny pod sondou a pořizovány první série fotografií. Týden po přistání byly zapnuty řídící trysky na 2,5 sekundy, takže sonda poodlétla o 2,5 metru dál. Pak pořídila další snímky. Celkově odeslala na Zem 29 952 snímků.\n\nTento let byl posledním z programu, jímž byly zkoumány oblasti vhodné pro budoucí přistání kosmonautů při misích Apollo.\n\n"}
{"id": "332860", "url": "https://cs.wikipedia.org/wiki?curid=332860", "title": "Zdeněk Lukeš", "text": "Zdeněk Lukeš\n\nZdeněk Lukeš (*  Praha) je český architekt, historik architektury, odborný publicista a vysokoškolský pedagog. Je autorem a spoluautorem mnoha článků a knih, přednášek, kritických prací i učebních textů. Od začátku 90. let 20. století působí na Pražském hradě.\n\nPochází z výtvarnické rodiny. Jeho rodiči byli akademičtí sochaři Vladimír Kýn (1923–2004) a Jaroslava Lukešová (1920–2007). Je ženatý s akademickou malířkou a restaurátorkou Janou rozenou Frömlovou (* 1959). Má děti Jana (* 1981), Veroniku (* 1984) a Petra (* 1989). Dědečkem Zdeňka Lukeše byl český a československý politik Josef Lukeš (1870–1956), jeho babičkou byla Klára Staňková. Jeho strýcem byl prof. JUDr. Zdeněk Lukeš. Jeho bratrancem je český historik (od 70. let 20. století žijící v Americe) prof. Igor Lukeš (* 1950)\n\nAbsolvoval Fakultu architektury ČVUT. Po promoci v roce 1980 a prezenční vojenské službě nastoupil do Národního technického muzea, kde pracoval v archivu architektury až do roku 1990. Specializoval se zde především na architekturu 20. století (zejména pražská secesní a kubistická architektura, avantgardní meziválečná architektura, problematika ochrany moderních památek). Během Sametové revoluce se účastnil práce Koordinačního centra Občanského fóra v Laterně magice. V roce 1990 nastoupil na Pražský hrad, kde se stal členem kulturní sekce, následně památkového odboru. Podílel se na projektu revitalizace Pražského hradu v éře prezidenta Václava Havla.\n\nV letech 1995–1997 působil jako odborný asistent na UMPRUM. V letech 2000–2005 vyučoval na Fakultě architektury Technické univerzity v Liberci, během let 2000 až 2003 zastával funkci děkana této fakulty. Od roku 2005 učí na University of New York in Prague.\n\nPro veřejnost nepravidelně pořádá vzdělávací tzv. \"Psí vycházky\" za architekturou. Pozvánky na ně zveřejňuje ve vlastní sekci \"Architektura\" na webových stránkách Neviditelný pes. Psí vycházky se dočkaly i pěti knižních vydání.\n\nOd září 2009 pravidelně publikuje články o architektuře v sobotní příloze Lidových novin \"Orientace\".\n\nLukeš je držitelem státního vyznamenání Medaile za zásluhy, které mu v roce 2014 udělil slovinský prezident Borut Pahor.\n\nNa webových stránkách hnutí ANO 2011 byl uveden jako jeho podporovatel v sekci \"\"Podporují nás\"\". Přitom pouze podpořil Elišku Kaplický Fuchsovou v rámci komunálních voleb v Praze v roce 2014. Později jeho jméno ze seznamu zmizelo.\n\n\n\nDějiny českého umění - XX. století, Česká secese, Český kubismus, Český expresionismus, Architekt F. Zelenka, Nový slovník výtvarných umělců, Co daly naše země Evropě a lidstvu, Důvěrný prostor - Nová dálka, Tschechische Kunst 1884-1914, Prague Art Nouveau, Kubistická Praha, Česká architektura 1945-95, Mezery v historii 1890-1938, Zahrady Pražského hradu, Staletá Praha, Cesta na jih, Dějiny českého výtvarného umění, Österreichische Osthefte, František Bílek, série sborníků o ohrožených stavbách CORA ad.\n\nCca 1500 odborných statí v novinách a časopisech (Lidové noviny, MF Dnes, Prostor, Abitare, Der Standard, Monuments Historique, Japan Space Architecture, Architecture and Society, Umění, Umění a řemesla, Dějiny a současnost, Architekt, Technický magazín, Revolver Revue, Kritická příloha RR, Respekt, Domov, Ateliér, UNIjazz, Vesmír, Reflex, Týden, Projekt, Literární noviny, Architektura ČSR ad). Spolupráce s Českou televizí, Českým rozhlasem, BBC, internetovým týdeníkem Neviditelný pes (rubrika Architektura od 1998)\n\nCooper Union, New York, N. Y., Palais Sully, Paris, RIBA, London atd.\n\nRada Pražského hradu (1990-92), Rada Obce architektů (1991-92), Rada České filharmonie (1994-95), Rada Národního muzea (2000-2001), Rada Uměleckoprůmyslového muzea (od 2009), Poradní sbor pro architekturu, památky a urbanismus primátora hl. m. Prahy (1998-2001, předseda), vědecká rada Technické univerzity Liberec (2000-2010). Člen SVU Mánes (1993-95 člen výboru), zakládající člen Centra pro obnovu a restaurování architektury (CORA)\n\n"}
{"id": "332861", "url": "https://cs.wikipedia.org/wiki?curid=332861", "title": "Mešita Laleli", "text": "Mešita Laleli\n\nMešita Laleli ( ), někdy též jako Tulipánová mešita je mešita postavená v 18. století za vlády Mustafy III. v letech 1760-1763. Je postavena v Istanbulu, v Turecku.\n\nMešita je nejhezčím příkladem osmanského baroka.\n\n"}
{"id": "332862", "url": "https://cs.wikipedia.org/wiki?curid=332862", "title": "Surveyor 7", "text": "Surveyor 7\n\nSurveyor 7 byla umělá sonda, vyslaná agenturou NASA na Měsíc v roce 1968. V katalogu COSPAR dostala označení 1968-001A.\nDružice měla za úkol měkce přistát na povrchu Měsíce a pořídit odtud fotografie. Byla družicí, předstupněm programu Apollo, při němž mají astronauti z USA vstoupit na Měsíc a doplňovala souběžné bezpilotní lety programů Lunar Orbiter, Lunar Explorer, Ranger, zčásti i Pioneer.\n\nSonda vážila 1491 kg, část určená k přistání 306 kg. Měla mj. brzdící motor, vlastní pohonné hmoty, dvojici radarů, tři řídící trysky, snímací fotografickou aparaturu a mechanickou lopatku.\n\nRaketa Atlas Centaur D se sondou Surveyor odstartovala z mysu Canaveral na Floridě 7. ledna 1968. Den poté byly provedeny dvě korekce dráhy. Celý přistávací manévr proběhl bez komplikací podle plánu, takže sonda přistála měkce 10. ledna v oblasti vzdálené 20 km od kráteru Tycho.\nUž 41 minut po přistání započala sonda s pořizováním snímků okolí. Až dva dny poté se podařilo uvolnit chemický analyzátor horniny pomocí mechanické lopatky. Dne 19. ledna se podařilo získat TV snímky zachycující laserové impulsy vyslané dvěma americkými družicemi. Celkem sonda získala 21 274 snímků, vyryla 7 brázd a provedla chemickou analýzu tří míst.\n\nDne 21. února 1968 sonda svou činnost ukončila a zároveň byl úspěšně ukončen celý program Surveyor.\n\n"}
{"id": "332863", "url": "https://cs.wikipedia.org/wiki?curid=332863", "title": "Lukeš", "text": "Lukeš\n\nČeské příjmení Lukeš nebo Lukes nese více různých osobností:\n\n\nČeské příjmení Lukešová nese více různých osobností:\n\n"}
{"id": "332866", "url": "https://cs.wikipedia.org/wiki?curid=332866", "title": "David Fincher", "text": "David Fincher\n\nDavid Fincher (* 28. srpna 1962, Denver, Colorado, USA) je americký režisér a producent. Jeho filmy, převážně thrillery jako \"Klub rváčů, Sedm\" a \"Úkryt\", jsou typické svou temnou a depresivní atmosférou. Za filmy \"Podivuhodný případ Benjamina Buttona\" (2008) a \"The Social Network\" (2010) byl nominován na Oscara za nejlepší režii. Jeho zatím posledním filmem je adaptace románu \"Zmizelá\" od Gillian Flynn.\n\nFincher se narodil 28. srpna 1962 v Denveru rodičům Claire Mae a Howardovi Kellymu Fincherovým. Když mu byly dva roky, přestěhovala se rodina do města San Anselmo v Kalifornii. Později se přestěhovali znovu, tentokrát do města Ashland v Oregonu, kde Fincher také absolvoval střední školu. První filmy na osmimilimetrovou kameru začal díky inspiraci filmem \"Butch Cassidy a Sundance Kid\" točit už v osmi letech. Vyhnul se tradičnímu filmovému vzdělání a raději si sehnal práci ve filmovém průmyslu. Nejdřív dělal jednoduchou manuální práci jako vkládání filmu do kamery pro produkční skupinu Korty Films. V roce 1983 získal místo u společnosti Industrial Light & Magic, kde pracoval na filmech jako \"\" a \"Indiana Jones a chrám zkázy\". Rok nato společnost opustil, aby se mohl věnovat natáčením spotu pro American Cancer Society (Americkou společnost pro boj s rakovinou), ve které byl zobrazen lidský plod kouřící cigaretu. Tím rychle přilákal pozornost hollywoodských producentů a v roce 1985 se mu naskytla příležitost režírovat dokumentární film o Ricku Springfieldovi \"The Beat of the Live Drum\". I nadále se věnoval natáčení reklamních spotů, např. pro společnosti Revlon, Converse, Nike, Pepsi, Sony nebo Levi’s, brzy se ale přesunul k hudebním videoklipům, kterých natočil velké množství.\n\nVe snaze stát se režisérem začal Fincher točit hudební videoklipy a reklamy pro společnost Propaganda Films. Není jediným režisérem, který piloval své umění natáčením pro tuto společnost: podobně začínali Michael Bay, Antoine Fuqua, Spike Jonze, Michel Gondry, Zack Snyder, Gore Verbinski nebo Alex Proyas.\n\nFincher natočil mnoho velkorozpočtových hudebních videoklipů pro pestrou škálu umělců (včetně Madonny, Billyho Idola, Pauly Abdulové, Roye Orbisona, Jody Watleyové, Howarda Hewetta, Ricka Springfielda, Jermaina Stewarta, Steva Winwooda, Neneh Cherry, George Michaela a Michaela Jacksona) a kapel (Aerosmith, The Rolling Stones, Nine Inch Nails, A Perfect Circle, The Motels, The Wallflowers, Wire Train a The Outfield). Jeho klip k písni „The End of Innocence“ Dona Henleyho získal cenu MTV Video Music Award pro nejlepší mužský videoklip roku 1990. V kategorii Nejlepší režie získal tuto cenu dvakrát po sobě za klipy pro Madonnu („Express Yourself“ v roce 1989 a „Vogue“ v roce 1990). Přitom v roce 1990 získal v této kategorii tři ze čtyř možných nominací (za klipy pro Madonnu, Dona Henleyho a Aerosmith).\n\nPo několika hudebních videoklipech natočil Fincher svůj první celovečerní film \"Vetřelec 3\" (1992, v originále \"Alien\"). Ten sice získal nominaci na Oscara za nejlepší vizuální efekty, ale jinak byl špatně hodnocen kritiky i diváky. Fincher se při natáčení několikrát pohádal se společností 20th Century Fox kvůli scénáři a rozpočtu. V knize \"The Director’s Cut\" obviňuje producenty, že v něj nevložili dostatečnou důvěru. V rozhovoru pro \"The Guardian\" z roku 2009 se vyjádřil, že není nikdo, kdo tento film nenáviděl a nenávidí víc než on sám.\n\nPo Vetřelci 3 se Fincher dočasně vrátil k natáčení reklam a hudebních klipů. V tomto období natočil například klip k písni The Rolling Stones „The Love is Strong“ oceněné cenou Grammy.\n\nV roce 1995 režíroval Fincher film \"Sedm\" (v originále \"Se7en\") podle scénáře Andrewa Kevina Walkera. V něm se dva detektivové v podání Brada Pitta a Morgana Freemana snaží dopadnout sériového vraha, který při vraždách vychází ze sedmi smrtelných hříchů. Film vydělal přes 100 milionů dolarů v USA a přes 300 milionů dolarů celosvětově a byl nominován na Oscara v kategorii nejlepší střih. Předseda společnosti New Line Cinema, Arnold Kopelson, původně odmítl povolit natáčení šokující vrcholné scény, ale díky Bradu Pittovi, který prohlásil, že z filmu odejde, pokud bude konec změněn, nakonec Fincher mohl původní scénu natočit a použít.\n\nPo úspěchu filmu \"Sedm\" se Fincher pustil do natáčení \"Hry\" (1997, v originále \"The Game\"), filmu o samotářském bankéři Nicholasi Van Ortonovi (Michael Douglas), kterému dá mladší bratr (Sean Penn) k narozeninám zvláštní dárek: hru, ve které je Nicholas hlavním hráčem a která mu brzy začne pronikat do života, až přestává být jisté, kde jsou hranice mezi hrou a realitou. Film sklidil úspěch u kritiků, ale návštěvnost v kinech nebyla nijak závratná.\n\nFincherovým dalším filmem byl \"Klub rváčů\" (1999, v originále \"Fight Club\"), adaptace stejnojmenného románu Chucka Palahniuka z roku 1996. Bezejmenným vypravěčem filmu je muž trpící insomnií (Edward Norton), který se seznámí s výstředním Tylerem Durdenem (Brad Pitt), a společně si zřídí „klub rváčů“, kam se civilizací deprimovaní muži chodí prát. Další excentrickou postavu, Marlu Singer, zahrála Helena Bonham Carterová.\n\nPřestože v době uvedení film především kvůli nedůvěře studia a špatné propagaci propadl, brzy po vydání DVD získal kultovní status a nyní je diváky i kritiky hodnocen jako jeden z nejlepších filmů všech dob. Americký časopis \"Entertainment Weekly\", který dal původně filmu negativní hodnocení, později zařadil \"Klub rváčů\" na první místo žebříčku 50 Essential DVDs. Britský časopis \"Total Film\" ho v roce 2006 ohodnotil jako čtvrtý nejlepší film všech dob. Před něj se dostaly jen filmy \"Čelisti\" (3. místo), \"Vertigo\" (2. místo) a \"Mafiáni\" (1. místo).\n\nV roce 2002 natočil Fincher thriller \"Úkryt\" (v originále \"Panic Room\") o matce (Jodie Fosterová) s dcerou (Kristen Stewartová), které se schovají ve speciálně zařízené místnosti (tzv. panic room) svého nového domu před třemi zločinci (Forest Whitaker, Jared Leto a Dwight Yoakam), kteří zde hledají ukryté peníze. Film vydělal celosvětově skoro 200 milionů dolarů. Fincher sám přiznal, že \"Úkryt\" je mainstreamovější než jeho ostatní filmy a v komentáři na DVD ho popsal jako „dobrý béčkový film o dvou lidech zavřených v komoře“.\n\nPět let po \"Úkrytu\", v roce 2007, Fincher natočil film \"Zodiac\", adaptaci knih Roberta Graysmithe o případu sériového vraha Zodiaca. Ve filmu hráli Jake Gyllenhaal, Mark Ruffalo, Robert Downey Jr., Anthony Edwards a Brian Cox a byl to Fincherův první film točený převážně na digitální kameru. Podle původního plánu měl film jít do kin na podzim roku 2006, ale kvůli neshodám Finchera s producenty byla premiéra odsunuta až na březen 2007.\n\n\"Zodiac\" byl jeden z nejlépe hodnocených filmů roku 2007 – pouze dva filmy se ten rok objevovaly v žebříčcích častěji: \"Tahle země není pro starý\" a \"Až na krev\". Přesto ale nebyl kasovně úspěšný, s rozpočtem 65 milionů dolarů vydělal v USA pouze 33 milionů (celosvětově 84 milionů)). Oproti očekáváním také nezískal žádnou nominaci na Oscara.\n\n\"Podivuhodný případ Benjamina Buttona\" (2008, v originále \"The Curious Case of Benjamin Button\") je adaptace stejnojmenné povídky F. Scotta Fitzgeralda, příběhu o životě a smrti s fantaskními prvky. Byl to už třetí Fincherův film, ve kterém si jednu z hlavních postav zahrál Brad Pitt. Další role ztvárnily např. Cate Blanchettová, Tilda Swintonová a Taraji P. Hensonová. Film měl rozpočet 150 milionů dolarů částečně kvůli nákladům na speciální efekty, pomocí kterých mohla postava Benjamina Buttona postupně mládnout. Celosvětově vydělal přes 300 milionů dolarů. Byl nominován na 13 cen americké filmové Akademie včetně Fincherovy první nominace za nejlepší režii. Získal nakonec tři Oscary v technických kategoriích.\n\nV roce 2010 natočil Fincher film \"The Social Network\" o založení Facebooku a právních sporech, které ho doprovázely. Scénář napsal Aaron Sorkin na základě knihy Bena Mezricha \"The Accidental Billionaires\". Obsazení se skládalo především z mladých herců v čele s Jessem Eisenbergem v roli Marka Zuckerberga, Andrewem Garfieldem a Justinem Timberlakem. Na soundtracku pracovali Trent Reznor a Atticus Ross. Fincher byl dlouholetým fanouškem Reznorovy kapely Nine Inch Nails, pro kterou režíroval videoklip ke skladbě „Only“. Film měl velký úspěch u kritiků, přestože ho Zuckerberg a další kritizovali za faktické nepřesnosti. Byl nominován na osm Oscarů, z nichž získal tři: za nejlepší adaptovaný scénář, nejlepší hudbu a nejlepší střih; a na šest Zlatých glóbů, z nichž získal čtyři: za nejlepší film (drama), nejlepší režii, nejlepší scénář a nejlepší hudbu.\n\nJde již o druhou filmovou adaptaci stejnojmenného románu Stiega Larssona (první byl švédský film z roku 2009). Film se natáčel ve Švédsku a hlavní role ztvárnili Rooney Mara (která hrála také v \"The Social Network\"), Daniel Craig, Stellan Skarsgård, Christopher Plummer a Robin Wrightová. Film byl chválen především za herecké výkony Craiga a Mary, temnou a noirovou atmosféru a hudbu Trenta Reznora a Atticuse Rosse. Film získal pět nominací na Oscara (včetně nominace za nejlepší ženský herecký výkon v hlavní roli pro Rooney Maru), proměnil pouze cenu za nejlepší střih.\n\nZmizelá (2014, v originále \"Gone Girl\") je adapatce stejnojmenného psychothrilleru od Gillian Flynn. Hlavní role ztvárnili Ben Affleck a Rosamunde Pike, v dalších rolích se objevily např.: Neil Patrick Harris, Tyler Perry nebo Emily Ratajskowski. Film měl rozpočet 61 milionů dolarů, jen v Americe vydělal přes 167 milionů dolarů a celosvětové tržby se vyšplhaly na částku necelých 370 milionů dolarů. Scénář adaptovala sama autorka knižní předlohy a hudbu se opět postarala dvojice Trent Reznor a Atticus Ross. Film sklidil pozitivní recenze a to hlavně za celkový vizuál a atmosféru, scénář a herecký výkon Rosamunde Pike. Snímek získal jednu nominaci na Oscara za nejlepší ženský herecký výkon v hlavní roli, čtyři nominace na Zlatý Glóbus (nejlepší hlavní herečka, scénář, režie, hudba) a dvě nominace na cenu BAFTA pro nejlepší herečku a adaptovaný scénář.\n\nV současné době je Fincherovým chystaným projektem pokračování filmu z roku 2013 \"Světová válka Z\". Hlavní roli si zopakuje Brad Pitt a půjde tak o jeho čtvrtou spolupráci s Davidem Fincherem.\n\nDavid Fincher se také podílel na režii dvou epizod úspěšného politicko-dramatického seriálu House of Cards (česky Dům z karet) z produkce internetové služby Netflix. Po odstoupení z postu režiséra, se seriálu věnuje jako výkonný producent. Seriál se stal velmi úspěšný jak ve sledovanosti, tak v kritickém a diváckém hodnocení. Dosud si vysloužil osm nominací na Zlatý Glóbus, ze kterých dvě proměnil ve vítězství (nejlepší herec – Kevin Spacey, nejlepší herečka – Robin Wright). Letos proběhla premiéra páté série.\n\nNejnovější režisérský počin je dramatický seriál, z prostředí FBI, Mindhunter, opět z produkce Netflixu. Seriál měl premiéru 13. října 2017 a sklidil pozitivní hodnocení. V současnosti je potvrzeno natáčení druhé série.\n\n\n"}
{"id": "332869", "url": "https://cs.wikipedia.org/wiki?curid=332869", "title": "Hmotnostní spektrometrie sekundárních iontů", "text": "Hmotnostní spektrometrie sekundárních iontů\n\nHmotnostní spektrometrie sekundárních iontů, , zkráceně SIMS, je technika sloužící k analýze složení povrchů pevných látek a tenkých vrstev pomocí vyprašování povrchu bombardujícími ionty a shromažďováním (analyzováním) vyražených sekundárních iontů. Sekundární ionty emitované z povrchu materiálu pomocí \"vyprašovacího\" procesu se používají k analýze chemického složení materiálu. Tyto částice však představují jen malý zlomek částic emitovaných ze vzorku. Sekundární ionty se měří hmotnostním spektrometrem určující prvkové, izotopové, nebo molekulární složení povrchu. SIMS je jedna z nejcitlivějších analýz povrchů, která je schopna detekovat prvky, i když jsou přítomny řádově jen v nanometrových oblastech.\n\nV roce 1910 britský fyzik Joseph John Thomson pozoroval emisi pozitivních iontů a neutrálních atomů z povrchu pevných látek vyvolanou bombardováním ionty. Vylepšená technologie vakuových pump ve čtyřicátých letech dvacátého století umožnila vyrobit první experimentální prototyp SIMS. Konstruktéry byli Herzog a Viehböck v roce 1949 na univerzitě ve Vídni. V šedesátých letech byly vyvinuty dvě SIMS aparatury nezávisle na sobě. Jedna z nich byla americký projekt pod vedením Liebel a Herzog, který byl sponzorován NASA, pro analýzu měsíčních útvarů. Druhý francouzsky projekt byl zahájen na univerzitě v Orsay R. Castaingem jako doktorandská práce G. Slodzianiho. Obě varianty přístroje byly později vyráběny, americký firmou GCA Corporation a francouzský firmou Cameca. Cameca se nachází v Paříži a je stále zapojena do výroby SIMS nástrojů ([www.cameca.fr]). Tyto první přístroje byly založeny na hmotnostním spektrometru využívající magnetické pole a jako primární paprsek iontů byl použit Argon. V sedmdesátých letech K. Wittmack and C. Magee vyvinuli novou verzi SIMS vybavenou kvadrupólovými hmotnostními analyzátory. Přibližně ve stejnou dobu A. Benninghoven uvedl metodu statické SIMS, kde je hustota primárních iontů tak malá, že jen nepatrný zlomek (obvykle 1%) povrchu svrchní vrstvy stačí pro úspěšnou povrchovou analýzu. Přístroje tohoto typu používají pulsně buzené primární zdroje iontů a 'time-of-flight' hmotnostní spektrometry. Poslední vývoj se zaměřuje na nové primární zdroje iontů jako je C 60 nebo shluk iontů zlata a bismutu.\n\nKlasické SIMS zařízení se skládá z 1) iontového děla vytvářející primární paprsek iontů 2) iontové \"sloupcové\" dělo, zrychlující a směřující paprsek iontů na vzorek 3) komora o vysokém vakuu obsahující vzorek a sekundární čočky pro extrakci iontů 4) hmotnostní analyzátor separující jednotlivé ionty podle jejich poměru hmotnosti k náboji 5) ionty detekující jednotka.\n\nSIMS vyžaduje vysoké vakuum s tlakem pod 10 Pascalů (zhruba 10 mbarů nebo Torrů). Toto je třeba zajistit, aby sekundární proud iontů nereagoval s plyny na pozadí (vzduchem) na jeho cestě k detektoru (tento požadavek tedy znamená volnou cestu) a také zabraňuje kontaminaci povrchu vzorku adsorpcí částic plynu v průběhu měření.\n\nExistují tři základní typy iontových děl. V prvním z nich jsou ionty z plynných prvků obvykle generovány plazmatem (Duoplasmatrons) nebo elektronovou ionizací například vzácných plynů (Ar, Xe), kyslíku (O, O). Tento typ paprsku je snadno ovladatelný a vytváří svazek iontů sice ne moc přesný, ale zato o vysoké energii. Druhým zdrojem ionizačního paprsku je používaný Cs proud iontů. Atomy cesia se vypařují přes porézní wolframovou ucpávku a ionizují se během odpařování. Je použitelný jak pro jemné zaměření, tak v režimu vysokého proudu (v závislosti na designu děla). Třetí, kapalné kovové iontové zdroje (liquid metal ion source (LMIG)), pracují s kovy nebo kovovými slitinami, které jsou kapalné při pokojové teplotě nebo lehce vyšší teplotě. Kapaliny kovů zahrnují wolframové hroty a emise iontů pod vlivem intenzivního elektrického pole. Zatímco zdroj z gallia je schopen pracovat s jednotlivými atomy gallia, nedávno vyvinuté zdroje pro zlato, indium a bismut umožňují použití slitiny, které sníží body tání dané látky. LMIG poskytují pevně zaměřitelné ionty nosníkového paprsku (<50nm) s mírnou intenzitou a je navíc jsou schopné generovat krátké impulsní svazky iontů. Jsou proto běžně používány ve statických SIMS zařízeních.\n\nVolba druhů iontových zdrojů a iontového děla závisí na požadovaném proudu (pulsní nebo souvislý), na požadovaných rozměrech primárního iontového paprsku a na vzorku, který má být analyzován. Kyslík jako primární proud iontů je často používán k vyšetření na elektropozitivních prvků kvůli zvýšení pravděpodobnosti vytváření pozitivních sekundárních iontů, zatímco proud primárních cesiových iontů je často využíván při testech elektronegativních prvků. Pro krátké impulsní svazky iontů ve statickém SIMS je pouze LMIG použitelné, ale často je v kombinaci s kyslíkovým nebo cesiovým dělem.\n\nV závislosti na druhu použité SIMS metody jsou k dispozici tři typy analyzátorů: segmentový, kvadrupólový a \"time-of-flight\". Segmentový spektrometr ( sector field mass spectrometer) využívá kombinaci elektrostatického a magnetického analyzátoru k separaci sekundárních iontů podle poměru jejich váhy a náboje. Kvadrupólový analyzátor (quadrupole mass analyzer) filtruje ionty v rezonujícím elektrickém poli, kterým projdou jen předem určené látky. Time of flight analyzátor hmoty odděluje ionty bez unášivého pole jen podle jejich kinetické energie. Tento analyzátor vyžaduje sekundární iontové dělo a je jediný, který dokáže detekovat všechny sekundárně generované ionty navzájem v jeden okamžik. Tento typ je standardně využíván pro statické SIMS zařízení.\n\nPo dopadu iontu na elektronovou násobičku se generuje lavina elektronů, která vytvoří pulz, který může být přímo detekován. Další typ detektoru je mikrokanálový detektor, který funguje na podobném principu jako předchozí detektor, ale s rozdílem, že zesílení je menší. Naopak je ale lepší laterální rozlišení detekovaných iontů. Většinou se předchozí detektory kombinují s CCD kamerou nebo fluorescenčně citlivým detektorem.\n\nVětšinu stopových prvků lze detekovat, když dosahují ve zkoumaném vzorku hustoty od 10 až 10 atomů na krychlový centimetr. Toto číslo je ale dosti závislé na použité metodě, typu primárního svazku, analyzovaném vzorku atd. Velikost \"odprášené\" části povrchu je závislá na velikosti proudu a rozměrech paprsku z primárního iontového děla. A to je zase závislé na použití zdroje iontů (Cs, O, Ga nebo skupiny Bi jako Bi).\n\nV oborech zabývajících se analýzou povrchů je běžné rozdělení metody SIMS na statickou a dynamickou. Statická SIMS je spojena především s analýzou jednoatomárních vrstev na povrchu. K tomu se využívá pulzní iontové dělo a time of flight detektor hmoty. Na druhou stranu je dynamická SIMS zaměřena především an zkoumání objemu (má blízko k procesu odprašování látky). K tomu se využívá stejnosměrné primární iontové dělo a kvadrupólový analyzátor hmoty.\n\n"}
{"id": "332870", "url": "https://cs.wikipedia.org/wiki?curid=332870", "title": "Augustin Uher", "text": "Augustin Uher\n\nAugustin Uher (17. února 1908 Lomnice – 25. prosince 1985 Ivančice) byl novinář, spisovatel a historik.\n\nNarodil se v rodině stolařského mistra Augustina Uhra a jeho ženy Josefy jako nejmladší ze čtyř dětí. Vychodil obecnou a měšťanskou školu v Lomnici. Až odmaturoval na tišnovském gymnáziu, nechal se zapsat ke studiu na Filosofické fakultě Masarykovy university v Brně (obory: čeština, dějepis, dějiny umění). Po promoci působil na \"První české reálce v Brně\" a později v \"Zemském archivu\", kde pracoval na edici zemských desk. V roce 1937 se oženil s kolegyní ze studií Olgou Vávrovou (dcera ředitele měšťanské školy v Ivančicích). Když byl povolán do Olomouce, přispíval do katolického týdeníku \"Našinec\". Měl také zásluhu na tom, že byla 21. února 1947 otevřena Palackého univerzita. Před volbami nastupoval jako řečník a veřejně varoval před komunistickým nebezpečím. V roce 1948 byl vyhozen z redakce „\"Našince\"“, který se pak přestal vydávat. Roku 1949 vážně onemocněl (hrozilo mu vězení, byl odposloucháván, byl na něj vyvíjen psychický nátlak) a byl donucen odejít do ivalidního důchodu. V roce 1950 se usadil v Ivančicích, ale přesto nikdy nezapomněl na svoji rodnou Lomnici. Nechal zrestaurovat sochu sv. Václava před Lomnicí. Jako historik se podílel na rekonstrukci mnoha památek Moravy, např. zámeckáho areálu v Jaroměřicích nad Rokytnou. Zemřel v Ivančicích.\n\n\n"}
{"id": "332871", "url": "https://cs.wikipedia.org/wiki?curid=332871", "title": "Augusta", "text": "Augusta\n\nOznačení Augusta nese vícero věcí či osob:\n\n\n\n\n\n"}
{"id": "332874", "url": "https://cs.wikipedia.org/wiki?curid=332874", "title": "Seznam mešit v Ázerbájdžánu", "text": "Seznam mešit v Ázerbájdžánu\n\nV následujícím seznamu jsou vyjmenovány některé mešity v Ázerbájdžánu:\n\n"}
{"id": "332877", "url": "https://cs.wikipedia.org/wiki?curid=332877", "title": "Kostel Santa Maria del Mar (Barcelona)", "text": "Kostel Santa Maria del Mar (Barcelona)\n\nKostel Santa Maria del Mar (španělsky \"Basílica de Santa María del Mar\") se nachází v barcelonské čtvrti La Ribera, a to ve východní části města. Je nádhernou ukázkou čisté katalánské gotiky. Stavba kostela trvala pouze 55 let.\n\nStavba stojí na místě, kde se původně nacházel římský hřbitov a po něm románský chrám z 9. století. Stavba gotické verze kostela započala na základech předchozího chrámu Panny Marie 25. března 1329 a skončila 3. listopadu 1383. Hlavním architektem byl Berenguer de Montagut, který využil středomořské světlo, jež se okny dere do budovy a dodává jí tak neopakovatelné kouzlo.\n\nO stavbě tohoto kostela napsal španělský právník a spisovatel Ildefonso Falcones román \"Katedrála moře\".\n"}
{"id": "332878", "url": "https://cs.wikipedia.org/wiki?curid=332878", "title": "Vlastislav Toman", "text": "Vlastislav Toman\n\nVlastislav Toman (* 17. července 1929 Plzeň) je český novinář, spisovatel dobrodružných knih a scenárista komiksů. V letech 1959–1992 (podle jiných zdrojů 1960–1991) působil jako šéfredaktor časopisu ABC, byl dlouholetým členem KSČ.\n\nKřestní jméno dostal omylem matrikáře – měl se jmenovat Vlastimil. Vystudoval v Plzni střední průmyslovou školu elektrotechnickou, kterou dokončil roku 1948, až po II. světové válce, během níž byl totálně nasazen. Po dokončení studia nastoupil do plzeňské Škodovky. Poprvé publikoval krátkou povídku v časopise Vpřed v roce 1948. V letech 1953–1956 byl kulturním redaktorem časopisu Rudá zástava. V roce 1956 pomáhal zakládat časopis ABC, v roce 1959 se stal jeho šéfredaktorem, kterým byl až do dosažení důchodového věku (roku 1991). ABC bylo za jeho působení největším časopisem pro mládež. Od roku 1994 řídil časopis pro mládež Kamarád.\n\nBěhem svého života publikoval řadu dobrodružných i populárně naučných knih a scénářů komiksů, obvykle se sci-fi námětem. Tyto komiksy vycházely na pokračování v časopisu ABC, okrajově i jinde (Pionýrské noviny – Odesílatel neznámý). Věnoval se také popularizaci kosmonautiky a historii střelných zbraní. V roce 1974 byl oceněn cenou ČSAV za nejlepší populárně vědecké práce v tisku, rozhlase a televizi.\n\n\n"}
{"id": "332880", "url": "https://cs.wikipedia.org/wiki?curid=332880", "title": "Karabiniéři", "text": "Karabiniéři\n\nKarabiniéři (it. \"\") je jednou ze čtyř italských bezpečnostních složek, která má na starost bezpečnost v malých městech a na venkově, avšak zároveň vykonává i úkoly vojenské policie. Jedná se o četnický útvar, který ovšem z historických důvodů spadá pod ministerstvo obrany.\n\nPůvodně se jako \"carabinieri\" označovali velmi dobře vycvičení vojáci jednoho z italských pluků. Postupnou transformací se z nich stala právě složka chránící občany. Z historických důvodů se tak stanoviště karabiníků dodnes označuje jako kasárna \n\nHodnosti:\nKarabiníci a svobodníci (Carabinieri e Appuntati)\n- Carabiniere (Karabiník)\n- Carabiniere Scelto (Vybraný Karabiník)\n- Appuntato (Svobodník)\n- Appuntato Scelto (Vybraný Svobodník)\n\nSprávci (Sovrintendenti - Brigadieri)\n- Vice Brigadiere (Vice Správce)\n- Brigadiere (Správce)\n- Brigadiere Capo (Vedoucí Správce)\n\nInspektoři/maršálové (Ispettori - Marescialli)\n- Maresciallo (Maršál)\n- Maresciallo Ordinario (Řadový Maršál)\n- Maresciallo Capo (Vedoucí Maršál)\n- Maresciallo Maggiore (Vyšší Maršál)\n- Luogotenente (Poručík)\n\nPodřízení důstojníci (Ufficiali Subalterni)\n- Sottotenente (Podporučík)\n- Tenente (Poručík)\n- Tenente Comandante (Velící Poručík)\n\nVyšší důstojníci (Ufficiali Inferiori)\n- Capitano (Kapitán)\n- Primo Capitano (Velící Kapitán)\n\nVelící důstojníci (Ufficiali Superiori)\n- Maggiore (Major)\n- Maggiore Comandante (Velící Major)\n- Tenente Colonnello (Podplukovník)\n- Tenente Colonnello Comandante (Velící Podplukovník)\n- Colonnello (Plukovník)\n- Colonnello Comandante (Velící Plukovník)\n\nGenerálové (Ufficiali Generali)\n- Generale di Brigata (Brigádní Generál)\n- Generale di Divisione (Divizní Generál)\n- Generale di Corpo d´Armata (Armádní Generál´)\n- Generale di Corpo d´Armata Vicecomandante Generale (Armádní generál - vice velitel CARABINIERI)\n- Generale di Corpo d´Armata Comandante Generale (Armádní Generál - vrchní velitel CARABINIERI)\n"}
{"id": "332889", "url": "https://cs.wikipedia.org/wiki?curid=332889", "title": "Etiketa", "text": "Etiketa\n\nEtiketa (z francouzského \"étiquette\", lístek, štítek) znamená soubor pravidel zdvořilého chování ve společnosti.\n\nEtiketa původně znamenala papírový lístek nebo štítek s nějakou informací, například etiketa na lahvičce s léky, která popisuje obsah. Stejně se označovaly i lístky se jmény, jimiž se u francouzského královského dvora určovalo místo u stolu, kam se má host posadit. Tento význam se pak rozšířil na pravidla zdvořilosti a dobrého společenského chování vůbec. I v tomto rozšířeném významu však etiketa znamená pravidla spíše zdvořilostní, jejichž porušení sice společnost odmítá, ale netrestá a vlastně ani neodsuzuje. Kdo porušil etiketu, je nevychovaný a nezdvořilý, nemusí však být mravně špatný.\n\nEtiketa je součástí společenského mravu, nikoli individuální morálky a etiky. Její pravidla jsou původně nepsaná a někdy není jasné, proč se určité chování předepisuje nebo naopak zakazuje. Většinou však zpříjemňují vzájemný styk (například zákaz mlaskat při jídle či kdykoliv dělat zvláštní zvuky) a často vyjadřují jistou zdrženlivost a respekt k ostatním, k ženám a starším (například přednost u stolu, ve dveřích). Dodržováním etikety dává člověk najevo, že ví „co se sluší“ a že tedy do daného prostředí patří. Předchází tím konfliktům a zároveň se brání nežádoucí důvěrnosti.\n\nEtiketa je vysoce konvenční záležitost a je tedy v každé společnosti a v každém prostředí odlišná. Přesto se téměř vždy soustřeďuje na několik hlavních okruhů:\n\nPro společenský styk platí řada pravidel, které požadují upřednostnění některých osob před jinými. Obecně má žena přednost před mužem, starší přednost před mladším a nadřízený přednost před podřízeným.\n\nV moderní společnosti, kde člověk vystupuje v různých prostředích a rolích, závisí silně na právě zastávané roli: bankovní úředník, lékař, učitel, policista ve službě, prezident, musí dodržovat pravidla a vzorce chování, které se liší od chování doma nebo mezi přáteli. V současné době kladou firmy na chování svých zaměstnanců vůči zákazníkům velký důraz a často pro ně pořádají zvláštní kurzy zdvořilosti.\n\nPodobně významné jsou dnes i rozdíly etikety v různých zemích a vychází množství příruček, které informují o tom, nač si má návštěvník dávat pozor. Vznikají také nové etikety pro nová prostředí, jako je netiketa pro chování na webu.\n\nPravidla dobrého chování zná a vymáhá každá společnost, zejména však společnosti hierarchické a stratifikované, kde každé společenské vrstvě přísluší pevné místo, jisté možnosti a jistá omezení. Etiketa v moderním smyslu vznikla na panovnických dvorech už ve starém Egyptě, v Japonsku (\"rei\"), v Evropě vzrostl její význam zejména počátkem novověku a vyvrcholil v 18. století. O dvorském původu svědčí i české slovo „zdvořilost“.\n\nSoučasně však vznikala i pravidla zdvořilosti a slušnosti pro chování ve městech vůbec, protože zde se lidé neustále setkávají a přitom netouží po důvěrných stycích s každým. Taková pravidla slušnosti pro děti vydal roku 1530 Erasmus Rotterdamský (\"De civilitate morum puerilium\"), jinou slavnou příručku „Galateus, čili o způsobech“ (\"Galateo overo dei costumi\") vydal italský kněz Giovanni della Casa roku 1558. Slavnou příručku s titulem „Jak jednat s lidmi“ (\"Über den Umgang mit Menschen\") vydal A. Knigge roku 1788 a slovo „Knigge“ znamená dodnes v Německu příručku slušného chování. V Československu se v tomto ohledu proslavil ceremoniář presidenta Masaryka Jiří Guth-Jarkovský, autor \"Společenského katechismu\".\n\n\n\n"}
{"id": "332890", "url": "https://cs.wikipedia.org/wiki?curid=332890", "title": "Per Mertesacker", "text": "Per Mertesacker\n\nPer Mertesacker (* 29. září 1984, Hannover , Německo) je bývalý německý fotbalový obránce, který naposledy oblékal dres anglického klubu Arsenal FC. Hrál na pozici stopera (středního obránce). Je mistrem světa z roku 2014.\n\nDne 10. září 2013 se jedním gólem v kvalifikačním utkání proti domácím Faerským ostrovům podílel na výhře 3:0, Německo se přiblížilo konečnému prvnímu místu v tabulce a tím pádem jistotě přímého postupu na Mistrovství světa 2014 v Brazílii.\n\nTrenér Joachim Löw jej vzal na Mistrovství světa 2014 v Brazílii. Němci postoupili ze základní skupiny G se 7 body z prvního místa po výhře 4:0 s Portugalskem, remíze 2:2 s Ghanou a výhrou 1:0 s USA. S týmem získal zlaté medaile po finálové výhře 1:0 proti Argentině. Po šampionátu v srpnu 2014 ukončil ve svých 29 letech reprezentační kariéru, celkem odehrál za německý A-tým 104 utkání a vstřelil 4 góly.\n\nAktualizováno 14. 2. 2015\n\n"}
{"id": "332891", "url": "https://cs.wikipedia.org/wiki?curid=332891", "title": "Ildefonso Falcones", "text": "Ildefonso Falcones\n\nIldefonso Falcones de Sierra (* 1959 v Barcelona) je španělský právník specializující se na občanské právo a autor historických románů \"Katedrála moře\", \"Ruka Fátimy\" a nejnověji \"Bosá Královna\". Momentálně je nejpřekládanějším španělským autorem v zahraničí – jeho dvou předcházejících románů se prodalo více než 8 miliónů výtisků ve více než 43 zemích a získal za ně mnoho prestižních ocenění. Je ženatý a má čtyři děti.\n\nRomán je zasazený do středověké Barcelony. Jde o životní příběh Arnaua Estanyola, který se z nevolníka stal baronem a dosáhl velkého úspěchu, dokud nezasáhla všemocná inkvizice. Kulisou příběhu je stavba skutečného kostela Santa Maria del Mar.\n\nKniha se stala bestsellerem – ve Španělsku dosáhla 1,5 miliónu prodaných výtisků a na prvním místě žebříčku bestselerů se držela 13 měsíců. Byla přeložena do třiceti jazyků.\n\n\n\n"}
{"id": "332893", "url": "https://cs.wikipedia.org/wiki?curid=332893", "title": "Toman", "text": "Toman\n\nČeské a slovenské příjmení Toman nese více různých osobností:\n\n\n\n\n"}
{"id": "332899", "url": "https://cs.wikipedia.org/wiki?curid=332899", "title": "Klášter Pedralbes", "text": "Klášter Pedralbes\n\nKlášter byl založen roku 1326 aragonskou královnou Elisendou a byly do něj povolány sestry z Řádu svaté Kláry. Dominantou stavby je především křížová chodba a také gotický náhrobek zakladatelky.\n\n"}
{"id": "332900", "url": "https://cs.wikipedia.org/wiki?curid=332900", "title": "Jiří Holý", "text": "Jiří Holý\n\nJiří Holý (27. listopadu 1922, Ružomberok – 11. listopadu 2009, Praha) byl český herec, scénograf a výtvarník.\n\nPůvodně měl být profesionálním výtvarníkem, po absolutoriu obchodní dvouleté akademie studoval grafiku a malířství až do doby, kdy nacisté v roce 1939 zavřeli české vysoké školy. Hrál ochotnicky divadlo. V květnu 1945 se stal členem skupiny levicových divadelníků \"Obratník\", organizované Zdeňkem Míkou, která provozovala agitační pouliční divadlo. Po 2. světové válce se stal profesionálním hercem. V roce 1946 působil v zájezdové skupině Jindřicha Plachty, zařazené jako „Divadlo pod Plachtou“ do Vesnického divadla, později hrál v různých oblastních divadlech (Divadlo pracujících ve Zlíně 1947–1952, Ostrava 1952–1958, Pardubice 1958–1960). V letech 1960–1986 byl předním členem souboru pražského Divadla E. F. Buriana. V oblastních divadlech se také uplatnil jako scénograf a kostýmní výtvarník.\n\nOd roku 1986 byl v důchodu a vystupoval pouze příležitostně. Jednalo se také o uznávaného rozhlasového a dabingového herce, který byl nositelem prestižní Ceny Františka Filipovského za celoživotní mistrovství v tomto oboru (1995). Byl rovněž držitelem Státní ceny a roku 1983 jmenován zasloužilým umělcem.\n\nVe filmu i v televizi ztvárnil velké množství drobnějších a epizodních rolí, zejména v mladším věku se často jednalo o různé záporné postavy (antihrdiny). Vyučoval herectví na brněnské JAMU a pražské konzervatoři,po celý život se nepřetržitě věnoval výtvarné tvorbě (olejomalba a řezbářství), kterou představil na několika kolektivních i samostatných výstavách.\n\n\n\n\n"}
{"id": "332903", "url": "https://cs.wikipedia.org/wiki?curid=332903", "title": "MDF", "text": "MDF\n\nZkratka MDF může znamenat:\n\n"}
{"id": "332906", "url": "https://cs.wikipedia.org/wiki?curid=332906", "title": "Inuyasha", "text": "Inuyasha\n\nInuyasha (犬夜叉, \"Inujaša\"), celým názvem Inuyasha, feudální pohádka (戦国御伽草子犬夜叉, \"Sengoku otogizóši Inujaša\"), je japonská manga napsaná a ilustrovaná Rumiko Takahaši. Poprvé byla uveřejněna v týdeníku \"Šónen Sunday\" 13. listopadu 1996 a skončila 18. června 2008. Hlavními hrdiny série jsou středoškolačka Kagome cestující do feudálního Japonska (přibližně období Sengoku), poloviční démon Inujaša, chlípný buddhistický mnich Miroku, liščí démon Šippó a zabiják démonů Sango. Hlavním záporným hrdinou je Naraku, bažící po moci Drahokamu čtyř duší ( 四魂の玉, \"Šikon no tama\"), též zkráceně Posvátném drahokamu.\n\nPodle mangy byly natočeny dva stejnojmenné anime, jejichž produkce se zhostila společnost Sunrise. Prvních 44 dílů režíroval Masaši Ikeda, zbytek Jasunao Aoki. Premiéra první série (167 dílů) se konala v Japonsku 16. října 2000 na kanále Jomiuri TV a seriál byl pozastaven 13. září 2004, kdy skončil přímo uprostřed děje. V tomtéž období vyšly také celkem čtyři celovečerní filmy. Druhá série (26 dílů) dokončila příběh pod názvem \"Inuyasha: The Final Act (\"Inujaša: Guren no hóraidžima\") až o pět let později, kdy byla premiérově vysílána od 3. září 2009 do 29. března 2010.\n\nV roce 2002 vyhrála tato manga Šógakukan Manga Award za nejlepší šónen titul roku.\n\nPříběh začíná ve feudálním Japonsku, v polovině 15. století, kdy se zběsilý poloviční démon Inujaša vloupal do svatyně vesnice, kde žil, aby sebral Drahokam čtyř duší neboli Posvátný drahokam, kterým si chtěl výrazně zvýšit sílu a uskutečnit svůj dávný sen stát se úplným démonem. Ihned poté byl ale střelen šípem mladé kněžky (jap. miko) Kikjó a nabodnut na posvátný strom Gošinboku za vesnicí, čímž zapečetila jeho i jeho moc. Kikjó však byla vážně zraněna a na následky záhadných ran na pravé straně hrudi zemřela. Před smrtí řekla své desetileté sestře Kaede, ať spálí její tělo i s Posvátným drahokamem, aby už nikdy nepadl do rukou zla. Kaede a vesničané splnili její přání a Posvátný kámen tak zmizel ze světa.\n\nV moderním Tokiu se v den svých 15. narozenin chystala čerstvá středoškolačka Kagome Higuraši na cestu do školy, ale zdržel ji její mladší bratr Sóta, že se u Kosti požírající studni v jejich rodinné svatyni šintó zatoulal kocour Bujo. Neochotně ho šla hledat, avšak v té tmě se studna náhle otevřela a na Kagome zaútočila přerostlá démonická stonožka, která ji vtáhla dolů se slovy, ať jí \"ho\" vydá. Vyděšené Kagome se podařilo nějakým způsobem při pádu do studny odrazit útok bílým světlem z ruky a dopadla na dno. Kagome marně volala svého bratra, ať doběhne pro dědu a pro žebřík, tak nakonec vyšplhala ven sama. Ke svému údivu vylezla na palouk uprostřed lesa a ne do svatyně. Zmateně bloudila, než narazila na věc, kterou znala, a to na košatou korunu posvátného stromu Gošinboku, který měl stát u jejich svatyně doma. U něj uviděla zapečetěného Inujašu. Jak zkoumala jeho psí uši, byla zadržena vesničany, kteří ji svázali a odvlekli na náves, kde si ji prohlédla stará kněžka Kaede. Ta si po chvilce uvědomila, že Kagome vypadá úplně stejně jako její dávno zemřelá sestra Kikjó, jen má očividně jinou povahu a je oblečená v neobvyklém oblečení (v zelenobílé školní uniformě s krátkou sukní). Kaede nařídila Kagome propustit a povečeřela s ní.\n\nVesnici však večer napadla démoní stonožka, ta samá, co stáhla Kagome do studni, ale chyběla ji jedna z šesti rukou (tu ji při pádu v studni usekla Kagomina záhadná síla). Kagome utekla do lesa, aby ji odlákala z vesnice, kterou mezitím značně poničila, avšak skončila u posvátného stromu, kde křičela o pomoc. V ten moment se probudil Inujaša a vysmál se ji v domnění, že mluví s Kikjó, co vyvádí s tak slaboučkou stonožkou. Stonožka Kagome dohnala a z jejího těla vyrazila Posvátný drahokam, což byl důvod, proč vůbec útočila. Svým tělem ji pak přimáčkla na Inujašu. Inujaša Kagome požádal, ať vytáhne jeho šíp a ona navzdory naléhání Kaede, ať to nedělá, tak učinila. Inujaša stonožku, jež mezitím pozřela Posvátný drahokam a velmi zesílila (hlavně regenerace), hravě svými drápy porážel, avšak díky moci drahokamu ji nešlo zabít. Kaede požádala Kagome, zda nevidí někde v rozmetaných kusech stonožky světlo, tam bude Posvátný drahokam, jenž může dle jejího názoru mít jenom Kagome. Ale ukázalo se, že Inujaša chce získat drahokam pro sebe, tak se pustil do pronásledování Kagome.\n\nKaede však vytáhla růženec, odříkala zaklínadlo, které ho přemístilo Inujašovi na krk. Pak zavolala na Kagome, aby řekla cokoliv, čím by rozběsněného Inujašu zkrotila. Kagome ve chvíli, kdy Inujaša zvedal na mostě přes řeku drahokam, co jí upadl, vykřikla \"SEDNI,\" (jap. \"Osuwari!\") čímž se rozzářil růženec na jeho krku, který s ním praštil o zem a znehybnil ho. Vyděšená Kagome zakřičela SEDNI ještě několikrát, čímž Inujašu zcela paralyzovala. Noc přečkala u Kaede, přičemž se druhý den uklidněný Inujaša od ní nehnul a přemýšlel, jak ji Posvátný drahokam vzít. Kaede nazval starou čarodějnicí a odmítal uvěřit, že \"ta protivná holka\" Kagome není Kikjó. Kaede mu vysvětlila, že byl u Posvátného stromu zapečetěný padesát let a Kikjó hned poté zemřela. Nejprve si nebyla jistá, ale když ta stonožka vypárala z Kagome Posvátný drahokam, nabyla přesvědčení, že je Kagome reinkarnací Kikjó, proto ona nyní musí Posvátný drahokam ochránit...přestože neví o světě ve feudální době a o povinnostech kněžek střežících drahokam vůbec nic. Tu stonožku kdysi porazila Kikjó a její kosti pak naházeli do studny, kde probuzena mocí drahokamu pak napadla Kagome v její době.\n\nZnovuobjevení drahokamu však vycítili další slabí démoni, kteří se chtěli stát silnými, a jako první padl Posvátný drahokam na třetí den do spárů malého ptačího démona, když Kagome unesli banditi pod velením toho, do koho se vtělil, když v lese hledala Kosti požírající studnu. Kagome jej pronásledovala spolu s Inujašou (ke spolupráci je pobídla Kaede), a střílela po něm z luku, což dělala poprvé v životě. Ptačí démon pod vlivem drahokamu rychle rostl a sílil, takže využila jím využívanou moc, kterou si dával přirůst nazpátek své useknuté části těla, proti němu. Vystřelila šíp, k němuž připevnila jeho ptačí nohu, aby ho najisto trefila. Šíp skutečně cíl neminul, ale zasáhl kromě démona i Posvátný drahokam, který se roztříštil v mohutném záblesku na tisíce střípků široko daleko. Jednotlivé střípky sice neměly ani zdaleka takovou moc jako kompletní Posvátný drahokam, přesto byla jejich síla výrazná a mezi démony i některými zlými lidmi se o ně doslova strhla válka. Sama Kagome s Inujašou nalezli v lese poblíž jen jeden z nich.\n\nKaede navečer konstatovala, že se nedá nic dělat a Kagome s Inujašou se budou muset vydat na cestu za sbíráním střípků drahokamu, aby ho znovu zcelili. Další den ráno se Kagome koupala nahá v řece a příkazem sedni poslala ze skály k zemi Inujašu, který ji šmíroval. Kaede byla u toho a napomenula ho, že jen čekal, kdy bude moci ukrást střípek. Řekla mu, že jedině Kagome je schopná střípky vidět, a on má na rozdíl od ní zase velkou sílu. Inujašu však dráždilo, že Kagome v šatech miko, co ji půjčila Kaede, vypadá úplně stejně jako Kikjó. Po Kagome žádal, ať se svlíkne, načež ta ho praštila kamenem do hlavy a nazvala zvrhlíkem. S boulí na hlavě jen dodal, ať si zase vezme svůj divný zelenobílý úbor. Usoudila, že se InuJaša chová vskutku jako malý kluk, a když ji řekl, že ji k hledání střípků nepotřebuje, popadla svoje věci a šla ke studni. Ještě před tím zneškodnila Inujašu příkazem sedni, když po ní chtěl aspoň ten střípek. U studny ji však nějaké vlákno pořezalo obličej. Nad sebou zahlédla velkou pavučinu z vlasů, co tam nachystala démonkyně jménem Jura Sakasagami. Ta ji sebrala její střípek a na Kagome zaútočila, když slyšela, že neví, kde je zbytek Posvátného drahokamu. Kagome spadla do studny a s křikem se dostala zpět domů do své doby. Ze studny ji vytáhl její děda se Sótou, od nichž se dověděla, že byla celé tři dny pryč. Celá rozechvělá se rozbrečela dědovi, že se celou dobu tak bála.\n\nVe vsi se však mezitím začaly dít divné věci, démonkyně Jura ovládla svými vlasy obyvatelstvo a napadla Inujašu s Kaede, kteří uprchli z vesnice. Kaede jako jediná viděla vlasy, ale byla zraněná. Inujaša ji schoval v lese po mělké díry, kde ji částečně zasypal, a na její naléhání běžel dovést zpátky Kagome, protože ta ty vlasy bude vidět také. Inujaša studnou dorazil do doby Kagome a doslova ji přinutil k návratu. Inujaša vzal s sebou nechtíc i několik Juřiných vlasů, s nimiž pak oba svedli bitvu ve svatyni, než Kagome vyhledala řídící vlas, který následně on přesekl drápy. Vrátili se zpět a Kagome sledovala hlavní prameny, aby se dostali až k ní. Nakonec ji našli, přičemž narazili na skupinu mrtvých vojáků, kteří se zapletli do Juřiných vlasů. Od nich si Kagome vzala luk a šípy a slíbila Inujašovi, že začne trénovat. Na svahu je ale přepadly vlasy a Kagome, kterou Inujaša nesl na zádech, ho navigovala, aby se pramenům vyhýbal. Nakonec byl zachycen a upoután. Kagome pak jedním šípem zasáhla hlavní pramen vlasů, čímž uvolnila její oběti z dřívějška. Jura na ni seslala ohnivé vlasy a podpálila plášť z ohnivé krysy, co ji dal Inujaša. Ten se z vlasů uvolnil a pomocí úderu krvavá pracka ji usekl ruku, v níž měla meč. Moc to nepomohlo, neboť pomocí vláken vlasů ji na dálku ovládala i nadále. Srazila ho s ním na zem poté, co ho zezadu probodla, aby mu pak usekla hlavu, ovšem podcenila ho. Mezitím se Kagome vyšplhala po hlavním prameni vlasů, kde objevila rudou lebku, což se ukázalo být slabým místem. Jura se pokusila Kagome uškrtit vlasy, čemuž Inujaša zabránil. Jakmile oba spadli do hromady lebek jejích obětí, začala Kagome mlátit hrotem do rudé lebky, až ji proděravěla, čímž se Jura vypařila a Kagome získala zpět svůj střípek.\n\nKagome se poté opět vrátila domů do své doby, aby si s sebou přinesla kolo a zásoby léků pro Inujašu, jenž byl ze souboje s Jurou zraněný. Ten se ale nakonec dokázal vyléčit sám díky svému polodémonímu původu. Poté se s Inujašou poté vydala na cestu za dalšími střípky. Cestou narazili díky instrukcím blešího démona Mjógy na Inujašova bratra Seššómarua a jeho sluhu Džakena, který hledal otcovo dědictví: meč Tessaiga, jenž se nacházel v jeho hrobu, jehož přesná poloha je neznámá, ovšem věděl, že se tam dostane, pokud použije černou perlu z Inujašovy oční čočky. Inujašu chtěl zabít tím, že k němu přivedl démonkyni, zamaskovanou jako jeho matku, ovšem z toho, aby ho pozřela, ho zachránila nakonec Kagome. Seššómaru však stihl černou perlu získat a vyčaroval portál do podsvětí, kam se za ním vypravila i Kagome a Inujaša. Zde v obrovitých ostatcích jejich otce, psího démona jménem Inuno-Taišó, nalezli Tessaigu. Seššómarua však nepřijala a popálila ho na ruce. Úspěšný nebyl ani Inujaša a meč povolil, až když se ho dotkla Kagome. Mezitím se oba bratři prali o meč a získal ho nakonec Inujaša. Seššómaru to ale nevzdal a proměnil se z humanoidní formy do skutečné podoby psího démona. Na radu Mjógy Inujaša použil Tessaigu, aby legitimizoval držení této zbraně. Tessaiga se z rezavého a tupého meče pak proměnila na ostrý meč, když Inujaša řekl Kagome, že ji před Seššómarem ochrání. Tomu Inujaša Tessaigou useknul levou ruku a bitva tím skončila, přičemž se všichni vrátili z podsvětí do reálného světa, kde narazili na nepřítele, jenž se stane jejich úhlavním: Naraku.\n\nPozději se k Inujašovi a Kagome připojili další členové jejich skupiny.\n\n\nSkupina zažívá mnohá dobrodružství, setkává se s mnoha dalšími lidmi i démony, kdy se Inujaša s Kagome sbližují. Mezi ně však vloží klín jeho první láska, miko Kikjó, kterou oživila za pomocí části Kagominy duše čarodějka Ora Suei. Kikjó ale kvůli nečisté podstatě svého znovuzrození připomíná více než člověka spíše potulnou ztrápenou duši (banší) a chce z pomsty zabít Inujašu, k němuž ale stále chová určité city a on k ní. Inujaša stále opětuje její city, což vede k různým reakcím u Kagome i Kikjó, jež je přesvědčená, že Inujaša stále chce získat moc Posvátného drahokamu k tomu, aby se stal úplným démonem. Později ale Inujašovi, a o hodně později i samotné Kikjó dojde, že ten incident s Posvátným drahokamem, kdy ho zapečetila o ten strom, způsobil poloviční démon Naraku.\n\nK Seššómaruovi se později přidala malá holčička Rin, která u něj probudila city k lidem, když ji našel mrtvou po útoku vlčích démonů a oživil ji úspěšně mečem Tenseiga, ačkoliv on si to dlouho nepřiznával a dával si dost pozor, aby je neodhalil ostatním, zvláště svým nepřátelům. Ta dala i jméno jeho dvouhlavé sani A-Un. Rin pak Seššómaru ochraňoval při svém putování jako svou dceru a do budoucna snad jako potenciální manželku, neboť věděl, že až ona doroste do dospělosti, on bude na poměry démonů jókai pořád mladík. Setkání s Rin ho skutečně výrazně změnilo.\n\nPavoučí polodémon Naraku je společný záludný dlouhodobý protivník, po jehož střetnutích s Inujašou a skupinou se postupně rozplétá a vyjasňuje minulost InuJaši a Kikjó. Původně to byl vážně zraněný lidský bandita jménem Onigumo, o kterého se před 50 lety potají starala Kikjó s Kadae v jeskyni poblíž její vesnice, protože věděly, že svá vážná zranění nepřežije. Naraku však přistoupil na dohodu pavoučího démona, který byl jím přitahován proto, že věděl o jeho citech ke Kikjó a pod záminkou, že mu pomůže získat její srdce a její Posvátný drahokam, mu Oniguma dovolil se s ním a spolu s dalšími démony spojit. Tímto spojením vznikl velmi mocný polodémon Naraku, jenž si vypůjčil podobu Inujaši, jenž byl tehdy připraven vzdát se své polodémoní podstaty za pomocí Posvátného drahokamu, čímž by ukončil povinnosti Kikjó a ona by pak mohla žít jako normální dívka a vzít si polidštěného Inujašu za muže. Když Kikjó čekala na Inujašu, aby mu dala Posvátný drahokam, tak místo něj přišel převlečený Naraku a Kikjó počastoval urážkami a tím, že nikdy neplánoval s ní žít, a že chce být plnohodnotným démonem. Při tom ji ošklivě zranil a utekl. Následně Naraku v podobě Kikjó napadl podobně lukem a šípy Inujašu, který tomu, co se děje, nerozuměl a cítil se podveden, proto pak napadl vesnici, kde za ty měsíce, co se stýkal s Kikjó, tak nějak zdomácněl, aby ukradl Posvátný drahokam, což nakonec vedlo k jeho zapečetění vážně zraněnou Kikjó.\n\nSamotný Posvátný drahokam vznikl jako mocný artefakt, aby mocná miko jménem Midoriko před několika staletími zapečetila moc krále všech démonů Magacuhiho. Když ho vyrobila a použila, uvěznila uvnitř celou jeho podstatu v bitvě trvající sedm dní, kdy byla přepadena celými legiemi démonů. Magacuhi vzniknul podobně jako Naraku, tedy spojením démonů se smrtelně zraněným člověkem-mizerou, který tajně toužil po jejím srdci. Když ji vzal do zubů, s Drahokamem způsobila spojení jeho a její duše, aby je pak obě, jeho i svojí navždy odstranila ze světa. Jejich těla zemřela, ale obě jejich duše nadále žily uvnitř Posvátného drahokamu, který se tímto stal tím, čím je, kde se Midoriko utkávala v nikdy nekončící bitvě s Magacuhim a jeho démony. Midoričino tělo bylo pohřbeno jako mumie do jedné jeskyně, avšak její vůle mohla prostřednictvím Posvátného drahokamu ovlivňovat okolní svět, například kolísáním moci, jež používali lidé a démoni prostřednictvím střípků Drahokamu. Svou vůli však mohl šířit i Magacuhi znečištěním Posvátného drahokamu, a jedině zničením Posvátného drahokamu mohlo dojít k jeho konečné porážce. K tomu mohlo dle staré legendy dojít jedině správně vyřčeným přáním.\n\nDo děje se přidal i Koga, mladý velitel kmene vlčích démonů, který se zamiloval do Kagome a často přicházel k ní na pomoc. Inujašu urážel přízviskem „Psisko,“ a oba byli vždy na kordy. Koga si časem uvědomil, že s Kagome nemůže být, ale navždy pro něj zůstávala tajnou láskou, i když si pak vzal vlčí démonkyni jménem Ajame, které to v dětství slíbil.\n\nPo zhruba dvou letech putování byl Naraku poražen poté, co udělal dříve chybu, když se pokusil poštvat Seššómarua proti Inujašovi, což si první jmenovaný uvědomil, neboť byl velice inteligentní, a společně pak (sice neochotně) zničili původní Narakovo tělo. Ten však už dříve posednul duši mrtvého mnicha, hlídajícího posvátnou očistnou horu Hakurei a vzkřísil skupinu nájemných zabijáků známou jako Bandu sedmi, které dal svou sbírku Střípků drahokamů, aby je udržel naživu v jejich zombie-stavu a posílil dost na to, aby dostatečně dlouho zabavili všechny jeho nepřátele dřív, než si pomocí temného rituálu obnoví v útrobách hory Hakurei tělo, které nebylo možné kvůli tomu, jak vlastně sám vzniknul, zničit běžným způsobem. Naraku byl nakonec poté, co zkompletoval celý Posvátný drahokam, přeci jen zničen, když se přeměnil s jeho mocí do podoby obřího létajícího pavouka. Mezitím ale značně zesílil a zmoudřel jak Inujaša a jeho přátelé, tak Seššómaru, který začal pomalu přes jeho naprostý despekt k Inujašovi svého bratra uznávat pro jeho odvahu a pro jeho schopnost ho ve vzájemných šarvátkách porazit, když mu Inujaša vzal dokonce i moc Tenseigy. Do závěrečné bitvy s Narakem se zapojili všichni, a on chtěl sebevražedným útokem vyhladit i vesnici Kaede, avšak byl včas díky Seššómarově zbrani Bakusaize, jež představovala jeho skutečnou moc a také složení zkoušky, kdy k získání moci nepotřebuje otcovo dědictví, zničen, třebaže jeho jed zamořil velkou oblast v okolí vesnice. Naraku však totálně zkaženému Posvátnému drahokamu v pravý moment řekl své přání, než zemřel. To přání se vyplnilo ihned poté, co byl skutečně usmrcen a Mirokův větrný tunel zacelen, když byla Kagome vtažena do jiného světa škvírou, kde se nacházel znečištěný Posvátný drahokam poté, co ho zasáhla ještě v Narakově těle posvátným šípem. Zděšený Inujaša otevřel svou Tessaigou, vylepšenou na nejlepší možnou úroveň, bránu do jinosvěta, aby Kagome našel. Jak ji hledal, mluvil k oběma zvlášť démon Magacuhi, který se snažil Kagome přesvědčit, aby učinila své sobecké přání a následně spadla do pasti Posvátného drahokamu, který se ukázal být velice nebezpečným pro toho, kdo by vyslovil jakékoliv nesprávné přání. Dle Magacuhiho a jeho démonů pak, co řekli jinde uvnitř drahokamu Inujašovi, by následně byla Kagome uvězněna navždy v Posvátném drahokamu, aby zaujala Midoričino místo, Naraku, jenž byl mrtev také uvězněn v Posvátném drahokamu, by pak s ní bojoval ve věčném souboji, zatímco sám Magacuhi by se mohl znovu inkarnovat na svět. Inujaša však dokázal křičet tak nahlas, že jeho hlas dorezonoval až ke Kagome, aby si nic nepřála. Ta řekla Magacuhimu, jehož nazvala Posvátným drahokamem, že věří, že pro ni Inujaša přijde, a skutečně přišel. Následně si vzpomněla na dědečkovo vyprávění, že Posvátný drahokam lze zničit jen jediným správným přáním, tedy si přála, aby zmizel, jednou pro vždy.\n\nKagome se následně vrátila zpět do fyzického světa i s Inujašou, políbila se s ním, a Kosti požírající studna, jež zmizela v obou světech na tři dny, kdy byla uvězněná v Posvátném drahokamu, se znovu objevila, ale každého z njich vrátila tam, kam patřili. Naraku tak byl po pěti letech konečně poražen. Další tři roky Kagome studovala školu, zatímco ve feudální době byla vesnice obnovena, Sango s Mirokem se vzali a měli tři děti, a Rin začala žít s Kaede, aby se po letech putování se Seššómaruem naučila zase žít s lidmi. Kagome každý den zkoušela jít do feudální doby za Inujašou, jenž tam zůstal sám, neboť před závěrečnou bitvou odešla ze světa konečnou smrtí i jeho Kikjó, jež konečně dospěla k míru v duši, která byla očištěna od nenávisti i žárlivosti. Avšak přenost Kosti požírající studny nefungoval. Až teprve jednoho dne, těsně po promoci, kdy hluboce zapřemýšlela, proč přestala fungovat, a došla k tomu, že to byly city, co jí přitahovaly k této době, takže se vzdala všeho a náhle studna začala opět fungovat, ale tentokrát již jednosměrně. Rozloučila se s matkou, dědečkem, bratrem Sótou a vrátila se za Inujašou, kterého si vzala za muže, třebaže on byl poloviční démon. Ale nyní o poznání moudřejším a konečně dospělým. Kagome nastoupila ke Kaede do řádného učení na kněžku miko a ve feudální době pak trávila spokojený život spolu s Inujašou.\n\nHlasy mu propůjčili: Kappei Jamaguči (山口 勝平) (japonsky), Richrd Ian Cox (anglicky)\n\nInujaša je napůl démon (han'jó), dítě Inu no Taišóa (psího démona) a lidské princezny Izayo (člověk). Má meč Tessaiga ( 鉄砕牙, v hiraganě てっさいが, někdy nesprávně nazývaný Tecusaiga), jež zdědil po svém otci. Jedním máchnutím zabíjí tisíce démonů. Dokáže se velice rychle uzdravit ze svých zranění. Když vychází nový měsíc (při novu), stává se z něj člověk. Zčernají mu vlasy, oči mu zhnědnou a ztratí své démonické schopnosti – zmizí mu drápy a tesáky a nemůže vládnout Tessaigou. Inujaša byl připoután k posvátnému stromu Gošinboku Kikyiným pečetícím šípem, 50let před příchodem Kagome. Inujaša nosí na krku magický růženec, který ho přimáčkne k zemi pokaždé, když Kagome řekne slovo sedni! (v japonštině – Osuwari, a angličtině – Sit nebo Sit, boy). Tento růženec mu dala Kaede, když se pokusil ukrást Klenot čtyř duší Kagome hned poté, co ji zachránil od stonožky.\n\nHlasy jí propůjčily: Sacuki Jukino (雪野 五月) (japonsky), Moneca Stori (anglicky)\n\nKagome je 15letá studentka, která se právě dostala na střední. Je reinkarnací Kikio, kněžky (\"miko\"), která zemřela 50 let před tím, než se Kagome poprvé dostala skrz Kosti požírající studnu. Kagome má duchovní schopnosti a dokáže vycítit a očistit potemnělé střípky drahokamu.\n\nHlasy mu propůjčili: Kódži Cudžitani (辻谷 耕史) (japonsky), Kirby Morrow (anglicky)\n\nMiroku je buddhistický mnich (\"hóši\" 法師), který cestuje a vymítá démony výměnou za jídlo a nocleh. Na pravé ruce má černou díru (kazaana, větrný tunel), která vysaje všechno kolem něj. Má ji ovázanou magickými korálky, čímž ji má plně pod kontrolou. Tato díra se v jeho rodině dědí z generace na generaci už od jeho dědečka Mijacu, kterému ji udělal Naraku. Je to jeho prokletí, avšak on se ho naučil používat jako zbraň. Naraku proto vytvoří jedovatý hmyz, který sám vlétá do větrného tunelu a přiotráví ho. Jeho větrný tunel se ale zvětšuje a pokud by se zvětšil hodně, mohl by ho vysát. Hledá proto ženu, která by mu povila dítě, které by mohlo pokračovat v hledání Naraka, neboť si není jistý, jestli to stihne/dokáže sám.\n\nHlasy jí propůjčily: Hóko Kuwašima (桑島 法子) (japonsky), Kelly Sheridan (anglicky)\n\nSango je zabiják démonů (démono-bijec). Její zbraní je Hiraikocu (obří bumerang), který je vyroben z kostí zabitých démonů a používá ho z jejich zabíjení. Její rodinu a celou vesnici zabila Narakova lest. Přežila jedině ona a její bratr Kohaku, který přežije pouze díky střípku klenotu, jež má v zádech.\n\nHlasy mu propůjčili: Kumiko Watanabe (渡辺 久美子) (japonsky), Jillian Michaels (anglicky)\n\nŠippó je osiřelý liščí démon, jemuž otce zabili Hromoví bratři, Hiten a Manten. Kagome a Inujaša se s ním setkávají a pomohou mu pomstít smrt otce. Šippó dokáže měnit podoby, avšak pouze dočasně a často neúplně a neúčinně. Jako zbraň používá svou liščí magii, hračky, kopírování předmětů a vytváření iluzí.\n\nHlas jí propůjčila: Tarako (鱈子, Tarako Isono 磯野鱈子)\n\nKirara je Sanze věrná nekomata. Má krémovou barvu, černé uši, dva černé huňaté ocasy a černé tlapky. Kirara má dvě formy: velký zuřivý lví démon se schopností létat a malé rozkošné koťátko. Sango, Miroku a Šippó ji často používají k transportu. V anglické verzi ji přejmenovali na Kilala, jelikož japonské \"r\" se vyslovuje jako \"l\")\n\nHlasy mu propůjčili: Ken Narita (成田 剣) (japonsky), David Kaye Seššómaru je syn silného démona (\"jókai\") Inu no Taišó a Inujašův starší bratr. Seššómaru nenávidí Inujašu, protože ho kdysi zanechal v bitvě bez pomoci (nemohl, jelikož byl zaklet šípem), vytýká mu, že je jen poloviční (nehodnotný) démon a špiní otcovu krev. Po otci získal meč Tenseigu, která umí jedním máchnutím oživit tisíce životů, avšak v boji je mu úplně k ničemu. Snaží se proto Inujašovi vzít Tessaigu. Po čase, kdy vzdal tenseigu aby se spojila s Tetsaigou, však získá meč z vlastní síly Bakusaigu, kterou slušně na konci rozkládá Narakovo tělo.\n\nHlasy mu propůjčili: Tošijuki Morikawa (森川 智之) (japonsky), Paul Dobson (anglicky)\n\nHlavní záporná postava Naraku nezvratně zasáhl do osudu každé postavy v seriálu svými nástrahami, léčkami a manipulacemi. Stejně jako Inujaša je i on polodémon a vznikl z bandity Oniguma. Na rozdíl od Inujaši si může, jak tvrdí, vybrat období, kdy ztratí své démonické schopnosti a stane se z něj člověk. Stejně jako oni sbírá střípky Klenotu čtyř duší. Též se zamiloval do Kikjó, která se o něj starala, když byl jako Onigumo těžce raněn a odsouzen k věčnému upoutání na lůžko v jeskyni. Nabídl proto své tělo démonům, oni se v něm spojili a tím povstal Naraku, démon se srdcem člověka, jež stále touží po Kikjó.\n"}
{"id": "332910", "url": "https://cs.wikipedia.org/wiki?curid=332910", "title": "Pepa Streichl", "text": "Pepa Streichl\n\nPepa Streichl (vl. jménem Josef, 8. září 1949 Orlová – 11. srpna 2013 Ostrava) byl ostravský bluesový a folkový písničkář. \n\nVystupoval již od roku 1968. Spolupracoval s mnoha osobnostmi české hudby (např. Pavlem Dobešem, Jarkem Nohavicou). Na začátku devadesátých let ho postihla mozková mrtvice. Po uzdravení vystupoval se skupinou Truc Blues. Od roku 2002 vystupoval sólově nebo s triem.\n\nZemřel ve věku nedožitých 64 let dne 11. 8. 2013 ve svém bytě v Ostravě.\n\n\n\n"}
{"id": "332911", "url": "https://cs.wikipedia.org/wiki?curid=332911", "title": "Uher", "text": "Uher\n\nČeské a slovenské příjmení Uher nese více různých osobností:\n\n\n"}
{"id": "332912", "url": "https://cs.wikipedia.org/wiki?curid=332912", "title": "Rebol", "text": "Rebol\n\nREBOL (Relative Expression Based Object Language) je multiplatformní jazyk výměny dat a multiparadigmatický programovací jazyk navržený Carlem Sassenrathem pro síťovou komunikaci a distribuované výpočty.\n\nREBOL přináší pojem dialektování: malá, optimalizovaná, specializovaná \"nářečí\" (dialekty) pro programový kód i data, což je podle jeho tvůrce, Carla Sassenratha, nejvýznačnějším přínosem tohoto jazyka:\n\"I když může být použit pro programování, definování funkcí a provádění výpočtů, jeho nejsilnější stránkou je schopnost snadného vytváření specializovaných jazyků, neboli dialektů.\"\n\nREBOL je používán k tvorbě internetových aplikací (jak klientských, tak i serverových), databázových aplikací, utilit, i multimediálních aplikací.\n\nREBOL je vyšší, interpretovaný, multiplatformní, multiparadigmatický, dynamicky reflektivní, symbolický programovací jazyk. Je také silně homoikonický-ve smyslu, že data i kód jsou reprezentována stejně-což činí REBOL vhodným pro metaprogramování.\n\nPodporuje strukturované, funkcionální, a objektově orientované programování založené na prototypech. Není ale čistě funkcionálním jazykem-imperativní programování je podporováno používáním přiřazení a funkcí s vedlejšími efekty. Není ani čistě objektově orientovaným jazykem, maje ne-objektové datové typy. REBOL je zvláště dobře uzpůsobený pro jazykově orientované programování; konkrétněji pro dialektování.\n\nREBOL je dynamický, dynamicky a pevně typovaný (proměnné typ nemají, hodnoty ano). K správě paměti používá garbage collection a podporuje výjimky a dynamické rozlišování jmen (pomocí výpočtu vazby).\n\nUkázka jednoduché internetové aplikace pracující s dvěma službami, HTTP a SMTP:\n\nsend branko@collin.example read http://www.rebol.com</nowiki>\n\nRebol také podporuje grafické uživatelské rozhraní zvané VID. Je to zkratka Visual Interface Dialect.\nJedná se o dialekt jazyka REBOL. VID je mimochodem součástí REBOLu, verze VIEW, která je zdarma.\n\nUkázka:\n\nVIEW LAYOUT [Text \"Ahoj světe!\"]</nowiki>\n\n"}
{"id": "332913", "url": "https://cs.wikipedia.org/wiki?curid=332913", "title": "Muréna obecná", "text": "Muréna obecná\n\nMuréna obecná (\"Muraena helena\" Linnaeus, 1758), též zvaná muréna římská, nebo jen murana, je druh mořské dravé ryby z čeledi murénovitých s typickým hadovitým tělem, který může dorůstat délky až 150 cm a hmotnosti 14 nebo 15 kg. Muréna obecná se nejčastěji vyskytuje v oblasti Středozemního moře, ale je možné ji potkat v oblasti rozprostírající se od Senegalu, přes Azory, Kanárské ostrovy až po Britské ostrovy.\n\nMuréna obecná může být pro člověka nebezpečná, cítí-li se ohrožena, dokáže bolestivě pokousat. Jsou známy i případy, kdy muréna zaútočila bez vyprovokování. Dříve se věřilo, že její zuby jsou jedovaté, ale nověji se uvádí, že jed neobsahují.\n\nMuréna obecná má podlouhlé úzké tělo, které je velmi podobné hadům. Může být dlouhé až 150 cm a dosahuje váhy 14–15 kg., ale největší zástupci murén, např. muréna ganžská (\"Strophidon sathete\") dorůstá délky téměř 4 metrů. \n\nV přední části se nachází hlava s tlamou plnou malých, avšak ostrých jehlicových zubů, která se táhne až pod oči. Pozoruhodná je svou vnitřní „vystřelovací“ čelistí schovanou hluboko v hrdle. Lapí-li kořist do tlamy, tuto menší čelist vysune dopředu a ta se do ni pevně zakousne (často ji přímo překousne). Chycená oběť nemá jednak žádnou šanci na únik a navíc ji snáze pozře. Muréna je jediným známým živočichem, který tuto tzv. faryngeální čelist používá k uchopení kořisti.\n\nNa vrcholku hlavy se nachází dvě malé oči, za kterými jsou umístěny žaberní otvory. Na zrak se ale kdovíjak nespoléhá. Zdá se, že nejdůležitějším a silně vyvinutým smyslem je čich – vybavena je celkem čtyřmi nosními otvory. Oproti ostatním rybám nemá muréna velké ploutve. Částečně ale splývají s tělem, čímž vzniká lem kolem celého těla.\n\nMuréna využívá kamufláže, proto je její tělo zbarveno jako okolní skály. Nejčastěji má tělo barvu hnědou, či tmavě šedou, na kterém se nachází malé žlutobílé skvrny, které se směrem k ocasu ztrácí. Povrch těla je kluzký a bez šupin.\n\nMuréna obecná je příbuzná s \"Muraena augusti\" a murénou černoskvrnnou.\n\nMuréna obecná obývá převážně mělké vody do hloubky od 5 do 50 metrů, ale dostat se může pravděpodobně až do hloubky 80 nebo 100 metrů. Obývá oblasti subtropického pásu vymezeného přibližně 13 až 52° severní šířky a 32 až 36° západní délky, což odpovídá oblasti východního Atlantiku, při větší šanci je možné jí spatřit při pobřeží Egypta.Jedná se o teritoriální rybu, která se zdržuje převážně na jednom území.\n\nMuréna se živí převážně menšími živočichy v podobě korýšů, ryb, či sépií, které loví částečně schovaná ve skalnatých dutinách, vracích převážně v noci. Z úkrytu vysunuje ven přibližně 1/3 až 1/2 svého těla a pokud se kořist přiblíží do její blízkosti, střelhbitě vyrazí a chňapne po kořisti. Díky sadě svých velmi ostrých zubů a také pomocné vnitřní čelisti uchopí kořist zvláště pevně, a ta již nemůže uniknout.\n\nMuréna je dimorfní ryba. Rozmnožuje se převážně v zimním období, kdy jedinci plavou do oblastí s mělčí vodou. Zde se ryby vytřou a nechají volně plavat jikry ve vodě, které je následně vlivem mořských proudů unáší do okolí. Přesný mechanismus jejího rozmnožování ale není znám. Předpokládá se, že jedna samice vypustí okolo 60 000 jiker.\n\nMuréna je lovena převážně sportovními potápěči pomocí harpuny jako trofej, či na kousky rybího masa, které se používá jako návnada pro sportovní rybaření. Její maso není příliš ceněno a jedná se o levnou rybu, která se dá upravovat vařením, pečením, či grilováním. Vyjma lovení se murény často chovají jako dekorační ryby ve větších akváriích, či v zábavních oceániích. Její kůže se občas používá pro výrobu kožených předmětů.\n\nMurény patří k rybám s nejslavnější historií. Staří Římané je chovali v ohrazených mořských zátokách nebo rybnících s mořskou vodou. Jejich maso bylo pokládáno za pochoutku a podáváno na hostinách římských labužníků. Publius Licinius Crassus údajně v 1. stol. př. n. l. choval murénu jako domácího mazlíčka. Traduje se, že římští císaři krmili murény masem z otroků odsouzených k smrti. Ve skutečnosti se nejednalo o běžnou praktiku, ale spíše o exces, spojený se jménem Vedia Pollia, římského boháče a přítele císaře Augusta, který zemřel roku 18 př. n. l. Pollio prý chtěl tímto způsobem potrestat otroka, který mu rozbil velmi cenný pohár, avšak císař Augustus, který byl tehdy u Pollia na návštěvě, mu nepovolil trest vykonat. Tuto historku zmiňují filosof Seneca a přírodovědec Plinius starší. Tradované zprávy o tom, že římští boháči krmili murény lidským masem, aby získaly lahodnější chuť, se nezakládají na pravdě. Jejich autory jsou křesťanští autoři, např. Tertullianus, kteří tak chtěli zdiskreditovat římskou moc.\n\n"}
{"id": "332917", "url": "https://cs.wikipedia.org/wiki?curid=332917", "title": "Štefan Uher", "text": "Štefan Uher\n\nŠtefan Uher (4. června 1930, Prievidza, Československo - 29. března 1993, Bratislava, Slovensko) byl slovenský režisér a scenárista. Studium filmové režie absolvoval na FAMU v Praze v letech 1950 až 1955. Nejprve se věnoval filmovému dokumentu, později hlavně hraným filmům. Byl představitelem tzv. Nové vlny v československé kinematografii. Spolupracoval se spisovatelem a scenáristou Alfonzem Bednárem a kameramanem Stanislavem Szomolányim. \n\n\n\n"}
{"id": "332919", "url": "https://cs.wikipedia.org/wiki?curid=332919", "title": "Montpellierský oblouk", "text": "Montpellierský oblouk\n\nMontpellierský oblouk je v geometrii zborcená plocha a jeden z konusoidů, jehož řídicí křivky jsou polokružnice, přímka rovnoběžná s rovinou této polokružnice (ale neležící v ní) a konečně přímka procházející středem polokružnice a kolmá k její rovině. Plocha je tvořena přímkami, které protínají všechny tři řídicí křivky. Používá se jako přechodová plocha např. mezi čtvercem a kružnicí, což je častý případ ve vzduchotechnice.\n"}
{"id": "332921", "url": "https://cs.wikipedia.org/wiki?curid=332921", "title": "Josef Kotek", "text": "Josef Kotek\n\nJosef Kotek (17. června 1883 Plzeň – 23. prosince 1914 Ostrava) byl český novinář, národní socialista a příslušník prvního odboje z řad civilistů.\n\nOd roku 1913 působil jako redaktor časopisu \"Pokrok\" v Prostějově. Pro pobuřující protidynastické řeči byl rakouským zeměbraneckým polním válečným soudem odsouzen k smrti a popraven. Jeho odsouzení bylo v rozporu i s tehdejším platným rakouským trestním právem.\n"}
{"id": "332929", "url": "https://cs.wikipedia.org/wiki?curid=332929", "title": "Marseilleský oblouk", "text": "Marseilleský oblouk\n\nJedná se o přímkovou plochu, jeden z konusoidů. Jako řídicí křivky zde jsou části kružnic různých poloměrů v rovnoběžných rovinách (spojnice jejich středů není kolmá na tyto roviny) a dále přímka kolmá k těmto rovinám. Plocha je pak tvořena přímkami, které protínají všechny tři řídicí křivky.\n\n"}
{"id": "332931", "url": "https://cs.wikipedia.org/wiki?curid=332931", "title": "Ropušnice skvrnitá", "text": "Ropušnice skvrnitá\n\nRopušnice skvrnitá (\"Scorpaena porcus\" Linnaeus, 1758) je druh dravé mořské ryby z čeledi ropušnicovití, která žije v oblasti Atlantského oceánu. Jedná se o samotářský druh, který loví svoji potravu převážně v noci.\n\nRyba se vyskytuje převážně u mořského dna, kde může žít v mělčinách, ale také až do hloubky 800 metrů. Vyskytuje se v oblasti východního Atlantiku, včetně Středozemního moře a Černého moře, což odpovídá přibližně souřadnicím mezi 55° severní šířky až 25° jižní šířky a 32° západní délky až 42° východní délky. Je možné se s ní setkat na jižním pobřeží Britských ostrovů, Azorů, Kanárských ostrovů, pobřeží Maroka a středomořských států. Jedná se o nemigrující druh.\n\nRopušnice skvrnitá má oválný tvar těla zploštělý do stran, na kterém se nachází značné množství výrostků a ostnů, které slouží jako kamufláž a obrana současně. Obvykle dorůstá velikosti 25 cm, ale v maximálních případech až 35 cm (jiné zdroje uvádějí až 37 cm, ale obvykle se pohybuje v rozmezí 15 až 20 cm) s maximální váhou 870 g. V přední části se nachází velká hlava, které je chráněna kostními pláty, jež fungují jako přední pancéřování. Na jejím vrcholku se nachází dvě velké oči, které směřují do stran. Mezi očima je umístěno několik rozvětvených tykadel. Oblast linie hřbetu je tvořena za pomoci 55 šupin a současně se zde vyskytuje i postranní čára. Hřbetní ploutev tvoří 12 tvrdých a 9 až 11 měkkých ploutevních paprsků. Na straně těla se nacházejí dvě velké prsní ploutve, které slouží k pohybu.\n\nPovrch těla je pokryt šupinami, které chrání tělo ryby. Její barva je převážně hnědá, červenohnědá až oranžová s nepravidelně rozmístěnými plochami, ve kterých se vyskytují tmavé či světlé pruhy fungující jako kamufláž. Ryba tak imituje skalnatý povrch, který je porostlý mořskými rostlinami.\n\nRopušnice skvrnitá je dravá masožravá ryba, která se živí převážně drobnými rybami obývající oblasti mořského dna, dále lov garnáty, či mořské kraby. Jedná se o nočního dravce, který přes den spoléhá na svoji kamufláž a v noci vyráží na lov. K ulovení kořisti využívá svoji velkou tlamu a značnou rychlost, kterou je schopna vyvinout na krátký okamžik a tím kořist dostihnout.\n\nRopušnice se rozmnožuje převážně v letních měsících mezi červnem a srpnem. Během tření samice naklade malé chomáče jiker, které jsou následně unášeny mořskými proudy jako součást planktonu. Po dosažení délky okolo 3 cm se mladé rybky vydávají ke dnu, kde žijí podobně jako dospělé ryby.\n\nRyba není průmyslově lovena, jelikož hodnota jejího masa je velmi nízká. Chytá se pouze pro akvaristické potřeby, například pro velká akvária jako dekorační ryba.\n"}
{"id": "332934", "url": "https://cs.wikipedia.org/wiki?curid=332934", "title": "Ďas", "text": "Ďas\n\nĎas (\"Lophius\") je rod dravých ryb z čeledi ďasovitých (\"Lophiidae\"). Zástupci tohoto rodu se vyznačují bentickým způsobem života ve velkých hloubkách.\n\n"}
{"id": "332935", "url": "https://cs.wikipedia.org/wiki?curid=332935", "title": "Anna Fárová", "text": "Anna Fárová\n\nAnna Fárová (1. června 1928, Paříž, Francie – 27. února 2010 Jindřichův Hradec) byla česko-francouzská historička umění a překladatelka z francouzštiny. Specializovala se na dějiny a kritiku umělecké fotografie. Její dcera Gabriela Fárová (* 1963) je uznávaná fotografka, Isabela Fárová (* 1961) je sochařka.\n\nVystudovala francouzské gymnázium v Praze a v letech 1946–1951 studovala dějiny umění (prof. A. Matějček) a estetiku (prof. J. Mukařovský) na Filosofické fakultě UK. Diplomová práce \"Antonín Chittussi\" (1951) nebyla přijata k obhajobě. Promovala spisem \"Vliv fotografie na malířství. František Drtikol\" (1974), v roce 2002 absolvovala rigorózní řízení na FAMU.\n\nJejí matka byla francouzská profesorka Anne Moussu, její otec Miloš Šafránek byl diplomat. V Paříži se setkávala s významnými umělci té doby, osobně poznala například Bohuslava Martinů, Jana Zrzavého, Josefa Šímu nebo Františka Tichého. Po přesídlení do Prahy na Spořilově navštěvovala schůzky surrealistů, kde se seznámila s Karlem Teigem i se svým budoucím mužem výtvarníkem Liborem Fárou (1925–1988), o kterém prohlásila:\nDíky svému muži měla přístup k časopisu \"Verve\", ve kterém byly jak barevné celostránkové reprodukce slavných obrazů, tak i velkoformátové fotografie…\n\nDo roku 1970 měla svobodné povolání, od roku 1970 do roku 1976 působila na FAMU a v Uměleckoprůmyslovém muzeu. Nezastírala negativní vztah ke komunismu v bývalém Československu. Po podpisu Charty 77 byla z UPM propuštěna. Od roku 1995 působila ve vědecké radě Uměleckoprůmyslového muzea. Přednášela na univerzitách ve Francii, USA i Velké Británii, překládala z francouzštiny. Spolupracovala s nakladatelstvími Odeon, Orbis a Torst, byla editorkou série Paragraphic Books v newyorském nakladatelství Grossman Publisher.\n\nPořádala výstavy českých i zahraničních fotografů doma i ve světě a psala fotografické monografie. Zpracovala dílo Františka Drtikola a zejména vydala výbor z díla Josefa Sudka, jehož autorská práva získala od umělce odkazem. Pozůstalost Josefa Sudka je nyní uložena v Ústavu dějin umění AV ČR.\n\nNapsala řadu knih o významných zahraničních umělcích, například o Robertu Capovi, vůbec první monografii o Cartier Bressonovi, Werneru Bischofovi, členech agentury Magnum a dalších (Jiří Jeníček, Eugen Wiškovský, Jindřich Štyrský, Josef Koudelka, Eva Davidová).\n\nVytvořila a uspořádala fotografickou sbírku v Uměleckoprůmyslovém muzeu v Praze. V roce 1967 organizovala výstavu 7+7, v roce 1974 výstavu Osobnosti československé fotografie I, roku 1981 organizovala výstavu 9&9 v cisterciáském klášteře v Plasích, na které vystavovalo 18 českých umělců a pozvání přijaly významné osobnosti světové fotografie.\n\nZemřela v Praze dne 27. února 2010.\n\nZa svou práci získala množství významných vyznamenání v USA, Německu a dalších zemích. Byla jmenována \"Rytířkou řádu umění a literatury\" ve Francii a roku 2002 získala české státní vyznamenání \"Medaili Za zásluhy\". Roku 2006 obdržela titul „Osobnost české fotografie roku“ za dlouhodobý přínos fotografii“. Za rekonstrukci domu na Horním náměstí ve Slavonicích, který zakoupila (Fárův dům), byla udělena cena Grand Prix Obce architektů.\n\n\n\n\n\n"}
{"id": "332937", "url": "https://cs.wikipedia.org/wiki?curid=332937", "title": "Muréna", "text": "Muréna\n\nMuréna je rod ryb z čeledi murénovitých, které jsou typické tvarem těla připomínajícím hada.\n\n\n"}
{"id": "332947", "url": "https://cs.wikipedia.org/wiki?curid=332947", "title": "Tintoretto", "text": "Tintoretto\n\nTintoretto (29. září 1518 – 31. května 1594), vlastním jménem Jacopo Comin, byl jeden z nejvýznamnějších malířů pozdní italské renesance. V mládí byl také známý pod jménem Jacopo Robusti ( znamená v italštině mj. silný, robustní, statný, podsaditý ) podle svého otce, který statečně bránil brány Padovy proti císařské armádě. Jeho skutečné jméno 'Comin' bylo objeveno nedávno Miguelem Falomirem, kurátorem madridského muzea Prado, a  bylo zveřejněno při příležitosti Tintorettovy retrospektivní výstavy v Pradu v roce 2007. Comin je místní název koření římského kmínu.\n\nPro neobyčejnou činorodost v malování byl nazýván Il Furioso (tj. zběsilý). Jeho dramatické užití perspektivy a zvláštních světelných efektů bylo předznamenáním barokního umění.\n\nNarodil se v Benátkách v roce 1518 jako nejstarší z 21 dětí. Jeho otec Giovanni byl barvířem (tintore); proto syn dostal přezdívku Tintoretto, \"barvířek\" nebo \"syn barvířův\". Rodina pocházela z Brescie v Lombardii, součásti Benátské republiky. Starší studie kladly původ rodiny do toskánského města Lucca.\n\nV dětství Jacopo, rozený malíř, dělal mazanice na zdech barvírny; jeho otec zpozoroval jeho sklony a vzal ho do Tizianova ateliéru zjistit, zda se může stát malířem. Zřejmě to bylo okolo roku 1533, kdy bylo Tizianovi 56 let.\n\nTintoretto byl v ateliéru pouhých deset dnů, když ho Tizian poslal zpět domů, protože mistr si všiml velmi oduševnělých kreseb, které vytvořil Tintoretto; lze předpokládat, že žárlil na tak nadaného žáka. To však je bezvýznamná domněnka; snad by bylo spravedlivější předpokládat, že kresby ukazovaly tak velkou nezávislost, že Tizian usoudil, že mladý Jacopo, i když by se mohl stát malířem, by nikdy nebyl způsobným žákem.\n\nOd té doby si oba vždy zachovávali odstup. Tintoretto byl skutečně veřejným a zaníceným obdivovatelem Tiziana, ale nikdy přítelem, a Tizian a jeho přívrženci jej chladně přezírali. Docházelo i k pomluvám, ale Tintoretto je nevšímavě přecházel. Další učitele již nehledal, ale studoval s velkým zápalem samostatně.\nStudoval zejména kopie michelangelových soch \"Svítání\", \"Dne\", \"Soumraku\" a \"Noci\". Byl zručný při modelování z vosku a hlíny (metodu používal rovněž Tizian), což mu následně pomáhalo při vypracování kompozice obrazů. Někdy mu byla modelem mrtvá těla, zahalená i odhalená, která Tintoretto upevňoval do dřevěných nebo lepenkových boxů s otvorem pro svíčku. Tehdy i později pracoval často v noci i ve dne.\n\nMladý malíř Andrea Schiavone, o čtyři roky mladší než Tintoretto, mu často dělal společnost. Tintoretto zdarma pomáhal Schiavonemu při nástěnných malbách. V celé řadě dalších případů pracoval rovněž bez honoráře, a proto byl úspěšný při získávání zakázek. Dvě nejranější nástěnné malby Tintoretta – zhotovené téměř zadarmo – byly \"Balsazarova hostina\" a \"Jezdecká bitva\". Obě jsou dávno ztracené, podobně jako jeho další fresky.\n\nJeden z dochovaných raných Tintorettových obrazů, \"Obětování Ježíše v chrámu\", se nachází v kostele Santa Maria del Carmine v Benátkách. V San Benedetto jsou \"Zvěstování\" a \"Kristus a Samaritánka\". Pro Scuola della Trinita (scuole neboli školy v Benátkách byly spíše nemocnice nebo charitativní ústavy než školní instituce) namaloval čtyři výjevy z Genesis. Dva z nich, nyní v Benátské akademii, jsou \"Adam a Eva\" a \"Kain zabíjí Ábela\", obě skvělé mistrovské práce, které nás nenechají na pochybách, že Tintoretto byl ve té době vrcholným malířem – jedním z mála, kdo dosáhl nejvyšší proslulosti bez jakéhokoliv formálního vzdělání.\n\nKolem roku 1546 Tintoretto namaloval pro kostel Madonna dell'Orto své tři vrcholné práce: \"Klanění zlatému teleti\", \"Uvedení Panny do chrámu\" a \"Poslední soud\" (nyní nevhodně přemalovaný). Zakázku na dvě malby, \"Klanění zlatému teleti\" a \"Poslední soud\", vzal jen za cenu nákladů, aby byl více známý. Usadil se v domě blízko kostela. Dům je dosud stojící gotická stavba s výhledem přes lagunu na ostrov Murano a Alpy na nábřeží Fondamenta dei Mori. Roku 1548 získal zakázky na čtyři obrazy ve Scuola di San Marco: \"Nalezení těla sv. Marka\" (nyní v kostele Angeli na ostrově Murano), \"Přenesení těla sv. Marka\", \"Zachránění Saracéna\" (oba se nachází v knihovně královského paláce v Benátkách) a plným právem nejslavnější \"Sv. Marek osvobozuje odsouzeného otroka\".\n\nV roce 1550 se oženil s Faustinou de Vescovi (nebo Episcopi?), dcerou benátského šlechtice a prominentního člena \"Scuoly de San Marcos\". Faustina porodila několik dětí, zřejmě dva syny a pět dcer. Matkou Jacopovy dcery Marietty, která namalovala svůj autoportrét, pravděpodobně byla německá žena, se kterou se Jacopo stýkal před sňatkem s Faustinou.\n\nDalší významnou etapou v profesionálním životě Tintoretta byla práce na zdech a stropech Scuola di San Rocco, budovy, která nyní může být považovaná za svatyni vztyčenou Tintorettovým géniem. Budova, postavená v roce 1525 Lombardim, trpěla nedostatkem světla, byla mimořádně nevhodná pro jakoukoliv rozměrnou obrazovou výzdobu. Přesto malby v jejím interiéru byly zahájeny v roce 1560.\n\nBěhem pěti let byli pozváni nejvýznamnější malíři, včetně Tintoretta a Paola Veronese, aby předložili návrhy pro centrální část menšího sálu nazývaného Sala dell'Albergo s námětem \"Sv. Roch v nebeské slávě\". Tintoretto vytvořil nikoliv jen skicu, ale obraz, který uložil na místo do oválu. Ostatní uchazeči protestovali, avšak umělec daroval obraz světci, a protože stanovy nadace zakazovaly odmítnout dar, byl ponechán na původním místě. Tintoretto zdarma poskytl další výzdobu stropu.\n\nV roce 1565 pokračoval v práci ve scuole malováním velkolepého \"Ukřižování\", za které obdržel 250 dukátů. V roce 1576 zadarmo namaloval další středový obraz na stropě velkého sálu, \"Zázrak s kovovým hadem\", a následujícího roku dokončil stropní obrazy \"Velikonoce\" a \"Mojžíš vyráží vodu ze skály\", za které obdržel od cechu velmi nízký honorář.\n\nTintoretto se dále pustil do malování celé scuoly a přilehlého kostela San Rocco. V listopadu 1577 nabídl, že každý rok namaluje 3 obrazy za roční honorář 100 dukátů. Návrh byl přijat a do puntíku splněn. Malířova smrt zabránila vytvoření některých stropních výzdob. Celková částka vyplacená za scuolu činila 2447 dukátů. Nehledě na některé menší práce, scuola a kostel obsahují 52 pozoruhodných maleb, které mohou být kvalifikovány jako ohromné sugestivní skici, s mistrovstvím, ale ne metodickou přesností dokončených obrazů, přizpůsobené pro pohled v šerém polosvětle. \"Adam a Eva\", \"Navštívení\", \"Klanění tří králů\", \"Vraždění neviňátek\", \"Kristus před Pilátem\", \"Cesta na Kalvárii\", a (tento byl poničen restaurováním) \"Nanebevzetí Panny Marie\" jsou význačné příklady ve scuole, v kostele pak \"Kristus uzdravuje paralytika\".\n\nZřejmě ve stejném roce 1560, kdy začal pracovat ve Scuola di San Rocco, zahájil Tintoretto početné malby v dóžecím paláci. Vytvořil zde portrét dóžete Girolama Priuliho. Další práce byly zničeny při velkém požáru v roce 1577 – \"Vyobcování Fridricha Barbarossy z církve\" a \"Bitva u Lepanta\".\n\nPo požáru Tintoretto začal znovu spolu s Paolem Veronese. Jejich práce však byly z větší části v pozdějších letech katastrofálně a ostudně retušovány, a některé z nejlepších památek malířského talentu tak byly degradovány na nevýznamný průměr.\n\nTintoretto namaloval v Sala del Senato \"Triumf Benátek, vládkyně moří\", v Sala dell Anticollegio čtyři výjimečné mistrovské kusy: \"Adriana, Venuše a Bakchus\", \"Tři Grácie s Merkurem\", \"Minerva a Mars\" a \"Vulkánova dílna\", za které obdržel za každý 50 dukátů a navíc výdaje na materiál okolo roku 1578, v Antichiesetta \"Sv. Jiří osvobozující princeznu, a sv. Ludvík\", a \"Sv. Ondřej a sv. Jeroným\". \n\nVrcholným dílem Tintorettova života je jeho poslední významný obraz, rozměrný \"Ráj\" (o velikosti 22 × 7 m), největší malba na plátně. \n\nKomise ještě o této velké práci nerozhodla a Tintoretto, jak byl zvyklý, řekl senátorům, že se modlí k Bohu, aby byl vybrán a že by třeba ráj samotný mohl být jeho odměnou po smrti. Po konečném přidělení zakázky v roce 1588 rozvinul své plátno ve Scuole della Misericordia a pracoval nezdolně na úkolu, prováděl mnoho změn a vyhotovoval různé hlavy a oblečení podle skutečnosti.\n\nKdyž byl obraz téměř hotov, umístil ho na místo a dokončil jej s asistencí svého syna Domenica v detailech draperie atd. Všichni Benátčané aplaudovali znamenitému výsledku, který však od té doby utrpěl zanedbáváním a nešetrnými opravami. Tintoretto byl požádán stanovit cenu, ale on to ponechal na úřadu. \n\nPo dokončení \"Ráje\" Tintoretto nějaký čas odpočíval, a již se do dalšího důležitého díla nepustil.\n\nRoku 1594 jej postihly těžké žaludeční bolesti a horečka, které mu nedovolily spát, a téměř nemohl jíst. Nakonec po dvou týdnech 31. května 1594 zemřel. Byl pohřben v kostele Madonna dell'Orto vedle své oblíbené dcery Marietty, která zemřela roku 1590 ve věku 30 let.\n\nTintoretto měl málo žáků. Mezi nimi to byli jeho dva synové a Martin de Vos z Antverp. Syn Domenico (1562–1637) často otci pomáhal na podkladech velkých obrazů. Sám namaloval množství obrazů, mnohé velmi rozměrné. Lze je hodnotit nanejvýš jako průměrné. Tintorettův vliv je patrný u řeckého malíře španělské renesance El Greca, který pravděpodobně viděl jeho dílo při návštěvě Benátek.\n\n\n\n"}
{"id": "332955", "url": "https://cs.wikipedia.org/wiki?curid=332955", "title": "Isabela Henegavská", "text": "Isabela Henegavská\n\nIsabela Henegavská ( \"Isabelle de Hainaut\", 1170 – 15. března 1190, Paříž) byla francouzskou královnou a dcerou henegavského hraběte Balduina V. a Markéty, dcery Dětřicha Alsaského.\n\n28. dubna1180 se jako desetiletá dívenka provdala za o pět let staršího následníka francouzského trůnu prince Filipa. Do manželství krom plavé krásy, jíž se vyznačoval její rod, přinesla hrabství Artois. Sňatek měl utužit Filipovo spojenectví s Isabeliným strýcem, flanderským hrabětem Filipem, které mělo být protiváhou proti dvorské klice královny Adély a jejích bratrů.Filipův otec téhož roku zemřel a mladí manželé usedli na královský trůn. Roku 1187 se narodil syn Ludvík a o tři roky později Isabela ve dvaceti letech na následky těžkého porodu i s dítětem zemřela. S velkou pompou byla pohřbena v katedrále Notre Dame v Paříži. Ovdovělý Filip se poté oženil ještě dvakrát. Na francouzský trůn usedl Isabelin syn Ludvík.\n\n"}
{"id": "332957", "url": "https://cs.wikipedia.org/wiki?curid=332957", "title": "Pteroidichthys amboinensis", "text": "Pteroidichthys amboinensis\n\nPteroidichthys amboinensis je druh dravé mořské ryby z čeledi ropušnicovitých, která se vyskytuje v oblastech tropických moří, kde žije u mořského dna na mělčinách maskující se mezi rostliny na dně.\n\nVyskytuje se v oblasti tropických moří v oblasti západního okraje Tichého oceánu, v Indickém oceánu, v Rudém moři a Žlutém moři, v pobřežních vodách Indonésie, Nové Guineie, Japonska, Austrálie.\n\nPteroidichthys amboinensis dorůstá maximálně velikosti 12 cm. Její tělo je porostlé celou řadou různých výrůstků, které připomínají mořské řasy a rostliny. Tato funkce vytváří rybě kamufláž, která jí pomáhá se ukrýt před dravci a současně ulovit kořist. Menší rybky připlují do těsné blízkosti bez obav. Vyskytuje se v celé barevné škále v závislosti na okolním prostředí, ve kterém žije, což zlepšuje její maskování. Často se vyskytují červené, hnědé, či zelené varianty.\n\nNa horní části hlavy má dva výrůstky, které se dále větví.\n\nJedná se o velmi ceněnou rybu v akvaristice, která má značnou hodnotu.\n"}
{"id": "332961", "url": "https://cs.wikipedia.org/wiki?curid=332961", "title": "Thomas Hitzlsperger", "text": "Thomas Hitzlsperger\n\nThomas Hitzlsperger (* 5. duben 1982, Mnichov, Spolková republika Německo) je německý profesionální fotbalista, který hraje na postu záložníka za německý klub VfL Wolfsburg v nejvyšší německé lize – Bundeslize. Mezi jeho předchozí působiště patří anglické kluby Aston Villa a West Ham United, italské Lazio Řím a německý VfB Stuttgart. V minulosti nastupoval rovněž za německou reprezentaci.\n\nV roce 2000 odešel Hitzlsperger, tehdy jako osmnáctiletý, z dorostu Bayernu Mnichov do anglického klubu Aston Villa. V roce 2001 odešel byl poslán na hostování do Chesterfield FC. Během pěti let strávených v Aston Ville si připsal 114 zápasů a dvanáct vstřelených gólů. V létě 2005 odešel do rodného Německa, konkrétně do týmu VfB Stuttgart, kde podepsal kontrakt na dva roky.\n\nV létě 2005 se tedy stal součástí sestavy Stuttgartu. Ve druhé sezóně strávené v klubu pomohl k zisku titulu, který si Stuttgart zajistil až výhrou v posledním ligovém utkání s Energií Cottbus. Hitzlsperger vstřelil v 27. minutě důležitý vyrovnávací gól. V 63. minutě pak vstřelil vítězný gól Sami Khedira. Hitzlsperger opustil hřiště v 87. minutě, když ho vystřídal Serdar Tasci.\n\nPo čtyřech a půl sezóně přestoupil do Itálie.\n\nV lednu roku 2010 přestoupil za částku okolo 550 tisíc eur do Lazia Řím. Za Lazio odehrál šest ligových zápasů a vstřelil jeden gól. Gól vstřelil v posledním ligovém zápase s Udinese Calcio a přispěl tak k výhře 3-1. Po půl roce mu skončila smlouva a opět se stal volným hráčem.\n\nHitzlsperger zamířil do West Ham United, kde se 5. června 2010 stal první posilou tohoto anglického celku a po pěti letech tak měl opět možnost zahrát si v Premier League. Smlouva s West Hamem platila na tři roky.\n\nV létě 2011 jej West Ham uvolnil a Hitzlsperger se poohlížel po dalším angažmá. O jeho služby podle některých zdrojů projevily zájem anglické kluby Aston Villa, kde Hitzlsperger dříve působil, a Wolverhampton Wanderers. Nakonec se v srpnu upsal německému Wolfsburgu v kontraktu na tři roky. Během podzimu sezóny 2011/2012 odehrál jen pět ligových zápasů a z toho jen jeden zápas celých devadesát minut. Následně se v listopadu podrobil operaci kolena. Na začátku roku měl problémy s lýtkem.\n\nHitzlsperger reprezentoval mládežnické výběry Německa, a to výběry do 17, do 19 a do 21 let.\n\nObjevil se na mistrovství světa hráčů do 17 let pořádaném v roce 1999 Novým Zélandem. Hitzlsperger odehrál všechny tři skupinové zápasy, po dvou bezgólových remízách a porážce 1-2 s Austrálií se však Němci museli s turnajem rozloučit.\n\nJeho debut v seniorské reprezentaci se uskutečnil v září 2004 v přátelském zápase s Íránem, který skončil vítězstvím Německa 2-0. Do utkání zasáhl v 68. minutě střídáním Bernda Schneidera.\n\nV roce 2005, o rok později, pořádalo Německo Konfederační pohár, kde se umístilo třetí. Hitzlsperger byl součástí týmu, který se poháru účastnil a nastoupil ve všech třech utkáních skupiny.\n\nZúčastnil se taktéž mistrovství světa v roce 2006 pořádané právě Německem, nebyl ovšem členem základní sestavy. Na mistrovství tak nastoupil jen v jediném zápase, a to v zápase s Portugalskem o třetí místo, jenž skončil vítězstvím 3-1 pro pořadatele. Do hry vstoupil až v 79. minutě za Bastiana Schweinsteigera.\n\nO pár měsíců později vstřelil první reprezentační gól. Stalo se tak v záříjovém kvalifikačním zápase o mistrovství Evropy 2008 při vítězství 13-0 nad výběrem San Marina.\n\nHitzlsperger patřil mezi ty hráče, kteří byli trenérem Joachimem Löwem povolaní na mistrovství Evropy 2008. Nastoupil i do všech třech vyřazovacích bojů a dopomohl Německu k druhému nejlepšímu umístění na turnaji.\n\nJeho prozatím posledním zápasem za reprezentaci bylo přátelské utkání Německa s Dánskem hrané 11. srpna 2010. Zápas skončil remízou 2-2.\n\nVfB Stuttgart\n\nNěmecko\n\nDne 8. ledna 2014, asi čtyři měsíce po ukončení profesionální fotbalové dráhy, se v rozhovoru pro německý týdeník Zeit svěřil se svou homosexuální orientací. „Trvalo mi dlouho, než jsem s definitivní platností zjistil, že jsem gay, a před několika lety jsem pochopil, že bych nejraději žil s jiným mužem,“ uvedl. Tento krok vzbudil mediální pozornost jako coming out jednoho z mála světově známých či vrcholových fotbalistů.\n\n"}
{"id": "332963", "url": "https://cs.wikipedia.org/wiki?curid=332963", "title": "Windows Media", "text": "Windows Media\n\nWindows Media je v informatice již nepodporovaný Multimediální framework od firmy Microsoft. Obsahuje mnoho aplikačních rozhraní (API). Windows Media nahradila starší NetShow a sama Windows Media SDK byla nahrazena produktem Media Foundation.\n\n"}
{"id": "332964", "url": "https://cs.wikipedia.org/wiki?curid=332964", "title": "Z3", "text": "Z3\n\nZ3 od Konráda Zuse byl první funkční programovatelný počítací stroj. Byl postaven z 2600 relé. Z toho 2000 relé pro paměť a 600 relé pro aritmetickou jednotku. V paměti mohlo být 64 slov dlouhých 22 bitů. Frekvenci hodinového signálu měl 5,3 Hz a délku slova 22 bitů. Rychlost sčítání 0,8 s a rychlost násobení 3 s. Jeho spotřeba byla 4000 Wattů a vážil 1000 kg. Výpočty počítač prováděl v binární soustavě a pracoval s čísly s plovoucí desetinnou čárkou. Z3 četl programy z děrovaného filmu.\nStroj byl dokončen a 12. května 1941 úspěšně předveden vědcům z DVL ( , ) v Berlíně. Roku 1943 byl původní Z3 zničen při bombardování Berlína spojenci. V roce 1960 byla postavená plně funkční replika Z3 společností Konráda Suze „ZuseKG“. Tato replika je vystavena v Deutsches Museum. V roce 1998 úspěšně zvládl test Turingovo-vyčíslitelných funkcí a byl označen za turingovsky úplný.\n\nZ3 byl používán za nacistické vlády v Německém výzkumném ústavu letectva pro statickou analýzu vibrací křídla letadla.\n\nPočítač Z3 byl řízen programem na rozdíl od prvního počítače sestrojeném v roce 1623 Wilhelmem Schickardem.\n\nPočítač Z3 byl úspěšný díky použití jednoduché dvojkové soustavy, kterou o tři století dříve vymyslel Gottfried Leibniz a Boole ji později použil pro svoji Booleovu algebru.\n\nV roce 1937 napadlo Claude Shannona z MIT (Massachusettský technologický institut) aplikovat Booleovu algebru na elektronická relé při návrhu digitálních obvodů v jeho seminární práci o číslicové technice. Avšak až Zuse (aniž by znal práci Claude Shannona z MIT) prakticky propojil obě myšlenky v programovém řízení Z3.\n\nPrvní programovatelný počítač navrhl britský matematik Charles Babbage v roce 1830 a nazval ho Analytical Engine.\n\nPrvní elektronické číslicové počítače byly vyrobeny ve Velké Británii a nazývaly se Colossus. Bylo jich 10 a sloužily k lámání kódů. Pro jejich výrobu byly použity elektronky. Počítaly ve dvojkové soustavě a programovaly se pomocí propojovacích polí a přepínačů. Vývoj těchto počítačů byl několik desetiletí utajován, a proto nebyly dlouho uváděny v historii vývoje počítačů jako první.\n\nENIAC byl dokončen až po válce. Obsahoval elektronky, programoval se pomocí přepínačů a používal desítkovou soustavu. Do roku 1948 se programoval stejně jako Colossus.\n\nZ3 měl uložený program na externí pásce, takže při výměně programu nebylo nutné znovu ručně přenastavit propojovací pole.\nPrvními počítači na světě s programem uloženým v paměti uvnitř počítače byly Manchester Small-Scale Experimental Machine z roku 1948 a EDSAC ( ) z roku 1949.\n\nZavedení koncepce paměti programu uvnitř počítače je papírově přisuzováno od roku 1945 John von Neumannovi a jeho kolegům. Nicméně o tomto konceptu se již roku 1936 zmiňuje sám Konrad Zuse, avšak jeho patent byl zamítnut.\n\nNa Z3 bylo možné v programu vytvářet smyčky, avšak nebyla k dispozici žádná instrukce podmíněného skoku. I přes to se v roce 1998 podařilo ukázat, že je možné na něm implementovat Turingův stroj, které popsal Raúl Rojas. V závěru své práce uvádí že z pohledu abstraktní teoretické perspektivy je počítačový model Z3 rovnocenný počítačovému modelu současných počítačů. Ale z praktického pohledu se od dnešních počítačů liší.\nZ pragmatického hlediska je důležité, že Z3 poskytl docela praktickou instrukční sadu pro řešení typických inženýrských problémů 40. let minulého století. Zuse byl stavební inženýr, který stavěl počítače pro usnadnění své práce.\n\n"}
{"id": "332969", "url": "https://cs.wikipedia.org/wiki?curid=332969", "title": "OBI", "text": "OBI\n\nOBI je nadnárodní specializovaný (tzv. hobby) obchodní řetězec, působící i na trhu České republiky. Celosvětově má 42 000 zaměstnanců a obrat 6,7 mld Eur (stav 2015).\n\nV Hamburku, (tehdy v NSR) vznikl v roce 1970 první velký obchod OBI na ploše 870 m, specializující se na stavebniny a domácí práce. Zakladateli byli Dr. \"Emil Lux\" a \"Manfred Maus\". Vznik tohoto typu obchodu byl inspirován obdobnými staršími řetězci v USA.\n\nStavebniny, materiály pro vodoinstalace a elektroinstalace, obklady, nátěrové a ochranné hmoty, el. nářadí a stroje, nábytek, zahradnické potřeby, koberce, linolea, žebříky , spojovací materiál atd.\n\nZahraniční pobočky společnost začala budovat v okolních státech takto:\nKoncem roku 2008 společnost vykazuje v Německu 331 a jinde ve světě 179 filiálek.\n\nSpolečnost zde založila v Praze 4 svou OBI \"Systémovou centrálu spol. s r.o.\"\n\nPrvní OBI market v České republice byl otevřen v roce 1995. K 23.8.2016 bylo v Česku 33 prodejen OBI. 1. 8. 2013 pět dosavadních franšízových marketů v Brně, Pardubicích, Českých Budějovicích, Zlíně a Hodoníně zůstalo provozovateli franšízové licence, společnosti Global Stores, a od uvedeného data se přejmenovalo na značku UNI HOBBY. (Ve Zlíně se OBI přestěhovalo do nákupního centra OC Centro v Malenovicích, kde skončila společnost Baumax). V roce 2016 společnost OBI převzala 4 obchody po zkrachovalé společnosti Baumax.\n\n\nTento obchodní řetězec, tak jako ostatní velké na českém trhu, distribuuje svůj reklamní časopis OBI do schránek domácností v širokém okolí prodejen. Ve městech umístil řady reklamních panelů, naváděcí ukazatele a provozuje své internetové stránky.\n\nV prestižní soutěži časopisu Obchodník roku v roce 2007 byl řetězec oceněn titulem Hobbymarket roku. Titul získává na českém trhu každoročně od roku 2003, přičemž ve své kategorii mu konkurují tyto společnosti: Bauhaus, Baumarkt, Hornbach, BauMag a Mountfield.\n\n"}
{"id": "332976", "url": "https://cs.wikipedia.org/wiki?curid=332976", "title": "Generální advokát", "text": "Generální advokát\n\nGenerální advokát je funkcí významnou a zřízenou u Soudního dvora EU a osoba ji vykonávající musí být nestranná a nezávislá. Úkolem generálních advokátů, je předkládat veřejně, nestranně a nezávisle odůvodněné návrhy rozhodnutí ve věcech, v nichž je podle Statutu Soudního dvora EU vyžadována jejich účast. Jeho posudky jsou veřejné a soud se jimi zpravidla řídí.\n\nSoudní dvůr EU měl do března 2015 celkem 8 generálních advokátů s tím, že 5 z nich pocházelo z velkých členských států (Německo, Francie, Velká Británie, Španělsko a Itálie) a zbývající 3 pozice rotovaly v pevně stanoveném pořadí mezi ostatními členskými státy EU. Od 07.10.2015 se počet generálních advokátů navýší na 11. V roce 2013 bylo 1 místo přiřčeno Polsku a o zbývající 2 se bude dělit zbytek EU včetně České republiky.\n\nGenerální advokáti jsou jmenováni dohodou členských států na období 6 let, každé 3 roky dochází k jejich obměně. Přes shodu názvu je nelze zaměňovat s advokáty zastupujícími v řízeních před soudy účastníky (strany) těchto řízení.\n\nDůvodem pro zřízení funkce generálního advokáta bylo to, že řízení před Soudním dvorem bylo od počátku jednostupňové bez možnosti podání opravného prostředku. Proto bylo považováno za důležité získat ve věci právní názor odlišný od názoru stran a názoru rozhodujícího soudu. Přidělený generální advokát (určený tzv. prvním generálním advokátem) vydává ve věci své stanovisko (tzv. opinion), v němž zpravidla analyzuje dosavadní vývoj unijního práva ve vztahu k dotčeným právním otázkám a navrhuje Soudnímu dvoru rozhodnutí ve věci.\n\nPrvním českým generálním advokátem se 7. října 2015 stal Michal Bobek. Bobkovu jmenování předcházelo kladné stanovisko Výboru expertů, které ještě potvrdila Mezivládní konference členských států na úrovni Stálého zastoupení při EU.\n"}
{"id": "332977", "url": "https://cs.wikipedia.org/wiki?curid=332977", "title": "Pinodžem I.", "text": "Pinodžem I.\n\nPinodžem I. byl významný hodnostář ve starověkém Egyptě v době 21. dynastie v Třetí přechodné době. Od roku 1070 př. n. l. do roku 1032 př. n. l. byl veleknězem Amona ve Vesetu a v podstatě vládce Horního Egypta od roku 1054 př. n. l. Byl synem Amonova velekněze Piankha.\n\nNa základě hypotéz a o nástupnictví v hodnosti velekněze Amona, byl Pinodžem I. příliš mladý, aby se úřadu ujal ihned po smrti svého otce Piankha. Místo něho si úřad přivlastnil Herihor. Po jeho smrti se úřadu konečně ujal Pinodžem I. Tuto interpretaci podporují vyobrazení z Chrámu boha Chonsu v Karnaku, kde jsou Herihorovi nástěnné reliéfy bezprostředně následovány reliéfy Pinodžema I. Dále tuto teorii podporuje i dlouhá doba, po kterou Pinodžem I. tuto funkci zastával.\n\nVzal si za ženu dceru Ramesse XI., posledního vládce 20. dynastie, aby si upevnil vztahy s dalšími mocnými rodinami své doby. Jejich syn Psusennes I. se později stal faraonem v Džanetu. Z titulu Amonova velekněze si také upevnil kontrolu nad středím a Horním Egyptem. Po smrti Ramesse XI. se Pinodžem I. stal faktickým vládce Horního Egypta. Pravděpodobně užíval i královskou titulaturu, nicméně formálně uznával suverenitu krále Nesbanebdžeda vládnoucího z Džanetu.\n\nV 15. či 16. roce vlády faraona Nesbanebdžeda se Pinodžem I. sám prohlásil za faraona Horního Egypta a jeho roli Amonova velekněze zdědili jeho dva synové, Masaharta a Menkheperre.\n\nBěhem jeho vlády také došlo k prvním přesunům některých královských mumií z jejich původních hrobek do společného úkrytu v jeskyni nad skalním chrámem královny Hatšepsut v Dér el-Bahrí. I jeho mumie byla nalezena v tajné skrýši na stejném místě.\n\nJeho rodiči byli Piankh a Nodjmet, kteří měli několik dětí. Dochovaly se záznamy o třech jeho bratřích (Heqanefer, Heqamaat a Ankhefenmut) a jedné sestře Faienmut. Známé jsou také jeho tři ženy.\n\nJednou z nich byla Duathathor-Henuttawy, která byla dcerou Ramesse XI. Pinodžemovi I. porodila několik dětí, včetně budoucího faraona Psusennese I., božské manželky Amona Maatkare, princezny Henuttawy a pravděpodobně královny Mutnedjmet, ženy Psusennese I.\n\nDalší jeho ženou bylo Isetemkheb, zpěvačka Amona. Je zmiňována spolu s Pinodžemem I. na cihlách nalezených v el-Hibanu. Jeho třetí ženou byla pravděpodobně Tentnabekhenu, o níž najdeme zmínku v pohřebním papyru její dcery Nauny. Ta byla pohřbena ve Vesetu a nese titul královská dcera, takže je pravděpodobné, že jejím otcem byl Pinodžem I.\n\nKromě Psusennese I. měl ještě další čtyři syny, jejichž matky neznáme. Ale jedeno nebo i více jich muselo mít za matku Duathathor-Henuttawy, která kromě dalších titulů nese titul \"„Matka nejvyššího kněze Amona“\". Těmito syny byli Masaharta, Djedkhonsuefankh, Menkheperre, kteří byli veleknězi Amona, a Nesipaneferhor, kněz s titulem božský otec Amona.\n"}
{"id": "332979", "url": "https://cs.wikipedia.org/wiki?curid=332979", "title": "Joan Capdevila", "text": "Joan Capdevila\n\nJoan Capdevila (* 3. únor 1978, Tàrrega, Španělsko) je španělský fotbalový obránce, který v současnosti obléká dres indického klubu NorthEast United FC z Indian Super League. Byl členem španělské reprezentace. Vítěz Mistrovství světa ve fotbale 2010 v Jihoafrické republice.\n\nJoan Capdevila reprezentoval Španělsko již v mládežnických výběrech. V roce 2000 byl členem týmu U21, jenž na Mistrovství Evropy hráčů do 21 let konaném na Slovensku obsadil 3. místo.\n\nHrál následně i na Letních olympijských hrách 2000 v Sydney, kde Španělsko prohrálo s Kamerunem ve finále na penalty.\n\n"}
{"id": "332984", "url": "https://cs.wikipedia.org/wiki?curid=332984", "title": "Židovský hřbitov v Hošticích", "text": "Židovský hřbitov v Hošticích\n\nŽidovský hřbitov v Hošticích u Volyně se nachází asi 1 kilometr severozápadně od obce, na kraji lesa na západním úbočí vrchu \"Kalný\".\n\nHřbitov byl založen ve 2. čtvrtině 18. století. Má rozlohu 543 m.\n\nNejstarší čitelný náhrobek je datován rokem 1735. Pohřby se zde konaly do konce 19. století, dochováno je 50 náhrobků.\n\nHoštická židovská komunita přestala existovat v roce 1899 podle zákona z roku 1890.\n\n\n"}
{"id": "332985", "url": "https://cs.wikipedia.org/wiki?curid=332985", "title": "Kobol", "text": "Kobol\n\nKobol je jméno planety ve fiktivním vesmíru seriálů \"Battlestar Galactica\". Kobol je původní bydliště lidstva, ze kterého se civilizace rozdělila do tzv. Dvanácti kolonií na jiných planetách. Podle pověstí existuje ještě třináctý kmen, který se usadil ve 'ztracené' kolonii – na planetě zvané Země, jejíž umístění zůstává záhadou.\n\nKobol je planeta s kyslíkem, dusíkem a oxidem uhličitým v atmosféře, teplota je na úrovni snesitelné pro člověka, planeta je tedy vhodná pro život.\nNa planetě se nachází četné lesy a flóra podobná té na Zemi. Na planetě se nejspíše nachází také rozmanitá fauna, avšak toto tvrzení nemůže být plně potvrzeno.\n"}
{"id": "332989", "url": "https://cs.wikipedia.org/wiki?curid=332989", "title": "Marcell Jansen", "text": "Marcell Jansen\n\nMarcell Jansen (* 4. listopad 1985, Mönchengladbach, Německo) je bývalý německý fotbalista, který naposledy oblékal dres Hamburger SV a dlouhou dobu nastupoval i za německou reprezentaci. Hrál na pozici levého obránce.\n\nS fotbalem začal v roce 1993 v rodném městě Mönchengladbach, v místním klubu Borussia. Do kádru prvního mužstva byl zařazen v roce 2004, ale v roce 2007 Borussia sestoupila do 2. Bundesligy. Proto v další sezoně přestoupil do Bayernu Mnichov, se kterým vyhrál Bundesligu a Německý fotbalový pohár. V srpnu 2008 přestoupil za 8 milionů eur do klubu Hamburger SV, se kterým podepsal smlouvu na 5 let.\n\nKlub:\n\nReprezentace:\n\n"}
{"id": "332991", "url": "https://cs.wikipedia.org/wiki?curid=332991", "title": "Děkanát Velké Meziříčí", "text": "Děkanát Velké Meziříčí\n\nDěkanát Velké Meziříčí nebo děkanství velkomeziříčské je územní část brněnské diecéze. Zahrnuje 17 římskokatolických farností. Funkcí děkana vykonával od 1. srpna 2008 do července 2015 R.D. P. ThDr. Lukasz Andrzej Szendzielorz, farář farnosti Velké Meziříčí. K 1. srpnu 2015 byl novým děkanem a zároveň velkomeziříčským farářem jmenován R. D. Mgr. Pavel Šenkyřík.\n\n"}
{"id": "332994", "url": "https://cs.wikipedia.org/wiki?curid=332994", "title": "Sean Bean", "text": "Sean Bean\n\nSean Bean, rodným jménem Shaun Mark Bean, (* 17. dubna 1959 v Sheffield, Anglie) je britský herec. V českém znění ho dabuje například Lukáš Hlavica nebo Alexej Pyško.\n\nSean Bean natočil mnoho filmů, poprvé ale na sebe silně upozornil v bondovce \"Zlaté oko\", kde ztvárnil roli padoucha po boku Pierce Brosnana. O několik let později dostal nabídku od Petera Jacksona, aby si zahrál ve filmu \"\" roli Boromira, syna gondorského správce Denethora II., a Sean Bean tuto roli přijal. V dalších dílech této filmové série se objevuje pouze ve flashbacích, které jsou navíc k vidění pouze v nesestříhané verzi těchto filmů, přesto je to jedna z jeho nejznámějších rolí.\n\nPo \"Pánu prstenů\" dostal vzápětí nabídku na postavu Oddysea v historickém velkofilmu natočeném podle Homérovy předlohy, \"Trója\". Zde hrál spolu s Bradem Pittem a Orlando Bloomem, s nímž se znal již z natáčení \"Pána prstenů\". Oddyseus z tohoto filmu je také jedna z mála Beanových postav, která se dožije konce filmu. Jeho další známější rolí je pak Christopher Da Silva ve filmu \"Silent Hill\" z roku 2006 i v jeho pokračování \"Návrat do Silent Hill 3D\". Je také znám jako hlavní záporná postava Ian Howe ve velkofilmu \"Lovci pokladů\" z roku 2004.\n\nV roce 2011 si Sean Bean zahrál jednu z hlavních rolí v seriálu HBO \"Hra o trůny\", Eddarda Starka.\n\nOd roku 2014 hraje v seriálu \"Legends\" hlavní roli, agenta s nejistou minulostí a identitou. Druhá série seriálu se natáčela mj. v Praze.\n\nSean Bean na sebe nikdy nepoutal přílišnou pozornost médií, a nemá tedy na svém účtě žádné velké skandály či jiné problémy, přestože se čtyřikrát rozvedl. Z předchozích vztahů má tři dcery, Lornu, Molly a Evie Natashu.\n\n"}
{"id": "332997", "url": "https://cs.wikipedia.org/wiki?curid=332997", "title": "Marek Vácha", "text": "Marek Vácha\n\nMarek Vácha (* 14. září 1966 Brno) je český římskokatolický kněz, teolog, přírodovědec, pedagog a spisovatel. Slouží jako farář lechovické farnosti a farní vikář (kaplan) Římskokatolické akademické farnosti při kostele Nejsvětějšího Salvátora. Na akademické půdě působí ve funkci přednosty Ústavu etiky a humanitních studií 3. lékařské fakulty Univerzity Karlovy, kde je i předsedou akademického senátu. Specializuje se na otázky evoluční biologie, lékařské a environmentální etiky. \n\nVe skautu získal přezdívku „Orko“ ze zkratky pro „Orlí oko“, kterou používá také ve svém jménu Marek „Orko“ Vácha.\n\nVystudoval Přírodovědeckou fakultu Masarykovy univerzity v oboru molekulární biologie a genetika. Teologického vzdělání nabyl studiem v Olomouci a Bruselu. Ve své doktorské práci na Lékařské fakultě Masarykovy univerzity se zaměřil na etickou problematiku poznání lidského genomu a na genetiku chování.\n\nZúčastnil se dvou expedic do Antarktidy (1997 a 2000) na základnu Eco Nelson na ostrově Nelson v Jižních Shetlandách společně s Jaroslavem Pavlíčkem. Býval učitelem biologie, náboženství a etiky na Biskupském gymnáziu v Brně a na Arcibiskupském gymnáziu v Praze.\n\nPůsobí jako přednosta Ústavu etiky a humanitních studií 3. lékařské fakulty Univerzity Karlovy. V prosinci 2010 byl poprvé zvolen předsedou Akademického senátu 3. lékařské fakulty UK. V letech 2013 a 2016 byl v této funkci potvrzen na další tříletá období. Externě rovněž vyučuje na Katedře environmentálních studií Fakulty sociálních studií Masarykovy univerzity.\n\nJe zastáncem myšlenky, že celibát pro faráře, kteří jsou v terénu a vedou farnost, by měl být dobrovolný.\n\nKromě desítek odborných a populárně naučných článků je autorem následujících knih vydaných nakladatelstvím Cesta v Brně:\n\n\nNapsal scénář a účinkuje v televizním cyklu \"Tančící skály\" (ČT, 16 dílů), \"Náš dům v kosmu – ekologie a bioetika\" (TV Noe, 40 dílů), \"Jde o život\" (TV Noe, 9 dílů), \"Na jedné lodi\" (TV Noe, 9 dílů) a \"Na druhý pohled\" (TV Noe, 9 dílů).\n\n"}
{"id": "332999", "url": "https://cs.wikipedia.org/wiki?curid=332999", "title": "Sulejmanova mešita", "text": "Sulejmanova mešita\n\nSulejmanova mešita ( ) je jedna z největších mešit v Istanbulu, v Turecku\n\nByla postavena za vlády Sülejmana Překrásného, za jehož vlády se stala Osmanská říše světovou mocností. Stavitelem byl architekt Mimar Sinan. Stavba začala roku 1550 a byla dokončena za pouhých 7 let, roku 1557.\n\nDíky své poloze na jednom z istanbulských kopců je dobře viditelnou dominantou města. Čtyři minarety s celkem 10 balkóny mají symbolizovat, že Sülejman Překrásný byl desátým osmanským sultánem a čtvrtým padišáhem od dobytí města. Mešita je vrcholným dílem osmanské klasiky a tomu odpovídá i interiér, který osvětluje celkem 138 zdobených oken. Kromě koberců, arkád z lomených oblouků a žulových sloupů zaujmou i lustry s bronzovými svícny, mezi nimiž jsou vidět velká, černá, pštrosí vejce.\n\nSamotná mešita je součástí komplexu staveb, ke kterým patří medresa, karavansaraj, zbrojnice, nemocnice, imaret, lázně a obchody. Tyto paláce však byly pro sultána příliš malé a proto se rozhodl vybudovat palác Topkapi.\n\n"}
{"id": "333001", "url": "https://cs.wikipedia.org/wiki?curid=333001", "title": "Ranger 1", "text": "Ranger 1\n\nRanger 1 byla bezpilotní sonda organizace NASA z USA určená k průzkumu Měsíce a okolního prostoru. Celý projekt programu Ranger připravila Jet Propulsion Laboratory (JPL) v Pasadeně u Los Angeles.\nS pomocí dvoustupňové rakety Atlas-Agena B odstartovala sonda z rampy na kosmodromu\nEastern Test Range na Floridě dne 23. srpna 1961. V katalogu COSPAR dostala přidělené označení 1961-021A.\n\nVáha byla 306 kg. Obsahovala mj.panely slunečních baterií, chemické baterie s výdrží na 9 hodin letu, televizní aparaturu, dvě širokoúhlové a čtyři úzkoúhlé kamery\n\nCílem tohoto letu bylo sondu vyzkoušet před vysláním dalších sond programu Ranger už na povrch Měsíce. Měla měřit na určené dráze kosmické záření, magnetická pole, dopady mikrometeoritů.\n\nStart se sice vydařil, ale restart rakety na oběžné dráze, kterým měla být sonda dopravena na dráhu s apogeem 1 milion km, již ne. Proto sonda zůstala na nízké oběžné dráze Země (179–446 km) a po sedmi dnech a 111 obězích se dostala do atmosféry, v níž shořela.\n\n"}
{"id": "333003", "url": "https://cs.wikipedia.org/wiki?curid=333003", "title": "Seznam obcí v departementu Seine-Saint-Denis", "text": "Seznam obcí v departementu Seine-Saint-Denis\n\nToto je seznam obcí v departementu Seine-Saint-Denis ve Francii, jichž je celkem 40:\n"}
{"id": "333005", "url": "https://cs.wikipedia.org/wiki?curid=333005", "title": "Mario Gómez", "text": "Mario Gómez\n\nMario Gómez García (* 10. červenec 1985, Riedlingen, Německo) je německý fotbalový útočník a reprezentant, v současnosti hráč německého klubu VfB Stuttgart. Jeho otec je Španěl, matka Němka.\nMimo Německo působil na klubové úrovni v Itálii a Turecku.\n\nSe Stuttgartem se stal v roce 2003 vítězem německé juniorské ligy.\n\nV sezóně 2010/11 se stal s 28 góly nejlepším střelcem německé Bundesligy.\n\n24. listopadu 2012 vsítil branku proti Hannoveru 96, čímž přispěl k výraznému vítězství 5:0. 22. února 2013 byl na hřišti při drtivé domácí výhře 6:1 nad Werderem Brémy, v ligovém zápase vstřelil dva góly. Přesto v sezóně 2012/13 nedostával tolik prostoru jako dříve. V létě 2012 prodělal operaci kotníku a měl 3 měsíce vynucenou pauzu. Na hrotu útoku se místo něj začal prosazovat jiný Mario - chorvatský reprezentant Mandžukić, posila z Wolfsburgu. Gómez si musel zvykat na netradiční roli náhradníka. V polovině dubna 2013 nastoupil v 77. minutě do utkání německého poháru právě s Wolfsburgem a během 6 minut nastřílel hattrick. Bayern s momentální super formou vyhrál drtivě 6:1. Mario Gómez prokázal, že neztratil nic ze svých střeleckých schopností. Ve 30. kole německé Bundesligy 20. dubna 2013 se podílel dvěma góly na vysokém vítězství Bayernu 6:1 nad domácím Hannoverem 96. S klubem slavil zisk ligového titulu již 6 kol před koncem soutěže, ve 28. kole německé Bundesligy. \n\n5. prosince 2012 v základní skupině F Ligy mistrů 2012/13 pomohl svým gólem k výhře 4:1 nad BATE Borisov. Bayern oplatil běloruskému soupeři prohru 1:3 z prvního vzájemného zápasu ve skupině. V prvním zápase semifinále 23. dubna 2013 byl u výhry 4:0 nad Barcelonou, která byla dosud poměrně suverénní. Mario odehrál stejně jako jeho spoluhráči velmi dobré utkání a v 50. minutě vstřelil druhý gól svého celku. Bayern si zajistil výbornou pozici do odvety. Do odvety 1. května nezasáhl, místo něj hrál Mandžukić. Bayern zvítězil na Camp Nou 3:0 a suverénním způsobem postoupil do finále proti Borussii Dortmund. S Dortmundem se Bayern střetl ještě před finále Ligy mistrů v domácí lize 4. května 2013, utkání skončilo remízou 1:1 a Gómez jednou skóroval za Bayern. Ve finále DFB-Pokalu 1. června 2013 porazil Bayern VfB Stuttgart 3:2 a získal tak treble (tzn. vyhrál dvě hlavní domácí soutěže plus titul v Lize mistrů resp. PMEZ) jako sedmý evropský klub v historii. Gómez v zápase dvakrát skóroval.\n\nPo sezóně 2012/13 jej přestala v Bayernu uspokojovat role náhradníka a v červenci 2013 přestoupil za cca 20 milionů eur do italského klubu ACF Fiorentina, kde podepsal smlouvu až do roku 2017.\n\nV sezóně 2015/16 hostoval z Fiorentiny v tureckém klubu Beşiktaş JK, v jehož dresu nasázel v 33 zápasech 26 ligových gólů a stal se králem střelců Süper Lig. Zároveň slavil s klubem zisk mistrovského titulu. V červenci 2016 se kvůli nestabilní politické situaci v Turecku rozhodl pro návrat do Fiorentiny.\n\nGómez má španělské i německé občanství, reprezentuje Německo od svých 17 let. Zúčastnil se EURA 2008 ve Švýcarsku a Rakousku, EURA 2012 v Polsku a na Ukrajině, EURA 2016 ve Francii a Mistrovství světa 2010 v Jihoafrické republice.\n\nNa EURU 2012 konaném v Polsku a na Ukrajině Německo vypadlo v semifinále s Itálií po prohře 1:2. Se třemi vstřelenými brankami byl Gómez v šestici nejlepších střelců šampionátu (mimo něj ještě Mario Balotelli, Mario Mandžukić, Cristiano Ronaldo, Alan Dzagojev, Fernando Torres).\n\n\n"}
{"id": "333006", "url": "https://cs.wikipedia.org/wiki?curid=333006", "title": "Imaret", "text": "Imaret\n\nImaret () byla osmanská stravovna a hostel pro poutníky a pro chudé. \n\nČasto byl součástí velkého komplexu staveb, známého pod názvem Vakif, ke kterým patřila nemocnice, medresa, mešita, karavansaraj, lázně apod.\n"}
{"id": "333007", "url": "https://cs.wikipedia.org/wiki?curid=333007", "title": "Havýš čtyřhranný", "text": "Havýš čtyřhranný\n\nHavýš čtyřhranný (\"Tetrosomus gibbosus\" Linnaeus, 1758) je mořská ryba, která obývá teplé vody v oblasti Indického oceánu a západní části Tichého oceánu.\n\nHavýš čtyřhranný obývá tropické mořské vody v hloubkách mezi 37 až 110 metry od východního pobřeží Afriky, přes Indii, celé pobřeží Austrálie, Nového Zélandu, Nové Guinee, pobřeží Číny, Vietnamu, Japonska, Malajsie a Indonésie. Vyskytuje se tak v Indickém a Tichém oceánu, v Rudém moři, Perském zálivu, či Žlutém moři.\n\nV současnosti dochází k migraci ryby do nové oblasti Suezským průplavem v rámci takzvané lessepsovské migrace. Díky tomu dochází k postupnému osidlování Středozemního moře.\n\nTvar těla ryby je nepravidelný. Břišní část krunýře je poměrně široká a směrem ke hřbetu se krunýř zužuje, až je nahoře zakončen trnem. Ryba dosahuje délky až 30 cm. V přední části se nachází úzká hlava s vystouplou tlamou. V horní části dvě oči, které jsou situovány do stran. Na boku jsou dvě malé prsní ploutve. Na hřbetě za trnem je malá hřbetní ploutev. Tělo je zakončeno poměrně úzkým ocasem, na kterém se nachází velká ocasní ploutev sloužící k hlavnímu pohybu.\n\nTělo je kryto šupinami a má světlou barvu místy pokryté tmavými skvrnami. Na některých místech mají skvrny značně zářivou až výraznou barvu.\n\nHavýš čtyřhranný není důležitá hospodářsky využitelná ryba. Není lovena pro maso a ani jako návnada. Její potenciál pro člověka spočívá v možnosti chovu v akváriích.\n\n\n"}
{"id": "333010", "url": "https://cs.wikipedia.org/wiki?curid=333010", "title": "Tim Borowski", "text": "Tim Borowski\n\nTim Borowski (* 2. květen 1980, Neubrandenburg, Německo) je bývalý německý fotbalista. Téměř celou svou kariéru hrál profesionálně za SV Werder Bremen, pouze jednu sezonu strávil v FC Bayern Mnichov.\n\nZa národní A-mužstvo Německa debutoval 22. srpna 2002 v přátelském zápase proti Bulharsku (remíza 2:2), dostal se na hřiště v závěru zápasu.\n\nKlub:\n\nReprezentace:\n\n"}
{"id": "333015", "url": "https://cs.wikipedia.org/wiki?curid=333015", "title": "Blanka Paulů", "text": "Blanka Paulů\n\nBlanka Paulů (* 31. března 1954 Vrchlabí) je bývalá československá běžkyně na lyžích, silniční běžkyně a terénní běžkyně v závodech v běhu do vrchu.\n\nV běhu na lyžích reprezentovala Československo v 70. a 80. letech 20. století, startovala třikrát na olympiádě, pětkrát na mistrovství světa a dvakrát na mistrovství Evropy juniorek.\n\nPrvní zimní olympiády se zúčastnila v roce 1976 v Innsbrucku, kdy se umístila na pátém (štafeta 4×5 km), desátém (závod na 5 km) a sedmnáctém místě (závod na 10 km). V Lake Placid 1980 byla se štafetou čtvrtá, v individuálních závodech skončila na 29. (závod na 10 km) a 30. místě (závod na 5 km). Jejím největším sportovním úspěchem byla stříbrná olympijská medaile ze štafety na 4×5 km na Zimních olympijských hrách 1984 v Sarajevu, kde běžela druhý úsek. V individuálním závodě na 20 kilometrů skončila na 4. místě, na pěti- i desetikilometrové trati se umístila shodně na 13. příčce.\n\nZískala také dvě medaile na Mistrovství světa v běhu na lyžích v roce 1974 ve švédském Falunu, kde skončila druhá v individuálním závodu na 5 kilometrů a třetí jakožto členka štafety na 4×5 kilometrů. Je vítězkou dvou závodů světového poháru. Vybojovala 16 titulů mistryně republiky. Svoji lyžařskou kariéru ukončila v roce 1985.\n\nV roce 1983 zvítězila jakožto klasická atletická běžkyně v silničním závodu Běchovice-Praha, v roce 2001 se stala mistryní světa veteránů v běhu do vrchu.\n\nByla místostarostkou města Vrchlabí, od roku 2011 působí jako městská zastupitelka. Předtím pracovala jako učitelka a trenérka.\n\n"}
{"id": "333021", "url": "https://cs.wikipedia.org/wiki?curid=333021", "title": "Ranger 2", "text": "Ranger 2\n\nRanger 2 byla bezpilotní sonda organizace NASA z USA. Celý projekt programu Ranger byl určen k průzumu Měsíce a okolí, připravila ho Jet Propulsion Laboratory (JPL) v Pasadeně u Los Angeles.\n\nS pomocí dvoustupňové rakety Atlas-Agena B odstartovala sonda z rampy na kosmodromu\nEastern Test Range na Floridě dne 18. listopadu 1961. V katalogu COSPAR dostala přidělené označení 1961-032A.\n\nVáha byla 306 kg. Obsahovala mj.panely slunečních baterií, chemické baterie s výdrží na 9 hodin letu, televizní aparaturu, dvě širokoúhlové a čtyři úzkoúhlé kamery, detektory slunečního a kosmického záření, mkrometeoritů, dozimetr atd.\n\nCílem tohoto letu bylo sondu vyzkoušet před vysláním dalších sond programu Ranger už na povrchu Měsíce. Měla měřit na určené dráze kosmické záření, magnetická pole, dopady mikrometeoritů. Měla napravit neúspěch předchozí sondy, vypuštěné před třemi měsíci.\n\nByl úplně stejný, jako u sondy Ranger 1. Start se sice vydařil, ale restart rakety na oběžné dráze, kterým měla být sonda dopravena na dráhu s apogeem 800 000 km, již ne. Proto sonda zůstala na nízké oběžné dráze Země (150–242 km) a po pouhých dvou dnech se dostala do atmosféry, v níž shořela.\n\n"}
{"id": "333025", "url": "https://cs.wikipedia.org/wiki?curid=333025", "title": "Lycoming T53", "text": "Lycoming T53\n\nLycoming T53 (tovární označení LTC-1) je turbohřídelový motor, který byl v sériové výrobě od 50. let XX. století. Patrně nejznámější je jeho použití ve vrtulnících Bell UH-1 Iroquois. Do poloviny 80. let mateřská firma vyrobila cca 18 000 motorů Lycoming T53, které byly mimo USA vyvezeny do 29 zemí. Mimo to se vyráběl v licenci v Německu (Klöckner-Humboldt-Deutz), v Itálii (Piaggio), Japonsku (Kawasaki) a na Tchaj-wanu.\n\n\n\n"}
{"id": "333027", "url": "https://cs.wikipedia.org/wiki?curid=333027", "title": "Jiří Hošek", "text": "Jiří Hošek\n\nExistuje více osobností s českým jménem a příjmením Jiří Hošek:\n\n"}
{"id": "333029", "url": "https://cs.wikipedia.org/wiki?curid=333029", "title": "Karol Benický", "text": "Karol Benický\n\nKarol Benický (13. dubna 1940, Spišské Hanušovce – 2. srpna 2011, Praha) byl český a slovenský fotograf, nakladatel, designer, iniciátor humanitárních projektů a cestovatel.\n\nNarodil se 13. dubna 1940 ve Spišských Hanušovcích. Se svou manželkou Evou (zemřela 26. února 2012) měl dvě dcery a syna Matúše (zemřel v roce 2006). Jedná se o autora mnoha fotopublikací. Uspořádal řadu výstav doma i v zahraničí, ve městech jako jsou Bratislava, Budapešť, Varšava, Vilnius, Londýn, Peking, Kuvajt, Pula a další. Žil a tvořil v Praze, na Slovensku a ve světě. Jeho jméno zůstává v českých zemích stále neznámé. Soustředil se na vydávání obrazových cyklů z nových členských států Evropské unie, na Čínu a na portrétování lidí z různých společenských vrstev po celém světě. Je autorem několika knih o Praze.\n\nPůsobil jako kurátor v \"Galérii Slovenskej televízie\" v Mlynské dolině v Bratislavě.\n\nZemřel 2. srpna 2011 v Praze.\n\nV roce 1983 získal medaili FIAP za první místo na II. Světovém bienále krajinářské fotografie v Sydney, v Bruselu v roce 2002 Cenu Evropské unie umění za uměleckou tvorbu.\n\n\n\n\n"}
{"id": "333031", "url": "https://cs.wikipedia.org/wiki?curid=333031", "title": "Amadou Cissé", "text": "Amadou Cissé\n\nAmadou Cissé (* 23. října 1985, Conakry, Guinea) je guinejský fotbalový záložník, momentálně působící ve Francii v týmu CM Aubervilliers.\n\nS větším fotbalem začal již v roce 2002, kdy nastoupil ve 4. francouzské lize za tým Pontivy Stade. V roce 2006 přestoupil do konkurenčního FC Aubervilliers. V létě 2008 odešel na testy do pražské Slavie, se kterou absolvoval přípravu a získal v ní smlouvu. V sezoně 2008–2009 získal se Slavií mistrovský titul. Po sezóně však Slavia oznámila, že s ním nadále nepočítá a může si hledat jiné angažmá. V průběhu podzimu pak se Slavií rozvázal smlouvu. K 1. lednu 2010 přestoupil z SK Slavia Praha do klubu Bohemians 1905.\n\n"}
{"id": "333037", "url": "https://cs.wikipedia.org/wiki?curid=333037", "title": "Kouzelnická hůlka (Harry Potter)", "text": "Kouzelnická hůlka (Harry Potter)\n\nKouzelnické hůlky ve světě Harryho Pottera nejsou jen dřívka, ale mají specifické vlastnosti. Na hůlku nelze použít libovolné dřevo a hůlka musí mít jádro z magické substance. Hůlky se také řídí jistými pravidly a zákonitostmi, které vytyčila J. K. Rowling ve svých knihách o čarodějnickém učni.\n\nHůlky kouzelníkům slouží jako nástroj k usměrnění jejich čaromoci a většina kouzel je prováděna právě za pomoci hůlek. Je sice možné kouzlit i bez hůlek, ale je to velmi obtížné a jen nemnozí to dokáží. Je k tomu totiž zapotřebí silné soustředění, aby kouzelník mohl k danému kouzlu usměrnit svou čaromoc bez pomoci hůlky, proto se většina kouzelníků ani nesnaží kouzlení bez hůlky naučit.\n\nVýroba hůlek je velmi specifické, komplexní a tajuplné odvětví magie . Jak bude zmíněno v následujících kapitolách, součástí vědy o hůlkách je to, že hůlka si vybírá kouzelníka. Stejně jako je toho součástí i to, že hůlka může změnit majitele.\n\nVýroba hůlek byla vynalezena starověkými kouzelníky před více než dvěma tisíci lety. Ostatně i Ollivanderovi, kteří jsou rodinou výrobců hůlek již po celé generace, mají hůlkařské kořeny už v roce 382 před křesťanským letopočtem, kdy jejich předkové započali s výrobou hůlek. Ovšem historie hůlek je pochopitelně mnohem starší. V dobách, kdy se předkové dnešních Ollivanderů stali rodinou výrobců hůlek, již hůlky existovaly v podobě, v jaké je známe dnes.\n\nV průběhu času se používaly různé materiály a různé podoby, od amuletů a náramků až po velké hole. Metodou pokus-omyl se postupně přišlo na existenci tzv. hůlkového dřeva (viz příslušná kapitola), na jádra z magických substancí a na hůlkovitý tvar.\n\nTéměř ve všech dokumentech je zmiňována důležitá věc: to hůlka si vybírá kouzelníka. Je to způsobeno tím, že každá hůlka je jedinečná, stejně jako je jedinečný každý kouzelník a je potřeba, aby k sobě oba seděli. Tím že se nalezne hůlka, která ke kouzelníkovi vyhovuje, je zajištěna maximální kompatibilita mezi hůlkou a kouzelníkem a tím i nejefektivnější používání magie. Analogicky k tomu s cizí hůlkou nikdy nebude používání magie takové jako s vlastní.\n\nHůlky jsou však schopné změnit svého vlastníka. Když je kouzelník poražen, nebo je-li mu během boje hůlka násilím vzata, což je vlastně také druh porážky, hůlka může změnit svoji věrnost přemožiteli svého dosavadního majitele. Většina hůlek však se svými majiteli má blízký vztah a jen nesnadno přeruší svoji věrnost k původnímu majiteli. Navíc uzmutí hůlky za soutěživé či přátelské situace věrnost hůlky nijak neovlivní.\n\nHůlka, jako předmět, je také schopna vnímat či samovolně reagovat, ačkoliv hůlky nemohou uvažovat nebo komunikovat na stejné úrovni jako lidé. To může vysvětlovat jejich vybírání si majitele nebo občasné a samovolné kouzlení hůlky. To se v drtivé většině případů projevuje vypouštěním jisker různých barev, obláčků dýmu různých barev a vlastností, případně syčivými či pisklavými zvuky. Velmi výjimečně se může stát, že hůlka samovolně vyšle složitější kouzla, ale to je velmi vzácný jev a čím složitější a náročnější je kouzlo, tím nepravděpodobnější tento jev je.\n\nPoškozené hůlky se také mohou projevovat různými samovolnými projevy či vedlejšími účinky (viz Ronova zlomená hůlka v Tajemné komnatě)\n\nPo dokončení kouzelnického vzdělání se kouzelník, který se chce naučit vyrábět hůlky, musí stát učedníkem u zkušeného výrobce hůlek, kde pod jeho vedením může začít pronikat do tohoto umění. Je to velmi komplexní a tajuplné odvětví magie, což znamená, že ani ten nejzkušenější výrobce nemusí rozumět úplně všemu, co se hůlek a jejich výroby týče. Ostatně ani mechanismus, jímž si hůlka vybírá svého majitele, není výrobci hůlek zcela pochopen.\n\nHůlky nejsou vyráběné jen tak z ledajakého dřeva. Na výrobu hůlek je třeba dřeva zvláštní kvality, říká se mu hůlkové dřevo a stromům, které jej mají, se nazývají hůlkové stromy. Na hůlkových stromech žijí kouzelní tvorové Kůrolezové. Tito strážci stromů žijí právě na stromech, jejichž dřevo má potřebné předpoklady k výrobě hůlek. Pouze takové dřevo je schopné vést čaromoc, jíž v sobě kouzelníci mají, a pracovat s ní.\n\nAčkoliv hůlkové dřevo má zvláštní vlastnosti, samo o sobě není dostatečně silné a proto mají hůlky jádra z magických substancí. Ty zvyšují citlivost hůlky na magii a zvyšují její schopnost spolupracovat a usměrňovat kouzelníkovu čaromoc. Od vynalezení hůlek s jádrem se používaly nejrůznější substance, nejběžněji se používají blána z dračího srdce, žíně z ohonu jednorožce a ocasní pero ptáka fénixe, ačkoliv se objevují i další substance, jako například vlas z hlavy víly či žíně z testrála (bezová hůlka). Pokud se použije jádro ze stejného tvora např. dvě pera z fénixe (jako tomu bylo v případě Harryho a lorda Voldemorta) dochází k Priori Incantatem.\n\nHůlky jako magické předměty pochopitelně mají i svá pravidla a zákonitosti, jimiž se řídí a jimiž se musí řídit i kouzelníci ve vztahu k nim. Bývají označovány jako hůlkové zákony.\n\nJak již bylo nejednou zmiňováno, to hůlka si vybírá kouzelníka. Není přesně známo jak, ale kouzelník musí volbu hůlky akceptovat. To je ten nejzákladnější zákon hůlek.\n\nHůlka a kouzelník spolu procházejí vzájemným sbíráním zkušeností. Hůlka se učí od kouzelníka a kouzelník se učí od hůlky.\n\nKouzelník je schopen seslat svou čaromoc skrze jakoukoliv hůlku, ať už je jeho či nikoliv. Nicméně nejlepších výsledků kouzelník dosáhne vždy tam, kde je nejbližší vztah mezi hůlkou a kouzelníkem.\n\nHůlka může být vyhrána od jejího majitele v souboji a jenom tehdy se věrnost hůlky může změnit k novému majiteli. Pakliže však hůlka nebyla opravdově vyhrána, nebude v rukou nového majitele fungovat tak, jako kdyby byla jeho vlastní hůlkou.\n\nPakliže se proti sobě postaví dvě hůlky se stejným jádrem pocházejícím ze stejného zdroje (například obsahují-li obě žíni ze stejného jednorožce) nemohou být nuceny bojovat jedna proti druhé. Nemohou proti sobě správně fungovat. Ve výjimečných případech dokonce může nastat situace, že se mezi nimi vytvoří zvláštní spojení. V něm pak jedna hůlka přinutí druhou hůlku, aby vydala všechna svá kouzla, která učinila, ovšem v opačném pořadí. Podobně jako kouzlo Prior Incantato přinutí hůlku ukázat jaké bylo její poslední kouzlo, v tomto spojení jedna hůlka přinutí druhou ukázat postupně všechna kouzla a to až do bodu přerušení spojení mezi nimi.\n\nJakmile se však takto dvě hůlky spojí, budou již pak znát jedna druhou a mohou na sebe reagovat i bez vůle jejich vlastníků, nebo přinejmenším vítězná hůlka (ta, která přinutila tu druhou svá kouzla vydat) je schopná takto reagovat na hůlku druhou.\n\n\n\n"}
{"id": "333038", "url": "https://cs.wikipedia.org/wiki?curid=333038", "title": "G3 (hudební uskupení)", "text": "G3 (hudební uskupení)\n\nG3 je příležitostné hudební uskupení, které vystupuje na koncertních turné. Název je odvozen od základní filozofie sestavy formace tří (3) kytaristů (G). Autorem projektu je kytarista Joe Satriani. \n\nOd jeho počátku v roce 1996 se na vystoupeních projektu G3 zúčastnili: Steve Vai, Eric Johnson, Kenny Wayne Shepherd, Yngwie Malmsteen, John Petrucci, Robert Fripp, Paul Gilbert, Uli Jon Roth, Michael Schenker, Adrian Legg, včetně speciálních hostů jako Tony MacAlpine, Johnny Hiland, Steve Lukather, Steve Morse, Chris Duarte, Andy Timmons, Neal Schon, Gary Hoey, Brian May, Billy Gibbons, Johnny A, George Lynch, Patrick Rondat, Eric Sardinas a Al Di Meola.\n\nNa koncertních turné G3 se zúčastnili po dvou členové skupin Dream Theater, Mr. Big, Scorpions a Racer X byli to: John Petrucci (kytara) a Mike Portnoy (bicí) (2001, 2002, 2005, 2006 a 2007), Paul Gilbert (kytara) (2001, 2002 a 2007) a Billy Sheehan (basová kytara) (2001, 2002, 2003, 2004, 2005 & 2006), Michael Schenker a Uli Jon Roth (oba kytary - 1998), a Paul Gilbert a Bruce Bouillet (oba kytary - 2007).\n\nS Joe Satrianim je nejstabilnějším členem formace Steve Vai, krom nich se vystoupení víckrát zúčastnili:\n\n\n"}
{"id": "333040", "url": "https://cs.wikipedia.org/wiki?curid=333040", "title": "G3", "text": "G3\n\nSpojení písmene G a číslice 3 může mít různé významy:\n\n\n"}
{"id": "333042", "url": "https://cs.wikipedia.org/wiki?curid=333042", "title": "Haptika", "text": "Haptika\n\nHaptika je kontakt hmatem (řecky „haptein“ znamená „dotýkat se“). Termín do sociální psychologie zavedl lingvista William Austin.\n\nJedná se o způsob sdělení, které se tlumočí bezprostředním tělesným kontaktem s druhým člověkem (např. podání ruky, poplácání po ramenou či zádech či nabídnutí rámě). Také haptický kontakt bývá ovlivněn kulturou, ze které dané osoby pochází. Každý člověk má také svou vlastní hranici, jaké druhy doteku pro něj jsou v té které situaci přijatelné.\n\nDotek, čili taktilní kontakt v sociální interakci může být adresován jako projev přátelství (např. pohlazení, objetí, políbení, ...) nebo naopak nepřátelství (např. pohlavek, facka, ...). Komunikační význam haptiky (doteku) lze více či méně snadno rozluštit, např. milenecký pár držící se za ruce dává najevo „jsme svoji“, poplácání po rameni znamená pochvalu či uznání, dotek nohou pod stolem může znamenat signál druhé osobě „přestaň“ nebo „uklidni se“, atd.\n\n\nVýznam má i to, kterou částí těla se osoba dotkla určité části těla jiného člověka. Kontakt hmatem má velkou informační a rozlišovací schopnost, neboť hmat je po zraku druhým nejcitlivějším smyslem. Sluch je až na třetím místě.\n\nTento pojem znamená nedostatek lidského doteku. Touha po něm se netýká jen dětí, nýbrž i dospělých, jak potvrzují psychoterapeutické postupy.\n\nSebehaptika je dotýkání se vlastního těla. Může během sociální interakce také leccos prozradit. Propletené ruce v klíně mohou značit nervozitu aj.\n\n"}
{"id": "333043", "url": "https://cs.wikipedia.org/wiki?curid=333043", "title": "IANA", "text": "IANA\n\nIANA ( , volně přeloženo jako \"Autorita pro přidělování čísel na Internetu\") je organizace, která dohlíží celosvětově na přidělování IP adres, správu kořenových zón DNS, definování typů medií pro MIME a další náležitosti internetových protokolů. V současné době řídí tuto organizaci nezisková organizace ICANN.\n\nIANA vznikla dříve než ICANN a řídil ji nejdříve Jon Postel z Information Sciences Institute (ISI – výzkumný ústav) na University of Southern California (USC – univerzita). Po uzavření smlouvy mezi USC/ISI a United States Department of Defense (Americké ministerstvo obrany) byl správou organizace pověřen United States Department of Commerce (Americké ministerstvo obchodu) do doby založení ICANN.\n\nIANA je plně zodpovědná za přidělování celosvětově jedinečného jména a čísla internetových protokolů, jež jsou zveřejňovány jako RFC dokumenty. Při plnění této úlohy úzce spolupracuje s Internet Engineering Task Force (IETF) a Request for Comments (RFC).\n\nIANA pro přidělování a registraci IP adres deleguje organizace Regional Internet registry (RIR). Svět je rozdělen na oblasti a každá RIR přiděluje IP adresy pro svoji oblast. Centrálně jsou RIR sdruženy pod Number Resource Organization (NRO). V této organizaci hájí svoje zájmy a vystupují jako jeden celek.\nIANA přiděluje adresy Internet Protocol version 4 (IPv4) jednotlivým RIR po velkých blocích (obvykle „/8“, tj. 2 adres nebo větší množství najednou). A následně RIR tyto bloky rozdělí a přidělí IP adresy oblastním Internet Service Provider (ISP) a jiným organizacím.\n\nJe zde i možnost mechanismu přidělování adres Internet Protocol version 6 (IPv6), ale v současnosti nabídka převyšuje poptávku, a proto není nutné používat postup jako u IPv4.\n\nIANA spravuje také DNS servery nejvyšší úrovně hierarchického DNS stromu (tzv. kořenové servery). Tento úkol zahrnuje zajištění komunikace se správci domén nejvyššího řádu i kořenové úrovně a vytváření pravidel pro ICANN.\n\nSpravuje také doménu .int pro mezinárodní organizace, .arpa doménu pro administrativní účely a pro reverzní záznamy v DNS a další kritické domény jako je root-servers.net.\n\nIANA upravuje také parametry IETF (Internet Engineering Task Force) protokolů jako jsou URI (Uniform Resource Identifier) schémata nebo kódování schválená pro použití na Internetu. Na tyto úkoly dohlíží Internet Architecture Board a výsledky byly publikovány v RFC2860.\n\nIANA je řízena ICANN (Internet Corporation for Assigned Names and Numbers) na základě smlouvy s Ministerstvem obchodu USA (DOC), které na chod organizací dále dohlíží, aby změny uskutečněné v organizaci IANA odpovídaly jeho politice.\n\n28. ledna 2003 DOC skrze Národní úřad pro oceán a atmosféru (NOAA) oznámila svůj záměr prodloužit smlouvu ICANN na IANA o další tři roky. Prostředky na provoz organizace ICANN získá z grantu od NOAA. Poté DOC oslovil i jiné zájemce o tento grant s tím, aby podrobné nabídky, jež by uspokojily zájmy DOC předložili do deseti dnů.\n\nV srpnu 2006 prodloužil DOC smlouvu s ICANN na dalších pět let, ale smlouva je každý rok obnovována ze strany vlády. Seznam internetových domén nejvyššího řádu a Národní internetové registry jsou úzce propojeny s vládou USA a rozhodnutí jsou tak politicky motivovaná. Přes mnoho požadavků na oddělení politiky od správy Internetu k tomu ještě nedošlo, protože změna řídících mechanismů by mohla znamenat rozštěpení Internetu.\n\nNázev IANA byl zveřejněn poprvé v v roce 1990, avšak k vymezení funkcí a názvu došlo již dlouho předtím.\n\nJon Postel řídil IANA od jejího vzniku až do své smrti v roce 1998. Po jeho smrti vedl organizaci jeho dlouholetý spolupracovník Joyce Reynolds.\n\nDůvodem, proč Postel vedl IANA, bylo, že se své pozice v Information Sciences Institute udělal pro organizaci mnoho dobrého včetně podepsání smlouvy s ministerstvem obrany.\n\n1998 IANA byla financována vládou na základě smlouvy mezi DARPA (Defense Advanced Research Projects Agency) a ISI (Information Sciences Institute). Platnost smlouvy vypršela v dubnu 1997, ale byla prodloužena.\n\n24. prosince 1998 uzavřela USC smlouvu s ICANN a s platností od 1. ledna 1999 se IANA stala operační jednotkou v ICANN.\n\n8. února 2000 uzavřela DOC smlouvu s ICANN.\n\nV červnu 1999 na zasedání v Oslo IETF podepsala smlouvu s ICANN o úkolech, které by měla IANA vykonávat pro IETF.\n\nV roce 2003 byl manažerem jmenován Doug Barton.\n\nV roce 2005 byl manažerem jmenován David Conrad.\n\n"}
{"id": "333045", "url": "https://cs.wikipedia.org/wiki?curid=333045", "title": "Palác Topkapi", "text": "Palác Topkapi\n\nPalác Topkapi ( ) je palác v Istanbulu v Turecku, který byl oficiální rezidencí osmanských sultánů a zároveň centrem vlády nad celou říší v letech 1465 až 1853.\n\nPalác byl postaven pro státní příležitosti a pro zábavu panstva. V současné době je hlavní turistickou atrakcí Istanbulu.\n\nPočáteční výstavba začala roku 1459 nařízením sultána Mehmeda II., dobyvatele byzantské Konstantinopole.\n\nPalác je komplex složený ze čtyř hlavních dvorů a velkého počtu menších budov. Na vrcholu jeho existence jako panského sídla zde žilo na 4000 osob. Komplex byl v průběhu staletí rozšiřován a dočkal se mnoha úprav, například po zemětřesení v roce 1509 nebo požáru v roce 1665.\n\nPalác Topkapi postupně ztrácel svůj význam na konci 17. století, kdy sultánové začali raději trávit více času ve svých nových palácích na břehu Bosporu. Roku 1853 se sultán Abdülmecid I. rozhodl přesunout dvůr do nově postaveného paláce Dolmabahçe, který byl prvním palácem v Istanbulu postaveným v evropském stylu. Některé budovy jako klenotnice, knihovna, mešita a mincovna zde přesto zůstaly.\n\nPalác je od ostatních částí města oddělen vysokou zdí.\n\n\n"}
{"id": "333050", "url": "https://cs.wikipedia.org/wiki?curid=333050", "title": "Národní observatoř Kitt Peak (USA)", "text": "Národní observatoř Kitt Peak (USA)\n\nKitt Peak National Observatory (KPNO) je astronomická observatoř nacházející se na 2096 m vysokém vrcholu v Pohoří Quinlan ve Spojených státech amerických, stát Arizona. Tato astronomická observatoř je součástí americké \"National Optical Astronomy Observatory\" (NOAO), ovšem některé z jejích teleskopů patří do majetku \" University of Arizona's Steward Observatory\". Se svými 23 teleskopy je KPNO největší a nejrůznorodější „sbírkou“ optických teleskopů na světě.\n\nMísto pro stavbu této observatoře bylo zvoleno v roce 1958 pod záštitou Národní vědecké nadace a řízení bylo svěřeno \"Asociaci univerzit pro astronomický průzkum\" (Association of Universities for Research in Astronomy). Roku 1982 byla založena \"National Optical Astronomy Observatory\" aby se celkově zefektivnilo vedení tří optických observatoří - \"Kitt Peak\", zařízení na Kitt Peaku, které spadají pod správu \"National Solar Observatory\" a \"Cerro Tololo Inter-American Observatory\" v Chile. Pozemky, na kterých Observatoř Kitt Peak leží, jsou pronajaty od \"Nadace Tohono O'odham\", která si účtuje 0,25 USD za jeden akr ročně. V roce 2005 však Nadace Tahono O´odhan vznesla proti Národní vědecké nadaci žalobu za účelem zastavit další rozšiřování zařízení na detekci gamma záření do posvátných míst, kde se nachází \"Gardens of the Sacred Tohono O'odham Spirit I'itoi\", která je též součástí vrcholu Kitt.\n\nK základnímu vybavení patří: 4m teleskop Mayall, 3,5 metrový teleskop WIYN a další 2,1 m; 1,3 m; 0,9 m a 0,4 m reflektorové teleskopy. McMath-Piercův solární teleskop, který rovněž patří k vybavení observatoře, je největším zařízením svého druhu na světě. Nachází se zde také radioteleskop náležící \"Národní radioastronomické observatoři\", který však byl roku 2002 vyřazen z provozu.\n\nTato observatoř je také známá tím, že se zde nachází první teleskop (91cm reflektor), který byl určen pro hledání asteroidů v blízkosti Země a k výpočtu pravděpodobnosti jejich srážky se Zemí.\n\n\n"}
{"id": "333054", "url": "https://cs.wikipedia.org/wiki?curid=333054", "title": "Splynutí (Star Trek: Enterprise)", "text": "Splynutí (Star Trek: Enterprise)\n\nSplynutí (v originále Fusion) je epizoda seriálu \"\". Jde o sedmnáctý díl první řady pátého seriálu ze světa Star Treku.\n\nEnterprise hodlá pozorovat Pavoučí mlhovinu, která se kapitánovi velice líbí, protože jako malý ji měl na obálce své první knihy o vesmíru. Přibližuje se k nim vulkánská loď, podle T'Pol je to starý typ. Kapitán Tavin představuje svou loď Vahklas a žádá o pomoc s opravou motoru a podpory života, čemuž kapitán vyhovuje.\n\nTavin a jeho společník Tolaris měli s velením Enterprise jídlo na přivítanou. Vulkánci překvapili svou otevřeností, částečně se nechávali ovládat emocemi. Jak vysvětlovali, nechtějí vlastní emoce potlačovat a používat jen logiku, jako to dělají ostatní vulkánci, ale chtějí jim dát někdy volný průchod. T'Pol o nich tvrdí, že jsou „V'tosh ka'tur“, vulkánci bez logiky, což ovšem oni považují za nepřesné, protože logiky se nezřekli.\n\nTolaris se snaží o kontakt s T'Pol, avšak ta se k němu chová odměřeně. Enterprise zatím spolu s Vahklasem, kterého má ve vleku, připlula k mlhovině. Kapitán ji chce zmapovat a Tavin mu nabídl pomoc. Archer však, naschvál, poslal T'Pol, aby na jejich lodi zpracovávala data a tak se více s těmito Vulkánci seznámila. Tolaris na jejich lodi přemlouval T'Pol, aby zkusila jednou vynechat večerní meditaci, uvidí prý, jaké bude mít krásné sny. Kapitán také dostává zprávu od admirála Forresta, že jeden z vulkánců, Kov, má otce, který je těžce nemocný. Má mu zkusit domluvit, aby se s otcem kontaktoval. Kapitán tento úkol dal Tripovi, neboť se s Kovem velmi spřátelil a vysvětluje mu lidské zvyklosti. Tripovi se to však moc nedaří, protože Kov se se svým otcem rozešel ve zlém a nemíní na tom nic měnit.\n\nT'Pol nakonec Tolarise poslechla a zdál se jí sen o tom, že šla po ulici a pak přišla za hudbou do nějaké místnosti a s tím se prolínaly fiktivní milostné zážitky s Tolarisem. Tolaris pak po ní chtěl, aby mu sen vyprávěla, část s ním ale vynechala. Poté s ní na Enterprise, s jejím svolením, zkoušel meditační metodu „Splynutí“, kdy se vlastně naváže telepatické pouto a oni budou moci sdílet své myšlenky. T'Pol chtěla ale po chvíli přestat, ale Tolaris se ji násilím pokusil v poutu udržet. Musela ho od sebe odtrhnout. Když naštvaný odešel, zhroutila se a stihla zavolat na ošetřovnu. Nebyla ve velice dobrém stavu.\n\nTrip pověděl Kovovi o citu, kterému lidé říkají lítosti a podařilo se mu ho tak zpracovat natolik, že poté zavolal svému otci. Kapitán si také pozval do pracovny Tolarise a řekl mu, jak na tom T'Pol je. Tolaris chtěl za ní, avšak kapitán mu to zakázal. Tolarise popadl vztek a mrštil s ním přes místnost. Kapitán to celé nahrával a se zbraní v ruce mu řekl, že by měli Enterprise opustit. Kapitán se večer zastavil u T'Pol a sdělil jí, že vulkánci již odletěli. Ona se ho pak ještě ptala, jestli mají lidé sny a když jí kapitán řekl, že jsou většinou ještě příjemné, odpověděla, že jim zavidí.\n"}
{"id": "333056", "url": "https://cs.wikipedia.org/wiki?curid=333056", "title": "Hanov", "text": "Hanov\n\nNázev Hanov má více částí obcí:\n"}
{"id": "333057", "url": "https://cs.wikipedia.org/wiki?curid=333057", "title": "Popovec", "text": "Popovec\n\nNázev Popovec má více částí obcí:\n"}
{"id": "333059", "url": "https://cs.wikipedia.org/wiki?curid=333059", "title": "Zdvořilost", "text": "Zdvořilost\n\nZdvořilost znamená způsob jednání a vystupování, který vyjadřuje respekt a úctu ke druhým. Opakem je hrubost, nezdvořilost. Zdvořilost se vyjadřuje společenskou formou, je to však ctnost a na rozdíl od etikety není pouze formální. Z pohledu psychologie je zdvořilost součástí sociálního programování jedince, transakční analýzy, hladu po podnětech a struktuře. Zdvořilost je vyjadřována komunikací a bezprostředně tak souvisí s jazykem.\n\nBritský lingvista Geoffrey Leech soudí, že zdvořilost v řeči spočívá na šesti maximách:\n\nZdvořilý mluvčí vždy ustupuje do pozadí a vyzvedá zásluhy svého protějšku. Když může, souhlasí s ním, a když nemůže, hledí svůj nesouhlas oslabit, použije nějaký eufemismus nebo se přímému hodnocení vyhne. Prototypem zdvořilosti je věta: „Až po vás, pane!“ Zdvořilost je tak příkladem kulturního překonávání přirozené tendence prosazovat sám sebe, vyvyšovat se, raději mluvit než naslouchat, „skákat do řeči“ a podobně.\n\nZdvořile lze však i kritizovat, tj. tzv. konstruktivní kritika (nejprve oceníme, poté kritizujeme, navrhneme řešení, uvedeme konkrétní příklady). Zajímavé je například, že v Japonsku se za žádnou cenu NESMÍ přijmout pochvala. V Čechách a na Moravě je trapné už jen třísekundové mlčení, proto je lepší se mu vyhnout. Zdvořilý mluvčí se vyhýbá konfliktním tématům. V ČR je velmi populární téma zdraví.\n\nKritikové zdvořilosti vytýkají, že je vlastně přetvářkou a že není upřímná. Obhájci namítají, že život v lidské společnosti vyžaduje, aby každý vystupoval v jisté roli, která může společenský provoz velmi zpříjemnit, předcházet konfliktům a přitom si zachovat nezbytný odstup. V tomto smyslu je už každé oblečení jakási „přetvářka“.\n\nJazykové prostředky zdvořilosti:\nOtázka, Podmiňovací způsob, Rozkazovací způsob, Intonace, Osoba (vykání, Modální slovesa, Pád (vokativ=5.p), Lexikální prostředky (prosím, děkuji), Spisovnost-kultivovanost, Vid, Negace\n\nČeské slovo zdvořilost - podobně jako německé \"Höflichkeit\", anglické \"courtesy\" a francouzské \"courtoisie\" - se odvozuje od slova „dvůr, dvořan“ a naznačuje tak, že původně vznikla při královském dvoře a odtud se nápodobou šířila mezi šlechtou a lidem. Naproti tomu francouzština i angličtina má - vedle \"politesse\" a \"politeness\", odvozených od uhlazenosti – ještě také slova \"civilité\" a \"civility\", odvozené od \"civil\", městský. Tomu odpovídá také dvojí typ zdvořilosti:\n\nMezi blízkými přáteli se formální zdvořilost sice nevyžaduje, a přece i v rodině záleží na tom, aby se její členové vůči sobě chovali s jistým ohledem, který vyjadřuje respekt, kdežto nezdvořilost vyjadřuje pohrdání.\n\n\n\n"}
{"id": "333061", "url": "https://cs.wikipedia.org/wiki?curid=333061", "title": "Sagittarius A*", "text": "Sagittarius A*\n\nSagittarius A* (zvaný \"A-star\", standardní zkratka Sgr A*) je velmi velký, silně zářící a kompaktní zdroj rádiového záření nacházející se ve středu galaxie Mléčná dráha. Je součástí většího uskupení podobných těles, které nese název Sagittarius A. Dne 16. října 2002 zveřejnil mezinárodní tým z Institutu Maxe Plancka pro mimozemskou fyziku (Max-Planck-Institut für extraterrestrische Physik) vedený Rainerem Schödelem výsledky svých pozorování, během kterých po dobu deseti let sledoval pohyb hvězdy S2, která se nachází v blízkosti Sgr A*. Tým R. Schödela dospěl k závěru, že se jedná o vysoce masívní kompaktní objekt. Po průzkumu oběžné dráhy hvězdy S2 byla určena hmotnost Sgr A* na 2,6 ± 0.2 milionů hmotností Slunce a poloměr oblasti, ve které se soustava nachází, neměla být větší než 120 AU. Pozdější průzkumy upřesnily hmotnost objektu na 3,7 milionů hmotností Slunce s poloměrem přibližně 45 AU (6,7578 miliard kilometrů). Pro porovnání, trpasličí planeta Pluto obíhá naše Slunce ve vzdálenosti 39,68 AU což je 5,9533 miliard kilometrů. Tato zjištění tedy podporují hypotézu, podle které je Sagittarius A* obří černou dírou. Je sice možné přiřknout zjištěnou hmotnost běžným objektům, které by se v daném prostoru mohly nacházet, avšak žádné takové objekty o takové hmotnosti by v rámci tak „malé“ oblasti nemohly odolávat kolapsu svých vzájemných orbitů a následnému neodvratitelnému „pádu“ do černé díry déle než několik stovek let, což je naprosto zanedbatelná doba ve vztahu k délce „života“ galaxie.\n\nNěkolik týmů vědců, mimo jiné i z National Radio Astronomy Observatory nebo také Shanghai Astronomical Observatory se snažily zobrazit Sgr A* pomocí radioastronomické metody Very Long Baseline Interferometry. Získané snímky byly shodné s rádiovými emisemi způsobenými gigantickými výtrysky plazmatu z jiných černých děr.\n\nV listopadu 2004 vydal tým vědců zprávu, že došlo k objevu první, velmi dobře prokazatelné černé díry střední velikosti v naší galaxii, která obíhá ve vzdálenosti tří světelných let od Sagittaria A*. Tato černá díra má hmotnost 1300 hmotností Slunce a „vleče“ s sebou shluk sedmi hvězd, což je pravděpodobně zbytek obřího shluku hvězd, který byl rozmetán slapovými silami galaktického středu. Toto zjištění by mohlo podporovat teorii, že gigantické černé díry mohou „růst“ poté, co absorbují menší černé díry nebo hvězdy.\n\nV srpnu 2008 tým Andrey Ghezové z UCLA zveřejnil výsledky měření pohybu hvězd v okolí Sagittaria A*. Změřena byla především hmotnost objektu - nejméně 4,1 milionu hmotností Slunce s nepřesností měření 15 %. Při předpokladu, že se sám Sagittarius A* vůči galaxii nepohybuje, hmotnost je 4,5 milionu hmotností Slunce s nepřesností 9 %. Dalším výsledkem měření bylo zpřesnění vzdálenosti Sagittaria A* od Slunce na 27 400 světelných let s odchylkou necelých 5 %.\n\nV září 2008 tým Sheperda Doelemana z MIT zveřejnil výsledky výzkumu Sagittaria A* pomocí interferometru. Ten umožnil objekt sledovat s velkým rozlišením. Sagittarius A* je maximálně 50 milionů km velký, přičemž Schwarzschildův poloměr předpokládané černé díry by měl být 13 milionů km.\n\n\n"}
{"id": "333062", "url": "https://cs.wikipedia.org/wiki?curid=333062", "title": "Parapterois heterura", "text": "Parapterois heterura\n\nParapterois heterura (Bleeker, 1856) je druh dravé mořské ryby z čeledi ropušnicovitých, která žije v oblastech s písčitým, či bahnitým dnem. Ryba se přes den částečně zahrabává do měkkého materiálu, kde se maskuje před predátory. Pokud je v nebezpečí mimo svůj úkryt, rozzáří se jasnými barvami, kterými dává najevo svoji nebezpečnost.\n\nV současnosti ryba nepatří mezi ohrožené druhy.\n\nVyskytuje se v mělkých vodách od 40 metrů s jemným nesoudržným povrchem dna, její výskyt byl ale zaznamenán až do hloubky 300 metrů. Vyskytuje se převážně v tropických oblastech s teplou čerstvou vodou. Obývá oblasti Indického oceánu a západní části Tichého oceánu, ale je možné ji zpozorovat i na pobřeží Jižní Afriky, Indie, Austrálie, Indonésie, Malajsie, Filipín, či u břehů Japonska.\n\nParapterois je průměrně 23 cm dlouhý. Tělo je protáhlého tvaru, v přední části se nachází hlava s dvojicí očí mířících do strany. Vepředu na hlavě je velká tlama, která má na každé straně jeden hmatový vous. Na hřbetě se nachází 12 paprskovitých ploutví a jedna hřbetní ploutev, které se táhnou až k ocasní ploutvi. Na straně se nacházejí dvě značně velké prsní ploutve, které jsou poloprůsvitné a spojené po celé délce s tělem.\n\nTělo ryby je pokryto šupinami a má načervenalou barvu. Střídají se pravidelně pruhy světlé a tmavé červené, které jsou od sebe oddělené bílými proužky. Při vrchním pohledu je možno spatřit na prsních ploutvích výrazné barvy (např. modrou).\n\nRyba se živí drobnými korýši a rybičkami, které se nacházejí poblíž mořského dna.\n\nVajíčka klade do gelového balónku, ze kterého se líhnou malé larvy. Ty se pak stávají součástí planktonu.\n\nParapterois heterura nemá důležitý hospodářský význam a to ani pro rybolov, ani pro další využití.\n"}
{"id": "333068", "url": "https://cs.wikipedia.org/wiki?curid=333068", "title": "Seznam proměnných hvězd", "text": "Seznam proměnných hvězd\n\nToto je seznam 178 nejznámějších proměnných hvězd, které jsou buďto dobře známé, něčím zvláštní nebo jinak zajímavé.\n\n"}
{"id": "333077", "url": "https://cs.wikipedia.org/wiki?curid=333077", "title": "Pulec obrněný", "text": "Pulec obrněný\n\nPulec obrněný (\"Agonus cataphractus\"; Linnaeus, 1758) je mořská ryba z čeledi broníkovitých, která žije převážně v chladných vodách na pobřeží západní Evropy. Pro přežití se často zahrabává do písku, či se schovává mezi kameny do vzniklých štěrbin. Pro svůj typický tvar se jedná o snadno rozeznatelnou rybu, kterou si těžko spleteme s jiným druhem.\n\nPulec obrněný se vyskytuje v chladných vodách Atlantského oceánu dosahujících teploty mezi 4 až 8 °C, kde se nachází písčité, bahnité, či kamenité dno, od oblastí Bílého moře, přes Baltské moře až po kanál La Manche. Je rozšířen na pobřeží států západní Evropy, Britských ostrovů a Skandinávie. Nejčastěji obývá hloubky od 5 do 200 metrů (jiné zdroje uvádějí nejčastější hloubku mezi 20 až 100 metry), ale podařilo se ho objevit až v hloubkách kolem 500 metrů.\n\nRyba dosahuje v průměru 12 až 15 cm, ale v extrémních případech může dospělý jedinec dorůstat až 20 cm. Má atypický tvar těla, který je podobný žabímu pulci. V přední části se nachází veliká hlava ve tvaru trianglu s malou tlamou. Hlava je přibližně 3,5x menší než zbytek těla. Na bocích hlavy se nachází dvě oči. Za hlavou jsou umístěny dvě velké prsní ploutve, které slouží k pohybu. Dále se tělo postupně zužuje až k ocasu, kde je nejužší. Po celém těle se nachází drobné výstupky, které slouží rybě jako pancéřování, vzniklé přeměnou z kostěných štítků. Toto pancéřování jí dává vynikající obrannou výhodu oproti predátorům, kteří by na ni chtěli zaútočit.\n\nPod tlamou se nachází celá řada hmatových vousků, které slouží k vyhledávání potravy. Tělo má nahnědlou, načervenalou, černou barvu, která je rozdělena do 4 až 5 tmavých ploch. Místy má mléčnou barvu- hlavně na břišní straně ryby. Na vrcholku se nachází dvojice hřbetních ploutví sloužící ke stabilizaci pohybu.\n\nSamice a samci nejsou zcela totožní, samice mají větší břišní a řitní ploutve. Maximální potvrzená délka života byla 3 roky.\n\nPulec se živí drobnými korýši, malými rybkami, které žijí u dna, či červy.\n\nPulec obrněný se rozmnožuje na jaře v době mezi únorem až dubnem. Samička vystoupí do mělčích vod, kde naklade chomáčky jiker na vodní rostliny - chaluhy. Jikry se vyvíjí a přibližně za 10 až 11 měsíců dochází k vylíhnutí larev o délce 6 až 8 mm, které se stávají součástí planktonu. Mladí jedinci jsou občas pozorováni v hloubce okolo 2 metrů.\n\nPulec nemá žádný významný hospodářský význam. Není loven pro maso ani jako návnada. Využití v akváriích je velmi nízké.\n"}
{"id": "333079", "url": "https://cs.wikipedia.org/wiki?curid=333079", "title": "Bohuslav Chňoupek", "text": "Bohuslav Chňoupek\n\nBohuslav Chňoupek (10. srpna 1925 v Bratislavě-Petržalce – 28. května 2004 v Praze) byl československý politik, diplomat a publicista (publikoval pod jménem Bohuš Chňoupek), jeden z hlavních představitelů Komunistické strany Československa za normalizace. Začínal jako novinář na Slovensku, od roku 1945 byl členem KSČ, jakožto politik se zejména uplatnil jako ministr zahraničních věcí ČSSR v letech 1971–1988, od roku 1972 byl také poslancem Sněmovny lidu Federálního shromáždění. Po roce 1990 odešel ze společenského života.\n\nPocházel z rodiny státního zaměstnance. Své základní, středoškolské i vysokoškolské vzdělání získal v Bratislavě. Po převratu v roce 1948 se stal redaktorem propagandistického časopisu \"Borba\", v letech 1950–1958 působil jakožto redaktor deníku \"Smena\", od roku 1955 působil ve východoslovenském Prešově, od roku 1958 jakožto zpravodaj deníku \"Pravda\" tamtéž, v letech 1960 až 1965 coby zahraniční dopisovatel těchto novin v Sovětském svazu. Od roku 1965 do roku 1967 byl šéfredaktorem bratislavského časopisu \"Predvoj\". V letech 1950–1952 byl členem předsednictva Slovenského svazu novinářů.\n\nČlenem KSČ byl od roku 1945 do roku 1990, tedy plných 45 let. Zastával řadu stranických a státních funkcí. V letech 1965–1970 je uveden jako účastník zasedání Ústředního výboru Komunistické strany Slovenska. XIII. sjezd KSČ ho zvolil za kandidáta Ústředního výboru Komunistické strany Československa. Členem ÚV KSČ se stal 26. září 1969 v době počínající normalizace. Ve funkci člena ÚV KSČ ho pak potvrdil XIV. sjezd KSČ, XV. sjezd KSČ, XVI. sjezd KSČ a XVII. sjezd KSČ.\n\nV letech 1967–1968 byl náměstkem ministra kultury ČSSR, pak v letech 1969–1970 ústředním ředitelem Československého rozhlasu. Zde se podílel na první vlně posrpnových čistek v řadách redaktorů rozhlasu. Od roku 1970 do ledna 1972 působil jako velvyslanec ČSSR v Sovětském svazu a v dlouhém období 1971–1988 coby ministr zahraničních věcí ČSSR v 2., 3., 4. a 5. vládě Lubomíra Štrougala. Zejména mezi zahraničními diplomaty a cizími státními činiteli byl oblíbený, neboť byl mimořádně společenský a uměl jednat s cizími lidmi – podle svědectví pamětníků měl velmi dobré diplomatické schopnosti.\n\nJeho konec ve funkci ministra zahraničních věcí byl odrazem mocenského boje uvnitř KSČ na konci 80. let. Chňoupek se tehdy pod vlivem Sovětského svazu začal profilovat jako stoupenec reformní politiky Michaila Gorbačova. To vyvolalo protireakci konzervativního křídla KSČ. Zejména Vasil Biľak a vedoucí oddělení mezinárodní politiky na ÚV KSČ Martin Štefaňák pak docílili Chňoupkova odvolání.\n\nDlouhodobě zasedal i v nejvyšších zákonodárných sborech. Ač slovenského původu, byl do parlamentu volen v obvodech v českých zemích. Po volbách roku 1971 zasedl do Sněmovny lidu (volební obvod č. 111 – Žďár nad Sázavou, Jihomoravský kraj). Křeslo nabyl až dodatečně v říjnu 1972. Mandát obhájil ve volbách v roce 1976 (obvod Třebíč-Žďár nad Sázavou), volbách v roce 1981 (obvod Vyškov-Prostějov) a volbách v roce 1986 (obvod Vyškov-Prostějov). Ve Federálním shromáždění setrval do ledna 1990, kdy ztratil poslanecký post v rámci procesu kooptace do Federálního shromáždění po sametové revoluci.\n\nByl vyloučen z KSČ, vyšetřován a posléze i vězněn půl roku ve vyšetřovací vazbě kvůli podezření ze spáchání trestného činu zneužití pravomocí veřejného činitele.\n\nVětšina z jeho knih se věnuje problematice Slovenského národního povstání a společenskému a politickému dění na Slovensku.\n\n\nPodle reportáže Vstaň a choď z knihy \"Generál s levom\" natočil v roce 1989 režisér Martin Hollý film \"Právo na minulosť\".\n\n\n"}
{"id": "333083", "url": "https://cs.wikipedia.org/wiki?curid=333083", "title": "Miroslavholub (planetka)", "text": "Miroslavholub (planetka)\n\n(7496) Miroslavholub je planetka obíhající v hlavním pásu planetek mezi Marsem a Jupiterem.\n\nPlanetka získala své jméno po českém imunologovi, prozaikovi, překladateli, ale především básníkovi MUDr. Miroslavu Holubovi, DrSc. Pojmenování planetky Miroslavholub je publikováno v katalogu \"Minor Planet Circulars No. 33387\", kde je zmíněna jak vědecká, tak i umělecká činnost doktora Holuba.\n\nDne 10. prosince 1998 bylo Mezinárodní astronomickou unií oficiálně schváleno pojmenování nové planetky s pořadovým číslem 7496, kterou objevil Miloš Tichý 27. listopadu 1995 z Hvězdárny na Kleti.\n\nJejí předběžná označení bylo 1995 WN. Planetka je oběžnicí Slunce v prostoru mezi Marsem a Jupiterem, Její dráha má větší výstřednost než typická tělesa hlavního pásu planetek. Velká poloosa dráhy je dlouhá 3,1 astronomické jednotky, excentricita má hodnotu 0,34, sklon dráhy k rovině ekliptiky je 15°, oběžná doba 5,47 pozemského roku a velikost planetky činí cca 15 kilometrů.\n\n\n"}
{"id": "333084", "url": "https://cs.wikipedia.org/wiki?curid=333084", "title": "Aviotehase PN-3", "text": "Aviotehase PN-3\n\nAviotehase PN-3 (v estonštině často přezdívaný \"Isamaa Päästja\" - „zachránce vlasti“) byl estonský dvoumístný cvičný letoun vyrobený dílnami Aviotehase na letišti Lasnamägi u Tallinnu v letech 1937-1939. \n\nLetoun dohotovený v lednu 1939 zalétal v místě jeho vzniku por. Peeter Olt. PN-3 (trupové č. 160) poté procházel vojenskými testy a po zabrání Estonska sovětským vojskem byl v září 1940 přelétnut z letiště Jägala přes Rigu do SSSR.\n\nNevyzbrojený prototyp měl smíšenou konstrukci. Trup byl svařen z ocelových trubek, potažený až za přední kabinu odnímatelnými duralovými panely, zbytek měl plátěný potah. Křídlo bylo celodřevěné, podvozek pevný kapotovaný. Řadový motor Rolls-Royce Kestrel XI roztáčel třílistou stavitelnou vrtuli.\n\nÚdaje dle\n\n\n"}
{"id": "333087", "url": "https://cs.wikipedia.org/wiki?curid=333087", "title": "Trivium (rozcestník)", "text": "Trivium (rozcestník)\n\nTrivium (z lat.) může být:\n\n"}
{"id": "333088", "url": "https://cs.wikipedia.org/wiki?curid=333088", "title": "Kar (vezír)", "text": "Kar (vezír)\n\nKar byl vezírem Pepiho I. Jeho jméno znamená taška a bylo ve starověkém Egyptě jménem oblíbeným. Do druhé nejvyšší funkce ve státě byl povýšen zřejmě až ke konci svého života. Původně vykonával mj. úřad soudce.\n\n"}
{"id": "333089", "url": "https://cs.wikipedia.org/wiki?curid=333089", "title": "Vřeténka pestrá", "text": "Vřeténka pestrá\n\nVřeténka pestrá (\"Callionymus lyra\" Linnaeus, 1758) je mořská ryba z čeledi vřeténkovitých, která je charakteristická vystouplou hřbetní ploutví s typickým zbarvením v pastelových barvách a protáhlým tvarem těla. Obývá oblast severní části Atlantského oceánu, kde žije u dna. Živí se drobnými živočichy, které zde nalezne.\n\nV současnosti nepatří mezi ohrožené druhy. Podobnou rybou je další vřeténka \"Callionymus reticulatus\".\n\nVřeténka obývá teplejší vody Atlantiku o teplotě mezi 16 až 20 °C, včetně části Severního ledového oceánu, Středozemního moře a Černé moře Tato oblast odpovídá pobřežím zemí Západní Evropy, Britských ostrovů, pobřeží Norska, Středomoří, ale současně je možné se s ní setkat také na pobřeží západní Afriky. Jedná se hlubokomořskou rybu, které žije až do hloubek kolem 400 metrů (jiné zdroje uvádějí hloubku od 5 do 430 metrů), kde se zahrabává do měkkého písčitého, či bahnitého dna. V případě, že tyto podmínky nemá, je schopna žít i na kamenitém dně, kde se schovává do štěrbin mezi kameny.\n\nJedná se o silně teritoriální rybu, která je v případě narušení svého území vysoce agresivní a to včetně jedinců svého druhu.\n\nVřeténka pestrá dosahuje nejčastěji délky těla mezi 25 až 30 cm u samce, samice bývají z pravidla menší a dosahují pouze velikosti okolo 20 cm. V přední části se nachází trojúhelníková zploštělá hlava, Na její spodní části se vyskytuje tlama. Spodní čelist je kratší než horní a je vybavena drobnými špičatými zuby, které jsou seřazeny v několika řadách.\n\nOči jsou umístěny na vrcholku hlavy nedaleko od sebe. Směřují částečně do stran. Za nimi se nachází žaberní štěrbiny a následně dochází ke značnému zúžení. Dole na konci hlavy vyrůstají z těla párové prsní ploutve. Na vrcholku těla jsou umístěny dvě hřbetní ploutve. Přední ploutev je rozdílná u samičky a samce. Samec jí má značně prodlouženou a na vrcholku spojenou v jednotlivý trn. Je tvořena 4 paprskovitými výstupky. Zadní hřbetní ploutev je tvořena celkem 9 paprsky a je podobná u obou pohlaví.\n\nTělo není pokryto šupinami, ale slizkou kůží, která je výrazně zbarvena. Samec má barvu od žluté, béžové, nahnědlé až po mléčně bílou s výraznými modrými skvrnami na bocích a ploutvích. Samice jsou oproti tomu žlutohnědé s 6 hnědozelenými skvrnami na bocích a 3 tmavými skvrnami na hřbetě.\n\nNejdelší maximální potvrzené délka života se pohybovala okolo 7 let.\n\nPodobně jako pulec obrněný žije zahrabán na mořském dně, kde vyhledává drobné živočichy, kteří zde žijí, a ty požírá. Jedná se o malé rybky, červy či drobné korýše.\n\nVřeténka pestrá se tře v rozmezí ledna až srpna, kdy vystupují ryby do mělčích vod. Samice naklade jikry, které se stávají součástí planktonu. Z jiker se následně vylíhnou malé larvy.\n\nVřeténka má malý hospodářský význam, je minimálně lovena rybáři. Jen zřídka se chová v akváriích.\n\n"}
{"id": "333098", "url": "https://cs.wikipedia.org/wiki?curid=333098", "title": "Medvědárium (Pražský hrad)", "text": "Medvědárium (Pražský hrad)\n\nMedvědárium se nacházelo v první polovině 20. století v severozápadní části areálu Pražského hradu ve svahu Jeleního příkopu přibližně pod Masarykovou vyhlídkou. Dodnes jeho existenci připomíná domek medvědáře a zamřížované jeskyně, příležitostně užívané jako kotce.\n\nMedvědárium dal vybudovat T. G. Masaryk, který dostal darem od legionářů v roce 1919 dva medvědy. Výběh byl ohraničen příkopem a valem. V letech 1951 a 1953 medvědi utekli a pokaždé těžce zranili zaměstnance Hradu. Poté medvědárium zaniklo. \n\nProti domu medvědáře stojí v koniferech nějaký čas ztracená socha ponocného, kterou dostal T.G. Masaryk ke svým 75. narozeninám, když navštívil průmyslovou a hospodářskou výstavu v Jaroměři v roce 1925. Vytvořili ji pod vedením a dle modelu sochaře Franty Úprky absolventi a studenti Hořické sochařské školy. Socha je v poměrně dobrém stavu (i když s mechem na hlavě ponocného). Dříve stála uprostřed velké louky, kde po ní zbyl ještě pískovcový základ a velký kruh v trávě. Dobu normalizace nepřežila však Grotta s umělou zříceninou, kašnou (jezírkem) a dvojitým schodištěm, která byla v dobrém stavu přístupná ještě v roce 1969. Sloužila v těchto letech rovněž k odpočinku dobrovolným svatovítským zvoníkům (studentům a absolventům pražských vysokých škol) po mši a zvonění pro pana Františka Kardinála Tomáška ve významné církevní svátky. \n"}
{"id": "333102", "url": "https://cs.wikipedia.org/wiki?curid=333102", "title": "Strašidla (Palahniuk)", "text": "Strašidla (Palahniuk)\n\nStrašidla, Román (z) povídek (v orig. \"Haunted, A Novel of Stories\", název je vlastně příčestím minulým od slovesa \"haunt\", což znamená \"navštěvovat, obcházet, strašit\") je sbírka povídek a básní amerického spisovatele Chucka Palahniuka. Jde o jeho nejrozsáhlejší dílo, stavěné po vzoru Chaucerových Povídek canterburských. Kniha vyšla v originále v nakladatelství Doubleday v roce 2005, v českém překladu Richarda Podaného v roce 2007 v nakladatelství Odeon.\n\nKniha se skládá z třiadvaceti povídek, které jsou po vzoru renesančních novel spojeny tzv. rámcovou novelou – příběhem, ve kterém si různé osoby tyto povídky vyprávějí. Po vzoru Chaucerových Povídek canterburských vypráví každou povídku jedna postava (některé postavy vyprávějí více povídek) jako svou autobiografii. Každé postavě je také před její první povídkou věnovaná volně veršovaná báseň, vyjadřující básnickými prostředky její charakter. Sbírka má také básnický prolog, nazvaný \"Morčata\".\n\nRámcová novela je hořkou satirou na televizní reality show, v němž jsou osoby nuceny strávit čas spolu v nějaké budově a přitom jsou sledovány. Děj popisuje experiment jistého pana Whittiera, který vytvoří spisovatelskou kolonii – několik lidí stráví čas v určitém objektu (opuštěném divadle), aby tam vytvořilo mistrovská literární díla (žádný z nich je nevytvoří). Je jim umožněn únik ze života, což je také důvod, proč se do kolonie většina z nich přihlásí. Jednotlivé postavy až na dvě výjimky nemají jména, jsou označováni pouze bizarními přezdívkami (např. Kníže Vandalů, Negativní náčelnice, Šéfkuchař vrah) Jsou ale zklamáni podmínkami v domě, krátí si čas v něm vyprávěním autobiografických příběhů. Když pan Whittier zemře, nemohou se dostat z divadla a dochází proto k hrůzným činům – vraždí se navzájem, mrtvá těla svých kolegů pak jedí, protože si zničili zásoby jídla, které jim nechutnalo. Ukáže se, že pan Whittier byl ve skutečnosti třináctiletý chlapec, trpící předčasným stárnutím a vypadající proto jako starý muž. V závěru se ukáže, že pan Whittier zemřel jen zdánlivě a rámcová novela má tedy relativně šťastný konec.\n\nJednotlivé povídky a postavy často vychází z ostatních Palahniukových románů, např. povídka \"Nožba\" a její vypravěčka, nazývaná Matka příroda, se vrací tématu Ukolébavky. Náměty povídek jsou většinou absurdní, přitom ale temné a cynické (např. pohlavní zneužívání figurín k policejním rekonstrukcím detektivy, možnost vraždy pomocí masáže nohou, milionáři, které z důvodů módní vlny předstírají, že jsou bezdomovci), nepostrádají ale smysl pro černý humor. Nejslavnější povídkou je ta první, nazvaná \"Střeva\" (\"Guts\"), kterou vypráví muž, označovaný jako Svatý Nestřeva. Líčí při ní, jak si kdysi nechal v rámci pubertálních masturbačních experimentů sát anus bazénovým filtrem. Bazénový filtr ovšem anus nasál a vytrhl mu tlusté střevo, které si Nestřeva musel ukousnout, aby si zachránil život. Povídka byla napsaná dlouho před \"Strašidly\", poprvé byla publikována v roce 2003 v časopise Playboy, autor ji několikrát předčítal na turné před vydáním románu Deník. Při autorských čteních této povídky omdlelo několik desítek lidí.\n"}
{"id": "333107", "url": "https://cs.wikipedia.org/wiki?curid=333107", "title": "Justinka", "text": "Justinka\n\nJustinka je místo v katastrálním území obce Příštpa. Jde o skalní útvar v říčním údolí Rokytné. Svou ochranou spadá do přírodního parku Rokytná.\n\nNázev místa vychází od dívčího jména Justinky. Stejnojmenná dívka zde měla podle tradice zahynout v době třicetileté války. K neštěstí mělo dojít za dnů, v nichž v roce 1645 obléhala Sádek švédská vojska. Švédské oddíly se vydaly kořistit po okolí. Jeden z kyrysníků při tom objevil Justinku. Ta se před ním dala na útěk. Pronásledování skončilo tragickým pádem obou ze skály:\n\nDnešní výška skalního útvaru činí asi 10 metrů. Událost na místě připomíná malá pamětní tabule.\n"}
{"id": "333108", "url": "https://cs.wikipedia.org/wiki?curid=333108", "title": "Ostenec oranžovoproužkatý", "text": "Ostenec oranžovoproužkatý\n\nOstenec oranžovoproužkatý (\"Balistapus undulatus\" Park, 1797) je druh mořské ryby z čeledi ostencovitých, který je charakteristický svým tvarem a zbarvením. Jedná se o dravou rybu, která je aktivní hlavně přes den, v noci vyhledává úkryt, ve kterém se schovává před nočními predátory.\n\nŽije v oblasti teplých tropických moří a oceánů na korálových útesech, kde vyhledává svou potravu v podobě drobných živočichů, jež okusuje z korálů. Jedná se o teritoriální rybu, která brání své území před vetřelci.\n\nOstenec obývá převážně oblasti s korálovými útesy v oblasti Tichého a Indického oceánu, Rudého moře, kde je teplota vody v rozmezí 23° až 28 °C, což odpovídá pobřežním vodám Jižní Afriky, Indie, Austrálie, Malajsie, či Japonska Současně byl pozorován i v oblasti Velkého bariérového útesu. Žije v hloubce od 2 do 50 metrů.\n\nOstenec v průměru dosahuje okolo 30 cm. Jeho tělo má atypický tvar. V přední části se nachází malá tlama, která je umístěna na protažené hlavě. Po stranách hlavy jsou umístěny dvě malé oči, které směřují do strany. Na hřbetu se nachází malá tenká, ale dlouhá hřbetní ploutev, která se táhne až k ocasní ploutvi. Ve spodní části se nachází řitní ploutev. Je podobná hřbetní. Po stranách těla jsou dvě drobné prsní ploutve.\n\nOstenec má typické proužkování povrchu těla, kde se pravidelně střídají světlejší a tmavší pruhy. Světlejší pruhy mají barvu od světle žluté po světle zelenou a tmavší bývají tmavě žluté až oranžové.\n\nOstenec je komerčně loven rybolovem a současně se chová v akváriích jako dekorační rybka. Jeho cena se pohybuje v průměru mezi 1400 až 1800 Kč. Na chov je to náročná ryba, která vyžaduje značné chovatelské zkušenosti a větší akvárium. Doporučuje se chovat samostatně a nebo v páru, ale bez jiných rybiček. Je poměrně značně agresivní a často napadá ostatní rybičky nebo ničí vybavení akvária. Pokud je chován v zajetí déle, naučí se krmit i z ruky.\n"}
{"id": "333109", "url": "https://cs.wikipedia.org/wiki?curid=333109", "title": "Sympatikus", "text": "Sympatikus\n\nNervy sympatické (z řeckého: \"sympathia\" – náklonnost, soucítění, přen. \"\"nervy života\"\") patří mezi skupiny vegetativního (autonomního) nervstva, jehož funkce nepodléhá naší vůli. Jsou v hladkém svalstvu zažívací trubice, průdušnice, průdušek a močopohlavním ústrojí. Dráhy vegetativního nervstva přerušují ganglia (zauzliny), která se nacházejí blízko míchy.\n\nSympatické nervy vystupují z míchy krční, hrudní a bederní.\n\nSympatické a parasympatické nervstvo působí navzájem antagonisticky, sympatikus zrychluje srdeční činnost a jeho mediátor je noradrenalin a adrenalin.\n"}
{"id": "333110", "url": "https://cs.wikipedia.org/wiki?curid=333110", "title": "Miroku (Inuyasha)", "text": "Miroku (Inuyasha)\n\nMiroku je fiktivní postava z anime a manga série Inuyasha od Rumiko Takahashi.\n\nJe to mnich, mající neobvyklé prokletí. V jeho pravé ruce má díru (Kazána, též větrný tunel), který vycucne všechno, co se dostane do jeho blízkosti, pokud není zapečetěn. Toto prokletí se dědí už od jeho dědečka, kterému ho udělal Naraku. Jeho otec zemřel, protože ho vysál jeho vlastní větrný tunel. Nakonec by byl Miroku také vysát, pokud by nezničil Naraka a kletbu tím nezrušil. Je jedním z členů skupiny bojující proti Narakovi.\n\nMiroku potká InuYashu a jeho přátele na cestě z města, kde podvedl bohatého muže o peníze. Zatímco se koupe v horkém prameni, spatří nahou Kagome a vyleze z vody. Zjistí, že má střípky Klenotu čtyř duší a ukradne je spolu s jejím kolem s pomocí jeho přítele Hachiho(mývalího démona). InuYasha a Kagome je chytí a InuYasha je napadne, ale Miroku použije větrný tunel a unikne. Kagome pochopí, že Miroku jí nechce ublížit, jen využít jejích schopností při hledání fragmentů. Miroku vysvětluje svojí situaci a InuYasha mu neochotně dovolí se k nim přidat.\n\nMiroku se ptá mnoha žen,které potká, zdali by mu nepovily dítě. Dělá to proto, kdyby selhal při zabití Naraka, aby jeho syn mohl pokračovat v rodinné misi. Navzdory jeho dobrému vzhledu a povaze, jsou jeho nejhorší neřestí chlípnost, výslovná nestoudnost, lichocení a osahávání žen, se kterými právě flirtuje.\n\nFaktem je, že chlípnost se v jeho rodině dědí z generace na generaci. Jeho dědečka oklamal Naraku, když se přeměnil na krásnou ženu. Tak na něj seslal prokletí v podobě větrného tunelu. Navzdory tomu, Miroku pokračuje v jeho stopách. Ironií osudu je, že v jedné epizodě se stejným způsobem nechal nalákat do nebezpečí, kdy se při boji jeho větrný tunel poškodil a musel být opraven u jeho starého mistra Mushina.\n"}
{"id": "333111", "url": "https://cs.wikipedia.org/wiki?curid=333111", "title": "Parasympatikus", "text": "Parasympatikus\n\nParasympatikus neboli nervy parasympatické patří mezi skupiny vegetativního (autonomního) nervstva, jehož funkce nepodléhá naší vůli. Jsou v hladkém svalstvu zažívací trubice, průdušnice, průdušek a močopohlavním ústrojí. Dráhy vegetativního nervstva přerušují ganglia (zauzliny), která se nacházejí blízko inervovaného orgánu.\n\nParasympatické nervy vystupují z hlavy a křížové míchy.\n\nSympatické a parasympatické nervstvo působí navzájem antagonisticky, parasympatikus zpomaluje srdeční činnost a má jako mediátor acetylcholin.\n"}
{"id": "333112", "url": "https://cs.wikipedia.org/wiki?curid=333112", "title": "Marcos Senna", "text": "Marcos Senna\n\nMarcos Antônio Senna da Silva (* 17. červenec 1976, São Paulo, Brazílie) je bývalý španělský fotbalový záložník a reprezentant původem z Brazílie. Profesionální hráčskou kariéru ukončil v klubu New York Cosmos z USA. Je vítězem Mistrovství Evropy ve fotbale 2008 v Rakousku a Švýcarsku.\n\nNa počátku kariéry vystřídal několik brazilských fotbalových celků, poté v roce 2002 přestoupil z klubu São Caetano do Evropy do španělského klubu Villarreal CF. Ve Villarrealu strávil podstatnou část kariéry a působil zde i jako kapitán týmu. V červnu 2013 se rozhodl odejít do klubu New York Cosmos (USA). V tomto zámořském klubu ukončil v roce 2015 aktivní hráčskou kariéru.\n\nMarcos Senna získal španělské občanství začátkem roku 2006.\n\nV národním A-mužstvu Španělska debutoval 1. 3. 2006 v přátelském utkání ve Valladolidu proti reprezentaci Pobřeží slonoviny (výhra 3:2).\nSe španělským národním týmem se zúčastnil Mistrovství světa ve fotbale 2006 v Německu a Mistrovství Evropy ve fotbale 2008 v Rakousku a Švýcarsku. Na tomto šampionátu byl úspěšný v penaltovém rozstřelu proti Itálii, čímž přispěl k postupu do semifinále na úkor Italů. Nakonec získal se španělským týmem zlatou medaili.\nCelkem odehrál za \"La Furia Roja\" (španělské národní mužstvo) 28 zápasů a vstřelil 1 gól (v kvalifikaci na MS 2010 proti Arménii).\n\nGóly Marcose Senny za A-mužstvo Španělska\n\n"}
{"id": "333117", "url": "https://cs.wikipedia.org/wiki?curid=333117", "title": "Periferní nervová soustava", "text": "Periferní nervová soustava\n\nPeriferní nervová soustava (PNS) je část nervové soustavy obsahující nervy a neurony, které se nalézají mimo centrální nervovou soustavu (mozek a mícha). Dělí se na nervy mozkomíšní a vegetativní.\n\nNervy mozkomíšní neboli cerebrospinální tvoří svazečky vláken s myelinem a jsou buď dostředivá (senzitivní – vedou cit a bolest) nebo odstředivá (motorická – zajišťují pohyb). Další rozdělení je na nervy míšní a hlavové.\n\nHlavových nervů je dvanáct párů a inervují hlavu a krk včetně našich smyslových orgánů.\n\nI. Čichové nervy (\"Nervi olfactorii\") – vstupují do kyjovitých výběžků u čichového laloku\n\nII. Zrakový nerv (\"Nervus opticus\") – vede přes thalamus do zrakového okrsku\n\nIII., IV., VI. Okohybné nervy (\"Nervi oculomotorii\") – přes střední mozek\n\nV. Trojklaný nerv (\"Nervus trigeminus\") – má tři větve, které inervují žvýkací svaly, kůži obličeje, zuby, nosní a ústní sliznici a senzitivní vlákna jazyka\nVII. Lícní nerv (\"Nervus facialis\") – inervuje mimické svaly, slinné žlázy; vstupuje do prodloužené míchy\n\nVIII. Sluchově rovnovážný nerv (\"Nervus vestibulocochlearis\") – vede ze statokinetického čidla na hlemýždi ve vnitřním uchu do středního mozku\n\nIX. Jazykohltanový nerv (\"Nervus glossopharyageus\") – z chuťového čidla do prodloužené míchy, inervuje také svalstvo hltanu a příušní žlázu\n\nX. Bloudivý nerv (\"Nervus vagus\") – dalece opouští oblast hlavy, podílí se na inervaci orgánů hrudní a břišní dutiny\n\nXI. Přídatný nerv (\"Nervus accessorius\") – inervuje svaly krku a šíje, vede do prodloužené míchy\n\nXII. Podjazykový nerv (\"Nervus hypoglossus\") – inervuje svalstvo jazyka a vede rovněž do prodloužené míchy\n\nMíšní nervy vychází z míchy, z každého segmentu jeden, a vystupují ven z páteře aby zásobily zbytek našeho těla. Uvnitř míšního kanálu vznikají ze dvou kořenů – jeden pro cit a druhý pro pohyb. Po tom co opustí prostory páteře se rozdělí na přední a zadní větev, přičemž ta přední inervuje většinu těla. Přední větve se skládají do pletení – krční pleteň, pažní, bederní a křížová. Nervy hrudních segmentů vedou každý jedním mezižebřím.\nMícha nerostla za našeho dětství tak rychle jako my a tak se oproti páteři relativně zkrátila. Končí tedy někde ve výšce obratle L1 (což je zhruba v úrovni ledvin, těsně pod dolním okrajem hrudního koše). Pod touto úrovní se už nachází jen cauda equina (koňský ocas), který je tvořen míšními nervy. Proto se pod touto úrovní odebírá mozkomíšní mok lumbální punkcí z páteřního kanálu.\n\nNervy vegetativní neboli autonomní se rozdělují na nervy sympatické a parasympatické. Jejich funkce nepodléhá naší vůli. Jsou v hladkém svalstvu zažívací trubice, průdušnice, průdušek a močopohlavním ústrojí, srdeční svalovině, slinných a trávicích žlázách, oku, okolo všech cév a nadledvině, ale také dalších orgánech.\nSympatické vegetativní nervy vystupují z míchy krční, hrudní a bederní. Zauzlina je blízko míchy, a to v truncus sympaticus – hlavním kmeni sympatického nervového systému. Ten pak vypadá jako korálky na niti. Parasympatické vegetativní nervy vystupují z hlavy a křížové míchy. Zauzlina je blízko inervovaného orgánu a často se ztrácí v jeho stěně, a tak není vidět.\nSympatické a parasympatické nervstvo působí navzájem antagonisticky, sympaticus zrychluje srdeční činnost a má jako mediátor noradrenalin a adrenalin, parasympatikus srdeční činnost zpomaluje a má jako mediátor acetylcholin. Kromě toho mají oba samozřejmě velkou spoustu dalších funkcí – všechny, které neovlivňujeme vůlí – pocení, pohyby střev…\n\nDisponovali jím zřejmě sauropodní dinosauři, u nichž mohl jeden nerv dosahovat délky až přes 40 metrů. Vzruch jím byl veden do mozku několik desetin sekundy.\n"}
{"id": "333118", "url": "https://cs.wikipedia.org/wiki?curid=333118", "title": "Státní znak Rumunska", "text": "Státní znak Rumunska\n\nStátní znak Rumunska je tvořen heraldicky vpravo hledící zlatou orlicí na modrém štítu (od roku 2016 korunovanou rumunskou královskou korunou), s červenou zbrojí, držící v zobáku zlatý kříž, v pravém spáru stříbrný meč se zlatým jílcem, v levém stříbrný palcát. Meč symbolizuje Štěpána Velikého, palcát Michala Chrabrého.\n\nOrlice nese na hrudi čtvrcený štít se znaky historických zemí:\n\n\nNa přelomu 13. a 14. století vznikla na území dnešního Rumunska dvě knížectví: Moldavské knížectví a Valašské knížectví. Ta se postupně v 15. století stala osmanskými vazalskými státy. Po rusko-turecké válce (1828–1829) se stala obě knížectví protektorátem Ruského impéria. V roce 1857 byl zvolen knížetem obou celků (neformálně označovaná jako Dunajská knížectví) zvolen Alexandr Ioan Cuza, který knížectví spojil pod názvem Sjednocená knížectví Moldavska a Valašska. Národní vlajkou státu se v roce 1861 stal list se třemi vodorovnými pruhy: červeným, žlutým a modrým. Válečná (státní) vlajka byla doplněna znakem, reprezentující obě knížectví. Jednalo se o orlici, držící v zobáku kříž a v pařátech meč a žezlo (Valašsko) a zubří hlava s šesticípou hvězdou (Moldavsko).\n\n11. prosince 1861 byla země přejmenována na Rumunské knížectví. Symboly zůstaly zachovány do roku 1867, kdy byl zaveden znak knížete Karla I., který byl zvolen po převratu v roce 1866 a vyhnání Cuza z Rumunska. Znak byl tvořen čtvrceným štítem, v prvním červeném a čtvrtém zlatém poli byla valašská orlice, ve druhém červeném a třetím modrém poli moldavská zubří hlava se šesticípou hvězdou mezi rohy. Vedle orlice v prvním poli bylo (heraldicky) vlevo slunce, ve druhém vedle hlavy vpravo měsíc. Uprostřed byl stříbrně-černý čtvrcený srdeční štítek rodu Hohenzollernů. Na štítu byla položena knížecí koruna. Štítonoši byli vpravo ženská postava (symbolizující Dácii) ve stříbrném rouchu a s mečem v ruce, vlevo pak zlatý lev. Pod štítem byla stříbrná stuha s latinským heslem NIHIL SINE DEO (). Celý výjev byl na knížecím hermelínovém plášti pod knížecí korunou. (není obrázek)\n\nV roce 1872 došlo k úpravě znaku: První pole bylo nově modré se zlatou orlicí, slunce bylo (heraldicky) vpravo. Ve druhém, červeném poli byla černá (na obrázku zlatá) zubří hlava, půlměsíc byl nově vlevo. Ve třetím, červeném poli byl zlatý, na zadních nohách stojící lev, vyrůstající ze zlaté koruny a držící v předních tlapách zlatou hvězdu, symbolizující Craiovu, hlavní město Olténie. Ve čtvrtém, modrém poli byli dva zlatí delfíni hlavou dolů symbolizující Dobrudžu. Štítonoši byli dva zlatí lvi s červenou zbrojí. Pod štítem byla modrá stuha opět s heslem NIHIL SINE DEO a opět na knížecím plášti pod knížecí korunou. (není obrázek)\n\n9. května 1877 byla vyhlášena nezávislost na Osmanské říši. Téhož roku byl drobně upraven znak a tím i vlajka. Štít byl nově renesančně vykrojený, štítek Hohenzollernů byl zmenšen, modrá stuha byla narovnána a byl na ní\nzavěšen řád. 26. března 1881 bylo knížectví povýšeno na království (Karel I. se stal králem), ke změně symbolů však nedošlo.\n\nZa I. světové války získalo Rumunsko další území: Bukovinu, Sedmihradsko, část Banátu a Besarábii. Vzniklo tak tzv. Velké Rumunsko. V červnu 1921 byl proto zaveden nový státní znak (velký, střední a malý). Znak byl tvořen modrým štítem se zlatou, korunovanou orlicí s červenou zbrojí, držící v zobáku zlatý kříž, v pravém spáru stříbrný meč se zlatým jílcem a v levém zlaté žezlo. Na hrudi nesla orlice čtvrcený štít. V prvním, modrém poli byla zlatá orlice s červenou zbrojí, držící v zobáku zlatý kříž, napravo od hlavy měla zlaté slunce, nalevo zlatý půlměsíc (Valašsko). Ve druhém, červeném poli byla černá zubří hlava mezi zlatou růží a zlatým půlměsícem, mající mezi rohy zlatou, pěticípou hvězdu (Moldavsko). Ve třetím, červeném poli byl zlatý most se dvěma oblouky nad modrou vodou, z něhož vyrůstá zlatý lev (Banát). Ve čtvrtém, modrém poli (symbolizující Sedmihradsko) byla na zlatém poli rostoucí černá orlice se zlatým zobákem, napravo od hlavy měla zlaté slunce, nalevo stříbrný půlměsíc. Pod orlicí bylo břevno, pod ním sedm červených hradů. Mezi třetí a čtvrté pole bylo vsunuto modré pole se dvěma zlatými delfíny hlavami dolů, hřbety k sobě. Doprostřed štítu byl opět umístěn stříbrně-černý štítek. Na štít byla položena stříbrná, královská koruna podšitá červeným sametem, za štítem byl korunovaný rumunský královský řád, pod nímž byla světle modrá stuha se zlatým mottem NIHIL SINE DEI. Štítonoši byli opět dva zlatí lvi s červenou zbrojí. Celý výjev byl položen na královský hermelínový plášť pod zlatou královskou korunou. Střední znak byl bez pláště a koruny, malý byl bez štítonošů, stuhy a řádu. Na státní vlajce se užíval běžně znak střední i malý.\n\nV prosinci roku 1947 byl rumunský král Michal I. donucen k abdikaci a k emigraci do Švýcarska a byla vyhlášena prosovětská Rumunská lidová republika. 30. prosince 1947 byla zavedena nová vlajka (shodná až na znak se současnou). Znak byl tvořen krajinou s ropnou věží, lesem a horami v přirozených barvách, nad kterými vychází zlaté, zářící slunce. Výjev byl obklopen věncem z pšeničných klasů, které byly v dolní části obepnuty stuhou v rumunských barvách s bílými písmeny RPR, zkratkou státu ().\n\n24. září 1952 byla na vrchol znaku přidána červená, pěticípá hvězda na znamení upevnění komunistické moci.\n\n21. srpna 1965 byl název státu změněn na Rumunská socialistická republika. Hvězda na znaku byla zmenšena, stuha dostala jiný tvar a místo zkratky byl na stuze celý název státu REPUBLICA SOCIALISTĂ ROMÂNIA.\n\nV prosinci 1989 byla svržena komunistická diktatura a Nicolae Ceaușescu byl popraven. Symbolem této revoluce byla rumunská vlajka s vystřiženým statním znakem. 27. prosince byl na základě rozhodnutí Rady Fronty národní spásy vypuštěn ze státní vlajky znak (s účinností od 29. prosince) a název země změněn na Rumunsko. Nový znak byl přijat parlamentem až 24. září 1992. Znak vycházel ze znaku z roku 1921, byl téměř shodný se současným znakem. \n\n11. července 2016 byl přijat zákon, který vrací královskou korunu na hlavu zlaté orlice, podobně jako na znaku z dob monarchie. Do 31. prosince 2018 měly státní úřady přejít na upravený znak.\n\nRumunský znak je zobrazen na rumunských mincích (rumunské leu) či na pasech.\n\n"}
{"id": "333119", "url": "https://cs.wikipedia.org/wiki?curid=333119", "title": "Belizský bariérový útes", "text": "Belizský bariérový útes\n\nBelizský bariérový útes je korálový útes, který se nachází při pobřeží státu Belize. Je téměř 300 km dlouhý, tvoří součást Mezoamerického korálového útesu - druhého největšího korálového útesu na světě. Je domovem stovek druhů živočichů. Pro svou unikátnost byla část útesu (celkem 7 rozdílných chráněných území o souhrnné ploše 963 km²) v roce 1996 přiřazena ke světovému dědictví.\n"}
{"id": "333123", "url": "https://cs.wikipedia.org/wiki?curid=333123", "title": "Inti", "text": "Inti\n\nInti byl nejoblíbenějším synem vezíra Kara, zastával funkci kněze a stal se členem soudního tribunálu v faraonově paláci. Vedle synů a manželky známe i jméno Intiho oblíbeného psa. Jmenoval se \"Idžem\".\n\n"}
{"id": "333129", "url": "https://cs.wikipedia.org/wiki?curid=333129", "title": "Fustel de Coulanges", "text": "Fustel de Coulanges\n\nNuma Denis Fustel de Coulanges [\"fystel d'kulaž\"] (18. března 1830 Paříž – 12. září 1889 Massy) byl francouzský historik starověku a středověku, který se proslavil zejména knihou \"„Antická obec“\" (1864).\n\nNarodil se v rodině, pocházející z Bretaně; jeho otec, námořní důstojník, brzy zemřel. Fustel studoval na pařížském lyceu a potom na prestižní vysoké škole École Normale Supérieure. Roku 1853 byl vyslán na francouzskou školu v Athénách a vedl vykopávky na ostrově Chios. Roku 1858 promoval prací o řeckém historiku Polybiovi a latinskou prací o významu kultu bohyně Vesty ve starém Římě. V letech 1860–1870 působil jako profesor historie na univerzitě ve Štrasburku, kde také vznikla „Antická obec“, která ho okamžitě proslavila a vyšla v mnoha vydáních i překladech. Po německé anexi Štrasburku (1871) se vrátil do Paříže a od roku 1875 byl profesorem na Sorbonně, kde se začal zabývat dějinami středověkých institucí a zejména germánskými vpády do Římské říše. Ukázal, že „dobytí“ Gallie Germány byl ve skutečnosti dlouhý proces, který nebyl tak krvavý, jak se dříve soudilo, a nenarušil příliš kontinuitu právních a kulturních institucí v zemi. Kniha vyvolala vlnu kritiky a další Fustelovy publikace precizně obhajují jeho stanovisko. Roku 1875 byl zvolen členem Akademie morálních a politických věd a roku 1883 se stal ředitelem École normale supérieure. Roku 1889 zemřel a další spisy vydávali jeho žáci.\n\nFustel byl neobyčejně svědomitý historik s vynikajícími znalostmi klasických jazyků a s jedinečnou znalostí starověké literatury i středověkých historických dokumentů. Svými názory byl často v ostrém sporu s většinou současníků. Tak v „Antické obci“ hájil dvě hlavní teze:\n\nTak například institut soukromého vlastnictví vznikl na základě rodového náboženství, které lze doložit nejen v Evropě a které se teprve později proměnilo na vlastnictví soukromé. Náboženský původ mají i pravidla dědictví a uspořádání starověké obce navazuje na uspořádání starověkého hospodářství či „domu“ (\"oikos\"). Mnozí z jeho německých i francouzských současníků byli přesvědčeni, že feudální uspořádání středověké společnosti odporovalo původním germánským institucím společného majetku (\"marky\"). Fustel ukázal, že kolektivní vlastnictví půdy není v zemědělských společnostech nikde doloženo, že i Germáni měli svá panství s otroky a nevolníky a že každé dobyté území co nejrychleji dělili na rodové a později i soukromé majetky.\n\n\"Antická obec\" se okamžitě stala bestsellerem – jednak proto, že je krásně napsaná, jednak pro autorovy odvážné a přitom srozumitelné a pečlivě doložené teze. Byla přeložena do mnoha jazyků a ve Francii vyšla v téměř 60 vydáních. Mezi jejími obdivovateli byl sociolog Émile Durkheim, který Fustelovi věnoval svou disertaci, a mnoho dalších. Teze o zásadní odlišnosti antických společností, které neznaly myšlenku individuálních svobod, je zde odvozena od rodového náboženství, „kultu předků“, který Fustel doložil i pro mimoevropské zemědělské společnosti a přesvědčivě vyložil. Ukázal také vliv náboženských představ na instituce antických obcí a na řadu zásadních institucí pozdějších dob, zejména na pojetí rodiny, obce a majetku.\n\nKritika však později zpochybnila jeho výklad římských politických dějin, založených hlavně na díle Tacitově. Od osmdesátých let 20. století však kniha znovu vychází v původním jazyce i v řadě překladů. Oceňuje se Fustelův důraz na každodenní život starověké rodiny a na hospodářské instituce i snaha porozumět tehdejším lidem v jejich odlišnosti.\n\n\n\n\n"}
{"id": "333133", "url": "https://cs.wikipedia.org/wiki?curid=333133", "title": "Chartwell", "text": "Chartwell\n\nChartwell je název domu, ve kterém žil sir Winston Churchill. Nachází se 3 km na jih od Westerhamu, Kent, Anglie. Churchill a jeho žena Lady Clementine koupili nemovitost v roce 1922 a uchovávali ji až do své smrti v roce 1965. Zmodernizovat a rozšířit poněkud nevýrazaný cihlový dům měl architekt Philip Tiden.\n"}
{"id": "333135", "url": "https://cs.wikipedia.org/wiki?curid=333135", "title": "Bauer", "text": "Bauer\n\nBauer (něm. sedlák), případně Bauerová může být:\n\n\n\n\n"}
{"id": "333136", "url": "https://cs.wikipedia.org/wiki?curid=333136", "title": "Kukkuripa", "text": "Kukkuripa\n\nKukkuripa byl jeden z 84 mahásiddhů a mistr buddhismu vadžrajány v Indii.\nKukkuripa byl brahmín a žil v Kapilavastu v severní Indii. Snažil se vyřešit otázku existence a nakonec vložil svou důvěru v tantru. Časem si vybral cestu odříkání. Započal svou potulnou kariéru tím, že se pomalu prožebrával směrem k jeskyním v Lumbiní. \nJednoho uslyšel jemné kňučení, které vycházelo z podrostu. Podíval se tam a našel mladou fenku, která byla k smrti vyhladovělá. Pohnut k lítosti, zdvihl ji a vzal ji s sebou na dlouhou cestu, dělil se s ní o obsah své žebrací misky a s radostí pozoroval, jak sílí a nabývá zdraví. \nV době, kdy dorazili do Lumbiní, si Kukkuripa již tak zvykl na její oddanou a srdečnou společnost, že si nedovedl představit život bez ní. Tak vyhledal jeskyni, která byla dost velká pro oba. Každý den, když vyrazil žebrat, stála na stráži a čekala trpělivě, až se vrátí.\nKukkuripa byl tak hluboce zabrán do recitování své mantry, že 12 let uběhlo tak rychle, jako jeden rok. Jógi si toho téměř nevšiml, a mezitím získal zázračné síly jasnozřivosti a zázračného vhledu.\nZnámý jako guru Kukkuripa, Psí milenec, vrátil se do Kapilavastu, kde žil dlouhý život v nesobecké službě druhým. Ve správný čas vstoupil do čisté země dákiní spolu s ohromným zástupem svých žáků.\n\n\nDOWMAN, Keith (1986). Masters of Mahamudra: Songs and Histories of the Eighty-four Buddhist Siddhas. Albany, NY: State University of New York Press. ISBN 0-88706-160-5\n\n"}
{"id": "333143", "url": "https://cs.wikipedia.org/wiki?curid=333143", "title": "Barokní hřbitov ve Střílkách", "text": "Barokní hřbitov ve Střílkách\n\nBarokní hřbitov ve Střílkách je jedinečnou a významnou památkou svého druhu z období baroka ve střední Evropě. Nachází se v obci Střílky v okrese Kroměříž.\n\nHřbitov se rozprostírá v horní části obce na vyvýšenině naproti kostelu. Je ohraničen masivní pískovcovou zdí. V letech 1730-1743 ho nechal vystavět Antonín Amand Petřvaldský z Petřvaldu. Za autora je pokládán stavitel Cyrani z Bolleshausu. Hřbitov zaujímá rozlohu téměř 2000 m², je čtvercového půdorysu s vykrojenými rohy. Dvouramenné schodiště vede na vstupní plošinu se sochou anděla smrti v nadživotní velikosti. Pod plošinou se nachází krypta. V zadní části hřbitova stojí pohřební kaple, pod níž jsou další dvě krypty, v níž jsou pohřbeni hrabata Künburgové. Hřbitov je vyzdoben sochami od Gottfrieda Fritsche, některé vytvořil jeho bratr \"Josef Antonín\". Sousoší na pravé straně hřbitovní zdi znázorňují lidské ctnosti, na levé straně jsou neřesti. Dále jsou zde čtyři kamenné vázy, před kaplí stojí dvě sochy andělů v nadživotní velikosti.\n\nPromyšlený odvodňovací systém hřbitova umožňuje rychlejší tlení pohřbených těl.\n\nHřbitov byl vysvěcen 12. května 1743. Jeho výzdoba nebyla tehdy ještě dokončena a po smrti posledního Petřvaldského k tomu ani nedošlo. Opravy proběhly v letech 1872 a 1896. Kvůli sesunutí levé zadní zdi byl opravován v roce 1927 a 1928. Od té doby hřbitov chátral. S rekonstrukcí bylo započato v roce 1998, vzniklo také občanské sdružení \"Za záchranu hřbitova ve Střílkách\". V roce 2001 bylo ukradeno 10 vzácných soch. Při rekonstrukci, která ještě trvá, bylo opraveno schodiště, balustrády a zdi. Ukradené sochy nahradily jejich kopie.\nSlavnostního znovuotevření se hřbitov dočkal 7. června 2008. V roce 2010 byl vyhlášen národní kulturní památkou.\n\n"}
{"id": "333144", "url": "https://cs.wikipedia.org/wiki?curid=333144", "title": "Le Rhône 9R", "text": "Le Rhône 9R\n\nLe Rhône 9R byl vzduchem chlazený čtyřdobý rotační letecký motor, devítiválec o výkonu 170 k. Konstrukce motoru vznikla v roce 1916.\n\n"}
{"id": "333145", "url": "https://cs.wikipedia.org/wiki?curid=333145", "title": "Mistrovství Evropy ve fotbale hráčů do 19 let", "text": "Mistrovství Evropy ve fotbale hráčů do 19 let\n\nMistrovství Evropy ve fotbale hráčů do 19 let je každoročně konaný (většinou červencový) turnaj mládežnických národních týmů pod záštitou UEFA. Turnaji předchází kvalifikační část, které se mohou zúčastnit národní týmy všech členů UEFA. Finálového turnaje se účastní osm týmů, nejlepší z nichž se v sudých letech kvalifikují na následující Mistrovství světa ve fotbale hráčů do 20 let.\n\nTurnaj se pořádá již od roku 1948 pod jménem \"Juniorský turnaj FIFA\". V roce 1955 byl začleněn pod organizaci UEFA, v současné podobě se hraje od roku 1981 a s nynějším jménem je pořádán od roku 2002. V letech 1984 - 1992 se turnaj pořádal v dvouleté periodě, jinak vždy každý rok.\n\n\n"}
{"id": "333147", "url": "https://cs.wikipedia.org/wiki?curid=333147", "title": "PV", "text": "PV\n\nSpojení písmen P a V může mít různé významy:\n"}
{"id": "333150", "url": "https://cs.wikipedia.org/wiki?curid=333150", "title": "Lijavec", "text": "Lijavec\n\nLijavec je divadelní hra z repertoáru Divadla Járy Cimrmana. Autory jsou Zdeněk Svěrák a Ladislav Smoljak, jako spoluautor je uváděn rovněž fiktivní český vynálezce, filosof a dramatik Jára Cimrman. Hra měla premiéru 22. ledna 1982 v Divadle Járy Cimrmana v Praze-Braníku. Na příkaz ředitele Pražského kulturního střediska musela být následující rok stažena z repertoáru, takže poslední představení se konalo 23. října 1983. Soubor ji mohl začít znovu hrát až po sametové revoluci.\n\nVětšina představení Divadla Járy Cimrmana je složena ze dvou částí – série odborných referátů, týkajících se života a díla Járy Cimrmana a v druhé části (po přestávce) pak ucelenějšího zpracování některého jeho díla. U hry Lijavec je deklarovaná struktura odlišná ve smyslu, že místo semináře je \"beseda o hře\", která je ale z důvodu udržení účasti \"nově\" zařazena před samotnou hru. Jelikož ale dotazy od publika v takové situaci logicky nepřicházejí, přednášející si musí \"vybrat z minulých dotazů\", na které pak odpovídají. Ve výsledku se tedy jedná o klasický seminář, jen jinak prezentovaný.\n\n\"Beseda\" sestává z následujících \"reakcí na dotazy diváků\":\n\nNásleduje vlastní „hra s opravdovým deštěm“. Odehrává se v herberku (útulku pro pocestné), kde se jedné deštivé noci setkávají vrchní inspektor všech starobinců, porodní dědek Formánek, poručík Pihrt a mlynář, to vše za velmi neochotné asistence nerudné paní správcové. V průběhu hry vychází najevo, že divák nesleduje klasické divadelní představení, ale o tzv. psychodrama, které sehrávají obyvatelé starobince pod Cimrmanovým vedením, přičemž občas vypadnou z role. Toto léčebné divadlo (Cimrmanův vynález) jim má pomoci vyrovnat se s jejich životními traumaty a neúspěchy. V závěru se odhalí, že roli inspektora starobinců napsal Cimrman sám sobě.\n\n\n\n"}
{"id": "333151", "url": "https://cs.wikipedia.org/wiki?curid=333151", "title": "Teplitzer FK", "text": "Teplitzer FK\n\nTeplitzer FK (celým názvem: Teplitzer Fußball-Klub 1903) byl československý fotbalový klub z období 1. republiky ze severočeského města Teplice. Jednalo se o sportovní organizaci německé menšiny v Teplicích. Vznikl roku 1903, zanikl v roce 1939. Byl prvním československým klubem, který si zahrál v Americe, a to roku 1922.\n\nFotbalové počátky patřily ve městě v roce 1900 německému klubu DFC Teplitz. Později tu vznikly kluby další, VfB Teplitz hrající v Proseticích a zejména roku 1903 založenému Teplitzer FK 03, později užívající jméno Teplitzer FK. Poslední z této trojice se zapojil i do nejvyšších fotbalových soutěží.\n\nSeveročeské město Teplice bylo součástí Sudet a také zde převažovali obyvatelé a hráči německé národnosti. Tým přestoupil do německých fotbalových soutěží a na začátku druhé světové války zanikl úplně, tak jako ostatní menší fotbalové kluby města. Zbývající hráči byli odsunuti v roce 1945 do Německa. Po válce v Teplicích vznikl tým zcela nový, dnešní FK Teplice, který využil i jeho hřiště U drožďárny.\n\nV druhé fotbalové lize byl v roce 1925 a poté 1928/1929. V první fotbalové lize působil v letech 1929 až 1936, tedy plných sedm let. Nejhůře skončil na 12 místě (sestup roku 1936), nejlépe roku 1934, kdy byl čtvrtý. Během těchto sedmi let sehrál 128 zápasů, z nichž 42 bylo vítězných, získal 107 bodů a v historických tabulkách Československé ligy zaujímá 33 místo. Klub se také kvalifikoval do tehdy slavného Středoevropského poháru.\n\n\nZdroj: \n\n\n\nZdroj: \n\nV roce 1934 klub hrál Středoevropský pohár, skončil v základní skupině, když prohrál oba zápasy s klubem Juventus FC.\n\nV roce 1922 se klub vydal na turné do Jižní Ameriky, když využil odmítnutí tehdejšího FK Austria Wien, který byl pozván, ale nemohl se zúčastnit kvůli pracovnímu zaneprázdnění svých fotbalistů. Během čtyř měsíců tam klub sehrál více než 10 zápasů s více či méně známými kluby. Mezi vrcholy turné patřily následující zápasy:\nV řadách tohoto týmu byla celá řada hráčů, kteří si nejednou zahráli za reprezentaci ČSR. Několik z nich bylo české národnosti, většina německé.\n\n\n\n"}
{"id": "333152", "url": "https://cs.wikipedia.org/wiki?curid=333152", "title": "Lékařská ultrasonografie", "text": "Lékařská ultrasonografie\n\nLékařská sonografie je diagnostická zobrazovací technika založená na registraci ultrazvuku odraženého od tkání. Typicky se používají piezoelektrické sondy o frekvencích 2-18 MHz.\n\nDo těla vyšetřovaného pacienta je vysíláno ultrazvukové vlnění vytvářené piezoelektrickým měničem o frekvenci 2-18 MHz a intenzitě maximálně 10 Wm. Měkké tkáně se chovají jako tekutina, ultrazvukové vlnění je jen podélné s průměrnou rychlostí 1540 ms. Akustická impedance, a tedy i rychlost šíření ultrazvukového vlnění, však není ve všech tkáních zcela stejná, tkáně mají rozdílnou akustickou impedanci. Na rozhraní dvou tkání s odlišnou akustickou impedancí jsou vhodné podmínky pro částečný odraz vlnění. V ideálním případě je plocha rozhraní kolmá na směr šíření ultrazvukového vlnění a odražené vlnění může být registrováno. Aby bylo vůbec možné registrovat odražené vlnění, vysílá se ultrazvuk v mikrosekundových impulzech s opakovací frekvencí řádově 10-10 Hz a registruje se intenzita odražených signálů i doba, za jakou se po vyslání vrátí do senzoru. Protože intenzita ultrazvukového vlnění klesá exponenciálně, je třeba pro dobrou vizualizaci detekovaný signál dále upravit; k tomu se používá zesílení signálu úměrné době, která uplynula od jeho vyslání.\n\nProtože vzduch má pro ultrazvukové vlnění velmi vysokou impedanci, je třeba zajistit, aby vlnění procházelo jen vodním prostředím. Obvyklým řešením je důkladné pokrytí povrchu sondy gelem (EKG krém), který zajistí dobrý průchod vlnění do kůže.\n\nA mód (\"Amplitude mode\") je jednorozměrné zobrazení, při kterém se na stínítku zobrazují amplitudy odražených signálů, výstupem vyšetření je tedy křivka zobrazující závislost korigované intenzity odraženého signálu na čase uplynulém od vyslání signálu. Tento mód umožňuje přesné měření vzdáleností. V jednorozměrném obrazu je obecně obtížná orientace, protože vyšetřující si musí dobře představit trojrozměrnou strukturu organizmu a v ní vést jen jeden zkoumající paprsek. Jednorozměrné vyšetření zejm. v A módu je podkladem např. biometrie oka v očním lékařství.\nM mód (\"Movement mode\") je způsob jednorozměrného zobrazení umožňující zobrazení pohybujících se struktur, nejčastěji srdce. Jde vlastně o A mód zobrazený v čase (na svislé ose je zobrazena hloubka a na vodorovné ose čas). Často se používá při vyšetření srdce jako součást echokardiografie.\n\nB mód (\"Brightness mode\") je dvourozměrné zobrazení, při kterém se amplitudy odražených signálů převádějí do stupňů šedi. Výstupem je tedy úsečka složená z pixelů o různém jasu. Jasný bod odpovídá vrcholu na křivce z A módu, tmavý úsek odpovídá nulové linii na křivce z A módu. Tento mód je základem pro další způsoby zobrazení,\n\n2D zobrazení je základním zobrazením. Z 2D obrazu lze v případě potřeby získat i jednorozměrné obrazy v módu A, B a zejména M. Dvojrozměrný obraz je získán jako řada vedle sebe položených úseček jednorozměrného zobrazení v B módu. Technicky lze získat několik paprsků buď vychylováním paprsku jednoho měniče, nebo použití řady (array) měničů pracujících současně. Podle uspořádání snímače (sondy) tak můžeme hovořit o sondách:\n\n2D zobrazení je široce využívanou metodou vyšetření vnitřních orgánů, protože je poměrně snadno dostupné a prakticky nezatěžující pacienta. Používá se např. k diagnostickému zobrazení jater, žlučníku a žlučových cest, slinivky břišní, dutiny pobřišnice, ledvin, močových cest a močového měchýře, prostaty, varlat, prsů, dělohy, ovarií, srdce, cév, štítné žlázy, měkkých kloubních a kolem kloubních struktur a u novorozenců dokonce i mozku. Samozřejmostí je i ultrazvukové vyšetření vyvíjejícího se plodu. Ultrazvuk může být použit i jako prostředek pro navigaci při cílené biopsii podezřelých struktur. Digitalizovaný obraz v tomto modu se nazývá B-obraz. Tento mod hraje významnou roli v diagnostické sonografii včetně diferenciální diagnostiky, tedy sledování progrese nemoci v krátkodobém i dlouhodobém období. Intenzita zobrazení šedi odpovídá denzitě tkáně, tedy její schopnost propouštět ultrazvukový paprsek. Obecně platí, čím je zobrazovaná tkáň v B-obraze světlejší, tím je denzita vyšší (např. kosti) a naopak zcela černá intenzita odpovídá vzduchu.\n\n3D ultrazvuk je trojrozměrná rekonstrukce řady dvojrozměrných snímků. Nejčastěji se takové obrazy používají v porodnictví, mohou však být použity i např. v ortopedii. Trojrozměrný obraz vzniká jako počítačová rekonstrukce z řady za sebou ležících dvojrozměrných řezů. Aby bylo možno takovou rekonstrukci provést, je důležité znát informaci o umístění jednotlivých řezů. Toho lze v praxi docílit několika způsoby při použití:\n\nPomocí dvojrozměrné matice měničů lze provádět snímání z oblasti zájmu velmi rychle, pokud máme k dispozici dostatečně výkonný počítač, lze získávat a zobrazovat data v reálném čase, pak hovoříme o real-time 3D sonografii nebo také o 4D sonografii.\n\nKlasická sonografie umožňuje získat informace o rozměrech statických tkání. Využitím Dopplerova jevu lze získat i informaci o rychlostech pohybu tkání, zejména krve. Důležité ovšem je, že se obvykle nezískají skutečné rychlosti, ale pouze složky rychlosti ve směru k sondě nebo od sondy. Proto pokud bude sonda měřící průtok krve cévou umístěna kolmo na cévu, naměří nulovou rychlost. Obecně lze doplerovské měření provádět ve dvou módech:\n\nCW mód je jednodušší na technické řešení, dává však informaci pouze o průměrné rychlosti podél ultrazvukového paprsku. Dnes se obvykle používá v tužkových průtokoměrech sloužících zejm. k měření krevního tlaku na dolních končetinách a k orientačnímu hodnocení cévního řečiště.\n\nPW mód umožňuje měřit nejen změnu frekvence mezi vysílaným a přijímaným signálem, ale i dobu, za jakou se odražený signál vrátil k sondě. To umožňuje určit nejen rychlost toku, ale i hloubku, ve které došlo k obrazu. Doplerovské měření v PW módu je možné na většině běžně používaných přístrojů, výsledek se zobrazuje jako dvojrozměrný obraz naměřených rychlostí. Výsledky se obvykle kódují barevně (barevně kódovaná doplerovská sonografie) - čím vyšší je v daném bodě rychlost k sondě, tím jasnější odstín červené je zobrazen v odpovídajícím místě na monitoru, a čím je větší rychlost od sondy, tím je zobrazen jasnější odstín modré. Tato volba barev má tu výhodu, že místa s turbulentním prouděním ze zobrazí žlutě. Aby byla umožněna orientace v obraze, obvykle se spojí obraz barevně kódované doplerovské sonografie a anatomický obraz kódovaný do stupňů šedi; výsledný obraz se nazývá duplexní sonogram (též duplexní sono nebo jen duplex).\n\nKe zvýšení kontrastu obrazu, a tím i citlivosti vyšetření, lze použít nitrožilně podaných kontrastních látek. Obvykle se používají mikrobubliny neškodného plynu, který po podání poměrně rychle mizí z těla pacienta vydýcháním.\n\n\n"}
{"id": "333162", "url": "https://cs.wikipedia.org/wiki?curid=333162", "title": "Clerget", "text": "Clerget\n\nClerget (Clerget, Blin et Cie) byla francouzská strojírenská firma, založená roku 1913 Pierre Clergetem (1875–1943) a Eugène Blinem, vyrábějící pístové spalovací motory. Známé jsou především její rotační letecké motory, které poháněly celou řadu bojových letounů Trojdohody (lze mj. uvést motory Clerget 7Z, Clerget 9Z, či Clerget 9B).\n\nV roce 1947 se firma stala součástí společnosti SNECMA.\n"}
{"id": "333165", "url": "https://cs.wikipedia.org/wiki?curid=333165", "title": "Mistrovství Evropy ve fotbale hráčů do 19 let 2008", "text": "Mistrovství Evropy ve fotbale hráčů do 19 let 2008\n\nMistrovství Evropy ve fotbale hráčů do 19 let 2008 bylo již 55. evropským mistrovstvím hráčů do 19 let. Konalo se v České republice od 14. do 26. července. Turnaj hrálo osm týmů, které byly losováním 1. června 2008 zařazeny do dvou skupin po čtyřech. Sedm týmů (Anglie, Bulharsko, Maďarsko, Španělsko, Německo, Řecko a Itálie) prošlo do turnaje kvalifikací, česká reprezentace se zúčastnila jako mužstvo hostující země. První tři týmy z obou skupin se kvalifikovaly na Mistrovství světa ve fotbale hráčů do 20 let 2009. Mistrovství se mohli účastnit hráči, kteří se narodili později, než 1. ledna 1989.\n\nDvě skupiny turnaje byly rozlosovány 1. června 2008 v Praze, za účasti viceprezidenta Výboru pro mládežnický a amatérský fotbal UEFA Jima Boyce a českých reprezentantů Petra Čecha a Martina Fenina.\n\n\n"}
{"id": "333167", "url": "https://cs.wikipedia.org/wiki?curid=333167", "title": "Kopanice", "text": "Kopanice\n\nKopanice čili kopanina je pole na příkrém svahu nebo též v lese, které nelze orat a obdělává se jen kopáním rýči a motykami.\n\nNázev Kopanice má více míst:\n\n\n"}
{"id": "333169", "url": "https://cs.wikipedia.org/wiki?curid=333169", "title": "Rača", "text": "Rača\n\nRača může být:\n\n\n\n"}
{"id": "333172", "url": "https://cs.wikipedia.org/wiki?curid=333172", "title": "Soběšice (rozcestník)", "text": "Soběšice (rozcestník)\n\nSoběšice mohou být:\n\n"}
{"id": "333173", "url": "https://cs.wikipedia.org/wiki?curid=333173", "title": "Clerget 7Z", "text": "Clerget 7Z\n\nClerget 7Z byl letecký vzduchem chlazený rotační motor, vyráběný během 1. světové války francouzskou strojírenskou firmou Clerget. Vyráběl se od roku 1914.\n\nHlavní technické údaje\n"}
{"id": "333176", "url": "https://cs.wikipedia.org/wiki?curid=333176", "title": "Hladina podzemní vody", "text": "Hladina podzemní vody\n\nHladina podzemní vody tvoří rozhraní mezi saturovanou zónou a nesaturovanou zónou v horninovém prostředí. Pro hladinu podzemní vody platí, že vlhkost horninového prostředí w je rovna celkové pórovitosti a hodnota tlakové výšky z je rovna 0.\nZ geometrického a hydrogeologického hlediska se rozlišují hladiny podzemní vody na:\n\nZ energetického hlediska se definuje piezometrická hladina zvodně (piezometrická plocha) jako ideální plochu představující geometrické místo bodů, ve kterých je tlak podzemní vody určité zvodně roven atmosférickému tlaku, tedy místa piezometrických úrovní měřených nebo měřitelných vrty v dané zvodni. Piezometrická hladina napjaté zvodně se označuje jako výtlačná hladina (kladná v případě polohy nad terénem, záporná v případě polohy pod terénem) a leží vždy nad stropem zvodně.\n\nRozdíl piezometrických hladin měřených mezi dvěma body dělený jejich vzdáleností se nazývá piezometrickým gradientem I_p. Platí:\nformula_1\n\nZ hlediska ovlivnění zásahem do zvodně se rozlišuje:\n\nPodle ustálenosti v čase se rozlišuje:\n\nV místech, kde hladina podzemní vody protíná povrch terénu, dochází k odvodňování podzemní vody formou pramenních vývěrů nebo drenáže příronů do vodotečí.\n\nPrůběh a kolísání hladiny podzemní vody závisí na prostorové geometrii kolektorských hornin a na směru hydraulického gradientu. Výšková úroveň hladiny podzemní vody není časově stálá. Kolísá v závislosti na celé řadě faktorů jako jsou např. srážky, kolísání hladiny v povrchových vodotečích, umělých hydraulických zásazích (čerpání vody z vrtů a studní) apod. Dlouhodobé pozorování (režimní pozorování) úrovní hladin podzemní vody je velmi důležité pro sledování např. změn zásob podzemní vody. Pravidelně se provádí na vrtech Státní pozorovací sítě, kterou provozuje a spravuje ČHMÚ.\n\n\n"}
{"id": "333180", "url": "https://cs.wikipedia.org/wiki?curid=333180", "title": "Kostel Narození Panny Marie (Chabařovice)", "text": "Kostel Narození Panny Marie (Chabařovice)\n\nKostel Narození Panny Marie v Chabařovicích je římskokatolický kostel. Stojí v obci při průjezdní silnici. Kostel je poprvé doložen k roku 1352. Dnešní podoba pochází z konce 17. století, kdy byla původní stavba i s velkou částí obce zcela zničena požárem. Od roku 1963 je kostel chráněn jako kulturní památka.\n\nKostel v Chabařovicích je poprvé doložen v roce 1352. Roku 1499 byly pořízeny dva velké zvony do zvonice, stojící u kostela. Větší zvon vážil přes 1800 kg a nesl český nápis. Menší měl hmotnost kolem 900 kg a byl na něm reliéf sv. Petra s klíči a sv. Pavla s mečem. Když v roce 1526 kostel vyhořel, byly dva malé zvony v sanktusníku zničeny. V roce 1614 byla ke kostelu přistavěna věž, kam byly převěšeny zvony z roku 1499. V roce 1697 kostel i s velkou částí obce vyhořel, zničeny byly kostelní zvony a veškeré vybavení. Následujícího roku byl kostel zcela přestavěn. Byly přízeny tři nové zvony od Jana Baltazara Crommela z Ústí nad Labem a vysvěceny v Oseku. Kostelní zvony byly zrekvírovány v roce 1917. V roce 1920 vyrobily chabařovické ocelárny Arnold-Kress tři nové ocelové zvony, které se v kostele nacházejí dodnes. Také hodinový cymbál umístěný v lucerně věže pochází z těchto oceláren.\n\nTři litinové zvony z roku 1920 z kostela Narození Panny Marie v Chabařovicích vyrobily chabařovické ocelárny Arnold - Kress.\nMARIA ANNA MAGDALENA / ICH BIN GEGOSSEN IM JAHRE 1920. / UNTER DEM PFARRER HERMANN SITTE. Tj. Marie, Anna, Magdalena - jsem odlit roku 1920 za faráře Hermanna Sitteho.\n\n\n\nZvony jsou zavěšeny na dřevěných hlavách. Jsou v dobrém stavu, zkorodovaný povrch. Stav k r. 2001.\n\n\n"}
{"id": "333185", "url": "https://cs.wikipedia.org/wiki?curid=333185", "title": "Mistrovství světa v sudoku 2008", "text": "Mistrovství světa v sudoku 2008\n\nMistrovství světa v sudoku 2008 se konalo v indickém městě Goa ve dnech 14.–17. dubna. Šlo již o třetí světový šampionát.\n\nZúčastnilo se na sto hráčů ze tří desítek států. Česko v Indii reprezentovali: Jana Tylová, Jakub Ondroušek, Jan Novotný a Jakub Hrazdira.\n\n\n\n"}
{"id": "333188", "url": "https://cs.wikipedia.org/wiki?curid=333188", "title": "Hvozd (okres Prostějov)", "text": "Hvozd (okres Prostějov)\n\nObec Hvozd se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1275.\n\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n\nU silnice z Hvozdu do Milkova u odbočky na Vojtěchov, v blízkosti hájenky Jalovčí, se nachází Odrážkův mlýn. Jedná se o vodní mlýn, který byl poháněn vodou z potoku Špraněk. První zmínka o mlýnu se se datuje do roku 1545, ovšem není jasné, o který mlýn se jednalo. Poprvé je jasně jmenován v 17. století, roku 1740 pravděpodobně vyhořel, neboť dále je uváděn při prodeji jako spálený mlýn.\n\nPůvodně byl poháněn dvěma vodními koly, ve dvacátém století se technologie změnila na jednokolovou a takto fungoval mlýn až do druhé světové války.\n\nDále po proudu od Odrážkova mlýna stával mlýn Hanušů.\n\nKatastrem obce protéká potok Špraněk. Část území obce se nachází v přírodním parku Kladecko, jehož součástí je i přírodní památka Taramka.\n\n\n"}
{"id": "333191", "url": "https://cs.wikipedia.org/wiki?curid=333191", "title": "Raková u Konice", "text": "Raková u Konice\n\nObec Raková u Konice () se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1276.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\n\n"}
{"id": "333194", "url": "https://cs.wikipedia.org/wiki?curid=333194", "title": "Skalka (okres Prostějov)", "text": "Skalka (okres Prostějov)\n\nObec Skalka se nachází v okrese Prostějov v Olomouckém kraji. Žije zde obyvatel.\n\nPrvní písemná zmínka o obci pochází z roku 1550.\n\nVývoj počtu obyvatel za celou obec i za jeho jednotlivé části uvádí tabulka níže, ve které se zobrazuje i příslušnost jednotlivých částí k obci či následné odtržení.\nObec je proslulá svými lázněmi. Byly postaveny v roce 1928 k využití vyvěrajících pramenů alkalicko-sirnaté vody, jejíž chemické složení je ojedinělé. Prameny jsou využívány k léčebným koupelím a pitným kúrám, jejich příznivý účinek se projevuje především při léčbě chorob revmatického charakteru, cukrovky, vodnatelnosti, poruch trávení, tvrdnutí jater, problémy se štítnou žlázou ap.\n\nLázně postavil Vilém Sonevend z Prostějova na místě bývalého rybníka \"Bařisko\", napájeného dvěma prameny minerální vody, na pramenech bylo vystavěno i koupaliště. Později byly navrtány i další prameny, z nichž přes svou podobnost a velkou blízkost vrtů je každý svým složením jiný. V současné době provoz lázní zajišťuje obec Skalka. V roce 2004 prošly celkovou rekonstrukcí a modernizací. K objektu lázní náleží lázeňský park, lze využívat minigolf, fotbalové hřiště, tenisový kurt či hřiště pro petanque.\n\n\n"}
{"id": "333201", "url": "https://cs.wikipedia.org/wiki?curid=333201", "title": "Plovdiv", "text": "Plovdiv\n\nPlovdiv ( \"Пловдив\") je druhým největším městem v Bulharsku a hlavním městem Plovdivské oblasti. Podle sčítání obyvatel v únoru 2011 má město 338 153 obyvatel. Je administrativním centrem plovdivského kraje a důležitým ekonomickým, dopravním, kulturním a vzdělávacím centrem a po Istanbulu také druhým největším městem v historickém mezinárodním regionu Thrákie.\n\nRozkládá se na obou březích řeky Marica, v západní části Hornothrácké nížiny.\n\nPůvodní osídlení se datuje dávno před náš letopočet. Nejstarší známky osídlení, které archeologové objevili, jsou jemné keramické zboží a další předměty každodenního života z neolitu, na konci 5. tisíciletí před naším letopočtem. Plovdiv je na seznamu . Během své šestitisícileté existence nesl Plovdiv mnoho názvů: Kendros, Eumolpia, Philipopolis, Pulpudeva, Trimontium, Pulden, Filibe. Současný název se poprvé objevil v písemnostech z 15. století a zůstal městu dodnes.\n\nV roce 342 před n. l. město ovládl Filip II. Makedonský. Během jeho vlády byly přestavěny staré thrácké pevnosti a věže. Filip II. dal městu své jméno - dnešnímu Plovdivu se začalo říkat Philipopolis. Během 1. století n. l. si město podmanili Římané. Nazývali ho Trimontium (ležící na třech kopcích) a bylo hlavním městem jejich provincie Thrákie. Thrákové město nazývali Pulpudeva, což je doloženo zápisem z roku 552.\nV prvních stoletích našeho letopočtu bylo město několikrát vypleněno: v roce 250 ho vypálili Gótové, v roce 441 ho zničili Hunové a o třicet let později (471) znovu Gótové. V polovině šestého století se na Balkánském poloostrově usadili Slované, změnili etnické poměry v regionu a město nazývali Pulden a Plundiv.\n\nV roce 815 si pevnost podmanil chán Krum. V následujících pěti stoletích město střídavě ovládali Bulhaři a Byzantinci. Poblíž města se v roce 1208 odehrála bitva u Phlipopolisu mezi bulharským carem Kalojanem a Latinským císařstvím.\nV roce 1365 se město dostalo pod tureckou nadvládu. Později bylo přejmenováno na Philibe a stalo se důležitým správním, vojenským a řemeslným centrem. Philibe byl sídlem správce okresu Rumelia. Od osamostatnění Bulharska (1878) se stal hlavním městem turecké autonomní oblasti Východní Rumélie. 6. září 1885 proběhl ve městě Plovdivský převrat, po němž se Východní Rumélie stala součástí Bulharska, i když mezinárodně byla tato anexe uznána až v roce 1908. Během 70. let 19. století se Plovdiv stal hlavním obchodním centrem Bulharska. První mezinárodní plovdivský veletrh se konal roku 1872 a byl spíše prostou událostí, kde byli předváděni honáčtí psi a Češi například vystavovali včelí úly. Od roku 1933 se z něj stala významná událost a dnes je považován za největší svého druhu na Balkáně.\n\nPoté, co byli 9. září 1944 nacisté vyhnáni z Bulharska, dostali se k vládě komunisté a na počest SSSR bylo postaveno mnoho památek. Jedna z nich, pomník ruského vojáka Aljoši, zůstal na vrcholu kopce v Plovdivu. Konec komunismu v Bulharsku nastal 10. listopadu 1989. V té době byl Plovdiv místem významných demonstrací místních demokratických sil. Někdy se městu říká „bulharské modré (demokratické) hlavní město“.\n\nVe městě se nacházejí starověké, středověké i moderní památky. V dávné minulosti Plovdiv stál na sedmi kopcích: Taxim, Nebet, Džambaz, Sachat, Džendem a Bunardžik. Sedmá hora, Markovo Tepe, v současnosti leží pod chodníky moderního Plovdivu. Ve starém městě se zachovaly křivolaké uličky s domky obchodníků.\n\nK nejstarším památkám patří starověké thrácké opevnění. Dalšími zachovanými antickými památkami jsou nedávno zrekonstruovaný starověký stadion a antické fórum s odeonem ve středu města. Dále je zde skvostný a velkolepý římský amfiteátr, který je v současnosti zrekonstruován a kde lze pod širým nebem zhlédnout klasické drama, operu i koncert. K památkám, které mají původ v římském období, se řadí i pevnostní brána Chisar kapija, jejíž současný vzhled se datuje mezi 11. a 14. století.\nZe středověku, z období turecké nadvlády pochází mešita Džumaja ze 14. století, která stojí ve starém městě. Mešita je považována za nejstarší evropskou mešitu (vyjma maurské architektury ve Španělsku) a byla dvakrát renovována. Z tureckého období pocházejí i lázně Čifte baňa. Na vrchu Sachat stojí od 16. století věž s hodinami. Jedná se o jedny z nejstarších věžních hodin ve východní Evropě. Nynější stroj byl instalován v roce 1812 a pracuje dodnes.\n\nZ dob bulharského obrození pochází kostel panny Marie (1844), kostel sv. Mariny (1853), římskokatolický kostel sv. Ludvíka (1861), archeologické muzeum s panagjurským pokladem, etnografické muzeum, Národní divadlo a opera, pomník ruského cara Alexandra II. na pahorku Osvoboditelů s výhledem na město.\n\nZ blízkého okolí je oblíbenou památkou klášter Bachkovo, který se nachází 30 km jižně od města. Jedná se o zděný komplex se dvěma arkádovými dvory a pár extravagantně zdobené kostelů.\n\nPlovdiv má 78 škol, včetně základních, vysokých, cizojazyčných, matematických, technických a uměleckých. K dispozici je také 10 soukromých škol a seminář. Počet žáků od poloviny roku 1990 v důsledku nižší porodnosti neustále klesá a v roce 2005 představoval 36 964. Mezi nejprestižnější školy patří Jazykové gymnázium Ivan Vazov, Francouzské jazykové gymnázium Antoine de Saint-Exupéry, Gymnázium užité matematiky, Státní obchodní gymnázium, Státní škola hudebního a tanečního umění.\n\nPokud jde o vysoké školy, nalézá se zde šest univerzit a několik státních i soukromých vysokých škol. Mezi ně patří Plovdivská univerzita Paisij Chilendarski s 900 lektory a zaměstnanci a 13 000 studenty; Lékařská fakulta s 2600 studenty; Technická univerzita Sofie - pobočka Plovdiv; Zemědělská univerzita; Univerzita potravinářských technologií, Akademie hudby, tance a výtvarného umění a další.\n\nOkolím města procházejí tři z deseti panevropských silničních koridorů: Koridor IV (Drážďany-Bukurešť-Sofie-Plovdiv-Istanbul), koridor VIII (Drač-Sofie-Plovdiv-Varna / Burgas) a koridor X (Salzburg-Bělehrad-Plovdiv-Istanbul). Dálnice Trakia (A1, ze Sofie do Burgasu přes Starou Zagoru) vede pouhých 5 km severně od města.\n\nPokud jde o hromadnou dopravu, jsou tu 3 autobusová nádraží: Jižní, Rodopi a Severní a 3 železniční stanice - Plovdiv Central, Trakia a Filipovo. Plovdiv má rozvinutý systém veřejné dopravy, zajišťovaný autobusy, které mají 29 hlavních a 10 doplňkových linek. Ve městě je trolejová síť délky 55km, po níž byly do roku 2012 provozovány trolejbusy.\nMezinárodní letiště Plovdiv (kód IATA: PDV, kód ICAO: LBPD) se nachází 5 km jihovýchodně od města. Pravidelné lety provozuje Ryanair do Londýna a Frankfurtu. V okolí města je mnoho malých letišť a také vojenská letecká základna Graf Ignatievo.\n\nPlovdivský sportovní komplex je největší v Bulharsku. Skládá se z 2km veslařského kanálu, stadionu Plovdiv a několika dalších fotbalových hřišť, tenisových kurtů, bazénů, restaurací a kaváren v prostorném parku v západní části města, jižně od řeky Marica. K dispozici tu je také hřiště pro děti. Komplex je využíván občany a hosty Plovdivu, kteří ho používají pro jogging, procházky a relaxaci.\n\nVe městě se nacházejí i jiné stadiony, například PFK Lokomotiv Plovdiv (11000 míst), Stadion FK Marica (5000 míst) a Stadion Todor Diev. K dispozici je šest krytých sportovních hal: Lokomotiv, Dunav, Stroitel, Čajka, Akademik, Total Sport. V roce 2006 byl otevřen v blízkosti centra města vodní park Aqualand.\n\nNejpopulárnějším sportem ve městě je fotbal. V Plovdivu jsou čtyři významné fotbalové kluby: PFK Botev Plovdiv založený v roce 1912, PFK Lokomotiv založený v roce 1926 (oba týmy jsou účastníky nejvyšší bulharské ligy); Marica FK založený v roce v roce 1921 a Spartak Plovdiv založený v roce 1947.\n\nPodle zprávy Evropské agentury pro životní prostředí o stavu ovzduší v Evropě zveřejněné v říjnu 2013 je ovzduší v Plovdivu vůbec nejvíce znečištěné, společně s dalším bulharským městem Pernik.\n\nPlovdiv je desátým největším městem Balkánu, po Istanbulu, Aténách, Bělehradu, Bukurešti, Sofii, Soluni, Záhřebu, Skopji a Tiraně.\n\nDne 5. září 2014 byl Plovdiv vybrán jako hlavní město evropské kultury 2019.\n\nNakladatelství Lonely Planet vybralo v roce 2015 Plovdiv na 6. místo v seznamu nejžhavějších destinací na světě.\n\nV roce 1882 se zde narodila Marie Chytilová, manželka českého malíře Alfonse Muchy.\n\n\n\n"}
{"id": "333208", "url": "https://cs.wikipedia.org/wiki?curid=333208", "title": "Mistrovství Evropy ve fotbale 2016", "text": "Mistrovství Evropy ve fotbale 2016\n\nMistrovství Evropy ve fotbale 2016 se konalo od 10. června do 10. července 2016 v deseti francouzských městech. Turnaj, o jehož 23 účastnických míst (zbývající místo měla jakožto pořadatelská země zaručeno Francie) v kvalifikaci, probíhající mezi 7. zářím 2014 a 17. listopadem 2015, usilovalo 53 členských zemí UEFA, se konal od 10. června do 10. července 2016 v deseti francouzských městech.\n\nDo historie se šampionát jako výjimečný zapsal už před svým začátkem, a to rozšířením počtu účastníků z 16 na 24 a taktéž novým formátem vyřazovací fáze, který oproti předcházejícím ročníkům disponoval 16 namísto 8 místy; postup do ní si kromě prvních dvou týmů základních skupin vybojovaly i čtyři nejlepší celky na třetích místech. Vítěz mistrovství se kvalifikoval na následující Konfederační pohár FIFA.\n\nMistrem Evropy se poprvé v historii stal portugalský národní tým, který do turnaje vzhledem k výkonům v kvalifikaci a postavení v žebříčku zemí FIFA nevstoupil nikterak přesvědčivě. Ve všech třech zápasech ve skupině, do níž byl nasazen nejvýše, remizoval, a do vyřazovací části postoupil mezi čtveřicí jejích v základních skupinách nejhorších účastníků. V dalším průběhu šampionátu se tým, ve své vlasti přezdívaný \"A Seleção das Quinas\", prezentoval především dobrou defenzivní hrou. Ve čtyřech zápasech play-off Portugalci dostali pouze jeden gól.\n\nVedle šampionů z jihozápadní části Pyrenejského poloostrova velmi dobrých výsledků na mistrovství dosáhly také výběry Islandu, Maďarska a Walesu, jež patřily mezi sedm do turnaje nejníže nasazených týmů; týmy Islandu a Walesu přitom byly nováčky Mistrovství Evropy.\n\nMezi další zajímavosti patří, že osmifinále mistrovství se zúčastnily čtyři země z Britských ostrovů, nebo že na turnaji vůbec nestartovaly reprezentace Dánska, Nizozemska a Řecka, které všechny už jeden titul mistrů Evropy měly.\n\nVe čtvrtfinálovém utkání mezi Německem a Itálií byl vyrovnán rekord ze zápasu o bronz mezi Československem a Itálií z Mistrovství Evropy ve fotbale 1980 v počtu zahrávaných pokutových kopů v penaltovém rozstřelu — každému z týmů byl v předmětném rozstřelu míč na značku pokutového kopu postaven devětkrát (celkem tedy došlo k osmnácti kopům). Bez zajímavosti není ani to, že nejlepší střelec šampionátu, Francouz Antoine Griezmann, který na turnaji zaznamenal 6 přesných zásahů, tabulku střelců ovládl s 3gólovým předstihem. To se naposledy podařilo Nizozemci Marcu van Bastenovi na Mistrovství 1988.\n\nDne 9. března 2009 vypršela lhůta, během které se mohly podávat nabídky na pořádání turnaje. Do té doby obdržela UEFA čtyři: od Francie, Itálie, Turecka a společnou od Norska se Švédskem. Norsko a Švédsko však svou nabídku v prosinci 2009 stáhly kvůli nedostatku politické podpory v obou zemích. Dne 28. května 2010 byla za pořadatele zvolena Francie.\n\n53 účastníků kvalifikace bylo 23. února 2014 rozlosováno do osmi skupin po šesti týmech a jedné s pěti týmy. Ve skupinách se utkal každý s každým dvoukolově (doma a venku). První dva týmy z každé skupiny postoupily na turnaj přímo. Z týmů ze třetích míst byl sestaven žebříček, do kterého se nezapočítaly zápasy s šestým týmem z dané skupiny, aby nebyla pětičlenná skupina znevýhodněna. Nejlepší tým z tohoto žebříčku postoupil také přímo, ostatní sehrály baráž o zbylá čtyři místa na závěrečném turnaji.\n\nVšech 23 týmů, které se kvalifikovaly na závěrečný turnaj, bylo společně s týmem pořadatelské země rozlosováno 12. prosince 2015 v 18.00 hodin SEČ do šesti skupin po čtyřech týmech. Ve skupinách se utkal každý s každým. Do osmifinále playoff postoupily první dva týmy z každé skupiny a navíc nejlepší čtveřice týmů na třetích místech skupin. Pavouk play-off byl sestaven podle pravidla pro vytvoření pavouka play off se 16 týmy, které postoupily ze šesti skupin na fotbalových mistrovstvích.\n\nDíky tomuto novému formátu se odehrálo celkem 51 zápasů a turnaj se hrál 29 až 31 dnů (v závislosti na rozpisu). Stejný herní systém byl použit také na mistrovstvích světa mezi lety 1986 a 1994.\n\nUspořádání celků, jež po uzavření skupiny získaly shodný počet bodů, bylo ustaveno na základě následujících kritérií:\n\nPro postup ze třetích míst (4 nejlepší týmy ze 6) byla rozhodující tato kritéria:\n\n\"Všechny časy zápasů jsou uvedeny ve středoevropském letním čase (UTC +2).\"\n\nFinále Mistrovství Evropy ve fotbale 2016 se uskutečnilo dne 10. července 2016 na Stade de France v Saint-Denis ve Francii. V utkání se střetly Portugalsko a Francie.\n\nVítěz bude hrát na Konfederačním poháru FIFA 2017, který se uskuteční v Rusku.\n\nSkupina ING provedla v dubnu 2016 průzkum přestupových cen hráčů účastnických týmů Eura 2016, z jejichž součtu odhadla hodnoty jednotlivých národních družstev v eurech. Nejdražším hráčem šampionátu se stal Portugalec Cristiano Ronaldo, jehož cena za přestup byla odhadována na 103 milionů eur, což je stejná cena jako všech hráčů Islandu, Severního Irska a Maďarska na turnaji dohromady. Druhým pak byl Velšan Gareth Bale s hodnotou 75 milionů eur, což znamenalo téměř 47 % hodnoty celé velšské reprezentace. Nejhodnotnějším týmem se stalo Španělsko, jehož nejdražším hráčem byl středopolař Sergio Busquets s částkou cca 47 milionů eur.\n\nMaskotem mistrovství byl malý fotbalista a superhrdina jménem Super Victor. Byl oděný v modrobílém dresu domácí reprezentace s číslem 16 na hrudi, které symbolizovalo rok konání, a na zádech nosil červený plášť s logem šampionátu. Oficiální skladbou byla „This One's for You“ od francouzského DJ Davida Guetty ve spolupráci se švédskou zpěvačkou Zarou Larsson.\n\n"}
{"id": "333214", "url": "https://cs.wikipedia.org/wiki?curid=333214", "title": "Vyvolený", "text": "Vyvolený\n\nVyvolený je označení pro:\n"}
{"id": "333220", "url": "https://cs.wikipedia.org/wiki?curid=333220", "title": "Armstrong", "text": "Armstrong\n\nAnglosaské příjmení Armstrong nese více různých osobností:\n\n\n"}
{"id": "333223", "url": "https://cs.wikipedia.org/wiki?curid=333223", "title": "Charlize Theronová", "text": "Charlize Theronová\n\nCharlize Theronová (* 7. srpna 1975 Benoni, Jihoafrická republika) je jihoafricko-americká herečka, producentka a modelka, známá rolemi v biografickém filmu \"Zrůda\", za který obdržela Oscara a Zlatý glóbus a z filmů \"Pravidla moštárny, Hancock, \" a \"Rychle a zběsile 8\". V roce 2016 se objevila na seznamu sta nejvlivnějších osobností podle magazínu \"Time\".\n\nKřestní jméno dostala po svém otci Charlesovi Theronovi.\n\nVyrůstala na farmě v malém městečku Benoni. V dětství měla ráda balet, díky němuž již ve 14 letech o ni projevili zájem modelingoví agenti. Otec byl alkoholik, který její matku fyzicky napadal. Ta však manžela v sebeobraně zabila za přítomnosti tehdy 15leté dcery. Budoucí herečka byla na doporučení lékařů poslána studovat balet do Spojených států. Modelingovou kariéru zahájila v Milánu. Při focení v New Yorku se rozhodla, že ve městě zůstane. Dále pokračovala ve studiu baletu na Joffrey School. V New Yorku také získala stálé angažmá, ale po zranění kotníku musela opustit plány na baletní dráhu. Následně se definitině rozhodla pro filmovou dráhu.\n\nByla objevena čirou náhodou, když ztropila scénu v bance, kde ji nechtěli proplatit šek, protože u nich neměla účet. Oslovil ji castingový manažer a Charlize ho zaujala natolik, že jí svěřil její první roli.\n\nZahrála si ve filmech \"Drsný a drsnější\", \"Ďáblův advokát\", \"Celebrity\", \"Pravidla moštárny\". Pro svoji nejznámější roli ve filmu \"Zrůda\", musela v roce 2003 přibrat 15 kg. Za tuto roli vražedkyně také obdržela Oscara.\n\nNominována byla na Zlatou malinu za nejhorší herecký výkon ve filmu \"Æon Flux\". Její honoráře se vyšplhaly na 10 milionů USD.\n\nPartnerský vztah udržovala se zpěvákem Stephanem Jenkinsem a poté také s George Clooneym. Do roku 2010 byl jejím přítelem irský herec Stuart Towsend. Několik let platonicky milovala Toma Hankse, jenž jí obsadil do svého režijního debutu \"To je náš hit!\". Od prosince 2013 udržovala partnerský vztah s hercem Seanem Pennem. V prosinci 2014 dvojice oznámila zasnoubení, ovšem v červnu následujícího roku vztah herečka ukončila.\n\nTheronová má dvě adoptované děti, když chlapce si osvojila v březnu 2012 a dívku poté v červenci 2015.\n\nRoku 1999 se také svlékla pro pánský časopis \"Playboy\". V roce 2005 obdržela hvězdu na hollywoodském chodníku slávy.\n\n"}
{"id": "333232", "url": "https://cs.wikipedia.org/wiki?curid=333232", "title": "Infračervená astronomie", "text": "Infračervená astronomie\n\nInfračervená astronomie je oborem astronomie a astrofyziky, který zkoumá objekty viditelné v infračerveném záření (IR = Infrared). Rozsah viditelného světla se nachází mezi λ=400 nm (modré) až λ=700 nm (červené). Záření o vlnové délce větší než 700 nm, které je však kratší než mikrovlny se nazývá infračervené záření; jeho vzdálená část (blízká mikrovlnám) se někdy označuje jako submilimetrové vlny. Astronomové často řadí infračervenou astronomii do optické astronomie, jelikož při svých výzkumech využívá stejné nebo podobné optické komponenty (zrcadla, čočky apod.).\n\nV infračerveném záření se ve sluneční soustavě studuje Slunce, ale září v něm také všechny planety. Mimo sluneční soustavu se infračervenou astronomií studují především velmi chladná místa vesmíru: rodící se hvězdy nebo planety, z mezihvězdné hmoty pak plynová a prachoplynová mračna.\n\nZanedlouho poté, co Isaac Newton použil skleněného hranolu k rozštěpení bílého světla na barevné spektrum, bylo roku 1800 slavným britským astronomem Williamem Herschelem zjištěno, že část svazku světla ze Slunce s největší teplotou překročila konec červené části spektra. Tyto „žhavé paprsky“ dokonce tvořily i spektrální čáry.\nRoku 1856 bylo infračervené záření detekováno skotským astronomem Charlesem Piazzi Smythem i v měsíčním svitu.\n\nInfračervené záření, které se svou vlnovou délkou blíží viditelné části světla, se mu i svým chováním do značné míry podobá - může být tedy i detekováno podobnými zařízeními jako viditelné světlo. Z tohoto důvodu se blízké IR záření včleňuje do viditelného optického spektra - většina teleskopů je tedy schopna provádět pozorování i v „blízkém“ IR spektru. Vzdálenější části IR spektra musí již být pozorovány speciálními teleskopy jako je např. \"James Clerk Maxwell Telescope\" v Mauna Kea Observatory.\n\nTak jako ostatní formy elektromagnetického záření je i to infračervené vědci využíváno pro hlubší zkoumání vesmíru. Jelikož má IR záření vysokou teplotu, je nutné, aby byl teleskop při jeho pozorování stíněn a navíc ochlazován tekutým dusíkem (LN) nebo heliem (LHe). Nejvíce se tato nutnost projevuje ve střední až vzdálené části IR spektra. Značné problémy při pozorování IR záření pozemními teleskopy působí vodní pára v zemské atmosféře, která absorbuje jeho značnou část. Z tohoto důvodu jsou tedy teleskopy umísťovány do míst s velkou nadmořskou výškou a nízkou vlhkostí vzduchu. Mezi observatoře, které jsou vybudovány na takovém místě patří \"Mauna Kea Observatory\" (4205 m n. m.) nebo \"Atacama Large Millimeter Array\" v Chile (5000 m n. m.).\n\nStejně tak, jak je tomu u optických teleskopů, je i pro infračervené teleskopy nejlepší umístění ve vesmíru. Mezi takové patří Hubbleův vesmírný dalekohled, který dokáže sledovat i IR část spektra, a Spitzerův vesmírný dalekohled, který je přímo určen pro pozorování infračerveného záření.\n\nMezi další metody pozorování patří také letadlové observatoře (pozorovací přístroje jsou umístěny na palubě letadla) jako jsou Stratospheric Observatory for Infrared Astronomy nebo Kuiper Airborne Observatory. Sledováním ve vysokých částech atmosféry (stratosféra) je totiž zmírněn negativní vliv vodní páry, která IR záření absorbuje.\n\nVýborných výsledků je také dosahováno pozemskými astronomickými interferometry.\n\nJedním z nejčastějších typů IR detektorů, které se používají v teleskopech je tzv. HgCdTe (Mercury(II) cadmium(II) telluride). Tyto detektory velmi dobře pracují v rozsahu vlnových délek 0,6 až 5 mikrometrů. Pro sledování delších vlnových délek nebo pro vyšší rozlišení se používají: úzkorozchodný semikonduktor, podchlazované bolometry nebo supravodivá tunelová zařízení.\n\nAčkoliv dnes již lze z vesmíru zkoumat takřka všechny části infračerveného záření, přece jen je ještě stále mnoho pozorování prováděno ze zemského povrchu. Proto si astronomové vytvořili seznam „oken“ těch částí (pásem) IR spektra, pro které je zemská atmosféra „propustná“. Mezí hlavní propustná „okna“ patří\n\n\n"}
{"id": "333239", "url": "https://cs.wikipedia.org/wiki?curid=333239", "title": "Státní znak Polska", "text": "Státní znak Polska\n\nStátní znak Polska je tvořen bílou orlicí se zlatou korunou a zobákem na červeném štítu. Současná podoba byla přijata 9. února 1990, kdy byla opět na hlavu orlice přidána zlatá koruna.\n\nOrlice se na mincích objevuje již za vlády Boleslava Chrabrého. Od té doby prošla výraznými změnami až do dnešní podoby. Poslední úpravou je návrat zlaté korunky na hlavu Orlice.\n\nPolsko je členěno na 16 vojvodství. Všechny užívají vlastní znaky.\n\n"}
{"id": "333241", "url": "https://cs.wikipedia.org/wiki?curid=333241", "title": "Smrt básníka", "text": "Smrt básníka\n\nSmrt básníka (1837, \"\", \"На смерть Пушкина\") je elegie ruského básníka Michaila Jurjeviče Lermontova (1814-1841) věnovaná památce Alexandra Sergejeviče Puškina tvrdě odsuzující všechny, kteří básníka dotlačili k souboji, ve kterém byl zabit.\n\nBáseň vznikla jako reakce na to, že mnozí z vyšší společnosti obviňovali z vyprovokování souboje právě Puškina. Rychle se šířila v opisech a byla nadšeně přijata v liberálních kruzích. Když však útoky na Puškina nepřestávaly, připojil Lermontov ke své básni ještě jednu sloku (viz níže uvedenou ukázku), útočící přímo na carský dvůr. To natolik pobouřilo cara Mikuláše I., že nechal Lermontova uvěznit a po několika dnech poslat na Kavkaz jako praporčíka k nižegorodskému dragounskému pluku.\n\n"}
{"id": "333246", "url": "https://cs.wikipedia.org/wiki?curid=333246", "title": "Aššur-nirári V.", "text": "Aššur-nirári V.\n\nAššur-nirári V. (dosl. \"Aššure, přijdi na pomoc\") byl asyrským králem v letech 754 až 745 př. n. l.\nSyn Adad-niráriho III. nastoupil na trůn po svém starším bratrovi Aššur-dánovi III. a zemi zdědil ve velmi obtížné situaci. Stejně jako za vlády jeho bratra, tak i nyní omezovali královskou moc dvorní hodnostáři a další aristokraté, obzvláště Šamši-ilu. Král musel dokonce porušit tradici každoročních válečných výprav, a to dokonce po čtyři roky v řadě. Roku 746 př. n. l. vypuklo v zemi povstání, které na trůn vyneslo Tiglatpilesara III.\n"}
{"id": "333248", "url": "https://cs.wikipedia.org/wiki?curid=333248", "title": "Státní znak Irska", "text": "Státní znak Irska\n\nStátní znak Irska je tvořen modrým gotickým štítem se zlatou, pozdně středověkou, keltskou harfou se stříbrnými strunami. Harfa je prastarý irský symbol, na tento hudební nástroj hráli Keltové již v 5. století př. n. l.\n\nPředlohou pro kresbu byl hudební nástroj uložený v dublinském národním muzeu.\n\nSymbol harfy se na irských erbech objevoval již v polovině 13. století. Roku 1541 vzniklo Irské království (králem se prohlásil anglický král Jindřich VIII.), a z této doby je doložený irský znak, tvořeny zlatou harfou na modrém štítu.\n\nPo britsko-irské válce v letech 1919–1921 byla 6. prosince 1921 uznána nezávislost Irska (v Londýně byla podepsána Britsko-irská smlouva) po kterém vznikl Irský svobodný stát (se statutem dominia v rámci Commonwealthu, ale bez šesti převážně protestantských hrabství na severu ostrova, které zůstaly pod názvem Severní Irsko součástí Spojeného království). Na rozdíl od vlajky byl státní znak zaveden až někdy v polovině 20. let. Byl tvořen oválným modrým štítem se zlatou harfou zasazený do rámu, zdobeného starými irskými uměleckými motivy. Pod štítem byla několikrát přeložená stuha s nápisem SAORSTAT EIREANN (). (není obrázek)\n\nZároveň byla zavedena velká státní pečeť, která je někdy mylně označována za irský státní znak.\n\n1. července 1937 byla přijata nová ústava, platná od 29. prosince, která zrušila statut dominia a byla vyhlášeno nezávislé Irsko (). Kromě potvrzení dosavadní vlajky byl přijat státní znak platný dodnes. Znak byl registrován 9. listopadu 1945.\n\nNa mincích se harfa poprvé objevuje ve 13. století. Po sjednocení Irska s Velkou Británií se harfa dostala i do 3. pole královského znaku Spojeného království, ve kterém je dodnes. V současnosti je obraz harfy na irských mincích, cestovních pasech a vládních dokumentech a také na oficiální pečeti prezidenta, ministrů a státních úředníků.\n\n"}
{"id": "333249", "url": "https://cs.wikipedia.org/wiki?curid=333249", "title": "Muzeum Těšínska", "text": "Muzeum Těšínska\n\nMuzeum Těšínska (pol.: \"Muzeum Ziemi Cieszyńskiej\") se sídlem v Českém Těšíně je regionální muzeum s krajskou působností. Bylo založeno v roce 1948 zásluhou těšínského učitele a kreslíře Ladislava Báči, který se pak stal jeho prvním správcem.\n\nTradice muzejnictví na Těšínsku však sahají až do roku 1802, kdy bylo v někdejším Těšíně (\"Cieszyn, Polsko\") otevřeno nejstarší muzeum na Moravě a ve Slezsku. Zásluhu na tom měl kněz Leopold Jan Šeršník (polsky: \"Szersznik\", německy: \"Scherschnik\").\n\nMuzeum je příspěvkovou organizací Moravskoslezského kraje. Má 9 poboček: Chotěbuz (Archeopark), Havířov (Výstavní síň Musaion), Havířov–Podlesí (Kotulova dřevěnka), Jablunkov (Výstavní síň Jablunkov), Karviná (Výstavní síň Karviná), Orlová (Výstavní síň Orlová), Petřvald (Technické muzeum Petřvald), Životice (Památník životické tragédie) a Český Těšín (v rekonstrukci).\n\nSoučástí muzea je studijní knihovna Silesia a Klub Muzea Těšínska. Muzeum je zaměřeno na historii, přírodovědu a vlastivědu oblasti Těšínského Slezska.\n\nMuzeum Těšínska spolupracuje s Muzeem Těšínského Slezska v Těšíně (Muzeum Śląska Cieszyńskiego, Cieszyn), které je známé také jako Šeršníkovo muzeum.\n\nPartnerství udržuje také se slovenskými institucemi – Kysuckým muzeem v Čadci, a s Oravským muzeem Pavla Országha Hviezdoslava v Dolním Kubíně.\n\nKlub (KMT) je zaměřen na rozvoj vzdělanosti a zájmu veřejnosti o historii a vlastivědu Těšínska. V současné době KMT má více než 150 členů. Členům KMT se tak nabízí možnost čerpat informace z práce muzea jako instituce, z výsledků práce jeho odborných pracovníků, ale také mají možnost se účastnit se zajímavých přednášek z oblasti historie, vlastivědy, přírodovědy a zeměpisu našeho města, regionu a vlasti.\n\nV současné době muzeum má zpracováno sedm projektů:\n\n\nSoučasným ředitelem muzea je PaedDr. Zbyšek Ondřeka.\n\n"}
{"id": "333254", "url": "https://cs.wikipedia.org/wiki?curid=333254", "title": "SWEEPS-10", "text": "SWEEPS-10\n\nSWEEPS-10 je od června 2007 kandidátem na označení „planeta s nejkratší oběžnou dráhou“, jaká kdy byla pozorována. Svou hvězdu (označení \"SWEEPS J175902.00−291323.7\") oběhne za pouhých 10 hodin. SWEEPS-10 se nachází 1,2 milionu kilometrů od své hvězdy, což je přibližně trojnásobek vzdálenosti Měsíce od Země. Je tedy i jednou z nejžhavějších planet, které byly kdy detekovány. Předpokládaná teplota povrchu činí 1 650 stupňů Celsia. „Velikost této planety se odhaduje na 1,6násobek planety Jupiter, avšak je možné, že gravitace tak blízké hvězdy by tuto planetu mohla rozmetat na kusy“, tvrdí vedoucí výzkumného týmu Kailash Sahu ze \"Space Telescope Science Institute\" ve městě Baltimore v Marylandu (USA). Tato extrémně krátká doba oběhu poukazuje nejspíše na fakt, že planeta obíhá kolem trpasličí hvězdy.\n\nŽivot této planetě umožňuje relativně nízká teplota zmíněné trpasličí hvězdy. Extrémně krátké oběžné dráhy se totiž většinou vyskytují u červených trpaslíků, kteří jsou menší a chladnější než naše Slunce.\n\n"}
{"id": "333256", "url": "https://cs.wikipedia.org/wiki?curid=333256", "title": "Petira", "text": "Petira\n\nPůvod příjmení Petira (někdy též Petíra) má několik verzí:\n\nŽenskou variantou je Petirová, popř. Petírová (viz zajímavosti).\n\n\n"}
{"id": "333262", "url": "https://cs.wikipedia.org/wiki?curid=333262", "title": "Vicente del Bosque", "text": "Vicente del Bosque\n\nVicente del Bosque (* 23. prosince 1950, Salamanca, Španělsko) je bývalý španělský fotbalista a fotbalový trenér. Naposledy trénoval španělskou fotbalovou reprezentaci, se kterou vyhrál Mistrovství světa ve fotbale 2010 a Mistrovství Evropy ve fotbale 2012. Poté, co na Mistrovství Evropy ve fotbale 2016 Španělé vypadli v osmifinále po prohře s Itálií, del Bosque oznámil, že smlouvu, která mu končí 31. července 2016, prodlužovat nebude a ukončí trenérskou kariéru. Dříve vedl i Real Madrid, za který nastupoval na konci své hráčské kariéry, a turecký Beşiktaş.\n\n"}
{"id": "333265", "url": "https://cs.wikipedia.org/wiki?curid=333265", "title": "Císařská armáda (habsburská)", "text": "Císařská armáda (habsburská)\n\nCísařská armáda ( \"Kaiserliche Armee\") nebo císařské vojsko (\"Kaiserliche Truppen\"), \"Exercitus Imperatoris Romani\", někdy prostě jen \"císařští\" (\"Kaiserliche\"), byla armáda habsburské monarchie v letech 1593–1918.\n\nNelze ji zaměňovat s říšskou armádou ( \"Reichsarmee\"), jež mohla být nasazena pouze na základě usnesení říšského sněmu, zatímco císařská armáda podléhala přímo císaři.\n\nJe arbitrární, jak datovat její počátky. Může jím být rok 1276, kdy byl uzavřen vídeňský mír, jímž Přemysl Otakar II. uznal, že Rudolf I. Habsburský je právoplatný římský král. Může jím být rok 1453, kdy bylo Rakouské vévodství povýšeno na arcivévodství. Může být datována k roku 1526, kdy vznikla Habsburská monarchie. Ale nejčastěji uváděným datem je rok 1593, kdy začala dlouhá turecká válka.\n\nCísařská armáda formálně zanikla v roce 1806 se zánikem Svaté říše římská. Ale vzhledem k tomu, že Rakouské císařství s ní mělo personální i institucionální kontinuitu, trvala tato armáda v téže podobě i poté. Na tom nic nezměnil ani rok 1867 a vznik Rakousko-Uherska. Císařská armáda tak v podobě rakousko-uherské armády fakticky zanikla až v roce 1918.\n\nV průběhu 18. století byli císařští stále častěji označován za \"Rakušany\", ačkoli vojáci této armády byli rekrutováni z celého území říše. V roce 1745 byl zaveden název císařsko-královská armáda, přičemž část \"císařsko\" odkazovala na Svatou říši římskou a část \"královská\" na Uherské království. Na začátku léta 1758 měla armáda Habsburské monarchie sílu 113 700 vojáků.\n\nPěší pluk (\"Regiment zu Fuß\") v roce 1749 se skládal ze čtyř praporů po 4 setninách. Na pravém křídle stál tělesný prapor (\"Leib-Battaillon\"), na levém křídle plukovníkův prapor (\"Obristen Battaillon\"), vpravo od středu podplukovníkův prapor (\"Obrist-Lieutenants Battaillon\"), vlevo od středu majorův prapor (\"Obrist-Wachtmeisters Battaillon\"). Na každém křídle pluku stojí granátnická setnina. Fysilíři stojí ve čtyřech řadách, granátníci ve třech. Fysilírská setnina (\"Fusilier-Compagnie\") tvoří jeden division praporu, dělí se na dva půldivisiony a na čtyři čety (\"Zug\") či pelotony. Celkem má setnina 136 mužů, avšak čtyři tzv. štábní setniny mají jen 135 mužů. Granátnická setnina (\"Grenadier-Compagnie\") má 100 mužů. Štáb pluku má 36 mužů, tedy celkem má pluk 2408 mužů.\n\n\n\n\nV době napoleonských válek se rakouská pěchota skládala z 61-64 pluků řadové pěchoty, 17-18 pluků pohraniční pěchoty, 2-3 posádkových pluků a 150 zeměbraneckých pěších praporů. Jezdectvo se skládalo z 8 kyrysnických, 6 dragounských, 3 hulánských, 6 švalisérských a 11 husarských pluků.\n\nVznikem Rakouského císařství v roce 1804 byla císařská armáda označována jako císařská a císařsko-královská armáda ( \"Kaiserliche und kaiserlich-königliche Armee\"), který byl důsledkem existence dvou císařských titulů zároveň: Svaté říše římské a Rakouska. Po roce 1806 se opět používal jen název císařsko-královská armáda ( \"Kaiserlich-königliche Armee\").\n\nV době prusko-rakouské války roku 1866 se rakouská armáda skládala z 80 pluků řadové pěchoty, 32 mysliveckých praporů, 14 pluků pohraniční pěchoty, 12 kyrysnických, 2 dragounských, 14 husarských a 13 hulánských pluků, 12 dělostřeleckých pluků, 1 pluku pobřežního dělostřelectva, 2 ženijních pluků a 6 pionýrských praporů.\n\nTo vše bylo rozděleno do 10 armádních sborů a 5 samostatných jezdeckých divizí (dvou lehkých a tří záložních). Sedm armádních sborů (I., II., III., IV., VI., VIII., a X.) a všechny jezdecké divize bojovaly v rámci Severní armády polního zbrojmistra Ludwiga von Benedeka proti Prusku a 3 sbory (V., VII. a IX.) v Jižní armádě polního maršála arcivévody Albrechta proti Itálii.\n\nV roce 1867 při rakousko-uherském vyrovnání se přetvořila na rakousko-uherskou armádu, která definitivně zanikla v roce 1918.\n\n\n"}
{"id": "333266", "url": "https://cs.wikipedia.org/wiki?curid=333266", "title": "Smlouva ABM", "text": "Smlouva ABM\n\nSmlouva ABM (Anti-Ballistic Missile Treaty, někdy označovaná také jen zkratkou ABMT) byla dohoda mezi Spojenými státy a Sovětským svazem o omezeních systémů antibalistických raket použitých proti raketovým nukleárním zbraním. 26. května 1972 ji podepsali prezident Spojených států Richard Nixon a generální tajemník Komunistické strany Sovětského svazu Leonid Brežněv v rámci rozhovorů o odzbrojení (SALT I). Smlouva byla podepsána na neomezenou dobu a v platnosti byla po 30 let (1972-2002). Po teroristických útocích z 11. září od smlouvy Spojené státy v řádné šestiměsíční výpovědní lhůtě jednostranně odstoupily (13. června 2002).\n\n\n"}
{"id": "333275", "url": "https://cs.wikipedia.org/wiki?curid=333275", "title": "Timex Ironman", "text": "Timex Ironman\n\nTimex Ironman (Ironman Triathlon) jsou digitální sportovní hodinky společnosti Timex. Vyrábí se v různých obměnách od roku 1986 dodnes.\n\nNa vývoji hodinek pracovala firma Timex společně s pořadateli triatlonu Ironman od roku 1984 a do výroby se dostaly v roce 1986, když získal Timex práva na název Ironman.\n"}
{"id": "333276", "url": "https://cs.wikipedia.org/wiki?curid=333276", "title": "Heinkel He 46", "text": "Heinkel He 46\n\nHeinkel He 46 byl německý dvoumístný průzkumný letoun a letoun určený pro spolupráci s armádou.\nPrvní prototyp He 46a (D-1028), poháněný licenční verzí hvězdicového motoru Bristol Jupiter o výkonu 450 hp, vzlétl v roce 1931. Tehdy měl letoun ještě dvouplošné uspořádání, které bylo pro špatný výhled navigátora směrem dopředu dolů změněno na hornoplošné.\nDruhý prototyp He 46b, který již byl řešen jako hornoplošník s šípovým křídlem a pevný záďovým podvozkem, poprvé vzlétl v roce 1932.\n\nTřetí prototyp He 46c byl poháněn hvězdicovým devítiválcovým motorem Siemens SAM 22 B chlazeným vzduchem, který roztáčel dřevěnou dvoulistou vrtuli.\nDo sériové výroby byla zavedena varianta vycházející z třetího prototypu označená He 46 C s motorem Siemens Sh 22. Stroje měly instalovaný jeden pohyblivý kulomet na lafetě v zadní kabině, v pumovnici byla umístěna jedna kamera Zeiss, nebo dvacet 10 kg pum.\n\nPrototyp He 46d (D-3258) byl vzorovým strojem šestikusové série zbavené veškeré výzbroje a vojenského vybavení. Letouny Heinkel He 46 D (D-IJIA, D-ITEU, D-ITAI, D-ILUO, D-IXUI a D-IRAN) byly určeny pro Německý aeroklub.\n\nHe 46e (D-ILHE) se stal prototypem exportní verze se zesílenou konstrukcí draku, pro instalaci motoru s větším výkonem 555 kW a hmotností Armstrong Siddeley Panther X. Pohonná jednotka byla vybavena krytem typu NACA a letoun byl navíc vyzbrojen jedním pevným kulometem MG 17 ráže 7,92 mm. Bulharská vláda objednala 18 exemplářů vyrobených v továrně Gothaer Waggonfabrik jako He 46eBu, které byly dodány počátkem roku 1936. Dalších šest He 46e bylo vyrobeno pro Luftwaffe jako zkušební letouny. Patnáct dalších strojů této verze bez výzbroje vyrobila společnost MIAG pro letecké školy průzkumného letectva pod označením He 46f. Také dalších 36 strojů He 46eUn pro maďarské letectvo bylo vyrobeno v továrně MIAG. Letouny měly zabudovány hvězdicové pohonné jednotky Gnome-Rhône 14K Mistral Major o vzletovém výkonu 640 kW licenčně vyráběnými firmou Manfred Weiss v Budapešti, odkud byly dodávány společnosti Mühlenbau und Industrie AG. Třílisté kovové vrtule byly opatřeny kuželem. Dále měly změněnou výzbroj, která se skládala ze dvou pevných kulometů Gebauer vz. 1936/31 M ráže 8 mm a jedním pohyblivým kulometem vz. 1934 M. První letoun pro Maďarsko nesl imatrikulaci D-IRHN.\n\nNa počátku roku 1935 sloužilo v Luftwaffe 84 kusů He 46, většinou v průzkumných jednotkách, nebo v školách průzkumných letců v Braunschweigu a Hildesheimu.\n12 kusů He 46 C-1 bylo od října roku 1936 používáno Legií Condor ve Španělsku. V Seville z nich byly vytvořeny tři samostatné letky 1-E-11, 2-E-11 a 3-E-11. V listopadu 1936 představitelé vlády generála Franka zakoupili dalších 10 strojů, ze kterých Španělé utvořili letku 4-E-11. Z těchto čtyř letek byly založeny dvě skupiny. První, 1-G-11, umístěná ve Vara de Rey a druhá, 2-G-11, v Zaragoze. Po obdržení dalších 12 letounů byla vytvořena skupina 3-G-11. Po těžkých ztrátách u Belchite a Teruelu, kdy bylo ztraceno 20 strojů z 24, byla jednotka rozpuštěna a ze zbývajících posádek byla vytvořena Escuela de Tripulantes v Malaze. Válku přečkalo pouze 10 kusů, z nichž tři setrvaly ve službě do roku 1946.\n\nV roce 1937 tvořily He 46 C výzbroj 18 průzkumných letek Luftwaffe. 162 strojů se nacházelo v první linii a ostatní užívaly letecké školy pro piloty a pozorovatele. V době vypuknutí II. světové války bylo i nadále pět letek (4.(H)/12, 2.(H)/23, 4.(H)/23, 2.(H)31 a 4.(H)/31) vyzbrojeno tímto typem. Další letky užívaly několik He 46 C s novějšími letouny Henschel Hs 126.\n\nOd jara 1943 byly Heinkely He 46 C používány v roli lehkých nočních bombardérů ve výzbroji některých Störkampfstaffeln.\n\nMaďaři v roce 1938 vytvořili z letounů Heinkel He 46 E-2/Un tři letky taktického průzkumu: I. letka byla dislokovaná v Mátyásföldu, II. letka v Székesfehérváru-Sosto a VII. letka v Miškolci. Maďarské He 46 zůstaly ve frontové službě do března 1943. Poslední jednotkou vybavenou těmito letouny byla průzkumná letka 4/2, která byla v roce 1944 přeměněna na 102. noční bitevní letku. Všechny stroje byly v květnu 1945 evakuovány na letiště Vídeň-Neustadt.\n\nLicenční výroba probíhala rovněž v továrně Siebel Flugzeugwerke v Halle (159 kusů) a Fieseler (12 kusů).\n\nÚdaje platí pro verzi He 46 C\n\n\n\n"}
{"id": "333283", "url": "https://cs.wikipedia.org/wiki?curid=333283", "title": "Axon", "text": "Axon\n\nAxon je výběžek nervové buňky (neuronu) sloužící jako informační výstup při přenosu informace mezi neurony nebo mezi neuronem a jinými buňkami (např. buňkami svalu). Z nervové buňky vystupuje typicky jeden axon, který se na svém konci bohatě větví. Axony se dělí na myelinizované a nemyelinizované. Myelinová pochva, která obaluje myelinizované axony je tvořena gliovými buňkami a zvyšuje rychlost a účinnost vedení vzruchu.\n\nAxon popsal poprvé v 19. století německý anatom Otto Friedrich Karl Deiters. Funkční roli axonu v přenosu vzruchů poprvé objasnil španělský anatom Santiago Ramón y Cajal.\nAxon je výběžek neuronu o délce až 100 cm a tloušťce 0,05-20 μm. Axony hlavonožců však mohou dosahovat průměru až 1 mm. Buněčná membrána axonu se nazývá axolemma a cytoplazma axonu axoplazma. Každý neuron má typicky jeden axon a několik bohatě větvených dendritů. U pseudounipolárních buněk odstupuje axon z výběžku společného s dendritem. Axon se dělí na několik částí – nejblíže buněčnému tělu je tzv. odstupový konus (někdy označovaný jako axonový hrbolek), který je následován iniciálním segmentem, což je oblast před počátkem myelinové pochvy. Iniciální segment je místem vzniku akčních potenciálů. V průběhu axonu může docházet k jeho větvení, tyto větve se nazývají kolaterály. Nejdále od buněčného těla se nachází distální konec, kde se axon většinou několikanásobně větví – vytváří terminální arborizaci (telodendron). Jednotlivé větve se na koncích rozšiřují v terminální (synaptické) butony (též označované jako synaptické knoflíky). Synaptické butony však vznikají také podél tenkých axonálních větví, kde utváří ztluštěniny nazývané varikosity.\n\nV axonech se hojně vyskytují mikrotubuly (označované jako neurotubuly) a neurofilamenta. Aktinový cytoskelet je v axonu uspořádaný zvláštním způsobem (PMS – periodic membrane skeleton). Aktin v axonu tvoří kroužky pod membránou axonu v pravidelných rozestupech (180-190 nm). Aktinová vlákna jsou stabilizována adducinem, který kontroluje průměr aktinových kroužků. Kroužky jsou propojeny mezi sebou pomocí tetramerů spektrinu. Kroužky vznikají nejprve v části axonu, která je blíže u buněčného těla a během vývoje se poté dostávají i do vzdálených částí axonu. Význam tohoto speciálního uspořádání aktinového cytoskeletu je pravděpodobně mimo vlastního vyztužení a podpory plazmatické membrány také udržování pravidelného rozmístění membránových proteinů důležitých pro udržení struktury axonu a pro přenos vzruchu (např. ankyrin a sodíkové kanály).\n\nV axoplazmě se nachází malé množství mitochondrií a ojediněle také hladké endoplazmatické retikulum. V místech synaptických butonů se nachází mitochondrie a četné synaptické vezikuly (váčky), které obsahují chemické mediátory nezbytné pro přenos vzruchu.\n\nNa koncích axonů v místech terminálních butonů nebo v místech varikosit se nachází synapse. Synapse (neboli zápoj) je místem přenosu signálu mezi neurony či mezi neuronem a efektorovou tkání. Každý neuron má řádově tísíce synapsí. Přenosu informace na synapsi říkáme synaptická transmise (neurotransmise). Synapse se dělí na elektrické a chemické. V elektrických synapsích jsou buněčné membrány buněk v těsné blízkosti a jsou vzájemně propojeny membránovými strukturami tvořícími tzv. vodivé spoje (gap junctions tvořené proteiny konexiny), které umožní tok iontů z jedné buňky do druhé. Elektrické synapse jsou rychlejší než chemické a umožňují přenos signálu oběma směry. V lidském nervovém systému se elektrické synapse neuplatňují, najdeme je však například u ryb, obojživelníků či plazů. Chemické synapse přenášejí informace pomocí molekul – neuropřenašečů (neuromediátorů).\n\nSynapse se dělí dle buněk, které se jich účastní, na interneuronové, neuroreceptorové a neuroefektorové. Nejčastější jsou interneuronové synapse, při kterých přechází signál od presynaptického neuronu k postsynaptickému neuronu. Nejčastějším typem synapse mezi neurony je synapse axo-dendritická, dalším typem je synapse axo-somatická a nejméně časté jsou synapse axo-axonální. Axony tvoří synapse pouze v nemyelinizovaných místech. Nejvýznamnějším typem neuroefektorové synapse je nervosvalová ploténka, kde zakončení axonu kontaktuje vlákno příčně pruhovaného svalu.\n\nZ hlediska stavby se synapse skládá z presynaptické části, synaptické štěrbiny a postsynaptické části. Presynaptická část je nejčastěji knoflíkovitě rozšířená koncová část axonu, která obsahuje neurotubuly, neurofilamenta, mitochondrie a četné synaptické vezikuly naplněné neuropřenašečem. Synaptická štěrbina je prostor mezi membránami buněk tvořících synapsi, je široký asi 30–40  nm. Postsynaptická část obsahuje ve své membráně zejména četné receptory pro neuropřenašeče.\n\nSynapse jsou vysoce dynamické útvary a jejich dynamické změny představují synaptickou plasticitu, což je schopnost modifikovat stavbu a činnost existujících synapsí a je to jedna z hlavních možností učení a vytváření paměti.\n\nMyelinizace (neboli obalení axonů myelinovou pochvou) umožňuje rychlé a účinné vedení vzruchu a představuje tak evoluční výhodu umožňující rychlejší reakce na okolní prostředí. Existují dvě hlavní strategie pro zrychlení vedení vzruchů – zvětšení neuronů a průměru jejich axonu (u bezobratlých, např. chobotnice) a nebo myelinizace, která umožňuje rychlé saltatorní (skokové) vedení. Zvětšení průměru axonu až na 1 mm umožní rychlost vedení až kolem 25 m/s, tato varianta je nicméně prostorově i energeticky velmi náročná. Myelinizace umožňuje rychlost vedení vzruchů kolem 100 m/s.\n\nMyelinová pochva je lipoproteinový komplex (asi 70 % tvoří lipidy, zejména galaktosfingolipidy, sfingomyelin, cholesterol) složený z řady koncentrických vrstev, které vznikají mnohočetným spirálním obtáčením plazmatické membrány gliové buňky kolem úseku axonu.\n\nV periferní nervové soustavě (PNS) je myelinová pochva tvořena Schwannovými buňkami, kde každá Schwannova buňka vytvoří jeden myelinový plát kolem jednoho axonu. V centrální nervové soustavě (CNS) je myelinová pochva produktem oligodendrocytů, které jsou schopny vytvořit více myelinových pochev na různých axonech (1 oligodendrocyt tvoří kolem 30 myelinových pochev). Myelin na jednom axonu je tedy tvořen několika myelinovými pláty umístěnými podél axonu a každý tento plát je tvořen jinými oligodedrocyty či Schwannovými buňkami. Mezi těmito segmenty se nachází tzv. Ranvierův zářez (nodus). V této oblasti se akumulují napěťově řízené sodíkové kanály, což spolu s izolačními vlastnostmi myelinu a jeho spojení s membránou axonu, vede k saltatornímu (skokovému) vedení vzruchu.\n\nNe všechny axony obratlovců jsou však myelinizovány. Např. v periferní nervové soustavě nemají myelinovou pochvu post-ganglionická autonomní vlákna nebo některá vlákna pro cítění bolesti a teploty. V CNS zůstávají bez myelinizace např. paralelní vlákna v mozečku. Také nejtenčí axony nemají myelinovou pochvu a označují se jako nemyelinizovaná či šedá vlákna, která jsou v PNS obalena cytoplazmou Schwannovy buňky, zatímco v CNS zůstávají tato vlákna holá a jsou součástí tzv. neuropilu.\n\nMyelinizace vede k organizaci axonálních proteinů do specifických domén a vedle urychlení vedení vzruchu hraje roli také v neuronální plasticitě. Myelinová pochva má význam také pro energetické potřeby axonu, které spočívají zejména v axonálním transportu na dlouhé vzdálenosti. Gliové buňky tvořící myelinovou pochvu jsou zásadní pro zásobení axonů energetickými metabolity (zejména laktátem).\n\nAxony (neboli nervová vlákna) se sdružují ve větší útvary nazývané nervy. Axony obalené myelinovou pochvou jsou obklopeny tenkou vrstvou jemného vaziva nazývanou endoneurium. Svazek takových axovů (neboli fascikulus) je obalen plochými buňkami perineuria a několik takových svazků obklopených společně fibrózní vrstvou pojivové tkáně (epineurium) utváří periferní nerv.\n\nDle směru, kterým nervová vlákna přenáší informaci je dělíme na aferentní neboli sensitivní (informace od periferie do centra – centripetálně) a na eferentní (motorická vlákna k efektorovým orgánům). Kontakt obou druhů těchto vláken vytváří reflexní oblouk. \n\nNeurony vznikají diferenciací z neurálních progenitorů, které vznikají z neurálních kmenových buněk. Neurální progenitor je oválná buňka bez výrazných výběžků. Během diferenciace začnou neurony vytvářet několik tenkých výběžků zvaných neurity. Tento děj je významně ovlivňován buněčným cytoskeletem zejména mikrotubuly a aktinovými vlákny. Svazky mikrotubulů tvoří kostru vznikajících výběžků a pravděpodobně se účastní vzniku výběžků díky takzvanému “klouzání“ mikrotubulů, kdy nedochází k prodlužování stávajícího mikrotubulového vlákna, ale spíše k posouvání mikrotubulů vůči sobě, čehož se účastní molekulární motory (proteiny schopné pohybu po mikrotubulech). Posun mikrotubulového vlákna vyvíjející tlak na buněčnou membránu může spolu s přestavbami aktinového cytoskeletu pod membránou vést ke vzniku neuritu. Jeden ze vzniklých výběžků se následně stane axonem, zatímco zbývající výběžky budou utvářet dendrity. Ve výběru budoucího axonu hraje významnou roli opět cytoskelet a to zejména jeho stabilita. Výběžek s vysokým podílem stabilizovaných mikrotubulových vláken a zároveň nestabilními dynamickými aktinovými vlákny utvoří budoucí axon. Jedno z vysvětlení tohoto procesu je, že stabilizovaný mikrotubul je selektivně využíván některými molekulárními motory se specifickým nákladem, a tedy ovlivní buněčný transport, což může vést k hromadění organel a proteinů nezbytných pro vznik axonu právě ve výběžku s nejstabilnějšími mikrotubuly. Tohoto selektivního transportu se patrně účastní Kinesin-1, který se váže především na stabilní mikrotubuly a bylo popsáno, že se hromadí v budoucím axonu.\n\nVe chvíli, kdy vzniká axon, dochází k polarizaci neuronu. Během tohoto procesu dochází k zániku MTOC (mikrotubuly organizující centrum), z kterého mikrotubuly vychází ve většině ostatních buněk. V neuronech jsou minus konce mikrotubulů stabilizovány např. na membráně Golgiho aparátu nebo pomocí proteinu CAMSAP2 (\"calmodulin-regulated spectrin-associated protein 2\"), jehož přítomnost je potřebná pro vznik axonu.\n\nPo utvoření axonu dochází ke zvětšení jeho koncové části a utvoření růstového kužele, což je dynamická struktura na konci axonu zodpovědná za růst a větvení axonu. Růstový kužel také na základě chemických (např. semaforiny) a fyzikálních podnětů z okolí řídí růst axonu do správného směru. \n\nRůstový kužel se skládá z periferní domény, která je tvořena lamelipodii a filopodii vyplněnými aktinem (aktinové svazky utváří filopodia a větvené aktinové sítě lamelipodia). Centrální doména obsahuje mikrotubuly směrované svým dynamickým rostoucím koncem k periferní doméně. Část axonu za růstovým kuželem směrem k tělu neuronu se označuje jako axonální shaft. V této oblasti jsou mikrotubuly více stabilizovány v porovnání s dynamickým růstovým kuželem. Této stability je dosaženo pomocí posttranslačních modifikací tubulinu tvořícího mikrotubuly (detyrosinace, acetylace).\n\nRůst axonů se rozděluje do 3 fází – v první fázi dochází k protahování filopodií a lamelipodií způsobenému polymerizací aktinu. Vlákna aktinu polymerující ve směru růstu zároveň depolymerují na opačné straně, čímž vznikne prostor pro polymerující mikrotubuly (fáze 2). Nově polymerované mikrotubuly jsou ve třetí fázi stabilizovány, čímž se utváří nový axonální shaft.\n\nSchopnost růstu axonu je omezena po vzniku synapse a jeho zapojení do neuronové sítě. Po narození připadá na jeden neuron mozkové kůry cca 2500 synapsí a ve věku kolem 3 let asi 15 000 synapsí. U dospělého člověka je průměrný počet synapsí nižší (cca poloviční), neboť během vývoje dochází k zániku nevyužívaných synapsí, tomuto jevu se říká synaptické okleštění (synaptic pruning).\n\nV periferní nervové soustavě si neurony uchovávají schopnost reaktivace růstu a tedy regenerace. Nicméně při výrazném poškození nemusí být regenerace dostatečná, nedojde k opětovné inervaci a může dojít ke vzniku chronické bolesti. \n\nV centrální nervové soustavě je regenerace možná pouze během embryonálního vývoje. Po poškození axonů v dospělé CNS dochází k přestavbě cytoskeletu v místě přerušení axonu, které následně brání regeneraci. Následkem toho nejsou poškozené axony v CNS schopné vytvořit růstový kužel a na konci axonu utvoří oválné struktury (\"retraction bulb\"), které se časem zvětšují. Namísto uspořádání cytoskeletu typického pro růstový kužel, kde jsou mikrotubuly spíše v centrální části a mikrofilamenta na povrchu, se po poškození axonu v CNS tyto cytoskeletární struktury překrývají. To je příčinou nevratných poškození po mrtvici či poškození míchy. Regeneraci axonů v CNS brání také inhibiční molekuly sekretované oligodendrocyty a přítomnost buněk tvořících jizvu.\n\nAxon slouží k přenosu informace pomocí vedení vzruchů. V iniciálním segmentu axonů se vstupy z buněčného těla přetváří v akční potenciál, který se následně šíří podél axonu k jeho zakončení rychlostí asi 100 m/s. Rychlost vedení vzruchu je ovlivněna průměrem vlákna a myelinizací.\n\nNa membráně všech živých buněk existuje elektrické napětí mezi vnitřním prostředím buňky a okolím dané nerovnoměrným rozdělením iontů uvnitř a vně buňky. Tomuto napětí se říká klidový membránový potenciál. Při klidovém membránovém potenciálu je koncentrace K iontů v buňce asi 10× vyšší než koncentrace v mezibuněčném prostoru. Naopak koncentrace Na a Cl iontů je výrazně vyšší vně buňky. Tento nepoměr je udržován pomocí Na/K ATPázy, která využívá energii buňky k transportu K do buňky a Na ven v poměru 2:3. V normálním stavu je membrána relativně propustná pro K (obsahuje permanentně otevřené K kanály), ale výrazně méně propustná pro Na a Cl. Jelikož koncentrace K je v buňce vysoká a vně buňky nízká, difunduje K spontánně z buňky ven po koncentračním spádu, což vytváří záporný elektrický potenciál na vnitřní straně cytoplazmatické membrány vzhledem k prostředí vně buňky.\n\nZměny membránového potenciálu jsou umožněny pomocí specifických iontových kanálů v plazmatické membráně, které jsou schopné měnit propustnost membrány pro konkrétní ionty. Membránový potenciál většiny buněk je víceméně stabilní, jinak je to však u elektricky aktivních buněk (neuronů a svalových buněk).\n\nKlidový membránový potenciál neuronů je mezi -50 až -90 mV. Při přijetí podnětu dojde k otevření iontových kanálů pro sodné ionty. Tyto ionty směřují po svém koncentračním i elektrickém gradientu směrem do buňky. Následkem toho se hodnoty membránového potenciálu dostávají blíže k nulové hodnotě (depolarizace membrány). Malé změny membránového potenciálu (a tedy změny napětí) mohou vést k otevření napěťově řízených iontových kanálů, a tím k dalšímu toku iontů přes membránu. Sníží-li se  hodnota klidového potenciálu pod tzv. prahový potenciál, odpoví nervové vlákno vznikem akčního potenciálu. V další fázi (repolarizace) se propustnost membrány pro sodné ionty snižuje a potenciál se vrací ke klidovým hodnotám. Akční potenciál je tedy cyklus depolarizace a hyperpolarizace membrány a následného návratu ke klidovému potenciálu. Jeden akční potenciál trvá 1-2 ms. Akční potenciál se šíří jednostranně (díky inaktivaci Na kanálů po jejich aktivaci – tzv. refrakterní perioda) a bez úbytku.\n\nAkční potenciál šířící se axonem do presynaptického zakončení axonu zde umožní otevření napěťově ovládaných vápníkových kanálů, což vede k toku vápenatých iontů do buňky. Zvýšená koncentrace vápenatých iontů v presynaptické části vede k interakcím proteinů přítomných v membráně presynaptického útvaru a v membráně synaptických vezikul, což následně vyústí ve splynutí presynaptické membrány se synaptickými vezikulami a vylití jejich obsahu do synaptické štěrbiny. Molekuly neuropřenašeče se ze synaptické štěrbiny vyvazují na receptory na postsynaptické membráně, čímž je informace přenesena do nové buňky. Zároveň je neuropřenašeč ze synaptické štěrbiny aktivně odstraňován zpětným vychytáváním do presynaptického neuronu, případně je degradován speciálními enzymy. Přenos informace na synapsi podléhá synaptickému zdržení (do 0,5 ms).\n"}
{"id": "333287", "url": "https://cs.wikipedia.org/wiki?curid=333287", "title": "Křivka obecná", "text": "Křivka obecná\n\nKřivka obecná (\"Loxia curvirostra\") je malý zpěvný pták z čeledi pěnkavovití.\n\nKřivka obecná je nápadný pták (mírně větší než vrabec) se silně stavěným tělem, nápadně krátkým ocasem a charakteristickým zakřiveným zobákem s překříženými špičkami (odtud název). Samec je cihlově červený s hnědými křídly a ocasem, šedým zobákem a hnědými končetinami. Samice je méně nápadná, nejčastěji olivově žlutozelená s křídly a ocasem stejně zbarvenými jako samec. Mladí ptáci se podobají samicím. Jsou olivově zelení s tmavohnědým žíháním.\n\nVe střední Evropě bývá velice často zaměňována se vzácnější křivkou bělokřídlou (\"Loxia leucoptera\"), která má bílé pruhy na křídlech, a s křivkou velkou (\"Loxia pytyopsittacus\"), která má zase větší hlavu a mohutnější zobák.\n\nJde o hojně rozšířeného pěvce žijícího v Evropě, Asii a Severní Americe. Současná populace je přitom odhadována na 15 000 000 jedinců, kteří žijí na ploše větší než 10 000 000 km.\n\nOblast hnízdění, početnost i doba výskytu ve střední Evropě se každoročně mění v závislosti na úrodě semen. Nepravidelné přesuny mívají charakter invazí. Často celá populace opustí oblast a na několik let osídlí invazivně jiné území. V České republice jde o prozatím běžného obyvatele jehličnatých lesů. Ročně u nás hnízdí asi 30 000–100 000 párů a zimuje 30 000–120 000 jedinců.\n\nMimo hnízdění žije křivka obecná obvykle v menších, rozvolněnějších hejnech. Je velice obratná, rychle přeskakuje z větve na větev, často visí i vzhůru nohama. Je typickým semenožravcem, který požírá výhradně semena jehličnatých stromů, především smrků, modřínů a borovic. Často se ozývá tvrdým „kip kip“, zpěv tvoří směs trylků a vrzavých a praskavých zvuků.\n\nHnízdí po celý rok, nejčastěji v době od prosince do května, v závislosti na množství potravy jednou i dvakrát do roka. Dobře ukryté hnízdo si staví nejčastěji na smrcích ve výšce 4 až 5 m. Během března do něj klade 3–4 vejce o velikosti 22 × 16 mm, bílá s černými a hnědými skvrnami, jejichž inkubační doba trvá 14–16 dní. V chladném období samička opouští hnízdo jen zřídka a nechává se krmit samečkem. Rodiče mláďata krmí až do té doby, dokud jim neztvrdnou a nezakřiví zobáčky (14–20 dní).\n\nU křivky obecné rozeznáváme asi 21 poddruhů. V České republice se vyskytuje jeden – křivka obecná eurosibiřská (\"L. c. curvirostra\").\n\nKřivka obecná byla v minulosti vítanou kořistí čižbářů. Od prehistorie po celý středověk a v novověku až do poloviny 19. století byla spolu s jinými pěnkavovitými ptáky běžně chytána jako zdroj potravy. Od nepaměti až do 40. let 20. století byla oblíbeným a rozšířeným klecním ptákem, zejména v horských oblastech. Například v pověrách jizerskohorských horalů voda, ve které se křivka vykoupala, platila za léčivou. Pověrčiví horalé věřili, že křivka chrání dům před bleskem nebo má schopnost „vytáhnout“ z nemocného horečku.<br>\nTaké v současnosti jsou chováni a dále rozmnožováni jedinci v přímé péči člověka pocházející z registrovaných chovů (v souladu s platným zákonem na ochranu přírody a krajiny). Takový chov je cenným zdrojem poučení a informací o bionomii druhu. V zajetí se objevují vedle přírodně zbarvených ptáků i některé barevné mutace.\n\nV horských oblastech křivky s oblibou vyzobávají vápennou omítku ze zdí chalup. Škody však patrně nejsou významné.\n\n\n"}
{"id": "333290", "url": "https://cs.wikipedia.org/wiki?curid=333290", "title": "Bobík (Šumava)", "text": "Bobík (Šumava)\n\nBobík (též \"Velký Bobík\", ) je jihočeská hora v Boubínské hornatině, má výšku 1264 m n. m. Nachází se 6 km severně od města Volary, je nejvyšší horou na jeho území a zároveň je nepřehlédnutelnou dominantou celé volarské kotliny. Ostře tvarovaný Bobík tvoří spolu s oblým masívem Boubína charakteristickou siluetu Šumavy viditelnou i ze značně vzdálených míst ve vnitrozemí Čech.\nNa vrcholu Bobíka stávala dřevěná čtyřpatrová triangulační věž. Ta se však nezachovala a v současnosti je vrchol pokrytý lesem, prakticky bez výhledu (s výjimkou malého průhledu mezi stromy k severu). Je tu umístěna vrcholová kniha.\n\nBobík je přístupný z několika směrů. Nejkratší cesta (6 km) na vrchol vede od západu z železniční zastávky Zátoň po modré a červené turistické značce. Na Bobík vede též červená značka od jihu z Volar (7 km) a od severu z Vimperka (20 km), na kterou se v sedle pod Bobíkem od východu napojuje modrá značka ze Záblatí (10,5 km).\n\n\n"}
{"id": "333292", "url": "https://cs.wikipedia.org/wiki?curid=333292", "title": "Lokomotivní depo", "text": "Lokomotivní depo\n\nLokomotivní depo je na železnici místo, které slouží k údržbě a zbrojení hnacích vozidel, zejména lokomotiv, motorových vozů a motorových i elektrických jednotek. Může též sloužit k jejich odstavení (deponaci) mezi jednotlivými dopravními výkony (tj. vedení vlaků, posun ve stanici aj.). V éře parních lokomotiv se pro lokomotivní depo používal výraz výtopna, nebo také topírna. Menší lokomotivní depa (např. pro jednu či dvě lokomotivy) pak bývají nazývána remíza.\n\nU některých železničních společností může tento pojem znamenat též organizační jednotku společnosti, které je přidělena k údržbě a provozování určitá skupina hnacích (trakčních) vozidel. V tomto případě může jedna jednotka nazvaná lokomotivní depo (název bývá zpravidla doplněn místem sídla tohoto lokomotivního depa) zahrnovat fyzicky i několik lokomotivních dep. Systém se v ČR na přelomu devadesátých let 20. století změnil, název organizační jednotky Českých drah je DKV – depo kolejových vozidel.\n\nKaždé lokomotivní depo je vybaveno nezbytnou železniční infrastrukturou, tj. kolejemi a zařízeními pro přesun vozidel mezi jednotlivými kolejemi (v případě, že má depo více než jednu kolej), tj. výhybkami, točnami nebo přesuvnami. Pokud je depo vybaveno točnou pro otáčení lokomotiv (hnacích vozidel), jednotlivá stání (tj. kusé koleje, pro odstavení strojů) se od točny paprskovitě rozbíhají do rotundy (zastřešená budova, obvykle s typickým půlkruhovým půdorysem). Kolej na takovém stání mívá prohlídkovou jámu (slangově – kanál) a nad kolejí zařízení pro odvod spalin (pro parní nebo motorové lokomotivy). Obsluha může vstoupit dolů, pod odstavený stroj a provést prohlídku i údržbu na jeho spodku (pojezd, brzdový systém, trakční elektromotory, převodovka, kompresor i ostatní celky a zařízení, které jsou z této pozice přístupné). Často je depo vybaveno zařízením pro tzv. vyvazovací opravy (zvedáky – lokomotiva se zvedne, předtím se odpojí pojezd/podvozky. Pak je možno opravit/vyměnit dvojkolí, trakční elektromotory apod.). Některá depa jsou vybavena zařízením pro kontrolu činnosti mobilní části vlakového zabezpečovače (tedy \"kódovaným\" úsekem koleje, se simulací signálů pro přenos znaků návěstidla na stanoviště strojvedoucího. Tzv. návěstní opakovač přenáší na kódované trati znaky návěstidla k němuž se vlak blíží, na stanoviště strojvedoucího).\n\nDalší vybavení depa pak závisí především na typu hnacích vozidel (parní, motorová, elektrická), která jsou v daném depu provozována a udržována (pracoviště pro elektrikáře, zámečníka, mechanika… ).\n\nObvyklou součástí lokomotivních dep pro motorové lokomotivy (nezávislá trakce) bývají též zařízení pro provozní údržbu, doplňování paliv a maziv do hnacích agregátů vozidel, případně pro doplnění nebo výměnu chladicí vody, nemrznoucí směsi apod. Se zavedením nových vozidel do provozu (motorové a elektrické jednotky pro osobní dopravu, nové osobní vozy) přibyly v DKV i nové činnosti – vypouštění fekálních nádrží a doplňování provozních zásob vody (pro WC a umyvárny v soupravách). U dieselelektrických a elektrických lokomotiv závislé trakce pak dílny pro běžnou údržbu a drobné opravy elektrické výzbroje vozidel.\n"}
{"id": "333294", "url": "https://cs.wikipedia.org/wiki?curid=333294", "title": "Hana Vrbová", "text": "Hana Vrbová\n\nHana Vrbová (13. února 1929, Praha – 20. května 1995, tamtéž) byla česká spisovatelka, redaktorka a překladatelka (především z ruštiny, ale i z dalších jazyků), manželka překladatele Jaroslava Piskáčka (1929–1991). \n\nHana Vrbová se narodila roku 1929 v Praze. Po ukončení studia češtiny a ruštiny na Filozofické fakultě Univerzity Karlovy se věnovala překladům převážně klasické a novodobé ruské a ukrajinské poezie. Dětskou literaturu překládala rovněž z němčiny, slovenštiny a angličtiny. Za jazykové spolupráce Marie Krčmové přebásnila ze staročeštiny \"Kroniku tak řečeného Dalimila\" (Svoboda, Praha 1977).\n\nCo se týče autorčiny vlastní tvorby, Hana Vrbová psala původní poezii, prózu i divadelní a rozhlasové hry pro děti a mládež. (doprovodila například verši obrázky Ondřeje Sekory v leporelu \"Broučci na pouti\") a spolupracovala na vytvoření jedné z nejzdařilejších variant školního slabikáře, který vydalo nakladatelství Fortuna roku 1993. \n\nHana Vrbová zemřela roku 1995 v Praze.\n\n\n\n"}
{"id": "333295", "url": "https://cs.wikipedia.org/wiki?curid=333295", "title": "Mluvící znamení", "text": "Mluvící znamení\n\nMluvící znamení nebo mluvící erb je heraldický znak, který obsahuje figuru vyjadřující název či jméno nositele znaku a to přímo nebo prostřednictvím metafory. V českých zemích se s takovými erby potkáme poměrně často.\n\n\n"}
{"id": "333296", "url": "https://cs.wikipedia.org/wiki?curid=333296", "title": "Mount Saint Helena", "text": "Mount Saint Helena\n\nMount Saint Helena je hora v pohoří Mayacamas Mountains v okresech Napa, Sonoma a Lake severozápadní Kalifornie v USA. Geologicky je budována zdvihnutými horninami sopečného pole Clear Lake starými 2,4 milionu let a je to jedna z mála hor v oblasti Sanfranciské zátoky, kde v zimě padá sníh.\n\nHora má pět vrcholů uspořádaných zhruba ve tvaru písmene „M“. Druhý nejvyšší z nich je nejvyšším vrcholem okresu Napa.\nPůvodní jméno hory bylo Mount Mayacamas, ale to se změnilo poté, co ruská průzkumná skupina vystoupila v roce 1841 na její vrchol a zanechala tam měděnou pamětní desku s datem výstupu. Na desce bylo také jméno princezny Heleny Gagarinové a jejího manžela Alexandra G. Ročeva, velitele nedaleké ruské základny Fort Ross.\n\nRobert Louis Stevenson a Fanny Vandergift Osbourne zde v opuštěné hornické osadě strávili léto roku 1880 v rámci své svatební cesty. Zážitky z této cesty popsal v knize \"The Silverado Squatters\".\n\nVrchol je dostupný pěší cestou ze státního parku Roberta Louise Stevensona.\n\nNa severovýchodním úbočí hory pramení řeka Napa.\n"}
{"id": "333300", "url": "https://cs.wikipedia.org/wiki?curid=333300", "title": "Hydrotermální karbonizace", "text": "Hydrotermální karbonizace\n\nHydrotermální karbonizace je chemický proces vedoucí k jednoduché a vysoce účinné výrobě hnědého uhlí, syntézního plynu (převážně směs CO a H), tekutých předstupňů zemního oleje a humusu z biomasy za uvolnění energie. Tento proces, který trvá pouze několik hodin a který napodobuje vznik hnědého uhlí (v přírodě trvá asi 50 000 až 50 milionů let) byl vyvinut prof. Markem Antoniettim v Max-Planckově institutu.\n\nPři dosavadních běžných postupech k přeměně biomasy na paliva je uhlíková eficience t.j. podíl obsaženého uhlíku v biomase a pozdějšího obsahu uhlíku v použitelném produktu poměrně malý: při alkoholovém kvašení dosahuje uhlíková eficience 67 %, při anaerobním kvašení na bioplyn asi 50 %, při výrobě dřevěného uhlí asi 30 % a při vzniku humusu kompostováním se pohybuje uhlíková eficience okolo 7 %. Nepoužitelný podíl uhlíku tvoří unikající oxid uhličitý, resp. při kompostování do atmosféry unikající methan. Oba tyto plyny jsou z hlediska klimatu pokládány za škodlivé. Navíc tyto procesy jsou spojeny s uvolňováním tepla, které se nevyužívá.\n\nProblémem při výrobě biodieselového oleje z olejnatých plodin je skutečnost, že u těchto plodin může být využita pouze energie, která je obsažena v plodech. Pokud by se mohla využít veškerá energie v rostlině obsažená, pak by při pěstování rychle rostoucích rostlin jako vrb, topolů, čínského rákosí, konopí, cukrové třtiny nebo vybraných lesních porostů stoupla energetická využitelnost z obdělávané plochy o faktor 3 až 5. Tato možnost by vedla nejen k současné redukci vynakládané energie a použitých hnojiv a herbicidů ale i k využíváni chudých a nejchudších půd. Hydrotermální karbonizace umožňuje – stejně jako Biomass to Liquid – využít téměř všechen uhlík obsažený v biomase jako palivo.\n\nV autoklávu se biomasa, neboli rostlinný materiál (v následující chemické rovnici zjednodušena na cukr CHO) smíchá s vodou a malým množstvím katalyzátoru a ohřeje se bez přístupu vzduchu na 180 °C. Jako katalyzátor používá prof. Antonnietti kyselinu citronovou. Probíhající chemická reakce je exotermická, to znamená, že je spojená s uvolňováním energie. Po dvanácti hodinách je výchozí produkt přeměněn a nalézá se ve vodním kalu jako porézní kuličky hnědého uhli (CHO). Velikost pórů leží v rozmezí 8 – 20 nm. Rovnice, která popisuje tuto chemickou reakci:\n\nCHO → CHO + 5 HO ΔH = – 1105kJ/mol\n\nReakce může být v různých stádiích při neúplném odštěpení vody přerušena. Tím lze dosáhnout různých meziproduktů. Při přerušení po několika málo minutách vznikají takzvané tekuté intermediáty, předstupně zemního oleje. Manipulace s nimi je ale vzhledem k jejich vysoké reaktivitě obtížná. Následně se vytváří humus, který jako meziprodukt je hotov asi po osmi hodinách.\n\nPři exotermické reakci hydrotermální karbonizace se uvolní asi tři osminy kalorické hodnoty biomasy (vztaženo na suchou hmotu, při vysokém obsahu ligninu, pryskyřic nebo oleje stále ještě minimálně jedna čtvrtina). Při správně řízeném procesu je možno pomocí odpadního tepla vyrobit z mokré biomasy suché bio-uhlí a eventuálně část odpadního tepla využít k produkci využitelné energie.\nPodle prof. Antiniettiho nejdůležitějším bodem je: „…, že máme v ruce jednoduchou metodu proměnit atmosférický CO pomocí biomasy ve stabilní a bezpečnou úložnou formu uhlíku.“\nPomocí procesu hydrotermální karbonizace a jiných karbonizačních procesů biomasy se nabízí všude na světě decentrálně trvale ukládat velké množství uhlíku. Mnohem jistěji než v současnosti diskutované deponování kapalného nebo plynného oxidu uhličitého. Díky značné chemické stabilitě uhlí, nebo humusu lze tyto použít k vylepšení kvality zemědělské půdy.\nUměle vyrobený humus je možno použít k rekultivaci erodovaných ploch. Tímto způsobem posílený růst rostlin může vést k dalšímu vázání atmosférického oxidu uhličitého, takže v konečném efektu uhlíková eficience dosáhne hodnoty větší než 1, to znamená dosažení negativní bilance CO.\nVzniklý uhelný kal lze také využít ke spalování resp. k provozu palivových článků s účinností větší než 60 %. Tyto palivové články jsou nyní vyvíjeny na Harvardově univerzitě. K produkci běžných pohonných hmot se musí napřed uhelný kal silně zahřát. Tím vznikne takzvaný syntézní plyn – plynná směs oxidu uhelnatého a vodíku:\n\nCHO + 5 HO → 6 CO + 6 H\n\nZ tohoto syntézního plynu lze pomocí Fisher-Tropschovy syntézy vyrobit benzín. Alternativně mohou být pochopitelně i tekuté intermediáty, které vznikají při neúplné přeměně biomasy, použity k výrobě pohonných nebo umělých hmot.\nMimo to lze vzniklý uhelný prach briketovat a použít jako ekologické a CO neutrální “přírodní” uhlí. Ve srovnaní s původní biomasou pomocí oddělení/filtrovaní/stlačení a sušení při nízkém energetickém nákladu a tím dosaženém vysokém energetickém obsahu (ať už vztaženo na objem či hmotu) se takto získané uhlí vyznačuje nízkými náklady na dopravu a na skladování.\nVýhoda hydrotermální karbonizace spočívá v použitelnosti biomasy, která není omezena nízkým obsahem vody a která umožňuje zisk energie s neutrální CO bilancí. Získaná energie podle alternativy není redukovaná sušícími procesy, resp. získanou energii lze použít přímo k sušení konečných produktů. Pro tuto technologii je vhodný jakýkoliv rostlinný materiál, včetně dnes téměř nevyužitelných rostlinných materiálů jako je zahradní odpad, odpad ze zelených ploch, odpad ze zemědělských plodin atd. Tato metoda vede ke snížení akumulace oxidu uhličitého a metanu (které vznikají bakteriologickým rozpadem biomasy, a které se významnou měrou projevují na skleníkovém efektu v atmosféře). Podle výpočtu prof. Antoniettiho by k plné kompenzaci emisí oxidu uhličitého způsobené spalováním fosilních paliv postačilo, kdyby zelená hmota, která naroste na 1 % zemského povrchu byla karbonizována, resp. toto množství biomasy by uspokojilo současnou energetickou potřebu světa a to CO neutrálně. Tato plocha odpovídá ploše 1000 x 5000 km.\n\nNejvětším problémem při výrobě syntézního plynu z biomasy je tvorba dehtu, které se dá při hydrotermálním procesu zabránit. Dalším důvodem, proč volit okliku přes biouhlí, je, že suspenze biomasy by se měla rozkládat na CO a H pod nadkritickou teplotou 400 °C a pod minimálním tlakem 221,2 bar, (kritická teplota vody je 374 °C) což je ovšem spojeno s velkou spotřebou energie.\nNeobjasněné je u této problematiky nejen vhodné řízení procesu, ale i sběr, transport a skladování biomasy. Tyto operace potřebují také energii, která pochopitelně musí být menší než energie získaná hydrotermální karbonizací.\nVýhoda oproti termickému zušlechťování biopaliv s nízkým obsahem vlhkosti suchou cestou není jednoznačně patrná. Už koncem 19. století bylo lehce pyrolyzované dřevěné uhlí, které obsahovalo nejméně 80 % spalného tepla dřeva, propagováno pro termické procesy.\n\nZpracováním biomasy na biodiesel, který se dnes běžně získává z rostlinných či živočišných tuků, nelze spotřebu oleje jako primárního nosiče vyřešit. Dnes činí světová spotřeba minerálních olejů více než 4 miliardy tun. Celosvětová produkce rostlinných a živočišných tuků se pohybuje okolo pouhých 120 milionů tun. Navíc na výrobu pohonných hmot se většinou používá pouze levný odpad, protože hodnotné tuky jsou nezbytnou součásti výživy.\nDále je nutno přihlédnout k tomu, že produkce rostlinných tuků je na jednotku plochy málo eficientní. Např.: výnos methylesteru řepkového oleje z jednoho ha je pouhých 1550 l. Odečteme-li energetické náklady zemědělce (traktor, hnojiva), na dopravu, na lisování oleje ze zrn a na konečnou úpravu oleje (čištění, esterifikace) sníží se reálný výnos na přibližně 1300 l oleje/ha.\n\nAlkoholové kvašení je málo eficientní. Z celkového množství uložené energie v rostlině lze získat pouhých 5 %, z čistého cukru se ztrácí 15 % energie. Navíc je nutno získaný alkohol oddělit od vody, která je podmínkou kvašení. Výnos bioethanolu z jednoho ha odpovídá pouhým 1650 l benzínového ekvivalentu. Další nevýhodou je uhlíková eficience (uhlíková eficience CU = 0,66) – dva ze šesti atomu uhlíku jsou uvolněny jako CO.\n\nVýnos energie SunDieselu z jednoho hektaru plodin se pohybuje okolo 4000 l.\n\nAnaerobní rozklad biomasy není energeticky výhodný, protože se při něm využívá v podstatě vedlejšího produktu, který vzniká metabolismem bakterií. Teoretické energetické ztráty jsou 18 %, v praxi jsou ovšem mnohem větší. Polovina uhlíku je v podobě vznikajícího oxidu uhličitého ztracena (CU = 0,50) a uniká do atmosféry. Teoreticky lze z jednoho ha plochy vyprodukovat za rok asi 3500 m³ plynu. To odpovídá energetické hodnotě 5000 l benzínu. \n\nK pyrolýze (zuhelnatění při extrémních teplotách za nepřístupu vzduchu) je nutné používat suchý rostlinný materiál. Energetický zisk je za těchto podmínek nerentabilní.\n\nPři hydrotermální karbonizaci lze počítat s produkcí 14 000 kg hnědého uhlí z jednoho ha zemědělské nebo lesní plochy za rok, resp 14 000 l tekutých paliv. Další velkou výhodou je, že z původního obsahu uhlíku v biomase je téměř 100 % vázáno v uhlí, resp. v tekutých palivech (CU = 1) a 66 % původního spalného tepla zůstane zachováno. Zbytek připadá na teplo, které se uvolňuje během procesu.\n\n\nV současné době vyvíjí několik firem reaktory pro hydrotermální karbonizaci rostlinných odpadů. Cílem je vyvinout kontinuální proces. Jeden prototyp je ve zkušebním provozu v obci Grasbrunn v Německu.\n"}
{"id": "333302", "url": "https://cs.wikipedia.org/wiki?curid=333302", "title": "Pathfinder", "text": "Pathfinder\n\nPathfinder může znamenat:\n\n\n"}
{"id": "333305", "url": "https://cs.wikipedia.org/wiki?curid=333305", "title": "Neil Peart", "text": "Neil Peart\n\nNeil Ellwood Peart (12. září 1952, Hamilton, Ontario, Kanada – 7. ledna 2020, Santa Monica, Kalifornie, USA) byl kanadský bubeník a skladatel, působící v torontské skupině Rush, do které vstoupil roku 1974.\n\nVyrostl v Port Dalhousie v Ontariu (dnes součást St. Catharines) a vykonával různá zaměstnání. Jeho pravé ambice však byly stát se profesionálním bubeníkem. V období dospívání přecházel od jedné regionální skupiny ke druhé, ve snaze stát se bubeníkem na plný úvazek. Po odrazující štaci v Anglii se vrátil domů do Kanady, kde se v létě 1974 připojil k místní torontské skupině Rush.\n\nZe začátku kariéry byl jeho styl hry hluboce zakořeněn v hard rocku. Jeho vzory byli hardrockoví bubeníci jako John Bonham nebo Keith Moon, kteří byli v čele britské hardrockové scény. Jak běžel čas, začal se inspirovat jazzovými a big bandovými bubeníky Gene Krupou a Buddy Richem. V roce 1994 se Peart stal přítelem a žákem jazzového instruktora Freddie Grubera. To bylo v období, kdy se rozhodl přebudovat svůj herní styl přibráním jazzových a swingových prvků. Gruber ho také seznámil s výrobky společnosti Drum Workshop, jejichž výrobky Peart v současnosti podporuje.\n\nObdržel mnoho cen za své hudební výkony a byl známý svou technickou dokonalostí a vitalitou.\n\nVedle hudební činnosti byl Peart také plodným spisovatelem, který vydal několik pamětí o svém cestování a byl také hlavním textařem skupiny Rush. V textech pro Rush popisuje všeobecná témata a různé náměty včetně science fiction, fantasy a filosofie, stejně tak jako světská, humanitární a volmomyšlenkářská témata.\n\nNarodil se v nemocnici města Hamilton, jako první dítě ze čtyř sourozenců, jeho bratr Danny a sestry Judy a Nancy se narodili poté, co se rodina přestěhovala do St. Catharines, když byly Neilovi dva roky. V té době se jeho otec stal prodejcem zemědělských strojů firmy Dalziel Equipment. V roce 1956 se rodina přestěhovala do Port Dalhousie. začal navštěvovat základní školu v Gracefieldu a později druhý stupeň v Lakeportu. Své dětství popisuje jako šťastné a říká že zažil srdečný rodinný život. Začátkem dospívání se začal zajímat o hudbu a tehdy dostal tranzistorové rádio, na kterém mohl přijímat vysílání popových radiostanic z Toronta, Hamiltonu a Wellandu, Ontaria a Buffala z USA.\n\nJeho první hudební pokusy byly lekce hry na piano, které jak později řekl ve svém instruktážním videu \"A Work in Progress\", na něj neměly žádný vliv. Měl sklony bubnovat hůlkami na různých předmětech kolem sebe, takže mu rodiče ke 13. narozeninám koupili pár bubenických paliček, podušku na cvičení a pár lekcí, s příslibem když vydrží cvičit jeden rok koupí mu bicí soupravu.\n\nKe čtrnáctým narozeninám mu rodiče koupili bicí soupravu a Neil začal brát lekce od Dona Georgea na Peninsula Conservatory of Music. Jeho debut se konal téhož roku na školním vánočním představení v St. Johns Anglican Church Hall v Port Dalhousie. Jeho dalším vystoupení bylo na Lakeport High School s jeho první skupinou The Eternal Triangle. Toto představení obsahovalo původní číslo nazvané \"LSD Forever\" a na tomto představení předvedl své první sólo.\n\nPeart zemřel 7. ledna 2020 v Santa Monica, Kalifornie, na agresivní formu rakoviny mozku. Jeho nemoc byla jeho blízkými utajovaná až do jeho smrti. Jeho rodina to oznámila 10. ledna.\n\n"}
{"id": "333306", "url": "https://cs.wikipedia.org/wiki?curid=333306", "title": "Buzuki", "text": "Buzuki\n\nBuzuki (řecky το Μπουζούκι; pl. τα μπουζούκια, Buzúki, přepis i Bouzouki) je řecký strunný drnkací nástroj, původně z Anatolie. První zmínky o tomto nástroji spadají do Řecka, do 4. století př. n. l. – drnkací nástroj podobný Buzuki byl u Řeků populární v Byzantské době a nazýval se tambura.\n\nPo pádu Východořímské říše tento nástroj převzali Turci a stal se také tureckým lidovým nástrojem. I řecké jméno Buzuki pochází z turečtiny, konkrétně ze slova buzuk (zlomený). Název výstižně upozorňuje na zalomený konec nástroje.\n\nTento nástroj byl rozšířen u Řeků ze západní Anatolie během celého trvaní tureckého sultanátu. V mateřském Řecku se drnkací nástroje vyskytovaly jen zřídka.\n"}
{"id": "333309", "url": "https://cs.wikipedia.org/wiki?curid=333309", "title": "St. Helens", "text": "St. Helens\n\nJméno St. Helens může označovat:\n"}
{"id": "333311", "url": "https://cs.wikipedia.org/wiki?curid=333311", "title": "Smolař", "text": "Smolař\n\nSlovo smolař má několik významů:\n\n"}
{"id": "333317", "url": "https://cs.wikipedia.org/wiki?curid=333317", "title": "Překladač Intel C++", "text": "Překladač Intel C++\n\nPřekladač Intel C++ ( , známý též pod jmény icc nebo icl) popisuje skupinu překladačů jazyka C/C++ od společnosti Intel. Tyto překladače jsou k dispozici pro platformy Linux, Microsoft Windows a Mac OS X. Podporují kompilace pro architektury procesorů IA-32, Intel 64, Itanium 2 a XScale a to včetně nových sad instrukcí, které tyto procesory obsahují (včetně SSE, SSE2 a SSE3 SIMD a již starší instrukce MMX a MMX 2). Překladače Intel C++ také podporují jak OpenMP, tak i automatickou paralelizaci symetrického multiprocesoringu.\n\nTyto překladače patří do rodiny překladačů tzv. Edison Design Group, ve které jsou společnosti jako SGI MIPSpro, Comeau C++, Portland Group a další. Jsou používány při testování výkonu procesorů jako je SPEC CPU, benchmark pro architektury IA-32, x86-64 a Itanium 2.\n\nIntel stále pracuje na optimalizaci kódu překladačů pro svůj hardware za účelem odladění chyb a kvůli co možná nejnižšímu vytížení procesoru. Intel C++ Compiler podporuje tři základní techniky pro optimalizaci kompilovaného programu. Jsou to: optimalizace mezi procedurami „Interprocedural optimization“ (IPO), optimalizace v závislosti na profilu „Profile-Guided Optimization“ (PGO) a vysokoúrovňové optimalizace „High Level Optimizations“ (HLO). \n\nBalíček překladačů společnosti Intel se zaměřuje hlavně na jazyky C, C++, a Fortran.\n\n\nNěkteré důležité aktualizace do listopadu 2007:\n\nPro doplnění – byly vydány i tyto Experimentální verze:\n\nV kompilátoru Intel jsou ladící prvky ze standardních debuggerů (DWARF 2 pod Linuxem, podobný gdb a COFF ve Windows). Parametry pro kompilaci s ladícím režimem jsou /Zi ve Windows a -g v Linuxu.\n\nIntel také dodává vlastní debugger nazvaný \"idb\", který může běžet jak pod dbx tak i v příkazovém řádku kompatibilním s gdb.\n\nIntel poskytuje profilovací program na úrovni jádra s názvem VTune. VTune má uživatelsky přívětivé GUI (integrováno ve Visual Studiu pro Windows a v Eclipse pro Linux) a také možnost ovládat ho z příkazového řádku.\n\n"}
{"id": "333320", "url": "https://cs.wikipedia.org/wiki?curid=333320", "title": "Účetní doklad", "text": "Účetní doklad\n\nÚčetní doklad je účetní záznam, kterým účetní jednotka prokazuje skutečnosti na něm uvedené. Na základě účetního dokladu provede účetní jednotka zaúčtování účetního případu do účetních knih. Tj. například na základě účetního dokladu faktury se provede zaúčtování o nákupu zboží.\nNáležitosti účetního doklad podle zákona o účetnictví jsou:\n\nÚčetní doklad nemusí obsahovat razítko.\n\nDříve bylo také nutné, aby účetní doklady, který obdrží účetní jednotka, byl originál. Novela zákona o účetnictví z roku 2002 tento požadavek zrušila a kopie účetního dokladu se všemi náležitostmi má stejnou právní váhu jako jeho originál.\n\nÚčetní doklady musí být vyhotoveny bez zbytečného odkladu, tj. ihned po zjištění skutečností, které se jimi ověřují. Zákon o účetnictví nijak nelimituje vystavení účetního dokladu, ale většina účetních dokladů je i dokladem daňovým, proto je nutné respektovat zákon o DPH, který říká, že daňový doklad musí být vystaven nejpozději do 15 dnů ode dne uskutečnění zdanitelného plnění, popř. ode dne přijetí platby (zálohy).\n\nV případě, že účetní jednotka je plátcem DPH, tak doklady, které vydává, musí obsahovat náležitosti dle zákona o dani z přidané hodnoty. Zároveň přijaté doklady, u kterých si bude účetní jednotka nárokovat odpočet DPH, musí obsahovat všechny náležitosti dle zákona o dani z přidané hodnoty.\n\nDle zákona o dani z přidané hodnoty daňový doklad musí obsahovat tyto všechny údaje:\n\n"}
{"id": "333323", "url": "https://cs.wikipedia.org/wiki?curid=333323", "title": "Kadri Kõusaar", "text": "Kadri Kõusaar\n\nKadri Kõusaar (* 8. září 1980, Pärnu) je estonská spisovatelka a režisérka. Její první celovečerní film Magnus získal v roce 2008 hlavní cenu Febiofestu. Její dva romány \"Ego\" (2001) a \"Vaba tõus\" (2004) se v Estonsku staly bestsellery. Kõusaar vystudovala Tartuskou univerzitu v oboru španělská filologie.\n\n"}
{"id": "333327", "url": "https://cs.wikipedia.org/wiki?curid=333327", "title": "Boards of Canada", "text": "Boards of Canada\n\nBoards of Canada (zkráceně BoC, některé nahrávky vydali jako Hell Interface) je skotská hudební skupina, kterou tvoří bratři Michael Sandison (nar. 1. Červen 1970) a Marcus Eoin (nar. 21.\nČervence 1971). K nim se v minulosti přidávali jejich přátelé, takže jednu dobu čítala skupina až dvanáct členů. Stylově bývají řazeni mezi ambient, ambient techno, IDM nebo dokonce trip-hop. Nejčastější a nejjistější žánrová skupina je jednoduše \"druhá generace\" (všichni narozeni krátce po 1970) ostrovní elektronické hudby, jejímiž nejvýraznějšími osobnostmi jsou spolu s anglickými Autechre, Nightmares on Wax nebo Aphex Twin. Název Boards of Canada vznikl z National Film Board of Canada, což je veřejnoprávní instituce, která se stará o produkování a distribuci původních kanadských filmů a tím i propagaci kanadské kultury ve světě. Stejně jako Autechre patří i BoC pod britský label Warp Records (zal. v Sheffieldu roku 1989).\n\n\n"}
{"id": "333332", "url": "https://cs.wikipedia.org/wiki?curid=333332", "title": "Back to Black", "text": "Back to Black\n\nBack to Black je druhé a zároveň poslední studiové album zpěvačky a textařky Amy Winehouse vydané Island Records v říjnu 2006. Na albu vyšlo celkem pět singlů: „Rehab“, „You Know That I'm No Good“, „Back to Black“, „Tears Dry on Their Own“ a „Love Is a Losing Game“.\n\nBěhem prvního týdne po vydání alba bylo ve Spojeném království prodáno 70 748 alb. Ke konci roku 2006 za toto album Amy Winehouse získala platinovou desku. V roce 2007 bylo nejprodávanějším na světě, když se ho prodalo 5,5 milionu kopií.\n"}
{"id": "333333", "url": "https://cs.wikipedia.org/wiki?curid=333333", "title": "Větrný rukáv", "text": "Větrný rukáv\n\nVětrný rukáv (hovorově větrný pytel) je pomůcka pro stanovení směru a částečně i síly větru. Tvoří ji látka ušitá do tvaru pláště komolého kužele bez základen. Rukáv má kontrastní (zpravidla červeno-bílé) zbarvení. Ze strany většího průměru je rukáv upevněn na kruhový držák, zpravidla kovový, který je buď upevněn ve svislé rovině a může se volně otáčet podle svislé osy nebo zavěšen na žerď pomocí lanek. Délka rukávu závisí na účelu a pohybuje se od méně než jednoho až do 3,6 metrů.\n\nVětrné rukávy se používají zejména na letištích podél přistávacích drah, jsou osazovány na heliporty a podél dálnic v místech, kde se může vyskytovat boční vítr. Na letištích bývají rukávy osvětleny pro použití v noci.\n\n"}
{"id": "333338", "url": "https://cs.wikipedia.org/wiki?curid=333338", "title": "Kate Walsh", "text": "Kate Walsh\n\nKathleen Erin Walsh (* 13. října, 1967, San Jose, Kalifornie) je americká filmová a televizní herečka.\n\nNarodila se v San José v Kalifornii, ale vyrostla ve městě Tucson v Arizoně. Při studiu na Arizonské univerzitě hrála v místním divadle. Po absolvování univerzity se přestěhovala do Chicaga, kde působila v National Public Radio. Poté se přestěhovala do New Yorku, kde od roku 1987 vystupovala s hereckým uměleckým souborem Burn Manhattan. Od roku 1990 hrála několik menších rolí v televizních seriálech a v roce 1996 získala svou první roli ve filmu Propast (též Normální život). O rok později následovaly filmy Peppermills, Night of the Lawyers a role v populárním sitcomu The Drew Carey Show. Od té doby hrála v několika filmech a mnoha dalších televizních seriálech, z nejznámějších například Kriminálka Las Vegas, The Norm Show. V roce 2005 získala již jako hvězdný host roli v již rozběhnutém seriálu Chirurgové (\"Grey's Anatomy\"). V seriálu se měla objevit jako jedna z malých rolích, nakonec však byla obsazena do role Dr. Addison Montgomeryové. Původně měla podepsaný kontrakt na několik málo dílů, avšak nakonec pro ni byla vymyšlen spin-off seriál (seriál vycházející či navazující na jiný seriál) Private Practice. Byla oceněna cenou nejlepší herečka roku 2002 v krátkém filmu.\n\nKate Walshová se v 1. září 2007 provdala za Alexe Younga, který je produkčním ředitelem filmové společnosti 20th Century Fox. V lednu 2009 se s ním však rozvedla.\n\n"}
{"id": "333340", "url": "https://cs.wikipedia.org/wiki?curid=333340", "title": "Anna Česká", "text": "Anna Česká\n\nAnna Česká může být:\n\n"}
{"id": "333344", "url": "https://cs.wikipedia.org/wiki?curid=333344", "title": "Blůza", "text": "Blůza\n\nBlůza je část oblečení sloužící k zakrytí horní části těla.\n\nBlůza je velmi podobná košili. Jediný rozdíl je v tom, že na košili jsou knoflíky vpravo a dírky vlevo - pánské zapínání, zatímco na blůze je tomu naopak - má dámské zapínání. Historický původ tohoto rozdílu je ten, že pánové se převážně oblékali sami, kdežto dámy strojily služky.\n\nPojem blůza se také používá pro krátký vojenský kabát, nošený přes košili jako svrchní oděv nebo pod plášť.\n\n"}
{"id": "333346", "url": "https://cs.wikipedia.org/wiki?curid=333346", "title": "Fabrizio Meoni", "text": "Fabrizio Meoni\n\nFabrizio Meoni (31. prosince 1957, Castiglion Fiorentino (Provincie Arezzo, Itálie) – 11. ledna 2005, mezi městy Atar a Kiffa, Mauritánie) byl italský off-road a motocyklový závodník.\n\nNa motocyklu KTM zvítězil v ročnících 2001 a 2002 Rallye Dakar. Zemřel 11. ledna 2005 po pádu z motocyklu KTM mezi prvním a druhým kontrolním bodem jedenácté etapy 27. ročníku dakarské rallye. Po odjezdu od druhého kontrolním bodu upadl na 184. kilometru a zlomil si vaz. Přes oživovací pokusy, které trvaly 45 minut, zemřel. Francouzi používají stejný výraz pro umrtí a infarkt (zástavu srdce) a vzhledem k mylnénu výkladu se mezi zúčastněnými velmi rychle rozšířila mylná verze o zástavě srdce. Dvanáctou etapu závodníci k uctění jeho památky neodjeli.\n\nFabrizio Meoni se stal 45. obětí Rallye Dakar, v pořadí 11. motocyklistou.\n\n\n"}
{"id": "333347", "url": "https://cs.wikipedia.org/wiki?curid=333347", "title": "SPP", "text": "SPP\n\nSPP může znamenat:\n\n"}
{"id": "333356", "url": "https://cs.wikipedia.org/wiki?curid=333356", "title": "Lipanští z Lipan", "text": "Lipanští z Lipan\n\nLipanští z Lipan byl český vladycký rod z okolí Českého Brodu.\n\nSvé jméno odvozovali od tvrze a vsi Lipany u Českého Brodu. Zakladatelem rodu byl Čeněk z Lipan, který byl v roce 1360 královským maršálkem a roku 1380 purkrabí na Lichnici. Z této doby je znám i tehdejší majitel Lipan, kterým v letech 1380 – 1384 byl \"Mikeš Lipanský z Lipan\" († před 1388). Dalšími příbuznými v této době byli pravděpodobně bratři \"Buzek a Zbraslav\", kteří v letech 1374 – 1397 drželi Pašiněves.\n\nPo smrti Mikeše Lipanského z Lipan († před 1388) je držba Lipan nejasná, v roce 1389 je po sporech získal Mikeš († asi 1401). Jeho potomek Mikeš 1415 – 1448 dostal roku 1421 od krále Zikmunda dědinu Přistoupim. Jeho syn Martin (1448 – 1466) zanechal Lipany synům. Jmenovali se Mikeš (1472 – 1505), Milota (1475 – 1495), Bohuše († 1475), Václav († 1480), Jetřich († 1495), kteří kromě Mikše prodali Lipany v roce 1480.\n\nAlbrecht Lipanský z Lipan, syn jednoho z nich, byl v roce 1519 purkrabím na Poděbradech. Roku 1524 koupil Veselí a roku 1526 prodal statek Lhotu. Zemřel po roce 1548. S manželkou Annou z Korkyně zplodil syna Jetřicha, který byl dobrým hospodářem a koupil v roce 1567 Velkou Lhotu. Po roce 1575 býval hejtmanem chrudimského kraje. Když zemřel, následovali po něm synové Jetřich a Petr, které mu porodila manželka Ozana z Kokořova. Petr držel Veselí a Jetřich Lhotu. Jetřich byl ženatý s Lidmilou z Biskupic (†1610) a pravděpodobně jeho syn byl Jan, který od roku 1615 seděl na Veselí, roku 1623 tentýž statek prodal. Okolo roku 1631 se též ujal Lhoty po svém bratru Petrovi, ale nedlouho potom zemřel. Lhotu prodala v roce 1634 Dorota Lipanská z Bydžína. V tento rok rod Lipanských z Lipan vymřel.\n\nV erbu je mnich veslující na lodičce, klenotem byli tři pštrosí péra rozličných barev.\n\nSeznam českých šlechtických rodů\n"}
{"id": "333359", "url": "https://cs.wikipedia.org/wiki?curid=333359", "title": ".mf", "text": ".mf\n\n.mf je doména určená pro francouzské zámořské území Svatý Martin, které se rozkládá v severní části stejnojmenného karibského ostrova.\n"}
{"id": "333360", "url": "https://cs.wikipedia.org/wiki?curid=333360", "title": "Svatopluk II.", "text": "Svatopluk II.\n\nSvatopluk II. (9.–10. století nebo poslední třetina 9. století) byl velkomoravský údělný kníže, pravděpodobně Nitranska. Byl členem dynastie Mojmírovců, synem knížete Svatopluka I., bratrem Mojmíra II.\n\nKníže Svatopluk zemřel roku 894. Na smrtelné posteli vyzýval své syny k odporu vůči Frankům a rozhodnému úsilí za zachování politické moci Velkomoravské říše. Přestože legenda o \"třech prutech Svatoplukových\" hovoří o třech jeho synech a následnících, z historických zdrojů jsou známí pouze dva. První, Mojmír II., se po otcově smrti stal velkomoravským knížetem. Druhý syn, Svatopluk II., získal v léno Nitranské knížectví.\n\nSvatopluk II. se orientoval na bavorské feudály a východofranského krále Arnulfa, kteří ho využívali jako svůj nástroj pro zasahování do vnitřních záležitostí Velké Moravy. Podle staré a nespolehlivé tradice byla jeho matka Gizela, sestra Arnulfa. Vysvětlovalo by to ovšem, proč se ve sporech s bratrem obracel na strýce.\n\nMezi bratry došlo už roku 895 k vážné rozepři, která začala ochromovat politické dění v zemi. Mojmír II. nadto musel řešit velmi špatné vztahy s východofranskou říší, která se snažila skrze krále Arnulfa na Velké Moravě trvale prosazovat svůj vliv. Svatopluk II., který byl již předtím v kontaktu s Bavory, navštívil roku 897 Arnulfa a zavázal se být jeho spojencem. Nato Mojmír II. vyslal proti Svatoplukovi II. vojsko, nicméně Mojmír II. sám utrpěl porážku od Arnulfa.\n\nNa přelomu let 898 a 899 Velkou Moravu napadli Bavoři, kteří se snažili Mojmírovu moc zlomit. Následně Mojmír II. zajal svého bratra Svatopluka, který byl ale brzy osvobozen svými bavorskými spojenci. Pravděpodobně začátkem roku 901 ho Mojmír II. vyměnil za knížete Isanricha. Poté už o něm nejsou žádné zprávy.\n\n"}
{"id": "333362", "url": "https://cs.wikipedia.org/wiki?curid=333362", "title": "Křížové výpravy (rozcestník)", "text": "Křížové výpravy (rozcestník)\n\nKřížových výprav se uskutečnilo několik:\n\nKřížové výpravy do východního Středomoří (Zámoří)\n\nKřížové výpravy na evropském kontinentě\n\n\n"}
{"id": "333367", "url": "https://cs.wikipedia.org/wiki?curid=333367", "title": "Yusuf Lule", "text": "Yusuf Lule\n\nYusuf Kironde Lule (10. dubna 1912 – 21. ledna 1985 Londýn) byl ugandský politik a 3. prezident Ugandy v době od 13. května do 20. června 1979.\n"}
{"id": "333369", "url": "https://cs.wikipedia.org/wiki?curid=333369", "title": "Eva Herzigová", "text": "Eva Herzigová\n\nEva Herzigová (* 10. března 1973 Litvínov) je česká supermodelka a herečka.\n\nSvou kariéru modelky začala v roce 1989, kdy zvítězila v pražském konkurzu agentury Metropolitan Models a odjela do Paříže. V roce 1994 se prosadila ve světě módy a díky reklamě na podprsenky je nazývána Miss Wonderbra a novináři označována jako „Marilyn Monroe Východu“.\n\nV roce 2000 výrazně změnila vzhled a z blondýnky se stala tmavovláska kvůli kampani pro Calvina Kleina. V listopadu 2002 se objevily fotografie, díky nimž se začalo spekulovat o anorexii a závislosti na kokainu. Během roku 2003 získala zakázky a stala se hvězdou přehlídky modelů Versace i Huga Bosse.\n\nV roce 1995 se objevila poprvé na filmovém plátně a hned vedle Gérarda Depardieuho. V roce 2001 se zúčastnila americké obdoby soutěže \"Chcete být milionářem?\".\n\nNechyběla na titulních stránkách takových časopisů jako je \"Harpers bazar, Elle, Woman, Kleopatra\", pařížské i italské \"Vogue, Amica\" nebo amerického \"Playboye\". Pro fotografie časopisu italského vydání \"Vogue\" byly pořízeny stylizované záběry do 50. let v průmyslovém Litvínově.\n\nJako malá se věnovala sportu, dělala gymnastiku, košíkovou nebo lyžování. Čeští fanoušci ji mohou občas vídat i díky charitativním akcím pro děti, které připravuje společně se svou kolegyní Terezou Maxovou. Partnerem Evy Herzigové je turínský podnikatel Gregorio Marsiaj, 1. června 2007 se jim narodil v Paříži syn George, 13. března 2011 druhý syn Philipe a 21. dubna 2013 třetí syn Edward.\n\n\n"}
{"id": "333372", "url": "https://cs.wikipedia.org/wiki?curid=333372", "title": "Vltava, vodácký úsek Vyšší Brod – Boršov nad Vltavou", "text": "Vltava, vodácký úsek Vyšší Brod – Boršov nad Vltavou\n\nTok řeky Vltavy mezi Vyšším Brodem a Boršovem nad Vltavou je vodácky nejfrekventovanějším úsekem v České republice (a zřejmě i v Evropě). Splavný úsek dolní Vltavy začíná v kempu ve Vyšším Brodě na 319. km a za cílové místo se obvykle volí Boršov nad Vltavou na 248,5 km. Celková délka tak je 70,5 km. Stupeň obtížnosti nepřesahuje WW 1. \n\nVodákům na tomto úseku Vltavy slouží celá řada kempů a tábořišť (ve Vyšším Brodě, U veverek, v Rožmberku nad Vltavou, Pod Čeřínem, kemp Vltava, Na Pískárně, v Novém Spolí, ve Zlaté Koruně). Mimořádnou oblibu a proslulost si získaly některé vodácké hospody či občerstvení (U Martina, U Fíka, U Vikinga, U maringotky). Své služby nabízí také řada půjčoven lodí a raftů. Při plavbě z Vyššího Brodu do Boršova nad Vltavou musí vodáci překonat 11 jezů.\n\nZa vysokou popularitu vděčí tato část dolního úseku Vltavy kromě rychlého proudu s četnými peřejkami a romantické krajiny s řadou kulturních památek také udržování stálého minimálního průtoku z přehradní nádrže Lipno II. Tento minimální průtok činí 6 m/s a je dostatečný pro splouvání řeky v celém zmíněném úseku (jen u těžších kánoí může být problematický krátký úsek pod jezem u Herbertova). Při plánování výletu tak nejsou vodáci odkázáni na dostatečné srážky, jako je tomu v případě řady dalších českých řek. \n\nV letech 1998, 2003 a 2012 uskutečnilo Sdružení pro Vltavu průzkumy zatížení Vltavy v úseku Vyšší Brod – Český Krumlov. Zatímco v roce 1998 ve Vyšším Brodu v sezóně průměrně projíždělo 1 000 osob denně, v roce 2012 to bylo v červnu a srpnu dvojnásobné množství, v červenci zejména kolem svátků 5. a 6. července denní frekvence překročila i 10 000 osob. V roce 1998 sjíždělo v úseku Vyšší Brod − Český Krumlov v letních měsících Vltavu cca 80 tisíc vodáků. V roce 2003 se během sezóny na řece pohybovalo jen o něco větší množství vodáků než v roce 1998. Ovšem během sezóny 2012, která nebyla provozovateli kempů a půjčoven lodí považována za nijak extrémní, se na řece Vltavě pohybovalo více než 200 tisíc vodáků, tj. dvojnásobek kdysi uváděného „rozumného“ množství. Z průzkumů také vyplývá, že stále více vodáků splouvá Vltavu v uvedeném úseku na raftech, počet kánoí zůstává stejný a kajaků ubývá. Celkové zvýšení počtu raftů svědčí o skutečnosti, že přibývá na vodě osob bez větších zkušeností s tímto druhem aktivity, neboť splouvání řeky obtížnosti Vltavy v tomto úseku je na raftech daleko jednodušší. V červnu jezdí nejvíce kánoí, což je zřejmě důsledek školních kurzů. \n\n\n\n"}
{"id": "333373", "url": "https://cs.wikipedia.org/wiki?curid=333373", "title": "Rez hrušňová", "text": "Rez hrušňová\n\nRez hrušňová je houbová choroba hrušní je způsobena houbou \"Gymnosporangium sabinae\". Jedná se o dvoubytnou (heteroecická) rez. Choroba má v cyklu hostitele a mezihostitele. Hostitelem je jalovec, v podmínkách ČR často jalovec chvojka \"Juniperus sabina\", jalovec čínský \"Juniperus chinensis\" ale parazitovány mohou být i další druhy jalovců. Mezihostitelem jsou hrušně. Choroba u hrušně napadá především čepele listů, mohou však být napadeny i řapíky a výjimečně i plody. Jde o velmi významné onemocnění hrušně i jalovce.\nŠkodlivý výskyt je vázán na lokality s výskytem obou hostitelů. Rez hrušňová je významnou chorobou hrušní a jalovců v těch lokalitách, kde jsou oba hostitelé v blízkosti do 150 až 200 metrů. Existují rozdíly v náchylnosti jednotlivých odrůd hrušní.\nNa jalovcích se tvoří zduřeniny až znetvořeniny větviček, někdy i silnějších větví. Během vegetace zasychají a tvoří se strupy a rány, které mohou být napadány dalšími patogeny. Poškozen je růst a vedení asimilátů. U silněji napadených výhonů odumírají části nad poškozením. Rostliny zakrňují. Silněji napadené, jinak oslabené a staré rostliny mohou uhynout. V místech v okolí napadení, tam kde jsou pletiva poškozena, v zimním období snadněji dochází k poškození celých větví vahou sněhu, lámání.\n\nNa povrchu listů hrušní jsou viditelné oranžové až červené oválné skvrny o průměru několika mm. Uprostřed skvrn jsou viditelné černé tečky, spermogonie. Na spodní straně se později tvoří pohárkovité světlehnědé aecidie. Při silnějším výskytu může být poškozeno až 80% listové plochy u hrušně. Jiné zdroje uvádí hranici 30% . Následně je ovlivněna asimilace, vyzrávání pletiv a vývoj plodů. Na plodech hrušní se vyskytují deformace. Aecidie vyrůstají i na plodech.\n\nHrušně mají celkově slabší růst, jsou oslabeny vůči chorobám a škůdcům, vlivem horšího vyzrávání pletiv může snáze docházet k namrzání.\nJedná se o dvoubytnou rez. Houba přezimuje v podhoubí na jalovcích. Na jaře, v dubnu až květnu vyrůstají na borce větví jalovců zprvu rosolovité oranžovožluté útvary, které záhy zasychají a stávají se prášivými. Z nich se uvolňují výtrusy hub - teliospory. Tyto spory infikují hrušně. Teliospory klíčí a bazidiospory infikují hostitelskou rostlinu, listy, větvičky a plody. Především na listech a výjimečně i na letorostech a plodech hrušní se pak počátkem léta počínají vytvářejí výrazné skvrny, které jsou na vrchní straně oranžové, později červeně lemované. Na spodní straně listu, vyrůstají aecie a uvolněné aeciospory zpětně infikují jalovce. Na jalovcích se v místech napadení tvoří zduřeniny na borce.\n\nDodržení izolační vzdálenosti mezi hrušněmi a jalovci 150–200 m. Vhodnou prevencí je i výběr rezistentních odrůd a kultivarů hrušně. \nJe možné použít přípravky, které se aplikují proti strupovitosti jabloní a hrušní a současně mají dobrou účinnost i na rzi. Chemická ochrana by se měla uskutečnit v době před květem a krátce po odkvětu hrušní.\n\nU hrušní se doporučuje postřik fungicidy v době před a po odkvetení v lokalitě silného výskytu. U jalovců se doporučuje mechanické odstranění výhonů. Ošetření řezem může však být v porostu jalovce ve výsledku horší než choroba. Hlubokým řezem do starého dřeva ošetřená dřevina více trpí výskytem ložisek rzi na zbylých výhonech, špatně regeneruje a neplní funkci okrasné zeleně.\n\nV situaci, kdy není vhodné provést řez jalovce (veřejná prostranství), lze efektivně omezit přenos rzi z jalovce na hrušeň mechanickým odstraněním a následným zlikvidováním rosolovitých výrůstků z jalovce ještě než dojde k jejich zaschnutí a vyprášení. Opatření je nutné provádět každoročně vždy v době výskytu výrůstků (vlhký týden na přelomu dubna a května).\n"}
{"id": "333374", "url": "https://cs.wikipedia.org/wiki?curid=333374", "title": "Martin Bojar", "text": "Martin Bojar\n\nMartin Bojar (* 3. dubna 1947 Praha) je český lékař, specializující se v oboru neurologie, a po sametové revoluci také politik, který v letech 1990–1992 zastával post ministra zdravotnictví České republiky. V období 1997–2000 byl děkanem 2. lékařské fakulty Univerzity Karlovy.\n\nV roce 1972 vystudoval Fakultu všeobecného lékařství Univerzity Karlovy. Poté pracoval jako psychiatr a následně jako klinický neurolog ve FN Motol. Od 29. června 1990 do 2. července 1992 byl ministrem zdravotnictví České republiky nominovaným Občanským fórem.\n\nV roce 1991 jako ministr podepsal dopis dánské firmě Novo Nordisk, v němž jí ministerstvo sdělilo, že nebyla vybrána jako zpracovatel plazmy kvůli obchodnímu spojení s pochybnou firmou Conneco (později Diag Human). Ministr Jan Stráský v roce 1996 zvolil k vyřešení sporu arbitráž, a tak vznikla kauza Diag Human.\n\nOd roku 1993 byl Bojar přednostou Neurologické kliniky 2. LF UK a FNM.\nV roce 2016 se objevila podezření na neetické aktivity spojené s podáváním kmenových buněk pacientům s ALS při klinické studii, kterou Martin Bojar vedl. Interní šetření nemocnice tato tvrzení nepotvrdila, na rozdíl od Etické komise UK, nicméně Martin Bojar na vlastní žádost ukončil v FN Motol pracovní poměr.\n\nJe členem čestné rady Společnosti pro trvale udržitelný život, členem správní rady Nadace Charty 77, členem správní rady Konta Bariéry a předsedou správní rady Nadace Umění pro zdraví.\n\nJe také členem Neurologické společnosti České lékařské společnosti Jana Evangelisty Purkyně, Psychiatrické společnosti ČLS J.E. Purkyně, Evropské neurologické společnosti a Neurofyziologické společnosti. V minulosti byl členem vědecké rady Univerzity Karlovy v Praze.\n\n"}
{"id": "333382", "url": "https://cs.wikipedia.org/wiki?curid=333382", "title": "Pavel Klener", "text": "Pavel Klener\n\nPavel Klener (* 9. dubna 1937 Bratislava) je český lékař, specializací hematoonkolog a onkolog, a politik. Za rok 2012 obdržel hlavní Národní cenu projektu Česká hlava za průkopnictví v zavádění chemoterapie zhoubných nádorů do klinické praxe, její vysvětlování moderními poznatky molekulární biologie a založení této disciplíny v Československu.\n\nV roce 1961 vystudoval Fakultu všeobecného lékařství UK v Praze. Poté pracoval jako lékař a pedagog na II. interní klinice FN. V roce 1988 byl jmenován profesorem. Od roku 1990 do prosince 2007 byl přednostou I. interní kliniky 1. LF UK a VFN.\n\nMezi lety 1990–1993 byl proděkanem 1. LF UK v Praze a v období 1994–2006 pak prorektorem UK pro vědu.\n\nOd roku 2002 byl ředitelem Ústavu hematologie a krevní transfúze. Z této funkce byl 7. listopadu 2007 odvolán ministrem zdravotnictví Tomášem Julínkem pro tato údajná selhání:\nZdroj: audiovizuální záznam MZČR.\n\nV letech 1989 až 1990 byl ministrem zdravotnictví a sociálních věcí v české vládě, v letech 1990 až 1992 pak poslancem ČNR za Občanské fórum a působil také mj. ve Výboru pro vědu, kde vedl Komisi pro vědu.\n\nV květnu 1990 byl zvolen členem hlavního výboru Masarykova demokratického hnutí.\nV letech 1992 až 1995 byl členem ODA.\n\nVe volbách do Senátu PČR v roce 2006 kandidoval jako nestraník za Stranu zelených v obvodu č. 17 - Praha 12. Postoupil sice do druhého kola, ale v něm ho porazil v poměru hlasů 37,57 % : 62,42 % kandidát ODS Tomáš Grulich.\n\nNeuspěl ani ve volbách do Senátu PČR v roce 2008, kdy kandidoval jako nestraník za KDU-ČSL v obvodu č. 27 - Praha 1. Se ziskem 11,82 % hlasů skončil na 5. místě a nepostoupil tak ani do druhého kola.\n\n\n"}
{"id": "333387", "url": "https://cs.wikipedia.org/wiki?curid=333387", "title": "Braun", "text": "Braun\n\nPříjmení Braun (něm. \",\" hnědý), případně přechýleně Braunová, nese více různých osobností:\n\n\n\n"}
{"id": "333391", "url": "https://cs.wikipedia.org/wiki?curid=333391", "title": "Always Outnumbered, Never Outgunned", "text": "Always Outnumbered, Never Outgunned\n\nAlways Outnumbered, Never Outgunned je čtvrté studiové album elektronické skupiny Prodigy.\n\nV Británii vyšlo 23. srpna 2004 na labelu XL Recordings, v USA 15. září 2004 na Maverick Records. Název je dílem slovní hříčky, jejíž základem je novela \"Always Outnumbered, Always Outgunned\" spisovatele Waltera Moselyho.\n"}
{"id": "333395", "url": "https://cs.wikipedia.org/wiki?curid=333395", "title": "Carlos Bocanegra", "text": "Carlos Bocanegra\n\nCarlos Manuel Bocanegra (* 25. května 1979, Upland, Kalifornie, USA) je bývalý americký fotbalový obránce mexického původu. Zároveň je i bývalým kapitánem národního fotbalového týmu USA. Mimo USA působil na klubové úrovni v Evropě: Anglii, Francii, Skotsku a Španělsku.\n\nJedná se o syna mexického přistěhovalce a americké matky. Byl vychován v Alta Lomě v USA.\n\nS profesionálním fotbalem začínal v klubu Chicago Fire. Hned v první sezoně MLS byl vyhlášen nováčkem sezony a vyhrál US Open Cup. Zařadil se tak mezi nejlepší obránce soutěže. Dvakrát vyhrál cenu MLS Defender of the Year (v letech 2002 a 2003).\n\nZačátkem roku 2004 přestoupil do Fulhamu. Zde hrával především ve středu obrany. Hrál tu také jeho spoluhráč z reprezentace Brian McBride. Odtud odešel po vypršení smlouvy na konci sezony 2007/2008.\n\nPoté přestoupil do týmu francouzské ligy Stade Rennais FC. Dostal číslo 3, což bylo jeho číslo z reprezentace.\n\nPřestoupil do týmu AS Saint-Étienne v červenci 2010.\n\nPoprvé reprezentoval Spojené státy americké na mládežnickém mistrovství světa v roce 1999. Mezi seniory debutoval v roce 2001 v zápase proti Jižní Koreji. Po MS 2002 a odchodu několika opor se vypracoval v základní kámen obrany a po MS 2006 v Německu dokonce převzal po Claudio Reynovi kapitánskou pásku.\n\nUSA\n\nChicago Fire\n\n"}
{"id": "333398", "url": "https://cs.wikipedia.org/wiki?curid=333398", "title": "Řezbářství", "text": "Řezbářství\n\nŘezbářství je umělecko řemeslný směr tvorby plastik z tvárných materiálů, zejména ze dřeva, bezprostředně navazující na sochařství a umělecké truhlářství. Nachází uplatnění nejen v podobě dekorativních uměleckých předmětů v interiérech, ve vestibulech, v podobě okrasných prvků schodišť a podobně, ale i k výzdobě venkovních prostorů.\n\nObvykle se laický řezbář (autodidakt) snadněji obejde bez odborného vzdělání, než absolvent umělecké školy bez talentu, invence a rukodělné zručnosti.\n\nŘezbářství vždy bylo nejen profesionálně provozovaným uměleckým řemeslem, ale patřilo i do oblasti zájmového využití volného času jako lidové řezbářství apod. I v současné době je řada sběratelů uměleckých řezbářských děl a jsou i řezbáři, kteří svá díla tvoří pouze pro radost svou a svých blízkých.\n\nŘezbáři při výběru dřeva pro svou tvorbu sledují především takové vlastnosti, jako je jeho makroskopická a mikroskopická stavba, chemické složení, fyzikální a mechanické vlastnosti a vady.\nDřevo patří mezi snadno opracovatelné živé ušlechtilé materiály, jejichž mikroskopickou stavbu tvoří řada různých buněk uspořádaných v podobě letokruhů ve vrstvách (běl, zralé dřevo a jádro). Stavba jehličnatého dřeva je jednodušší než stavba dřeva z listnáčů. Tvrdé, kruhově pórovité listnaté dřeviny (akát, dub, jasan) jsou obtížně opracovatelné. Obtížně opracovatelné je i dřevo některých krásných roztroušeně pórovitých listnatých dřevin (habr, buk, zimostráz, jabloň, hruška, švestka, třešeň). V řezbářství je nejčastěji využíváno kruhově pórovité dřevo lípy, břízy a ořechu. Jehličnaté dřeviny bývají využívány v lidovém řezbářství.\n\nMezi nejzávažnější vady dřeva patří jeho napadení houbami, plísněmi a dřevokazným hmyzem. Dále jsou to různé druhy trhlin a růstových vad (vlnitost, točivost, vidlicovost, sukovitost, zploštění apod.).\n\nPři řezání je nutno respektovat rozdíly v řezání podélném, příčném, šikmém a křivočarém.\nPodle tohoto členění je nutno zvolit nejen správný typ pily, ale také správný tvar, sklon a rozvod pilových zubů. Používány jsou motorové pily řetězové (elektrické i benzínové), katry, kotoučové pily (stabilní a ruční), pásové (stabilní, mobilní a ruční), dekupírky (lupenkové) a přímočaré pily. K nejčastěji používaným ručním pilám patří břichatky, rámové a obloukové pily, ocasky, děrovky, čepovky a svlakovky a pily lupenkové.\n\nMezi hoblovací stroje patří různé typy srovnávaček a protahovaček i elektrických hoblíků s řadou bezpečnostních prvků (odklápěcí, článkové nebo lištové kryty a drážkování nebo hřebeny bránící vržení dřeva zpět).\nK historickým ručním hoblíkům dnes již řadíme hoblík macek, posuvný polodrážník a žlábkový člunkař. Dnes se stále ještě používá nejen uběrák, srovnávač či hladík, ale i zubák, okrouhlík a římsovač.\n\nPatří k těm činnostem, které v řezbářství do značné míry postupně nahrazují rukodělnou výrobu výrobou strojní, reprezentovanou především kopírovacími stroji, které jsou schopny\npodle modelu vyfrézovat řadu stále dokonalejších téměř identických kopií.\n\nPředstavuje také významné využití strojů k opracování dřeva. Historické šlapací soustruhy nebo soustruhy poháněné klikou či transmisí byly nahrazeny nejen ručními vrtačkami\na jednoduchými soustruhy na trubkových nosnících, ale především přesnými modelářskými soustruhy. Soustružení dřeva se tak díky tomu stává stále více ceněným oborem nezřídka kombinovaným s uměleckým řezbářstvím.\n\nK vrtání se v řezbářství užívá řady různých druhů elektrických stojanových i ručních vrtaček, kolovrátků, řehtaček a svidříků k odvrtávání hlubokých míst řezby, vnitřních dutin, průchodů a otvorů. Používají se k tomu různé druhy vrtáků (špičáky, jehlové vrtáky, nebozezy, hadovité vrtáky a špulíře, hrotovníky, záhlubníky a vrtáky pilové.\n\nSortiment truhlářských dlát je, na rozdíl od dlát řezbářských, omezenější (obyčejná, čepovací, půlkruhová a francouzská). Jsou ale mohutnější. Čepel s ostřím, krčkem a korunou je svou stopkou zaražena do rukojeti opatřené předním a zadním kroužkem. K usnadnění práce s nimi se používá různých truhlářských nebo řezbářských kladiv a palic.\n\nK spojování dřeva se používá různých druhů truhlářských i tesařských spojů s pomocí spojovacích materiálů ( kolíků, hřebíků, vrutů, šroubů, spon, závěsných kruhů a ok apod.) a lepení ( klihem a různými druhy epoxidových a jiných lepidel). Rámové konstrukce jsou spojovány plátováním, přeplátováním a svlakováním, pomocí čepu a dlabu, čepu a rozporu, rybinovými spoji, kolíky a nebo přímo natupo. Rohová spojení se dělají pomoci ozubů, na pero a drážku, na kolíky a nebo vlepeným hranolem. Středová spojení se obdobně jako rohová dělají na pero a drážku. Kromě toho i na čepy a na rybinu a svlak. Desky se spojují na šířku polodrážkami, perem a drážkou, vloženými pery a čepy, kolíky a lepením natupo.\n\nUpínání se provádí uchycením dřeva v hoblici přímo nebo pomocí hranolků, nalepením nebo přišroubováním na upnutou pomocnou desku, zatažením do hoblice nebo stahováku, připevněním ke stolu ztužidly nebo pomocí upínacího kloubu nebo zašroubováním upínacího šroubu do bloku.\n\nK měření se podle náročnosti řezbářské práce používají různé druhy měřidel od těch nejjednodušších až k velmi náročným měřícím konstrukcím. Jsou to rýsovací latě, dřevěné, skládací a svinovací metry, různé druhy kružidel a rejsků, úhelníků, posuvných ředidlem a úhloměrů, cejchovacích latí a měřidel, jehlových šablon, rýsovacích jehel a špičáků až po bodovací pantografy, konstrukce a různé další přístroje, měřící a projekční klece apod. Při odměřování rozměrů podle modelu se zajišťuje číselný zápis. K zmenšování či zvětšování rozměrů je používána čtvercová síť a počítačová technika. Při řezbě reliéfů postačí měření podle nákresu, překreslování pomocí pauzovacího wampíru a obtahovacích šablon.\n\nŘezbářství má stejně jako sochařství jednu velkou nevýhodu. Chybně odebraný materiál lze jen obtížně vrátit zpět. Vyplatí se proto vytvořit si modely pomocí techniky, která těmito nedostatky netrpí. Je k tomu zapotřebí modelovací stolek, stojan nebo točna, kostra ze dřeva nebo jiného nosného materiálů, dobrá hlína a modelovací pomůcky (dřevěné a kovové špachtle, očka apod.).\n\nŘezba soch byla dříve prováděna z mokrého dřeva. Aby po dokončení mohla socha vyschnout bez trhlin bylo nutno odebrat co nejvíce materiálu z její zadní části. Dnes se provádí především z dobře vyschlého dřeva. s minimalizováním nebezpečí vzniku trhlin. Řezbářská tvorba z dřevěného bloku vytvořeného z desek nebo menších části vyžaduje od řezbáře správnou volbu sestavování dílů do jediného celku. Obdobně i řezba obrazových, zrcadlových nebo reliéfních rámů předpokládá jeho znalost postupu sestavování jednotlivých dílů ze segmentů různých rozměrů a zaoblení. U reliéfní řezby i při dolepování hotových dílů na dokončený podklad.\n\nŘezbářské nože jsou používány především v lidovém řezbářství, kde předmět řezby je obvykle držen v ruce a umožňuje změnou směru a místa řezu vyřezat i složitější tvary zdobených dekorativních předmětů. V umělecké řezbářství jsou používána především podstatně dražší a obtížněji dosažitelná dláta, která umožňují vyvinout podstatně větší sílu při opracování mohutnějších bloků dřeva. Existuje velké množství staveb a tvarů kvalitních dlát včetně správně provedených rukojetí i čepelí. K nezbytným požadavkům na práci řezbářů patří i správná znalost pracovních postupů hrubého a jemného broušení a obtahování dlát a nožů, včetně zarovnání ostří a stanovení jeho úhlu.\n\nK povrchovým úpravám patří především broušení, ochrana dřeva před vnějšími vlivy (fermež, vosky, laky, oleje a pasty) zvýraznění kresby dřeva (lak, fermež, kopál, jantar, šelak) a jeho barevné úpravy (bělení, barvení, moření, polychromie), zlacení, stříbření apod.\n\nDobře vybavená a osvětlená řemeslnická (umělecká) dílna s ateliérem nebo výstavními prostory umožňujícími i prezentaci hotových děl je pro práci řezbáře základní podmínkou.\n\nLaický nebo lidový řezbář se nezřídka spokojí jen s jednoduchou stoličkou, lavicí nebo hobby stolem, ale profesní umělecký řezbář bude potřebovat dílnu vybavenou řezbářskými nebo truhlářskými hoblicemi nebo stoly s možností upevnění obrobků různými svěráky, stahováky, ztužidly, šrouby a upínacími klouby a kompletním strojovým vybavením a kvalitními nástroji.\n\nPracovní postup je do značné míry předurčen velikostí figury. Základní tvar monumentálních soch, sloupů, totemů, je po hrubém zaměření podle nákresu nebo modelu obvykle vyřezáván motorovou pilou a pak dále postupně doměřován a dopracováván do plošek a jejich postupného zaoblování a dořezby detailů. U menších soch, sošek, figurek a loutek se hrubý tvar vyřeže pilou a dotvaruje širokým rovným dlátem. K opracování některých částí je možno využít i soustruhu. Dopracování detailů se provádí úzkými rovnými nebo profilovými dláty. Drobné figurky je možno opracovávat i v ruce, při čemž lze dosáhnout přesného řezu opřením dláta o prsty rukou. Řez se provádí rovně nebo šikmo po létech. Příčný řez a řez přes vlákna vyžadují skutečně ostrá dláta. Rozdílný přístup vyžaduje i opracovávání roviny a oblé plochy. Při tvorbě většího počtu stejných výrobků se často používá kopírovacích frézovacích strojů.\n\nExistují dva základní druhy reliéfní řezby, plochý a zapuštěný reliéf a celá škola reliéfních řezeb z hlediska tvaru, jako např. válcové a prolamované, voluty, listové (dubové, akantové, štípávané) a květinové ornamenty, vejcovce apod. K reliéfní řezbě patří i vrubořez, linkový řez apod. Řezy se střídají, aby mohly být provedeny po létech, hloubka se upravuje profilovými dláty, dno se rovná mělkým háčkem a linkové ozdoby kozí nohou.\n\nMezi přední české řezbáře patří Luděk Bari, který tvoří speciální technikou nízkého reliéfu.\n\nJsou to grafické techniky používané pro tisk z výšky. Využívá se především hustšího a tvrdšího dřeva listnatých stromů. U dřevořezu jsou vlákna rovnoběžná s povrchem desky.\nU dřevorytu jsou kolmá k povrchu.\n\nPrincipem intarzie je dekorativní vykládání dřeva jiným dřevem nebo jiným kontrastním materiálem. Základem intarzie je podkladová plochá deska z dřevotřísky nebo měkkého dřeva, na kterou se postupně přilepují dýhové obrazy sestavované z různobarevných ručně vyřezávaných dílců dýh nebo i z jiných materiálů (slonovina, želvovina, perleť apod.).\n\nPři inkrustaci nejde o nalepování, ale o vkládání dřevěných nebo jiných dekorativních prvků do povrchu podkladní desky. K často užívaným formám patří např. inkrustace kovem (plechem, amalgámem, vybíjením a zatloukáním drátů či hřebíků nebo vyléváním cínem nebo olovem.\nJe velmi rozsáhlým uměleckým oborem zabývajícím se nejen řezbou ve dřevě, ale i v řadě dalších snadno opracovatelných materiálů (perleť, slonová kost a podobně).\n\nSochy, sošky a plastiky (sakrální, bohů, králů, celebrit, předků, démonů), pomníky, totemy, rituální sloupy, konzoly a hlavice sloupů, karyatidy, maskarony a arabesky, balustrády, busty, figurky, Betlémy, reliéfy, intarzie, loutky a marionety, masky (divadelní, rituální, šamanské, taneční, ochranné, černošské, indiánské, eskymácké), nábytek (umělecký, slohový, moderní), (skříně, příborníky, sekretáře, kabinety, vitríny, komody, stoly, postele, lůžka, pohovky, křesla, židle, taburety, pulty a stojany, truhly, kolébky, nástěnné, rámové, sloupkové, pilové hodiny, zrcadla, rámy obrazů, oltáře, globy, svícny a lustry, věšáky, křídla dveří), ozdobné hlavice ke strunným nástrojům, kytary, loutny, flétny, měchy, ozdobné držáky holí, fajfky, zvonce, chřestidla, žezla, pečetidla, ozdobné válečky, bižuterie, šperky, koryta, nádoby, oltářní vázy, poháry, misky, naběračky, lžíce a nože, louskáčky, hřebeny, formy (na máslo, perník, sušenky apod.,), hračky (panenky, figurky, houpací koníci, píšťalky apod.), kočáry, kočárky a saně, modely (pro řezbu a kopírovací stroje, budov, interiérů, letadel, automobilů, lodí apod., podložky pod myslivecké trofeje.\n\nŘezbářství není jen řemeslem, ale nesporně i uměním. Patřilo a patří k uměleckým řemeslům stejně jako šperkařství, kovotepectví, kamenosochařství, výroby uměleckého nábytku, hudebních nástrojů, zbraní, zpracování slonoviny, kůží a dalších přírodních materiálů.\nNe každé řezbářské dílo lze ale automaticky přiřadit k dílům uměleckým. Umělecká díla vznikají obvykle z rukou tvůrců, kteří jsou pro svou práci disponováni nejen vzděláním, ale i představivostí, invencí, uměleckým rozhledem, zkušenostmi a schopnostmi i nezbytnou manuální zručností.\n\nProvádějí je nejen specializované restaurátorské ateliéry, ale i většina větších firem věnujících se uměleckému řezbářství. Zaměřují se nejen na restaurování starožitnosti z mobiliářů různých stylů a stylových interiérů, ale i renovaci soch, nábytku, oltářů a sakrálních plastik, hudebních nástrojů a dalších řezbářských uměleckých děl. Jde obvykle nejen o opravy poškození nebo o náhrady zničených částí, ale i o pozlacování a opravy povrchů šelakováním, voskováním a pomocí kožního nebo kostního klihu apod.\n\nz této doby nám zůstalo zachováno daleko více nástrojů k opracování dřeva\nnež vlastních řezbářských uměleckých děl ze dřeva.\n\npodle písemných dokladů byly pravděpodobně nejstarší řecké sochy dřevěné. Řekové i Římané si ale dřeva moc nevážili a svá umělecká díla vytvářeli především z kamene.\n\npředevším z něho vznikalo románské řezbářství.\n\npo vzniku křesťanství a po vítězství barbarských národů nad Římany došlo nejen k rozpadu Římské říše, ale i k dočasnému zapomenutí na umění antických mistrů. Řezbářství dřeva se jen skromně krčilo ve stínu kamenosochařství a řezeb ze slonoviny.\n\nnázev sloužil k označení barbarského umění Gótů. Gotické řezbářské umění dosáhlo vrcholů především v Evropě. Vysoká úroveň gotického řezbářství souvisela především s růstem bohatství církve. Dřevo bylo často zlaceno a polychromováno. Ve vrcholné gotice však vznikla i řada soch a celých oltářů, které již nemusely být polychromovány ani zlaceny, protože jejich zpracování bylo již natolik působivé, že další úprava nebyla nutná.\n\nnázev byl odvozen od italského slova rinascita, znovuzrození. Představovala\nobdobí opětovného probuzení zájmu o antiku. V sochařství došlo k návratu k antickým materiálům, k využití mramoru a bronzu. I dřevěné sochy byly tvořeny tak, aby napodobovaly díla z kamene a kovu.\n\nnázev představoval hanlivé označení neantického slohu. Vzniklo v Itálii jako sloh katolické církve. Přesto se postupně stalo vládnoucím uměleckým směrem a posledním vrcholem řezbářství i v protestantské Evropě.\n\nRokoko bylo zjemnělou, závěrečnou fází baroka. Ve figurálním řezbářství byla barokní dramatičnost nahrazována hravou zdobností. V nábytkovém umění se rokoko projevilo drobnějšími rozměry, jemnými tvary a asymetričností.\n\nKlasicismus představoval opětovný návrat ke klasickému řeckému a římskému umění.\nVrátila se obliba kamenosochařství a tvorby z bronzu. Sochařským materiálem se opět stal kámen a kov. Dřevo bylo využíváno pouze pro modely k větším sochám.\n\nRomantismus byl uměleckým směrem obracejícím se k přírodě a k lidem žijícím s ní v souladu. Umění a umělecká řemesla se stala součástí zvyšující se moci obchodníků a podnikatelů. Ve figurálním řezbářství se projevil vliv akademií, které preferovaly práci s kamenem a kovem. Řezbáři museli hledat možnosti mezi měšťany, pro které byla hlavním kritériem přijatelná cena. Vznikaly jednoduše řezané sochy, tzv. Nazarény, s barevnou polychromií a ornamenty malovanými bronzovými laky.\n\nEmpír byl monumentálním slohem k oslavě osoby Napoleona Bonaparta a jeho impéria. Vycházel z egyptského, řeckého a římského umění. Dřevořezby, jako náhražky bronzových děl, byly rozšířeny zejména ve střední Evropě.\n\nNázev Biedermeier byl odvozen od literární postavy pana Biedermeiera z mnichovského humoristického časopisu. Často byl označován jako měšťanský empír. Vyhovoval měšťanům, požadujícím lacinější, ale kvalitní bytová zařízení, vytvářející útulná prostředí. Řezbářství se uplatnilo jen v podobě jednoduchých ornamentálních nebo figurálních reliéfů.\n\nHistorismus byl inspirován historickými slohy. Na nábytek, jehož korpus byl vyroben strojově, byly lepeny vyřezávané ornamenty ve slohu, jaký měl výrobek představovat (pseudogotický, pseudobarokní apod.).\n\nSecese vyhovovala umělcům nalézajících inspiraci v přírodě a v japonském umění, odmítajícím inspiraci v evropských historických slozích. Představovala také spojení výtvarného umění se strojovou výrobou.\n\nArt deco byl nazván podle pařížské \"Mezinárodní výstavy moderního umění\". Představoval další pokus spojení výtvarného umění s průmyslovou výrobou. Byly vytvářeny jen dekorační sošky a řezbářské části jako doplňky strojově vyráběného bytového zařízení.\n\nNázev avantgarda se stal souhrnným označením pro tvorbu umělců různých stylů, hledajících nová umělecká vyjádření, odlišná od předchozích slohů, často inspirovaná tvorbou přírodních národů.\n\nje odrazem přizpůsobení řezbářství technologickému rozvoji v podobě ručních dřevoobráběcích strojů, řetězových pil, kopírovacích fréz apod. Je i odrazem přesunu řezbářství do oblasti širšího využití volného času. Řezbářství nalézá uplatňuje v široké škále možností při tvorbě soch a reliéfních plastik včetně moderních, v betlemářství a další sakrální tvorbě, v loutkářství a výrobě hraček, suvenýrů a dřevěné bižuterie i šperků, při výrobě a restaurování slohového a uměleckého nábytku, intarzií, dekorativních předmětů včetně soustružených, hudebních nástrojů, forem a modelů staveb a interiérů, leteckých modelů a modelů lodí a dopravních prostředků, výrobě dřevěných zbraní, trofejí a podobně. Tradiční řezbářské řemeslo je také ve větší míře uplatňováno při restaurátorských pracích.\n\nK nejvýznamnějším patří řezbářská tvorba starověkého Egypta a černošské umění.\nPro tvorbu velkých soch byl v Egyptě základním materiálem kámen. Vážili si ale i dřeva,\nkterého bylo málo. Své řezbářské práce zdobili Egypťané i dalšími materiály (kovy, sklem,\npolychromií a podobně). Dřevořezby černošského umění sloužily především pro rituální účely. Jejich díla byla originální a nápaditá. Byly to sochy předků, náčelníků, masky duchů apod.\n\nAsie představuje širokou škálu kulturní a etnické odlišnosti dřevořezby od těch nejstarších ve světové historii až po ty nejmodernější. I zde bylo řezbářství spojeno s vírou. (S kulty i světovými náboženstvími (buddhismus, taoismus, šintoismus, hinduismus, brahmánismus, islám). Rozmanitá je i kvalita a pojetí řezeb od jednoduchých řezeb kanibalů přes ornamentální, reliéfní islámskou řezbu až po nádhernou a umělecky dokonalou tvorbu Japonců, Číňanů a Vietnamců.\n\npatří k oblastem, kde řezbářská tvorba, s rituálními sloupy, figurkami bohů a předků, se štíty, ornamenty a maskami, sloužila různým kultům včetně kanibalismu.\n\nZde je nutno rozlišovat nejen řezbářství Severní, Střední a Jižní Ameriky, ale také tvorbu původních obyvatel odlišovat od dřevořezby bělošské. V původních kulturách Střední a Jižní Ameriky nebylo řezbářství moc rozšířeno. Naopak řezbářství severoamerických indiánů bylo velmi pestré (totemy, sochy, figurky lovců, zvířat, bájných postav, duchů, masky a podobně). Mezi nejvýznamnější bělošské dřevořezby patří drobné sošky sloužící misionářům k šíření křesťanství.\n\nPři zpracovávání obsahu tohoto článku vycházel autor původních textů především z dat uvedených v knize: Řezbářství – autora Marka Mináře – vydané vydavatelstvím Grada Publishing, a.s.\n\n\n\n\n\n\n\n\n\n\n\n"}
{"id": "333404", "url": "https://cs.wikipedia.org/wiki?curid=333404", "title": "Bosporský most", "text": "Bosporský most\n\nMost mučedníků 15. července (), do roku 2016 nazývaný Bosporský most nebo První Bosporský most (, též ) je visutý most v Istanbulu, spojující oba břehy města na Bosporské úžině. Je dlouhý 1 560 metrů a široký 33,4 metrů. Vzdálenost mezi dvěma pilíři je 1 074 metrů. Mezi hladinou a mostem je 64 metrů. Při dokončení v roce 1973 byl 4. nejdelším visutým mostem na světě. V roce 2013 je na 21. místě.\n\nMyšlenka výstavby mostu před Bosporskou úžinu se objevovala už ve starověku. Podle Hérodota perský král Dareios I. nechal dočasně postavit most z lodí, přes který přešlo údajně 700 000 mužů jeho armády. První projekt pro stálý most byl zpracován v roce 1900 za sultána Abdulhamida II., kdy se počítalo s výstavbou železničního mostu. O výstavbě současného mostu bylo rozhodnuto v roce 1957. Roku 1968 byla podepsána smlouva na inženýrské práce s britskou firmou Freeman Fox & Partners. Most navrhli britští inženýři Gilbert Roberts a William Brown, kteří postavili i několik velkých mostů ve Spojeném království, v Aucklandu na Novém Zélandu nebo v Ghaně. Výstavba byla slavnostně zahájena 20. února 1970 za účasti prezidenta Cevdeta Sunayho a premiéra Süleymana Demirela. Na projektu pracovalo 35 inženýrů a 400 dělníků. Stavba byla dokončena 30. října 1973, v den 50. výročí založení Turecké republiky. Slavnostního otevření se zúčastnil prezident Fahri Korutürk a premiér Naim Talu. Celkové náklady na stavbu byly 21,7 milionů dolarů. Do roku 1978 byl most otevřen i pro chodce. V dubnu 2007 zhotovila nizozemská firma Philips pro most osvětlení pomocí technologie LED, takže most může být od té doby osvětlen různými barvami a různými styly.\n\nMost je umístěn mezi městskými částmi Ortaköy na evropské straně a Beylerbey na asijské straně. Má 6 silničních pruhů, k tomu 2 nouzové, a 2 chodníky. Ve všední den se ráno používají čtyři ze šesti pruhů pro cestu z východu na západ, večer je to naopak. Mýto se platí pouze na evropské straně. Později byl zaveden elektronický platební systém. V roce 2006 stál průjezd tři turecké liry nebo dva US-dolary. Denně přes most projede až 180 000 vozidel.\n\nOd roku 1979 se každoročně některou říjnovou neděli most uzavře pro automobilovou dopravu a koná se zde \"Istanbulský maraton\". Lidé tak mají možnost si prohlédnout most a z něj mít pohled na město. V letech 1978-1986 byl most vyobrazen na rubu bankovky v hodnotě 1 000 tureckých lir.\n\n"}
{"id": "333416", "url": "https://cs.wikipedia.org/wiki?curid=333416", "title": "Liga mistrů OFC", "text": "Liga mistrů OFC\n\nLiga mistrů OFC ( OFC Champions League) je každý rok konající se fotbalová soutěž pořádaná oceánskou konfederací OFC pro nejlepší kluby oceánských lig. Její vítěz postupuje na Mistrovství světa ve fotbale klubů.\n\nPrvní ročník se odehrál v roce 1987 pod názvem Oceania Club Championship (Klubové mistrovství Oceánie). Další ročník se odehrál až v roce 1999. Od roku 2005 se koná každoročně. V roce 2007 byl název změněn na OFC Champions League (Liga mistrů OFC).\n"}
{"id": "333424", "url": "https://cs.wikipedia.org/wiki?curid=333424", "title": "Cytotoxický T-lymfocyt", "text": "Cytotoxický T-lymfocyt\n\nCytotoxické T-lymfocyty (T lymfocyty, CD8 T-lymfocyty) jsou buňky, zprostředkovávající buněčnou imunitní odpověď. Rozpoznávají buňky infikované intracelulárními parazity (např. viry) a prostřednictvím sekretovaných látek tyto buňky likvidují. Tento způsob boje proti infekci je vysoce účinný, nicméně značně riskantní, neboť může vést k většímu poškození, než samotný původce nákazy.\n\n"}
{"id": "333430", "url": "https://cs.wikipedia.org/wiki?curid=333430", "title": "Darijo Srna", "text": "Darijo Srna\n\nDarijo Srna (* 1. května 1982, Metković) je chorvatský fotbalový obránce. Momentálně hájí barvy italského týmu Cagliari Calcio\n\nV Šachtaru Doněck působil od roku 2002 a nasbíral s ním množství domácích trofejí a rovněž triumf v Poháru UEFA 2008/2009. V roce 2018 přestoupil na jih Sardinie do města Cagliari ,kde hájí červenomodrý dres tamního Cagliari Calcio. \n\nKdyž po šestnácti letech odešel Darijo Srna ze Šachtaru, vyřadili ,horníci’’ jeho číslo 33 z repertoáru na počest svého kapitána ,který se stal zosobněním začátku úspěšné éry. Srna je doposud jediným hráčem, kterému byla tato pocta udělena.\n\nDarijo Srna začínal jako mladík v klubu Hajduk Split, kde působil od svých sedmnácti let. V tomto klubu vydržel čtyři roky, než si jej jako jednadvacetiletého vyhlédl ukrajinský klub Šachtar Doněck. Zde rozvíjel Srna svůj talent a ukrajinští bossové mu před MS 2006 nabídli lukrativní smlouvu, aby jim chorvatská fotbalová hvězda neutekla. Srna na smlouvu přistoupil a stále tak patří do kádru klubu. Dokonce prohlásil, že klub opustí jen v případě, pokud ztratí místo v základní sestavě.\n\nV dubnu 2013 získal s ukrajinským týmem sedmý ligový titul, Šachtaru jej zaručila remíza 1:1 s Metalistem Charkov čtyři kola před koncem soutěže. Osmý ligový titul získal hned v následující sezoně 2013/14.\n\n19. listopadu 2013 vstřelil gól v odvetném barážovém utkání proti hostujícímu Islandu a podílel se tak na výhře 2:0. Chorvatsko si i díky remíze 0:0 z prvního utkání baráže na Islandu zajistilo postup na Mistrovství světa ve fotbale 2014 v Brazílii.\n\nV chorvatské reprezentaci debutoval po MS 2002. Místo v sestavě si musel mladík vydobýt, což zvládl a pomohl týmu k postupu na EURO 2004. Zde patřil do základní sestavy týmu, který však nepostoupil ze základní skupiny.\n\nNa fotbalovém šampionátu v Německu patřil Darijo Srna do základní sestavy mužstva, které vedl Zlatko Kranjčar, otec Nika Kranjčara, nynějšího Srnova spoluhráče. Tým se sice prezentoval výbornou hrou proti mistrům světa z Brazílie, ale prohrál. Ve druhém zápase s Japonci se stal Srna smutným hrdinou, protože v první půli neproměnil penaltu a Chorvati tak remizovali 0:0. Tato remíza znamenala, že k postupu potřebovali porazit Australany. Srnův gól z přímého kopu ze 2.minuty, při němž obstřelil zeď a trefil míč do šibenice branky Zeljka Kalace, jim dal sice naději, ale poté z penalty srovnal Craig Moore. Chorvaty vrátil do vedení kapitán Niko Kovač, ale gól Harryho Kewella je\ndefinitivně poslal domů.\n\nV základní skupině nastoupil v prvních dvou utkáních. Proti Rakousku odehrál celý zápas. Ve druhém zápase proti Německu byl v 80. minutě střídán, před tím však ve 24. minutě přispěl gólem k vítězství 2:1 a v 27. minutě obdržel žlutou kartu za faul na Podolskeho. V zápase s Polskem zůstala většina opor na lavičce, šanci dostali náhradníci. Chorvati prošli skupinou bez ztráty bodu, ale ve čtvrtfinále s Turky neuspěli. V předposlední, 119 minutě prodloužení bezgólového duelu skóroval Ivan Klasnić a zdálo se být hotovo. Na začátku druhé minuty nastavení Turci srovnali a následné penalty Chorvati nezvládli. Darjo Srna byl jediný z Chorvatů, který penaltu proměnil.\n\nZúčastnil se EURA 2012 konaného v Polsku a na Ukrajině, kde Chorvatsko skončilo se 4 body na nepostupovém třetím místě v základní skupině C za prvním Španělskem a druhou Itálií. Darijo přihrával na první gól Mario Mandžukićovi 10. června proti Irsku (konečná výhra 3:1). 14. června nastoupil v základní sestavě proti Itálii (remíza 1:1) a 18. června se proti Španělsku neprosadil, soupeř z Pyrenejského poloostrova zvítězil 1:0.\n\n"}
{"id": "333431", "url": "https://cs.wikipedia.org/wiki?curid=333431", "title": "Virupa", "text": "Virupa\n\nVirupa, nazývaný \"Mistr \"dákyní\"\" byl jedním z 84 mahásiddhů a mistr buddhismu vadžrajány v Indii.\n\nV době, kdy starobylé bengálskéříši vládl král Devápala, se ve východní provincii Tripura narodil Virupa. V mládí byl ordinován jako buddhistický mnich ve velké klášterní akademii v Somapuri, kde se připojil k více než 1000 mnichů ve studiu a meditaci.\nJako mladík Virupa obdržel iniciaci a zmocnění dákyně \"Vadžravárahí\". Neustále se v meditaci snažil dosáhnout výsledku a recitoval mantru Vadžravárahí desetmilionkrát. Poté znovu, to vše ve dvanáctiletém cyklu. Ale nedostalo se mu žádných výsledků, ani znamení ve snu a jeho mysl byla znepokojena. Jednoho dne už byl tak deprimován, že hodil svou málu do latríny. \"„Co mají korálky společného se štěstím?“\" zeptal se sám sebe. Večer toho významného dne, když přišel čas večerní meditace a on si zrovna uvědomil, že nemá svou málu, objevila se dákyně a vložila mu ji do dlaně. Poté mu předala toto učení: \"„Nejšťastnější dítě, neměj starosti, pokračuj v praxi s mým požehnáním. Zbav svou mysl návyku myšlení, že věci jsou buď tím či oním a opusť roztěkanost a kritické myšlenky. Vykliď zatemnění ze své mysli.“\"\n\nVirupa prováděl praxi na Vadžravárahí po dalších dvanáct let a dosáhl nejvyšší realizace mahámudry. Od té doby také získal mnohé síly života a smrti a zvykl si pít alkohol a jíst maso, které mu jeho přátelé koupili a připravili.\nTak opustil Virupa mnišský život a stal se jogínem.\n\nVirupa dosáhl nejvyššího vysvobození v čisté zemi dákyní.\n\n\"Spontánní realita vytvořená velkolepým symbolem je má.\n\"Prosté spočinutí v podstatě věcí, bez přemýšlení, bez dosahování, bez já,\n\"ušetřena propasti nihilismu pomocí sebe si vědomé existenciální zkušenosti,\n\"ušetřena rájů eternalismu díky absolutní odpoutanosti,\"\n\"tato realita je naplněním dokonalé bdělosti a čisté rozkoše.\"\n\n\nDOWMAN, Keith (1986). Masters of Mahamudra: Songs and Histories of the Eighty-four Buddhist Siddhas. Albany, NY: State University of New York Press. ISBN 0-88706-160-5\n\n"}
{"id": "333472", "url": "https://cs.wikipedia.org/wiki?curid=333472", "title": "Luděk Nekuda", "text": "Luděk Nekuda\n\nLuděk Nekuda (10. října 1942 v Ostravě – 10. března 1988 v Praze) byl český hudebník-trumpetista, zpěvák, televizní a rozhlasový moderátor, bavič, textař, scenárista a dramaturg.\n\nBěhem studií na ostravské pedagogické fakultě v roce 1961 spolu s Pavlem Veselým a Eduardem Schiffauerem založil v Ostravě dnes již legendární divadélko malých forem Pod okapem, ve kterém účinkoval coby zpěvák a trumpetista (účinkovali zde mj. Tomáš Sláma a Jiří Wimmer). V té době začal nejprve textovat převzaté melodie, později i skládat vlastní písničky a objevoval se i v tehdejší Československé televizi. Od roku 1967 hostoval v divadle Semafor, kde účinkoval v hrách \"Poslední štace\" a \"Tak co, pane barone\". V roce 1969 po ukončení činnosti divadélka Pod okapem přesídlil do Prahy.\nNejprve pracoval jako rozhlasový moderátor v pořadu \"Mikrofórum\" a \"Dobré ráno\" na rozhlasové stanici Hvězda, zároveň vystupoval pohostinsky s kapelou Rangers – Plavci, v níž hrál, zpíval a působil jako konferenciér na koncertech.\nOd roku 1980 byl dramaturgem v redakci zábavy Československé televize; vytvářel a uváděl společně s Jiřím Císlerem vlastní, tehdy poměrně nekonvenčně pojatý, zábavní pořad \"Sešlost\", do kterého zval různé zajímavé hosty.\n\nZemřel na následky nehody, která se mu stala na schodech domu, kde bydlel.\n\nOd roku 1972 byl aktivním spolupracovníkem StB s krycím jménem „Jan“ v kategorii „informátor“ a „agent“.\n\n\n"}
{"id": "333475", "url": "https://cs.wikipedia.org/wiki?curid=333475", "title": "Červonohrad", "text": "Červonohrad\n\nČervonohrad (, / Červonograd), do roku 1953 \"Krystynopol\" () je průmyslové město na západní Ukrajině. Leží na ústí říčky Solokija do Bugu, asi 15 km od hranice s Polskem. Se 70 000 obyvatel je třetím největším městem Lvovské oblasti. Městská rada je podřízena oblasti a město není součástí okolního Sokalského rajónu. Červonohrad je stanicí na železniční trati Lvov – Volodymyr-Volynskyj – Kovel. Ve městě se dochovalo několik kostelů a polských šlechtických sídel.\n\nDo 15. února 1951 byl Červenohrad (Krystynopol) součástí Polska. Poté byl však i s okolím v rámci úpravy hranic Polska se Sovětským svazem vyměněn za horské území v Bieszczadech. SSSR tak získal rozsáhlé zásoby uhlí a Červonohrad se stal centrem dodnes vytěžované a rozšiřované Lvovsko-volyňské uhelné pánve.\n\n"}
{"id": "333480", "url": "https://cs.wikipedia.org/wiki?curid=333480", "title": "Camellia", "text": "Camellia\n\nCamellia je rod rostlin z čeledi čajovníkovité (\"Theaceae\" syn. \"Camelliaceae\"). Česky se část druhů nazývá kamélie a část čajovník, protože jeden ze zástupců tohoto rodu (čajovník čínský, \"C. sinensis\") se užívá k výrobě čaje. Jsou to tropické a subtropické stálezelené stromy a keře. V kultuře se původně stromové čajovníky udržují ve formě keřů, aby bylo možno lehce sklízet listy a zároveň mít větší výnosy.\n\nRod \"Camellia\" byl popsán v roce 1753 Carl Linnéem a pojmenován na počest moravského botanika Georga Kamela, který působil v 17. století jako jezuitský misionář na Filipínách. Kamel vydal herbář ' (česky \"Herbář rostlin ostrova Luzon na Filipínách\"). Rostliny zde popsané Kamelem mají zkratku Kamel. Ačkoliv Kamel ve svém díle jeden z druhů kamélie vylíčil, Linné při svém popisu této rostliny z Kamelovy práce paradoxně nečerpal.\n\nV 19. století se objevily pokusy nazývat kamélii také \"velbludka\" nebo \"velbloudka\", překladem jména Kamel. Jedním z propagátorů tohoto pojmenování byl pedagog a lékař Karel Slavoj Amerling.\n\nDruhy poskytující čaj byly původně Carlem Linnéem zařazeny do samostatného rodu \"Thea\". Již v 19. století však byla opodstatněnost samostatného rodu zpochybněna a byly přeřazeny do rodu \"Camellia\", toto zařazení je dnes všeobecně uznáváno. V českém názvosloví se nadále používají běžně dva rodové názvy kamélie a čajovník.\n\nBotanická klasifikace tohoto rodu není ustálena. Uvádí se počet druhů 100 až 250. Jen pro samotný pravý čaj se ve starší literatuře uvádělo až 50 druhů. Poté byly zredukovány a sloučeny do dvou druhů čajovník čínský (\"Camellia sinensis\") a čajovník assamský (\"Camellia assamica\"). V současnosti je uznávan jediný druh se dvěma varietami. Nominátní základní varieta je čajovník čínský (\"Camellia sinensis\" var. \"sinensis\"), dále pak čajovník assamský (\"Camellia sinensis\" var. \"assamica\").\n\n\n\n"}
{"id": "333503", "url": "https://cs.wikipedia.org/wiki?curid=333503", "title": "Rzy", "text": "Rzy\n\nNázev Rzy má více sídel:\n"}
{"id": "333504", "url": "https://cs.wikipedia.org/wiki?curid=333504", "title": "Maršálek", "text": "Maršálek\n\nMaršálek může být:\n\n\n"}
{"id": "333507", "url": "https://cs.wikipedia.org/wiki?curid=333507", "title": "René Girard", "text": "René Girard\n\nRené Girard [\"rené žirár\"] (* 25. prosince 1923 v Avignonu – 4. listopadu 2015) byl francouzský historik, literární kritik a filozof sociálních věd.\n\n\n\n"}
{"id": "333511", "url": "https://cs.wikipedia.org/wiki?curid=333511", "title": "Alexandr Morozevič", "text": "Alexandr Morozevič\n\nAlexandr Sergejevič Morozevič (azbukou Алекса́ндр Серге́евич Морозе́вич) v anglickém přepisu Alexander Morozevich *18. července 1977) je ruský šachový velmistr. Jeho dosud nejvýše dosažené FIDE ELO činilo 2788, kdy v červenci roku 2008 (spolu s Kramnikem, který měl stejné ELO) obsadil 2. místo v oficiálním žebříčku nejlepších šachistů (dle žebříčku z června 2008) a stal se nejlepším ruským šachistou. Na žebříčku FIDE k říjnu 2015 je na 38. místě.\n\nSvého prvního vítězství v mezinárodním turnaji dosáhl v roce 1994 a to v turnaji Lloyds Bank v Londýně okázalým výsledkem 9,5 bodů z 10 partií. Ve stejném roce dále vyhrál turnaj v Pamploně, kde dosáhl stejného úspěchu ještě v roce 1998.\n\nV roce 1997 se Morozevič účastnil Mistrovství světa FIDE pořádaného KO systémem. V prvním kole vyřadil exmistra světa Smyslova, v druhém kole však podlehl Ollovi.\nV roce 1999 se účastnil svého prvního superturnaje v Sarajevu a umístil se velmi dobře čtvrtý s bodovým ziskem 5,5 z 9.\n\nNa začátku roku 2000 se zúčastnil superturnaje Corus ve Wijk aan Zee a umístil se pátý, turnaj vyhrál Kasparov před Kramnikem, Anandem a Lekem.\nVe stejném roce se účastnil mistrovství světa FIDE pořádaného KO systémem v New Delhi. Byl nasazen přímo do druhého kola, kde porazil Milose poměřem 2:0, ve třetím kole vyřadil Vladimirova 1,5:0,5, ve čtvrtém kole byl však poražen Tkačievem.\n\nV roce 2001 v mistrovství světa hraném v jeho rodné Moskvě vyřadil postupně Zeliavoka, Sasikiriana a Gureviče, sám byl pak vyřazen pozdějším vítězem a mistrem světa Ponomariovem.\n\nV září 2005 hrál Morozevič na Mistrovství světa FIDE v San Luis a umístil se čtvrtý za Topalovem, Anandem a Švidlerem\nV prosinci 2006 vyhrál silně obsazený turnaj v Cuidad de Pamplona výsledkem 6 ze 7 a ratingovou performance 2951. O rok později dělil druhé místo společně s Magnusem Carlsenem v superturnaji v Linares za vítězným Anandem.\n\nJeho výsledek v Saint Luis ho nominoval do přímého postupu o boj o titul mistra světa v roce 2007 v Mexiko City. V turnaji ale dosáhl špatného výsledku a skončil šestý z osmi.Byl však jediným hráčem, kterému se podařilo porazit mistra světa v té době Kramnika (jediná Kramnikova porážka v roce 2007).\nV lednu 2007 vyhrál Mistrovství Ruska, během turnaje vyhrál šest po sobě následujících partií, což je řídký jev v turnajích této úrovně.\n\nV červnu 2008 vyhrál turnaj v Bosně, když předběhl zbytek pole o 1,5 bodu.\nV srpnu téhož roku dělil 2.-5. místo na Talově memoriálu, přestože v úvodu turnaje vedl.\n\nMorozevič dosáhl rovněž úspěchů na poli týmových soutěží. Na šachových olympiádách vyhrál s týmem Ruska zlaté medaile třikrát (1998, 2000, 2002), jednu stříbrnou (2004) a jednu bronzovou (1994). Rovněž vyhrál zlatou medaili v Mistrovství světa družstev roku 2005, ve kterém porazil zástupce čínského týmu v situaci, kdy musel zvítězit. Dále vyhrál dvě zlaté medaile v Mistrovství Evropy družstev v letech 2003 a 2007.\n\nMorozevič je znám svým užíváním neobvyklých zahájení, například proti dámskému gambitu často hraje málo známou Čigorinovu obranu (1. d4 d5 2. c4 Nc6) nebo Albinův protigambit – na nejvyšší úrovni velmi vzácné zahájení.\nJe známý svým preferováním kombinačních pozic před jasnými pozicemi. Díky tomuto riskantnímu hernímu stylu, který vede k relativně menšímu počtu remíz než u jiných hráčů je populární u šachových fanoušků.\n\nMorozevič je považovaný za nejlepšího hráče světa ve hře naslepo. Tuto pověst potvrdil každý rok při účasti na turnaji Amber, kde se každoročně účastní turnaje světová špička.\nVýsledky: 2002 první při skóre 9/11, 2003 dělba druhého místa 7/11, 2004 první se skóre 8.5/11, 2005 dělba druhého místa 6/11, 2006 první s famózním výsledkem 9.5/11, 2007 dělba druhého místa 7/11, 2008 dělba prvního místa 6/11.\n"}
{"id": "333512", "url": "https://cs.wikipedia.org/wiki?curid=333512", "title": "Šachrijar Mamedjarov", "text": "Šachrijar Mamedjarov\n\nŠachrijar Mamedjarov (, ; *12. dubna 1985 Sumqayıt) je ázerbájdžánský šachový velmistr, pocházející z Sovětského svazu. Je prvním hráčem, který vyhrál dvakrát mistrovství světa juniorů.\n\nJeho současné FIDE ELO činí 2817 (leden 2019) se kterým se řadí na 3. místo v oficiálním žebříčku nejlepších šachistů.\n\nMamedjarov pochází z rodiny, kde sice otec reprezentoval ve vzpírání, ale všechny děti se úspěšně věnovaly šachu. Ázerbájdžán reprezentují i jeho sestry Zeinab Mamedjarovová a Turkan Mamedjarovová, obě mají titul mezinárodních velmistryň podle ženských norem. Šachy hraje od osmi let.\n\nOd mládí se stal spolu s Tejmurem Radžabovem tahounem silné generace ázerbájdžánských šachistů. Už v roce 2000 poprvé startoval na Šachové olympiádě. V roce 2002 získal titul mezinárodního velmistra, kterým se tak stal ve svých 17 letech, a vyhrál mistrovství Evropy mládeže do 18 let. O rok později vyhrál ve stejné kategorii světový titul a také se poprvé stal mistrem světa juniorů. Zlato z juniorského mistrovství světa získal podruhé v roce 2005, což se před ním nikomu nepodařilo. Díky tomu dostal i pozvánku na uzavřený Essent Chess Tournament v Hoogeveenu, kde v poli čtyř hráčů vyhrál před Judit Polgárovou a Veselinem Topalovem. Rok 2006 byl pro něj velmi úspěšný, když kromě Hoogeveenu zvítězil také v Dubaji, na Aeroflot Open v Moskvě, v Reykjavíku, Baku a druhý skončil v Bielu. Vítězství v Hoogeveenu o rok později zopakoval před Loekem van Welym.\n\nNadále úspěšně startoval v týmových soutěžích a snažil se prosadit ve velkých turnajích. V roce 2010 se mu to podařilo dělenými prvními místy na turnaji v Baku (na pomocné kritérium za Kramnikem, kterého ale ve vzájemné partii porazil) a na Talově memoriálu (na pomocná kritéria třetí za Karjakinem a Aronjanem). Výsledkem úspěchů byl jeho postup do turnaje kandidátů mistrovství světa hraného v Kazani v roce 2011. Ve čtvrtfinále tam sice změnou svého repertoáru zahájení zaskočil Borise Gelfanda, ten se ale s překvapením vypořádal a zápas a nakonec i celý turnaj vyhrál.\n\nDruhým místem v seriálu Grand Prix FIDE 2012/13 se znovu kvalifikoval do turnaje kandidátů mistrovství světa. V Chanty-Mansijsku se v roce 2014 hrál turnaj kandidátů pro změnu systémem dvakrát každý s každým. Mamedjarov špatně začal, prohrál dvě partie z prvních tří kol, a až v závěru se vrátil na vyrovnanou bilanci 7 bodů ze 14 partií.\n\nV roce 2013 se díky velkému finiši stal mistrem světa v rapid šachu, výsledkem 11,5 bodu z 15 partií, o půl bodu před Janem Něpomňaščím. V roce 2014 vyhrál znovu Talův memoriál, tentokrát hraný v bleskovém tempu.\n\nNavzdory tomu, že dosáhl vysokého ELO (v srpnu 2013 až 2775), nedaří se mu udržet stabilitu a vyhrávat velké turnaje pravidelně.\n\nPravidelně se účastnil festivalů Czech Open v Pardubicích, kde býval ratingově nejvýše postaveným hráčem.\n\nVyniká útočným stylem, ve kterém se ale nedokáže vyvarovat chyb. Vyhovuje mu rychlé tempo hry a týmové soutěže.\n\nJevgenij Alexejev – Šachrijar Mamedjarov, MS juniorů 2005: 1. c4 Jf6 2. Jc3 g6 3. e4 d6 4. g3 Sg7 5. Sg2 O-O 6. Jge2 c5 7. d3 Jc6 8. O-O a6 9. h3 Vb8 10. a4 Sd7 11. Se3 Je8 12. d4 cxd4 13. Jxd4 Jc7 14. Kh2 Je6 15. Jde2 Ja5 16. b3 b5 17. cxb5 axb5 18. b4 Jc4 19. Ba7 bxa4! \"oběť kvality za iniciativu a prostor pro rozehrání svých figur\" 20. Sxb8 Dxb8 21. Jd5 Ve8 22. Va2 Jd8!? 23. Dc2 e6 24. Jdf4 Jb6 25. Vc1 Jc6 26. Jd3 Ja7 27. Dd2 Sb5 28. Jc3 Sc4 29. Jxa4 Sxa2 30. Dxa2 Jd7 31. Jab2 h5 32. h4? Jb5 33. Jc4 Jf6 34. Kg1 Vc8 35. Dd2 Jg4 36. Ja5 Sc3 37. Dd1 Vc7 38. Sf1 Da7 39. Da4 Jxf2 40. Jxf2 De3 41. Dd1 Sd4 42. Vc2 Dxg3+ 43. Sg2 Se3 44. Jb3 Vxc2 45. Dxc2 Sxf2+ 46. Dxf2 Dxb3 a bílý se vzdal.\nŠachrijar Mamedjarov – Samy Shoker, Světový pohár 2013: 1. d4 Jf6 2. Jf3 c5 3. d5 b5 4. Sg5 Je4 5. h4 g6 6. Sf4 Sg7 7. c3 Sb7 8. h5 e6 9. dxe6 dxe6 10. Dxd8+ Kxd8 11. Jbd2 Jxd2 12. O-O-O Jc6 13. Jxd2 Ke7 14. Je4 Je5 15. Jxc5 Sd5 16. e4 Sc6 17. Se2 a5 18. Sg5 f6 19. Sf4 Jf7 20. Sg4 e5 21. Se3 Va7 22. h6 Sf8 23. Je6 Sh6 24. Sxh6 Jxh6 25. Vxh6 Sd7 26. Jf8! Sxg4 27. Jxg6+! Ke6 28. f3 a černý se vzdal.\n\n"}
{"id": "333513", "url": "https://cs.wikipedia.org/wiki?curid=333513", "title": "Klub rváčů", "text": "Klub rváčů\n\nKlub rváčů (v originále Fight Club) je první publikovaný a patrně nejvýznamnější román amerického spisovatele Chucka Palahniuka, publikovaný v originále v roce 1996, v českém překladu Jindřicha Manďáka (později román přeložil i Richard Podaný) v nakladatelství Volvox Globator poprvé v roce 2000. Román je hořkou a cynickou satirou na konzumní americkou společnost a její vliv na člověka. V roce 1999 byl zfilmován režisérem Davidem Fincherem. Světová divadelní premiéra se uskutečnila v roce 2007, dramatizaci provedlo Činoherní studio v Ústí nad Labem, režie Filip Nuckolls.\n\nKniha začíná ve fiktivní budově Parker-Morris, ve které Tyler drží hlaveň pistole v ústech hlavního hrdiny, kapitola neuzavřeně končí.\nVypravěč a zároveň hlavní hrdina knihy není v knize pojmenován (ve filmu je pojmenován několikrát různými jmény, nejčastěji jako Jack, jak ho na základě některých narážek označují i fanoušci knihy, avšak pouze v českém dabingu, v originále je ve filmu bezejmenný). Je to bezvýznamný úředník v nekonkretizované firmě, trpí nespavostí, účastní se pod různými přezdívkami terapeutických skupin různých nemocí, kde mu lidské utrpení slouží jako terapie proti nespavosti. Seznamuje se na nich také s Marlou Singerovou, která taky navštěvuje všemožné podpůrné (terapeutické) skupiny, protože, díky tomu, že vidí kam život směřuje, tak chce prožívat každý okamžik svého života.\n\nJeho život získává smysl až poté, co potká charismatického psychopata jménem Tyler Durden, později se stanou spolubydlícími ve starém domě, squatu na Paper street č. 5123. Pracují společně v různých špatně placených zaměstnáních, kde se mstí lidem (jako promítači vkládáním erotických záběrů do dětských filmů, jako číšníci močením do polévky a podobně). Marla se do Tylera zamiluje a prožívají spolu velmi zvláštní vztah, který je založen hlavně na sexu. Poté spolu založí organizaci jménem Klub rváčů, v níž mezi sebou muži bez lítosti bojují – chtějí bojovat se světem, ale není jim pro to poskytnut prostor. Klub rváčů má vlastně jediné pravidlo: \"Nikdy nemluvit o klubu rváčů\", které je pro zvýraznění opakováno většinou dvakrát. Tyler s hlavním hrdinou provádějí i různé chemické pokusy, vaří třeba mýdlo z tuku Marliny žijící matky, Marla si ho totiž schovávala k ním do mrazáku, aby z něj později mohla získat rodinný kolagen, který by na stáří mohla použít k vyhlazení vrásek. Oba si prodejem mýdla vydělávají peníze, tuk různě kradou. Marla se taký nešťastnou náhodou pokusila o sebevraždu, Tyler ji zachránil.\n\nKlub rváčů se stává stále oblíbenějším, až se z něj vyvine Projekt Devastace (v orig. \"Project Mayhem\"), jakási teroristická bojůvka, jejíž cílem je zničit lidskou civilizaci. Tyler vytvoří svébytnou filosofii a rituály, organizace se stane rozsáhlou a úspěšnou (provádí atentáty, vraždy, mrzačení), až nakonec chce pomocí amatérsky vyrobených bomb zničit Parker-Morris building, fiktivní nejvyšší budovu na světě.\n\nZávěr navazuje přímo na první kapitolu, Tyler chce sebe, vypravěče a také členy klubu při výbuchu zabít jako mučedníky za projekt, jenže před výbuchem vypravěč odhalí, že Tyler je vlastně on sám, jeho druhá schizofrenická identita, nebo snad imaginární přítel (ve filmové verzi je tato varianta ukázána v podstatě od začátku, v knize ale až jako pointa). Bomby nevybuchnou, protože byly chybně zkonstruovány, Tyler \"umírá\" a vypravěč je umístěn v psychiatrické léčebně.\n\nJiž v prvotině (pozn.: nejedná se o Palahniukovu prvotinu, nýbrž o jeho první vydanou knihu, jeho prvotinou jsou Invisible monsters, v češtině Neviditelné příšery, tato kniha byla však vydána až po Palahniukově úspěchu, hlavně s klubem rváčů) se plně projevuje Palahniukův svébytný styl. Román je psán minimalisticky, užívá jednoduché a krátké věty, do románu pronikají i filosofické a náboženské úvahy (mnohdy vložené do úst Tylera, který hraje roli jakéhosi proroka) a typický cynický humor. Refrény této knihy (užití refrénů je pro Palahniuka typické) jsou spojení typu: „Jackova prodloužená mícha“. Text je i na Palahniuka poměrně obtížně čitelný, zejména v závěrečné kapitole v psychiatrické léčebně, kde hrdinovo šílenství dostává mystickou podobu. Do knihy je vloženo několik filozofických básní formou haiku. Román je volně založen na Palahniukově prvním románu, nazvaném \"Insomnia\" (tj. Nespavost, napsáno počátkem devadesátých let), původní text ale nebyl publikován. Dle autorova tvrzení je román inspirován rvačkou v campingu, které se kdysi účastnil. Zmiňování různých bizarních znalostí jako parodie na výchovné romány pro mládež je v tomto románu kontroverznější, než v kterémkoli jiném - Tyler totiž v knize podává návody na výrobu napalmu a různých výbušnin (ve filmové verzi byly návody upraveny tak, aby byly nefunkční, návody z knižní verze ale údajně fungují).\n\nV roce 1999 byla kniha zfilmována režisérem Davidem Fincherem, v hlavních rolích Edward Norton (\"bezvýznamný\" řadový úředník), Brad Pitt (Tyler Durden, úředníkovo vysněné \"druhé já\"), Helena Bonham Carter (Marla Singerová).\n\n"}
{"id": "333514", "url": "https://cs.wikipedia.org/wiki?curid=333514", "title": "Rím-Sín", "text": "Rím-Sín\n\nRím-Sín byl králem starověkého mezopotámského města Larsy v letech 1822–1763 př. n. l. Byl v pořadí desátým králem dynastie, jejíž zakladatel Naplánum se vlády ujal asi roku 2025 př. n. l.\n\nRím-Sín je považován za nejslavnějšího a patrně i nejmocnějšího larského krále. Na trůn nastoupil po smrti svého bratra Varad-Sína, jeho otcem byl tedy patrně Kudur-Mabuk, cizinec z Elamu, který roku 1834 př. n. l. svrhl z trůnu krále Sillí-Adada.\n\nHned po svém nástupu na trůn si Rím-Sín zajistil dědičné držení královského titulu. V té době larský stát zabíral většinu střední a jižní Babylonie, na západě sousedil s Urukem a na severu s upadajícím státem Isinem.\n\nV dvanáctém roce Rím-Sínovy vlády utvořili protilarskou koalici babylónský král Sin-Muballit, města Uruk a Isin a země Sutiun a Rapikum. Tuto koalici v roce 1810 př. n. l., včetně Babylónu, Rím-Sín porazil.\n\nV boji dále pokračoval a roku 1803 př. n. l. se za vytvoření koalice zaměřené proti němu pomstil dobytím Uruku. Ukončil tak vládu tamní dynastie a město nadobro připojil ke své říši. Válka s Babylónem však pokračovala a jejímu silnému panovníku Sin-Muballitu se podařilo v roce 1799 př. n. l. přechodně zmocnit Larsy po drtivé porážce Rím-Sínova vojska.\n\nRím-Sín ale brzy obnovil své mocenské pozice, ukončil válku s Babylonií a v roce 1794 př. n. l. porazil i stát Isin. Stal se tak nejmocnějším panovníkem v jižní Babylonii. Váhal však s útokem na Babylon, a to se mu stalo osudným.\n\nNa babylónský trůn mezitím nastoupil energický a známý král Chammurapi, který již roku 1785 př. n. l. dobyl na Rím-Sínovi Isin i Uruk. V roce 1764 př. n. l. pak Rím-Sín novou válkou s Babylonem přišel i o území Ešnunny. O rok později Babylon nesmírně posílil svou moc, neboť porazil velkou koalici Elamu, Šubartu, Gutejců, Ešnunny a Malgúmu; Chammurapi vytvořil silný centralizovaný stát a jediným nepřítelem mu byl už jen Rím-Sín. Ještě téhož roku se proti němu obrátil a dobyl nejprve oblast Maškan-šápir, Nippur a posléze znovu i vzpurný Isin. V roce 1762 př. n. l. pak oblehl Larsu.\n\nZde mu pomohl jeho pozdější nepřítel, vládce Mari Zimri-Lim. Obléhání trvalo půl roku a Larsa nakonec padla. Rím-Sín, který měl původně na své straně čtyřicet tisíc vojáků, uprchl, ale byl chycen a vydán do Babylonu.\n\nPodle legend se později Chammurapiho pokusil otrávit a byl za to popraven. Larsa však ani po jeho smrti neztratila své postavení metropole jižní Babylonie a stala se sídlem správce, který měl úzký kontakt s Babylonem.\n\n\n"}
{"id": "333517", "url": "https://cs.wikipedia.org/wiki?curid=333517", "title": "Jaroslav Prokopec", "text": "Jaroslav Prokopec\n\nJaroslav Prokopec (16. dubna 1923 Praha – 1991 Praha) byl český lékař a bývalý komunistický politik.\n\nV roce 1964 pod jeho vedením zahájila činnost radioizotopová laboratoř na chirurgické klinice Fakultní nemocnice Královské Vinohrady. V roce 1969 pak byl spuštěn plný provoz oddělení nukleární medicíny.\n\nOd roku 1970 vykonával funkci 1. náměstka ministra zdravotnictví české vlády.\nV únoru 1971 byl jmenován ministrem zdravotnictví České socialistické republiky a v této funkci setrval až do prosince 1989. Zemřel v Praze v roce 1991.\n\n"}
{"id": "333518", "url": "https://cs.wikipedia.org/wiki?curid=333518", "title": "Hnací vozidlo", "text": "Hnací vozidlo\n\nHnací vozidlo (řídce též trakční vozidlo) je v železniční terminologii název pro takové železniční kolejové vozidlo, které je schopné vyvíjet tažnou sílu. Touto tažnou silou se uvádí do pohybu jak toto vozidlo, tak případně připojená tažená vozidla.\n\nIng. Jaromír Široký z Institutu dopravy Vysoké školy báňské mezi hnací vozidla neřadí speciální hnací vozidla, která slouží k údržbě, opravám a výstavbě tratí.\n\nMezi hnací vozidla patří:\n"}
{"id": "333522", "url": "https://cs.wikipedia.org/wiki?curid=333522", "title": "Vladislav Vlček", "text": "Vladislav Vlček\n\nVladislav Vlček (30. července 1912 Praha – 18. října 1979 Praha) byl český lidovecký politik.\n\nV období tzv. pražského jara byl nejprve ministrem zdravotnictví ČSSR, od 8. dubna do 31. prosince 1968 a posléze i prvním ministrem zdravotnictví České socialistické republiky od 8. ledna 1969 do 11. února 1971.\n\nOd roku 1968 byl poslancem České národní rady.\n"}
{"id": "333527", "url": "https://cs.wikipedia.org/wiki?curid=333527", "title": "Jiří Skalický", "text": "Jiří Skalický\n\nJiří Skalický (* 26. dubna 1956 Kolín) je bývalý český politik, po sametové revoluci československý poslanec Sněmovny národů Federálního shromáždění za Občanské fórum, později za ODA, v 90. letech ministr vlád České republiky, poslanec Poslanecké sněmovny a předseda ODA, v letech 1998–2004 senátor za Čtyřkoalici.\n\nV roce 1981 vystudoval Vysokou školu chemicko-technologickou v Praze a poté až do června 1990 pracoval v oblasti vývoje syntetických vonných látek.\n\nVe volbách roku 1990 zasedl do české části Sněmovny národů Federálního shromáždění ČSFR (volební obvod Severočeský kraj) za OF. Po rozkladu OF v roce 1991 přešel do poslaneckého klubu ODA. Ve Federálním shromáždění setrval do voleb roku 1992.\n\nPo volbách v roce 1992 se stal členem české vlády (první vláda Václava Klause), v níž byl v letech 1992 až 1996 ministrem pro správu národního majetku a jeho privatizaci. Vládní post si udržel i po volbách v roce 1996 v druhé vládě Václava Klause, nyní jako ministr životního prostředí ČR. Od června 1997 do konce funkčního období této vlády v lednu 1998 navíc zastával i post místopředsedy vlády (poté, co na tuto funkci rezignoval Jan Kalvoda). Post ministra životního prostředí zastával krátce do února 1998 i v následující vládě Josefa Tošovského.\n\nVe volbách v roce 1996 byl rovněž zvolen do Poslanecké sněmovny Parlamentu České republiky za ODA a poslanecký mandát zastával do předčasných voleb roku 1998.\n\nZastával i významné stranické funkce. 8. konference ODA v březnu 1995 ho zvolila místopředsedou ODA (namísto dosavadního místopředsedy Daniela Kroupy). Když se v roce 1997 začal vyostřovat v rámci Občanské demokratické aliance spor mezi konzervativním a pragmatickým křídlem, byl Jiří Skalický vybrán jako kompromisní kandidát na předsedu strany. 13. konference ODA v listopadu 1997 ho skutečně na tento post dosadila, ale spory tím neskončily. Proti Skalickému okamžitě vystoupila Pravá frakce ODA (Ivan Mašek) a v nastalých neshodách mnoho členů vedení ODA stranu opustilo. Skalický se po své instalaci za předsedu rozhodl provést vnitřní audit stranického financování, čímž reagoval na skandály okolo financování vládní ODA a ODS. Audit postupně zjistil závažné nesrovnalosti v účetnictví a v lednu 1998 se případem začala zabývat i policie. Skalický odmítal prozradit jména některých stranických sponzorů s odvoláním na slib, který jim byl dříve dán. Poté, co kauza eskalovala, zveřejnil jejich jména až 13. února 1998, jenže mnozí z nich své sponzorství ODA popřeli a aféra dále gradovala. Preference ODA se propadly a následoval další masivní odchod členů, včetně vedoucích funkcionářů. 20. února 1998 rezignoval Skalický na předsednický post (vzdal se i ministerského křesla ve vládě J. Tošovského, viz výše) a 26. února 1998 ze strany vystoupil.\n\nV senátních volbách roku 1998 na podzim 1998 byl zvolen členem horní komory českého parlamentu za senátní obvod č. 7 – Plzeň-město, coby bezpartijní kandidát, na kandidátní listině Čtyřkoalice.\n\nS manželkou Alicí roz. Wagnerovou má čtyři děti: Jakuba (* 1978), Matěje (* 1979), Jana (* 1981) a Magdalenu (* 1983).\n"}
{"id": "333528", "url": "https://cs.wikipedia.org/wiki?curid=333528", "title": "2-oxoglutarát", "text": "2-oxoglutarát\n\n2-oxoglutarát nebo také α-ketoglutarát je dikarboxylová kyselina odvozená od kyseliny glutarové. Je jednou z ústředních látek biochemických cyklů. Je intermediátem Krebsova cyklu. Účastní se Coriho cyklu, alaninového cyklu, degradace aminokyselin (deaminace) a nepřímo (přes vzniklý L-glutamát) i močovinového cyklu. Je výsledným produktem degradace některých aminokyselin.\n\nPrvním krokem odbourávání aminokyselin je jejich deaminace - zbavení se aminoskupiny. Aminoskupina většiny aminokyselin se přenáší na 2-oxoglutarát za vzniku L-glutamátu a 2-oxokyselin. Tento děj se nazývá transaminace. L-glutamát pak podstupuje oxidační deaminaci, při které vzniká amoniak a zpátky 2-oxoglutarát. Amoniak je pak fixován do močoviny v močovinovém cyklu\n\nPo deaminaci jsou vzniklé 2-oxokyseliny dále degradované na některé základní metabolity, které mohou být využity k zisku energie. Arginin, prolin, glutamin, glutamát a histidin dávají vzniknout 2-oxoglutarátu, který může být dále využit k zisku energie v Krebsově cyklu popř. po přeměně na oxalacetát může sloužit jako prekurzor pro syntézu glukózy v procesu glukoneogeneze.\n\n2-oxoglutarát vzniká v Krebsově (citrátovém) cyklu dehydrogenací a dekarboxylací z isocitrátu pomocí isocitrátdehydrogenázy. 2-oxoglutarát pak podstupuje oxidační dekarboxylaci za vzniku sukcinyl-CoA (pomocí oxoglutarátdehydrogenázy).\n\nMimo to funguje obecně v metabolismu jako obecný akceptor aminoskupin z různých aminokyselin, přičemž se mění na glutamát, jenž je zase výchozím bodem pro syntézu jiných aminokyselin.\n\n\n\n"}
{"id": "333534", "url": "https://cs.wikipedia.org/wiki?curid=333534", "title": "František Benda (ministr)", "text": "František Benda (ministr)\n\nFrantišek Benda (7. srpna 1944 – 1. ledna 2017 Prachatice) byl český chemik, politik a duchovní. V letech 1990 až 1992 byl náměstkem primátora města České Budějovice a v letech 1992 až 1996 ministrem životního prostředí ve vládě Václava Klause.\n\nVystudoval chemii na Vysoké škole chemickotechnologické v Praze (VŠCHT) v roce 1969, kde v roce 1972 obhájil disertaci kandidáta chemických věd (CSc.).\n\nV letech 1969 až 1983 odborný asistent na katedře anorganické chemie VŠCHT v Praze. Od roku 1983 do roku 1990 vedoucí vědecký pracovník Ústavu krajinné ekologie ČSAV v Českých Budějovicích. Vědecky se zaměřil na přechodné a těžké kovy v modelových biologických systémech a fotochemie těchto systémů, cizorodé látky v ekosystémech, ekotoxikologie.\n\nV letech 1990 až 1994 byl členem KDS a po integraci KDS – ODS člen ODS. Za svou práci ve funkci ministra získal cenu Ropák roku za rok 1994, kterou na základě rozhodnutí poroty uděluje občanské sdružení Děti Země.\n\nFrantišek Benda 8. 12. 2011 přijal jáhenské svěcení. Až do své smrti vykonával jáhenskou službu jako trvalý jáhen pro vikariát Prachatice. Působil ve farnostech Dub, Frantoly, Husinec, Chroboly, Lažiště, Lštění, Prachatice, Předslavice, Vitějovice, Vlachovo Březí, Záblatí a v Domově důchodců v Prachaticích.\n\nZemřel 1. 1. 2017 v Hospici sv. Jana Nepomuka Neumanna v Prachaticích, zaopatřen svátostmi. Pohřben byl po zádušní mši 7. ledna na hřbitově ve Lštění.\n"}
{"id": "333535", "url": "https://cs.wikipedia.org/wiki?curid=333535", "title": "Resident Evil 4", "text": "Resident Evil 4\n\nResident Evil 4 (v Japonsku známá jako Biohazard 4) je počítačová hra z žánru survival horror určená pro GameCube, PlayStation 2, Wii a PC. Je již šestým dílem hlavní série Resident Evil. Jejím tvůrcem je japonská firma Capcom. Hra byla v Evropě vydána 18. března 2005 exkluzivně pro Nintendo GameCube, ale později byla konvertována na PlayStation 2 (4. listopadu 2005), PC (2. března 2007) a Wii (29. června 2007). Tato hra je považována za nejlepší svého žánru a je držitelem mnoha cen. V žebříčku serveru GameRankings.com je na devátém místě mezi nejlepšími hrami všech dob. Je také první hrou v sérii, kde se neobjevují zombie.\n\nLeon Scott Kennedy, který prošel peklem Raccoon City v Resident Evil 2, byl po tomto incidentu najat vládou USA. Leon je vyslán do Španělska, aby zde vysvobodil prezidentovu dceru Ashley Graham, která byla unesena neznámým a záhadným kultem. Když dorazí do vesnice, v níž má být Ashley držena, je napaden vesničany, kteří jsou oddáni kultu Los Illuminados (Osvícení). Tito vesničané už nejsou lidmi, jelikož v nich vyrůstá parazit (Las Plagas), díky němuž je každý nakažený vesničan ovládán kultem.\n\nBěhem mise se Leon setkává se ženou jménem Ada Wong, kterou potkal již v Resident Evilu 2, a s Jackem Krauserem, s nímž se setkal během vládního výcviku, a který byl údajně mrtev. Dále potkává Luise Seru, bývalého vědce, který Osvíceným pomáhal. Leon v něm nachází svého pomocníka, dokud není zavražděn Osmundem Saddlerem, vůdcem kultu.\n\nJakmile se Saddler dozví, že Leon Ashley vysvobodil, snaží se je všemožnými způsoby zastavit. Leon musí čelit vůdci vesnice Bitoresu Mendezovi, poté se ocitá na hradě, který ovládá kastelán Ramón Salazar se svými pomocníky. Po zdolání Salazara se dostává na ostrov na moři, kam byla Ashley Leonovi unesena. Na ostrově čelí mnoha Saddlerovým nástrahám, hlavně Jacku Krauserovi. Nakonec, s pomocí Ady Wong, zemře Krauser a konečně i Saddler. Leon mrtvému Saddlerovi sebere vzorek parazita, zde se však ukáže pravý důvod přítomnosti Ady, když Leonovi, se zbraní u jeho spánku, vzorek vezme a odletí helikoptérou. Leonovi nechává klíček od skútru, na němž společně s Ashley na poslední chvíli opouští explodující ostrov.\nPůvodně pomáhá Los Illuminados na posílení viru Las Plagas. Když mu dojde co se děje, snaží se předat virus agentce Adě Wong.\nZa to ho mají popravit. V ten den vstupuje do příběhu Leon Kennedy.\n"}
{"id": "333537", "url": "https://cs.wikipedia.org/wiki?curid=333537", "title": "Ardo", "text": "Ardo\n\nArdo nebo Ardonus (asi zkráceně \"Ardabastus, Ardabast\") byl posledním vizigótským králem. Panoval pravděpodobně od roku 713 nebo 714 až do své smrti v roce 721.\n\nVisigótské království bylo v té době již velmi zredukováno muslimským dobytím Hispánie (conquista) z předchozích tří let, než Ardo nastoupil na trůn po Agilovi II. Ardo je zaznamenaný pouze v seznamu vizigótských králů, kde je zmínka o tom, že panoval 7 let. V roce 716 Arabové přešli přes Pyreneje a napadli Narbonne, poslední provincii pod vizigótskou kontrolou. V průběhu dalších tří let zřejmě Ardo bránil zbytek vizigótského království a pravděpodobně podlehl v bojích jako jeho předchůdce, než Arabové dobyli všechno, co zůstalo ze staré říše. \n\n"}
{"id": "333539", "url": "https://cs.wikipedia.org/wiki?curid=333539", "title": "Sýkora uhelníček", "text": "Sýkora uhelníček\n\nSýkora uhelníček (\"Periparus ater\") je malý zpěvný pták z čeledi sýkorovitých.\n\nRozlišuje se celkem 21 poddruhů, které se liší hlavně zbarvením hřbetu. V Evropě žije následujících 6:\n\n\nMalý druh sýkory s velkou černou hlavou, bílými lícemi a velkou bílou skvrnou v týlu, díky které ji lze odlišit od všech ostatních evropských sýkor. Hřbet je modrošedý (ssp. \"ater\") až olivově šedý, spodina tmavě šedobéžová bez tmavého středového pruhu. Na křídle má dvě světlé pásky: jednu na špičkách velkých krovek, druhou podél středních krovek. Obě pohlaví se zbarvením neliší, mladí ptáci jsou jednotvárnější s nažloutlými lícemi a zátylkovou skvrnou.\nVábí rozmanitými, jemnými, zvonivými tóny (např. „týh“ nebo „tii tyh-i“). Zpěv, kterým se často ozývá z vrcholů jehličnatých stromů, tvoří jednoduché, rychlé, několikrát opakované „sitču-sitču-sitču-sitču…“. Zpívá po většinu roku, hlavně od února do července.\n\nSýkora uhelníček hnízdí téměř v celé Evropě, velké části Asie a v severní Africe. V Evropě se začala šířit s vysazováním jehličnatých lesů. V západních a jižnějších částech areálu je převážně stálá, ptáci ze severních populací vykazují různou míru migračního chování a v některých letech u nich může docházet až k hromadným invazím do jižnějších oblastí. Evropská populace je odhadována na 12–29 milionů párů, druh je charakterizován jako zabezpečený.\n\nV České republice hnízdí téměř na celém území od nížin až po horní hranici lesa. Množství hnízdících párů stoupá s nadmořskou výškou. Její početnost se v posledních letech mírně zvyšuje; v letech 1985–89 byla odhadnuta na 450 000–900 000 párů, v letech 2001–03 již na 500 000–1 000 000 párů.\n\nHnízdí převážně v jehličnatých lesích se zastoupením vzrostlých smrků, mimo hnízdní sezónu obývá také parky nebo zahrady s jehličnany.\n\nHnízdí jednotlivě a teritoriálně, poprvé ve 2. kalendářním roce života. Páry jsou monogamní, setrvávají spolu po několik let a často využívají i stejná teritoria. Hnízdo je v dutinách, nejčastěji ve stromech nebo budkách, řidčeji také v zemních dutinách, ve zdech, skalách nebo metrech dřeva. Existují i případy hnízdění ve starých hnízdech dravců. Hnízdní budka má být vysoká 25 cm s průměrem dna 12x12 cm a kulatým vletovým otvorem v průměru max. 26 mm z důvodu ochrany vůči větším druhům. Staví ho samotná samice; je složeno z mechu, lišejníků, vystláno srstí, vlnou a občas i peřím. Hnízdí 1× až 2× ročně. Snůška čítá 7–11 bílých, drobně červenohnědě skvrnitých vajec o rozměrech 14,9×11,6 mm. Doba sezení je 14–18 dnů, inkubuje samotná samice, které samec přináší potravu. Mláďata jsou krmena oběma rodiči, hnízdo opouštějí ve věku 18–20 dnů a dalších 20 dnů jsou krmena mimo něj. Rodina zůstává společně zřejmě až do další hnízdní sezóny. Úspěšnost hnízdění se pohybuje mezi 57–88 %.\n\nV potravě dospělých ptáků převažují stejnokřídlí (až 80 %) a motýli (až 76 %), dále jsou zastoupeni brouci, dvoukřídlí, blanokřídlí a rostlinná složka, hlavně semena (až 42 %). U mláďat v potravě převažují motýli, pavouci, stejnokřídlí, dvoukřídlí a semena. Od června do jara následujícího roku často mezi tenkými větvemi a jehličím vytváří zásoby potravy, nejčastěji ze semen smrku, ale i z hmyzu. Potravu sbírá převážně na stromech, v zimě běžněji i na zemi a ve smíšených hejnech s jinými druhy sýkor.\n\n\n"}
{"id": "333548", "url": "https://cs.wikipedia.org/wiki?curid=333548", "title": "Pražská německá literatura", "text": "Pražská německá literatura\n\nTermínem pražská německá literatura se označují německy psané literární texty vytvořené spisovateli, básníky a žurnalisty, kteří působili v Praze v druhé polovině 19. a na začátku 20. století. Převážně to byli pražští rodáci a jen výjimečně pocházeli z dalších oblastí českých zemí, Rakouska či Německa, odkud později přišli do Prahy. Většinou byli původem Židé, a z tohoto důvodu mnozí z nich před rokem 1939 emigrovali. V Praze působila na přelomu století více než stovka těchto autorů, z nichž se celosvětově proslavili zvláště Rainer Maria Rilke, Gustav Meyrink, Paul Leppin, Max Brod, Franz Kafka, Franz Werfel, Egon Erwin Kisch a Johannes Urzidil.\n\nPražská německá literatura je nejvýznamnějším komplexem literárních děl sepsaných v němčině, který vznikl mimo souvislé německojazyčné území. V literatuře těchto autorů, která byla silně ovlivněna českou kulturou, literaturou a dějinami, se odrážejí složité historické podmínky jejího vzniku související s národnostními poměry v Praze po roce 1861 a specifiky německého spolkového života, na němž se výraznou měrou podíleli pražští Židé.\n\nRozmanitost a pestrost pražského kulturního prostředí této epochy je patrná jak na četných literárních uskupeních jako byla ', ' nebo \"Café Arco\", tak i v návaznosti nebo vzájemném vymezování mezi jednotlivými literárními směry, k nimž lze počítat pražskou secesi, novoromantickou dekadenci a obskurantismus, pražský expresionismus a takzvanou novou věcnost. Bohatou literární produkci pak dokládá řada literárních časopisů. Pražští německy píšící spisovatelé usilovali o kulturní zprostředkování mezi německou a českou kulturou, svými překlady české literární a operní tvorby přispěli mimo jiné k mezinárodnímu uznání Haškova Švejka, prózy a divadelních her Karla Čapka, skladatelského díla Leoše Janáčka, Vítězslava Nováka a Jaromíra Weinbergera stejně jako k lepšímu povědomí o poezii Jaroslava Vrchlického, Fráni Šrámka, Petra Bezruče a Otokara Březiny.\n\nPojem „pražská německá literatura“, popřípadě „pražská literatura německého jazyka“ je označením novějšího data, které zavedla česká germanistika a které je součástí literární historie teprve od konce druhé světové války. Až v šedesátých letech pak byla vedle Kafky a Werfela věnována pozornost také dalším opomíjeným autorům z tohoto okruhu. Co však vlastně do pražské německé literatury spadá a jaké má tato literární „skupina“ specifika? K vymezení tohoto pojmu v kontextu ostatních literárních proudů se dodnes zpravidla užívá:\nTato dobově podmíněná definice, která je novějšími autory pojímána spíše extenzivně, pochází od československého germanisty a organizátora obou liblických konferencí Eduarda Goldstückera, jenž volně navázal na takzvanou tezi o trojím ghettu, jejímž autorem je literární vědec Pavel Eisner. Tato teze se pokouší vysvětlit fenomén pražské německé literatury tím, že její autoři byli jakožto Němci, měšťané a Židé uprostřed převažujícího českého obyvatelstva příslušníky trojího ghetta. Později byla tato vymezení podrobena kritice a v mnohém doplněna. Pavel Trost zdůraznil, že autoři, na něž se tento pojem vztahuje, v žádném případě netvořili nějakou jednotnou literární školu. Gilles Deleuze a Félix Guattari si všímají toho, že právě onen stísněný prostor, v němž tato literatura vznikala, má za následek to, že \"osobní záležitosti\" autorů (rodinné, manželské a podobně) získávají politický náboj a univerzální dosah. Později byly na tuto oblast aplikovány rovněž antropologické postupy ovlivněné teorií interpretace neustále nově pojednávaných lokálních kultur Clifforda Geertze, a postkoloniální a poststrukturalistické teorie literatury, mimo jiné například koncept takzvané kulturní hybridity, který často souvisí se zrodem nových forem kultury tak, jak jej formuloval Homi K. Bhabha. Pojem pražské německé literatury, jehož kritický rozbor předložila Ingeborg Fialová-Fürstová či Georg Escher, je potom třeba odlišit od jinak pojatého konceptu Maxe Broda nazvaného \"Pražský kruh\", kterým jsou (v užším slova smyslu) vedle Broda samotného většinou míněni Kafka, Felix Weltsch, Oskar Baum a po Kafkově smrti též Ludwig Winder, a rovněž od označení \"Pražská škola\" užívaným například Hansem Güntherem Adlerem, neboť pražskou školou se obvykle rozumí Pražský lingvistický kroužek.\n\nJeště před rokem 1848 byla Praha typickým velkým administrativním městem a komerčním centrem Rakouského císařství, kde se německy mluvící měšťané těšili z politické a sociální hegemonie nad místním slovanským obyvatelstvem. Podle značně nepřesné statistiky z roku 1846, která při stanovení národnostní skladby Pražanů vycházela z jazyka užívaného katolickým duchovenstvem dané farnosti, žilo ve čtyřech historických čtvrtích Starého Města, Nového Města, Malé Strany a Hradčan 66 046 Němců a 36 687 Čechů. V ghettu Josefově a jeho okolí pak 6 400 Židů. V důsledku průmyslového rozvoje pražských předměstí a s ním spojené migrace obyvatel z vnitřních Čech a v neposlední řadě také s nástupem českého národního hnutí po revolučním roce 1848 se situace začala brzy měnit. S koncem neoabsolutistického režimu přišly v roce 1861 nové volby, které znamenaly první otevřený konflikt mezi Čechy a Němci a které byly předznamenáním boje o politickou moc mezi oběma národnostmi v Praze a v českých zemích. Protože počínaje rokem 1861 získaly české strany poprvé převahu v pražské městské správě, český a německý veřejný život se rychle rozštěpil. První spolehlivé sčítání z roku 1880 zjišťující národnost, resp. obcovací jazyk, individuálním dotazováním již ukazuje poměr národností ve městě mnohem realističtěji. V letech 1880–1910 počet českého obyvatelstva ve městě a vnitřních předměstích vzrostl z 213 000 na 405 000, zatímco u Němců (katolíků, židů a protestantů) poklesl z téměř 39 000 na 33 000. V roce 1892 utrpěla kdysi mocná německá městská komunita další příkoří v podobě odstranění dvojjazyčného značení pražských ulic a jeho nahrazením výhradně českými názvy. Od prohraných voleb si pražští němečtí měšťané, mezi nimiž postupně získávali většinu německy mluvící Židé, vytvořili vlastní spolkový život analogicky k českým organizacím a spolkům. Jako protiváha české Měšťanské besedy vzniklo zastřešující německé Kasino ('), jehož sídlem se stal Německý dům v ulici Na Příkopě, která tehdy byla korzem pražských Němců a protějškem korza českého: dnešní Národní třídy. Spolkový život pražských Němců se vyznačoval příklonem k měšťanskému liberalismu a tedy k Německé ústavní straně. Šlechta usazená ve svých palácích na Malé Straně se tohoto života účastnila jen symbolicky, pro německé dělníky a řemeslníky zase byla tato měšťanská společnost příliš exkluzivní. Odlišný prvek představovali němečtí studenti, kteří si jako protiváhu českého Akademického čtenářského spolku založili „Čítárnu a přednáškovou síň německých studentů“ ('). Po rozdělení Univerzity Karlo-Ferdinandovy na českou a německou v roce 1882 byla přítomnost německých nacionálně () smýšlejících studentů z českého pohraničí dalším zdrojem napětí, který měl v už tak rozděleném městě za následek časté spory a pouliční rvačky. Také nově zrozený český nacionalismus se v té době projevoval agresivně, jeho obětí se často stávali pražští Židé, ať už si v národnostním sporu vybrali českou nebo německou stranu.\n\nRakouští Židé byli díky josefínským reformám postupně osvobozeni od některých diskriminačních opatření, v rámci reforem jim však bylo nařízeno přijmout německá jména a příjmení, protože pro státní úředníky byla hebrejská jména nesrozumitelná. Součástí těchto změn byla také přeměna židovských výchovných zařízení, takzvaných chederů, v německé základní školy. Ve stejné době začaly na území monarchie pronikat myšlenky židovského osvícenství, to jest haskaly, reagující na probíhající asimilaci, které se snažily obhájit to podstatné z judaismu v kontextu moderní doby. Protože Židé již ovládali jidiš, nelze se divit tomu, že si jazykově příbuznou němčinu rychle osvojili a že se v zájmu svého zrovnoprávnění snadno identifikovali jak s ideály haskaly, tak s německou kulturou a literaturou. Ještě před zrušením posledních zákazů týkajících se pobytu a zaměstnání v letech 1859–1860 se Židé nejen v Praze a ostatních větších městech středních Čech ujali vedení v zavádění novinek do obchodu a průmyslu a projevovali zájem o světskou vzdělanost. Pražští Židé, bohatí právě tak jako chudí, usilovali o to, aby se stali součástí vznikající podnikatelské a profesionální střední třídy. Mnozí z nich do osmdesátých let 19. století přijali kulturu rakouského německého měšťanstva. Přednostní postavení němčiny a německy mluvících zaměstnanců ve správě, velkém obchodě a vyšším vzdělání v Čechách a v celém Rakousku totiž způsobilo, že většina pražských Židů dávala přednost německému jazyku, německému studiu, a kde to bylo možné i německým společenským vztahům.\n\nPřes počáteční toleranci umírněných českých nacionalistů mnohé prvky české politiky (aliance staročechů s konzervativní šlechtou a katolickou hierarchií a z toho plynoucí podpora reakčního ekonomického zákonodárství a klerikálního vlivu na vzdělání) pražské Židy odpuzovaly a posilovaly jejich sounáležitost s Němci. Radikální čeští nacionalisté, kteří se odtrhli jako Národní strana svobodomyslná neboli mladočeši, pak ve své politice využívali maloburžoazní demagogii, která Židy jakožto Němce, loajální Rakušany a kapitalistické vydřiduchy či parazity ztotožňovala s nepřáteli národa. Odpor lidových vrstev proti německým a židovským podnikatelům vybuchoval v masovém násilí v Praze i v ostatních českých městech, v letech 1843, 1848, 1859, 1861, 1866, a potom v intervalech až do první světové války. Naopak německý liberální veřejný život v Rakousku účast Židů uvítal. Koncem osmdesátých let odmítla německá liberální strana antisemitismus, podporovala antiklerikální legislativu a získávala židovské hlasy. Oproti Vídni, která byla pod bezprostředním vlivem církve a katolického dvora, přitom v Praze nebylo nutné, aby se Židé jako vítaná posila pražské německé minority nechávali v souvislosti se svým kariérním postupem křtít. Německé spolky v Praze od počátku židovské členy přijímaly, židovští podomní obchodníci a ti nejchudší hokynáři však neměli přístup k německému skupinovému životu snadnější než jejich křesťanské protějšky.\n\nPražané německého jazyka se sdružovali ve vlastních politických, náboženských, profesních i kulturních spolcích, jejichž provázanost navenek působila dojmem jakéhosi menšího německého města uvnitř velkého města českého. Vedle samostatného školství s vlastní univerzitou, Stavovského i Nového německého divadla měli mimo jiné k dispozici tělocvičný spolek (\"\") a okruh svých institucí, kaváren, restaurací a podniků, které byly označeny německými či dvojjazyčnými nápisy.\n\nPražská německá společnost však přes vytrvalou snahu Kasina udržet liberální status quo zdaleka nebyla vnitřně jednotná. Již koncem osmdesátých let docházelo ke štěpení ve spolkovém životě a ke vzniku vnitřní opozice. Elementy „“ ideologie se nejprve objevily v tělocvičném spolku, kde chtěli někteří funkcionáři zavést takzvaný antisemitský paragraf vylučující židovské členy. Nejzávažnější byl ale rozkol v liberálním Čtenářském a přednáškovém klubu německých studentů v Praze, od něhož se v roce 1892 oddělila národovecky antisemitská Germanie. Pražští Židé na tyto tendence reagovali zakládáním vlastních liberálních, nacionálních a nakonec i sionistických organizací. Již v roce 1885 byl založen Ústřední spolek pro péči o židovské záležitosti ('), který měl totožné cíle s programem později založeného Ústředního spolku německých občanů židovské víry ('), jehož členy byli mezi jinými i otcové Maxe Broda, Willyho Haase, Franze Kafky a Franze Werfela. Odpovědí na založení antisemitské Germanie byl Spolek židovských vysokoškoláků Bar-Kochba (\"\"), jenž se záhy připojil k sionistickému hnutí.\n\nV roce 1893 vznikla první pražská lóže mezinárodní židovské organizace B'nai B'rith, která se jmenovala Izraelitský humanitní spolek „Bohemia“ (') a jejímž mládežnickým svazem se pak roku 1910 stalo Sdružení Johanna Gottfrieda Herdera ('). Také tento spolek byl výsledkem aktivity generace otců, jejímž záměrem bylo organizovat pražskou židovskou mládež ve spolku vzdorujícím jak narůstajícímu antisemitismu, tak tradiční židovské ortodoxii a ideám sionismu. Zároveň tak měla být zarovnána propast, jaká se rozevírala mezi generací otců a synů. Plány se však v realitě změnily ve svůj dokonalý opak: mladá generace získala organizační bázi (finančně podporovanou lóžemi) pro zápas proti světu otců. Spolek vyvíjel bohatou kulturní činnost, pořádal přednášky, čtení, divadelní představení, hudební a taneční večery a podobně. Jedním z prvních pozvaných hostí byl 12. prosince 1910 Karl Kraus, který ve svém příspěvku velmi ostře a zároveň vtipně kritizoval vídeňský žurnalismus a celou romanticky nasládlou, líbivou kulturu té doby typickou pro svět otců. Přibližně ve stejné době jako Kraus přednášel v Praze i Martin Buber, jehož \"Tři přednášky o židovství\" (\") vyvolaly uvnitř pražských židovských kruhů rozsáhlou debatu, v níž se projevila nespokojenost mladé generace s bezbarvým a bezobsažným zbytkem judaismu, který jim předali jejich asimilovaní otcové. Tyto historické a společenské souvislosti se potom odrazily v pražské německé literatuře zejména v kritickém postoji ke starému světu a jeho kultuře stejně jako v častém pojednávání židovské problematiky, která je většinou v dílech pražských německých autorů implicitně či explicitně přítomna.\n\nOd přelomu století byl v Praze zájem o literaturu, pro niž byl jistě dostatek závažných témat, stále častější; v kavárnách i na přednáškových večerech se hojně diskutovalo, vycházely nové knihy a časopisy a Praha se stávala literárním městem. U pražské německé literatury, která byla výsledkem tohoto vývoje, se v germanistice rozlišují tři hlavní etapy, v nichž vznikala jednotlivá literární uskupení, která přecházela jedno v druhé, vzájemně se proti sobě vymezovala a tříštila. První období od roku 1871 až do konce první světové války je v této periodizaci označováno jako „literární jaro“ ('), druhé období vymezené vznikem ČSR a nástupem nacistů k moci v roce 1933 se nazývá „pozdní literární léto“ (') a třetí a poslední období pak pod názvem „stíny Třetí říše“ (\") odkazuje zvláště k emigrantské antifašistické literatuře.\n\nV rozmezí let 1871 a 1918 vzniklo v Praze několik různých literárních uskupení, která sice sdílela stejné kořeny v měšťanské humanistické kultuře, zastávala však zcela protichůdná tvůrčí a ideologická stanoviska. Tyto často spíše neformální skupiny se rozpadly s koncem první světové války a současným zánikem Rakouska-Uherska. Všeobecně je tato etapa zahrnující uskupení jako byla ', ' a \"Café Arco\" označována za nejvýznamnější epochu pražské německé literatury, pro kterou se vžilo označení „literární jaro“. Nejdůležitější autoři této doby jsou zastoupeni v pozdějším sborníku Oskara Wienera \"\" z roku 1919.\n\n' byla poměrně konzervativním sdružením pražských německých spisovatelů a umělců narozených cca mezi lety 1850 a 1875, které vzniklo pod záštitou německého Kasina a od svého založení v roce 1871 podstatně ovlivňovalo literární život města. Zakladatelem spolku byl Alfred Klaar (který brzy odešel jako kulturní redaktor do berlínského časopisu '), po jeho odchodu se jako nejvýraznější osobnosti vyprofilovali básník a dramatik (po jistou dobu považovaný dokonce za nástupce Goethova) Friedrich Adler a jeho přítel i konkurent básník Hugo Salus. Kvůli vzájemným sporům obou básníků pak bylo toto uskupení někdy přezdíváno „“. Vedle nich spolek tvořili spisovatelé jako Karl Bayer, Josef Adolf Bondy, Emil Faktor, Heinrich Teweles a Joseph Willomitzer, ve druhé generaci dále autoři jako Walther Schulhof, Paul Porges, Alfred Guth, Eugen Trager a Richard Wurmfeld, kteří (alespoň podle názoru Paula Leppina) svou spisovatelskou činnost většinou nevykonávali jako své hlavní povolání, nýbrž jako duchaplnou zábavu vedle svých občanských profesí. Pro tuto generaci byl ještě příznačný radikálně asimilovaný přístup k židovství, který byl vyvažován o to vřelejším vztahem k německé kultuře a neskrývaným odstupem od českých politických snah. V rámci své spolkové činnosti ' poskytovala příležitosti k setkávání mezi pražskými autory a zahraničními hosty jako byli například Felix Dahn nebo Ludwig Büchner, kteří na pozvání spolku ' přijeli do Prahy. Péčí Heinricha Tewelese byl v roce 1894 vydán reprezentativní sborník \"\", v němž jsou zastoupeni básníci tohoto spolku.\n\nV záměrném kontrastu s měšťanskou solidností mocného honoračního spolku ' vzniklo novoromantické hnutí ' (Mladá Praha), které se scházelo v kavárně v ulici Na Příkopě a přivedlo sem mimo jiné německého básníka Detleva von Liliencron, který podle Maxe Broda „rozhodujícím způsobem“ zapůsobil na všechny pražské literární směry. K této literární skupině patřili mezi jinými Victor Hadwiger, Camill Hoffmann, Paul Leppin, Gustav Meyrink, Rainer Maria Rilke, Hedda Sauer a Oskar Wiener. Vedle těchto autorů byli součástí skupiny také Richard Teschner a Hugo Steiner-Prag, kteří se později proslavili jako knižní ilustrátoři. Tito spisovatelé a výtvarníci narození v sedmdesátých letech nebo krátce předtím, se od roku 1895 seskupili kolem Spolku německých výtvarných umělců v Čechách (') a po nějakou dobu používali jako své fórum časopisy ' (1900/1901) a ' (1906), které však brzy zanikly. Odchody zakládajících členů a jejich pozdější tvůrčí vývoj pak vedly k zániku jednotného hnutí '.\n\nPo rozpadu hnutí ' si následující generace autorů narozených v rozmezí let 1882 a 1893 zvolila za místo svých setkání kavárnu Arco. K členům této společnosti, které Karl Kraus trefně nazval \"Arconauty\", patřili mimo jiné Oskar Baum, Max Brod, Rudolf Fuchs, Willy Haas, Willi Handl, Franz Janowitz, Franz Kafka, Paul Kornfeld, Egon Erwin Kisch, budoucí herecká hvězda Ernst Deutsch, Otto Pick, stejně jako Franz Werfel, který se svou básnickou sbírkou ' (Přítel světa) vytištěnou koncem roku 1911 přispěl k rozkvětu nejen pražské varianty expresionistického hnutí. Tato skupina formálně zakotvená ve Sdružení Johanna Gottfrieda Herdera (') si v letech 1911–1912 vytvořila vlastní literární platformu v časopise '. Tato perioda od jara 1911 do podzimu 1912, během níž skupině vycházel vlastní časopis a Franz Werfel prožíval svůj poslední rok v Praze, patrně znamenala dobu nejužší vzájemnosti, nejpevnějšího semknutí a nejintenzivnějšího vzájemného působení, byla to takříkajíc heroická doba \"Café Arco\". Otto Pick o tomto období ve vzpomínkovém článku z roku 1916 napsal: „Večery, noci oné zimy! Jak jsme byli zajedno, jak jsme spolu souzněli!“ Začátek tohoto pozoruhodného období pražské německé literatury je přibližně vymezen podzimem 1912, vydáním posledního sešitu ' (a současnou zásadní změnou koncepce pražského časopisu ' směrem k ideji německého nacionalismu, přesídlením Werfela do Lipska, „průlomem“ a rozhodujícím obratem v životě a díle Franze Kafky); jeho konec pak následně „Večerem pražských autorů“ Herderova sdružení 4. prosince 1912, při němž Kafka poprvé veřejně předčítal \"Ortel\" (\"\"), jehož se ale již neúčastnil Werfel. S příchodem první světové války a povoláním mnohých z těchto mladých literátů do vojenské služby Café Arco jako středisko literární kreativity pozbylo svého významu, pro svůj věhlas však přitahovalo mladší autory „druhé generace“, kteří si tuto kavárnu opět zvolili jako místo svého setkávání.\n\nK těmto autorům druhé generace literární skupiny \"Café Arco\" narozeným uprostřed devadesátých let 19. století náleželi Karl Brand, Hans Demetz, Hans Gerke, Walter Fürth, Otto Rosenfeld a Johannes Urzidil – tehdy vesměs mladí žurnalisté a literární adepti. Společně s některými staršími autory jako byli například Ernst Polak nebo Ernst Feigl tvořili okruh druhé generace uskupení \"Café Arco\", které bylo převážně pacifisticky zaměřeno a které se dále pokoušelo o přehodnocení dosavadního vztahu pražských německých spisovatelů k české kultuře a literatuře. Jako skupina však zůstali relativně nepovšimnuti, protože vzhledem k válečným událostem byly možnosti jejich společných akcí a veřejných vystoupení značně omezené.\n\nV době ohraničené vznikem samostatného Československa v roce 1918 a převzetím moci nacisty v Německu roku 1933, které uvedlo do pohybu mohutnou emigrační vlnu, při níž do Prahy uprchli mnozí pronásledovaní autoři židovského původu a perzekvovaní političtí odpůrci nového režimu, se v hlavním městě vytvořily menší literární skupiny: ', ' a '. Tato uskupení byla silně ovlivněna katastrofálními důsledky první světové války a Říjnovou revolucí v Rusku, která byla i na území Československa počátkem vzestupu socialistického hnutí. Předehrou k této etapě v dějinách pražské německé literatury bylo vydávání měsíčníku ' (\"Stezka\") zahájené skupinou pražských studentů v roce 1919.\n\nLiterární měsíčník \"\" byl založen v roce 1919 kroužkem pražských studentů narozených na přelomu století, kteří se proti literární moderně a moderní době vůbec snažili vymezit z konzervativních pozic. Jejich cílem bylo překonání éry materialismu a sofistikovaných válečných strojů návratem k přírodě a k životu v předindustriálním věku.\n\nVedle zakládajících členů – pozdějšího právního specialisty Armina Spitalera a Georga Karla Verannemana – se skupinou ' spolupracovali také Konstantin Ahne, Rudolf Altschul a Hans Klaus, kteří se však kolem roku 1920 od těchto konzervativních autorů odtrhli a s vlastním časopisem nazvaným \"Avalun\" (počínaje rokem 1921) vystoupili jako samostatné uskupení pod názvem ' (\"Skupina protest\").\n\nDalší literární skupina \"Die Freie Gruppe Prag\" (\"Svobodná skupina Praha\") byla v roce 1929 založena Paulem Leppinem ml. a Wolfem Salusem, synem Huga Saluse, společně s Friedrichem S. Ostem a Franzem Steinerem. Veřejně se poprvé představili 6. prosince 1929 v sále Pražského domu odborů (v dnešní budově Prago-union na Václavském náměstí). Již v příštím roce se však skupina rozpadla pro vzájemné neshody mezi Steinerem a jeho bývalým spolužákem Salusem. Blízko k tomuto převážně levicově (a částečně i komunisticky) zaměřenému uskupení měli rovněž Hans Günther Adler a Heinz Plotzer. Většina jeho členů se narodila kolem roku 1910.\n\nPoslední fáze pražské německé literatury ovlivněná jak konzervativními, tak socialistickými myšlenkovými směry, byla silně poznamenána stále naléhavější hrozbou ze strany nacistického Německa a šířením jeho propagandy v českých pohraničních oblastech s početným německým obyvatelstvem. Toto vnější ohrožení vedlo k návratu ke společným kořenům a k solidaritě mezi pražskými německými autory, která se projevila už 25. března 1933 „Pražským autorským večerem“ (') uspořádaným Ernstem Feiglem, na němž se předčítalo mimo jiné z děl Rudolfa Fuchse, Oskara Bauma a Georga Mannheimera. Do pražského literárního života se zapojilo množství uprchlíků, kteří současně s některými rodilými Pražany (Louis Fürnberg, Franz Carl Weiskopf) pracovali pro antifašistická vydavatelství ' a \"\" a díky nimž se Praha stala dočasným centrem německé antifašistické literatury. Mnichovská dohoda z 29. září 1938 a následná invaze německých vojsk do Prahy 15. března 1939 pak znamenala definitivní konec těchto literárních aktivit.\n\nDíky vysokému počtu nadprůměrných literárních osobností a děl je pražská německá literatura stylově i žánrově nesmírně rozmanitá. Z hlediska historických epoch je zde obsaženo téměř vše od klasického realismu Ferdinanda von Saara a Marie Ebner-Eschenbachové, přes naturalismus v raných dílech Auguste Hauschnerové, modernismus Rilkovy generace či expresionismus generace Werfelovy až k obtížně zařaditelnému dílu Kafkovu. Co se týče žánrů, jsou zde zastoupeny jak vývojové romány Maxe Broda, Franze Werfela, tak i psychologické romány Oskara Bauma, Ernsta Weisse, Hermanna Ungara, Ludwiga Windera, dále Meyrinkovy, Kafkovy a Rilkovy grotesky, Kornfeldova dramata a spousta vynikající lyriky, kulturně-politické eseje Urzidilovy a Haasovy, filosofie od Bolzana po Ericha von Kahlera. Rovněž tematicky tato literatura zahrnuje vše, co charakterizuje a zajímá moderního člověka (absurdita, odcizení, disociace, ztráta hodnotových měřítek, ztráta transcendence). Tuto rozmanitost stylů a tendencí lze ilustrovat na ukázce několika literárních směrů, které jsou pro vývoj této literatury příznačné a jimiž jsou: pražská secese, novoromantická dekadence a obskurantismus, pražský expresionismus a nová věcnost.\n\nPoslední univerzální mezinárodní sloh, zvaný secese (, , ), který se na konci 19. století a na počátku 20. století rozšířil do všech oblastí kultury, se prosadil nejdříve ve výtvarném umění. Zejména kolem výtvarného umění se také vytvářela svébytná programová estetika secese, která zdůrazňovala odvrat od historizujících tradic a slohové „nepůvodnosti“ 19. století. V literatuře se stávají nositeli secesního slohu významné směry z přelomu století, to jest symbolismus, dekadence a částečně i impresionismus, ačkoliv ne všechna díla vzniklá v kontextu těchto literárních směrů mají secesní charakter. Literatura a výtvarná secese k sobě v této době měly velmi blízko, jak je patrno na zakládání uměleckých skupin zahrnujících spisovatele i výtvarníky, vznik uměleckých časopisů pro novou literaturu i výtvarné umění a na obdobném řešení uměleckých problémů v obou oblastech. Také v literatuře té doby se objevuje tíhnutí k ornamentální stylizaci, například v rytmizaci věty a verše nebo v ornamentálním opakování slov, motivů a hláskových skupin.\n\nV Praze se provázanost obou uměleckých světů projevila ve Společnosti pro podporu německé vědy, kultury a umění v Čechách ('), která vznikla v roce 1891 jako reakce na založení České akademie věd a umění císaře Františka Josefa v Praze v roce 1890, stejně jako v uměleckém spolku ', na jejichž činnost později navázaly skupiny německy hovořících umělců , a . Z pražských německých literátů se jako první nechal secesní estetikou inspirovat Rainer Maria Rilke, v jehož raném díle se před jeho odchodem z Westerwede v roce 1902 (konkrétně například v básnickém cyklu ' z roku 1898 inspirovaném malířským a grafickým dílem Ludwiga von Hofmanna) objevuje takzvaná ' \"perioda\" vyznačující se – i přes zdůrazňování básníkovy osamělosti – reálnou integrací do soudobé umělecké scény a sdílením jejích módních tendencí a motivů. Dalšími pražskými autory, jejichž díla vykazují vlivy literární secese, jsou spisovatel a filosof Fritz Mauthner (například povídka ' z roku 1914) a Rilkem ovlivněný básník a prozaik Camill Hoffmann (například povídka ' z roku 1910).\n\nNedílnou součástí modernistického proudu v literatuře nastupující koncem 19. století, to jest v období označovaném jako \"\", byla dekadence (což bylo původně hanlivé označení zejména francouzské poezie druhé poloviny, popřípadě poslední třetiny 19. století, která se pohrdavě stavěla k dobové měšťanské kultuře a k jejím tradicím). Autoři tohoto nového směru si s provokativní oblibou vybírali tabuizovaná témata, jakými byly erotika, morbidita, poetizace násilí a zla, neuctivý vztah k Bohu, oslava Satana anebo kult smrti. Namísto zavržených hodnot minulosti přitom hledali záchranu ve vypjaté a rafinované kultivaci vlastního nitra. Jako označení nového směru se později ujal pojem symbolismus a jako dekadenti pak byli označováni už jen ti přívrženci nového umění, pro něž byla typická přesycenost, únava z kultury, touha po vrcholně vypjatých dojmech, rafinovanost či egoistický individualismus. Tato duchovní tendence ovlivnila téměř všechny další dobové směry včetně novoromantismu. Novoromantismus, což je souhrnné pojmenování pro různé umělecké směry, které se vyznačovaly odmítáním naturalismu a novoklasicismu v umění, sdílel s dekadencí vypjatý estetický subjektivismus. Novoromantická estetika ovšem do literatury vnesla některé nové prvky, jimiž jsou například důraz na individuální básnický zážitek a propracovanost melodiky i sémantiky básnického jazyka. Vymezování proti předchozím generacím, které vyznávaly ideály osvícenství, se pak v této době projevovalo také odporem vůči vědeckému pokroku a záměrným zpátečnictvím či tmářstvím spojeným například s oblibou magie a okultismu. Tento proud zvaný obskurantismus souvisel se zpátečnickými i mystifikačními tendencemi mnohých básníků romantismu, které tímto pojmem označoval již Heinrich Heine.\n\nTypickým pražským autorem takovéto „černé romantiky“ byl Gustav Meyrink, tvůrce fantastických románů, ve kterých hrají významnou roli nadsmyslové jevy a hledání metafyzického smyslu lidské existence (' / \"Golem\", ' / \"Zelená tvář\", ' / \"Bílý dominikán\", ' / \"Anděl západního okna\"). V těchto románech stejně jako v různých článcích vyjadřoval Meyrink, jeden z prvních členů Teosofické společnosti Germania (\"\"), esotericko-mystické názory, které mimo jiné zahrnovaly mesianistické ideje a elementy buddhismu, židovské a křesťanské mystiky, teosofie a alchymie. Prvky alchymie či magie byly nejen součástí Meyrinkovy důsledné sebestylizace, z níž vyplynuly četné legendy o jeho životě, ale nalézají se také v samotné struktuře spisovatelova díla. Meyrinkova próza, jejímž virtuózním vrcholem je patrně nejslavnější pražský román \"Golem\", však přes své novoromantické, ba obskurantní zabarvení rozhodně neznamenala krok zpět, v řadě svých rysů naopak předznamenává další literární vývoj, jehož vyústěním je expresionismus. Dobová móda okultismu či spiritismu totiž zdaleka nebyla charakteristická pouze pro Gustava Meyrinka, neboť zájem o tyto nauky nebyl cizí ani autorům užšího \"Pražského kruhu\", Brodovi, Kafkovi a Werfelovi.\n\nVýznamným představitelem pražské novoromantické dekadence, jakýmsi dekadentem ' označovaným také za nekorunovaného krále pražské bohémy, byl Paul Leppin, autor prozaických děl, poezie a divadelních her. Dusnou a smyslnou atmosférou evropské dekadence kolem roku 1900 se vyznačuje zvláště skandální román ', který byl pro svůj erotický obsah některými čtenáři mylně považován za pornografii. Ústřední postava románu, Leppinův , vystupující zde coby krysař, svůdce a učiněný antikrist, chce spíše osvobodit tělesnost a sexualitu od pout jakými ji svazovala měšťanská společnost jeho doby. Oblíbenou literární formou, kterou Leppin rozvíjel ve svém dalším díle, je \"pražský strašidelný román\" ('), jehož typickým příkladem je \"Severinova cesta do temnot\" (') z roku 1914, kde jsou dále rozvinuty některé motivy z knihy \"Daniel Jesus\" v příběhu pražského úředníka Severina zmítaného vlastní tělesností a smyslností až na pokraj šílenství. Téma erotiky ve vztahu k dvojí morálce tehdejší společnosti (a tedy v napětí mezi manželským životem a prostitucí) je v pražské německé literatuře stále přítomno, lze se s ním setkat mimo jiné ve třetím románu Ludwiga Windera ' (\"Židovské varhany\"), v románu ' (\"Pasák\") Egona Erwina Kische či v ' (\"Česká služka\") a ' (\"Franci čili Láska druhého řádu\") Maxe Broda. Posledním vrcholem pražské dekadence je potom Brodův raný román \"\" (\"Zámek Nornepygge\"), který však lze zařadit také do kontextu raného expresionismu.\n\nTermín expresionismus se ojediněle objevoval ve výtvarném umění už mezi léty 1850 a 1880. V německém prostředí bylo tohoto pojmu poprvé užito v katalogu výstavy Berlínské secese z roku 1911. Z rozpaků nad obrazy francouzských fauvistů („je toto ještě impresionismus?“) si prý malíř Lovis Corinth pomohl vytvořením sémantického opaku, to jest pojmu expresionismus. Ještě téhož roku byl zásluhou Kurta Hillera a Ernsta Barlacha tento termín přenesen do literatury, nějaké jednotné hnutí ve smyslu literární školy ale nikdy nevzniklo. Nejvýznamnějším centrem nového uměleckého směru, který se v desetiletí 1910–1920 rozšířil především v německé jazykové oblasti, byl Berlín, důležitými centry byly rovněž Drážďany (působiště malířů ze skupiny ), Mnichov (sídlo expresionistické výtvarné skupiny ), Vídeň (působiště expresionistických hudebních skladatelů kolem Arnolda Schönberga), dále Innsbruck (kde byl vydáván časopis \"), Curych a v neposlední řadě (jak bude patrno) také Praha. Životní realita začátku dvacátého století s sebou přinášela dosud nevídané tempo, rychle pokračující industrializaci a novou podobu moderních velkoměst, která svým nočním životem (od biografů, kaváren až po nevěstince), reklamami, světly neonů prodlužovala den a bdění na 24 hodin. Důsledkem těchto pro generaci expresionistů zcela nových zážitků a vzruchů byla jistá otupělost anebo naopak hrůza z anonymních, chaotických sil, ztráta schopnosti komunikace a typicky moderní pocit samoty uprostřed davu. Expresionismus je v tomto smyslu městským fenoménem ovlivněným jak dosud nebývalými možnostmi moderní doby, tak pocitem existenciálního ohrožení, z něhož není úniku. Typicky expresionistické vidění světa pak bylo vystupňováno vypuknutím první světové války, které ale mladí umělci (stejně jako většina příslušníků mladé generace na obou stranách konfliktu) přivítali jako důležitý předěl, apokalyptickou bouři, která smete nenáviděný starý svět. Uměleckým výrazem literárního expresionismu bylo extrémní – programové – novátorství a stylistický experiment odlišující nové hnutí zvláště od ostatních (většinou o něco málo starších) uměleckých směrů avantgardy. Jeho charakteristickými tématy jsou válka, velkoměsto, úpadek, strach, ztráta vlastního já a zánik světa, dále potom šílenství, konflikt otce a syna, láska a opojení a podobně Nadějí a častým uměleckým útěkem těchto autorů z hrozivé a odporné reality pak byly nejrůznější utopické vize, zvláště utopie „nového člověka“.\n\nPražská německá literatura byla od počátku považována za důležitou součást expresionistického hnutí, do něhož vnesla své vlastní nezaměnitelné stopy (mimo jiné například téma izolace, metaforu ghetta, ostrova či kolonie). Již zmíněný Leppinův román ' byl prvním románem na pokračování, který vycházel na stránkách nově založeného expresionistického časopisu '. Brodův \"Zámek Nornepygge\" byl nadto Kurtem Hillerem oslavován jako vůbec první expresionistický román (třebaže Brod se svým přiřazením k tomuto stylu nesouhlasil). Kurt Pinthus se dokonce domnívá, že samotným počátkem literárního expresionismu bylo Brodovo vystoupení před skupinou berlínských studentů a literátů v průběhu druhého večera poezie pořádaného redakcí časopisu \"\", kde spisovatel předčítal dosud nepublikovanou Werfelovu báseň „“. Toto čtení se podle Kurta Krolopa konalo 16. prosince 1911.\n\nFranz Werfel byl na počátku své tvorby nejmarkantnějším zástupcem takzvaného mesianistického expresionismu, který představoval variantu utopických vizí „nového člověka“, jejíž kořeny lze hledat u Tolstého, Dostojevského, popřípadě v literatuře barokní. Werfelova poezie plná mladické, naivní vřelosti působila v roce 1911 velmi novátorsky – ve srovnání s artistními či symbolistickými skladbami básníků předchozí modernistické generace – právě svou přímočarou, nezastřenou citovostí. Úvodní verš básně ' (\"Čtenáři\") ze sbírky ' (\"Přítel světa\") vyjadřující touhu po univerzálním sbratření se všemi lidmi lze s určitým zjednodušením označit za hlavní téma prvních tří z jeho básnických sbírek. Nadšené přitakání světu má přitom svůj protipól v typicky expresionistických reflexích (vyjadřovaných skrze ich-formu), v nichž Werfel uvažuje o nejrůznějších aspektech smrti, chudoby, stáří, nemoci a osamělosti. Básníkovy osobité variace na utopii „nového člověka“, které jistě souvisejí s jeho pozdějším příklonem ke křesťanství, jsou často nábožensky zabarveny a v mnohém zřetelně inspirovány příběhy evangelií a starozákonními proroky. Základní charakteristikou Werfelovy ich-figury je ovšem (vždy) nedostačující schopnost lásky a sebeobětující náklonnosti k bližnímu. Expresionistická autostylizace básníka pak vedle polohy špatného sociálního svědomí a z toho plynoucího utrpení zahrnuje rovněž elitářský postoj spojený s obrazem básníka-revolučního vůdce, který je pro tuto roli (například v básni \"\"/\"Triumfální óda\") právě na základě hloubky vlastního utrpení předurčen. Ideje mesianistického expresionismu sice nedosahují úrovně Nietzscheho koncepce Zarathustry, ani křesťanské etické ideály v nich nejsou nahrazeny něčím novým, přesto jsou Werfelovy verše svou utopickou vírou a nadějí dodnes kladnou protiváhu temného, nihilistického pohledu na člověka.\n\nDalším pražským autorem, kterého lze přiřadit k literárnímu expresionismu, je spisovatel, dramatik a dramaturg Paul Kornfeld, příslušník generace \"Café Arco\". V roce 1914 se odstěhoval do Frankfurtu nad Mohanem, kde se mu podařilo prorazit s tragédií ' (\"Svedení\") uvedenou ve zdejším městském divadle mezi přední expresionistické dramatiky. Toto pětiaktové drama je obžalobou bezduchého světa z pohledu nešťastného hrdiny Bitterlicha, jenž je nevyhnutelným osudem vláčen k tragické smrti. Kornfeldův protest proti materialismu jeho doby, proti pouhému psychologizování v naturalistickém umění či životu bez vyšších ideálů je zformulován v jeho eruptivním, programovém eseji ' (\"Oduševnělý a psychologický člověk\") z roku 1918, který je považován za jeden z nejlepších manifestů expresionismu. V letech 1918–1919 vytvořil Kornfeld pro vídeňský Burgtheater své druhé velké mysteriozní drama \"\" (\"Nebe a peklo\"), které sice bylo Hermannem Bahrem přijato, nakonec zde však nesmělo být uvedeno. Ve svém dalším díle se potom Kornfeld od expresionismu distancoval a v následující komedii \"Der ewige Traum\" (\"Věčný sen\") z roku 1922 svůj styl obrátil v satiru.\n\nObraz expresionistického desetiletí by zůstal neúplný, kdyby byla opomenuta významná stopa pražské německé literatury a vůbec nejrůznějších pražských motivů v expresionistickém filmu. Vedle průkopnického filmu z roku 1913 ' (\"Pražský student\"), ve kterém si zahrál a na režii spolupracoval německý herec a režisér Paul Wegener, v tomto období vznikla golemovská trilogie: ' (1915), ' (\"Golem a tanečnice\"; 1917) a ' (\"Jak Golem na svět přišel\"; 1920) opět zahraná a režírovaná Wegenerem. Od roku 1914 hrál s úspěchem v divadle a expresionistickém filmu Ernst Deutsch z generace \"Café Arco\". Konečně hlavním autorem scénáře k jednomu z nejslavnějších filmů této epochy \"\" (\"Kabinet doktora Caligariho\"; 1920) byl spisovatel Hans Janowitz, bratr básníka Franze Janowitze.\n\nJedním z logických důsledků expresionistické utopie „nového člověka“ vrcholící na konci první světové války byl levicový aktivismus a nejrůznější varianty levicové avantgardy. Se zjevným vymezením k subjektivně deformující a vypjatě výrazové estetice expresionismu vznikaly v německojazyčné oblasti nové umělecké směry, jejichž souhrnným označením je Nová věcnost ('). V únavě z válečného a poválečného období hledali tito umělci způsob, jak uchopit objektivní skutečnost v její věcné předmětnosti, a to bez jakéhokoliv náznaku subjektivního hodnocení. V literatuře Nové věcnosti je obsah uměleckého sdělení kladen nad literární formu, která se mu podřizuje obdobným způsobem jako v literatuře faktu. Lyrika pak nabývá podobu jakési nenápadně rytmizované prózy. Pro tyto tendence je typické rozvíjení prozaických žánrů, biografických a reportážních románů, koncipovaných jako „zprávy o skutečnostech“ ('). Nová věcnost však nebyla vyhraněným směrem v pravém slova smyslu, ale spíše jen dobovou estetickou tendencí.\n\nPražským zástupcem Nové věcnosti byl „zuřivý reportér“ Egon Erwin Kisch, autor, který se po počátečním období, kdy psal poezii a prózu s tematikou rodného města, našel v žánru reportážního románu. Již v době vypuknutí první světové války působil Kisch jako dramaturg a novinář v Berlíně, za svého pobytu na srbské frontě sepsal svůj válečný deník ' (\"Vojákem pražského sboru\"; 1922), později se jako tiskový mluvčí u Vrchního velitelství ve Vídni stal revolucionářem a zapřísáhlým odpůrcem války, konečně v listopadu 1918 byl Kisch jedním z velitelů vídeňských rudých gard. Vývoj jeho reportážního stylu v letech Výmarské republiky lze rozdělit do tří fází: 1) Nejprve byl reportérem, který ve své tvorbě programově potlačoval jakékoliv tendence a subjektivní hodnocení s jednoznačným příklonem k Nové věcnosti. V předmluvě ke knize ' / \"Zuřivý reportér\" z roku 1924 to vyjádřil slovy: \"Nic nás tak neohromí jako čistá pravda, nic není exotičtějšího než svět kolem nás, nic není fantastičtějšího než věcnost.\" 2) Ve druhé fázi, v níž vznikly sborníky reportáží jako ' (\"Caři, popi, bolševici\"; 1927) nebo ' (\"Americký ráj\"; 1930) jsou již patrné tendence k operativní politické agitaci. 3) Konečně pro třetí fázi Kischova stylu je příznačná postupná identifikace s historickým materialismem, popřípadě s takzvaným bílým socialismem.\n\nVzhledem k absenci jazykové bariéry není překvapivé, že již generace autorů z literárního uskupení ' publikovala ve významných nakladatelstvích německé jazykové oblasti. Hugo Salus například spolupracoval s lipským nakladatelstvím Eugen Diederichs a s berlínským vydavatelem Egonem Fleischelem. Rilke byl vydáván ve Stuttgartu (\"Adolf Bonz & Comp.\"), Lipsku (\"Friesenhahn\", \"Poeschel & Trepte\", ') a Drážďanech (\"Wolfgang Jess\"). Paul Leppin pak kombinoval pražské (', \"Arthur Werner\", \"Hugo Kosterka\", '), rakouské (\"Eduard Strache\") a německé vydavatele (\"\"). V celé řadě nakladatelů vydávajících pražské německé spisovatele stojí za zmínku zvláště ti, kteří jako první rozpoznali význam dosud neznámých autorů ze slavné generace \"Café Arco\", jmenovitě Kurt Wolff, Ernst Rowohlt a Paul Zsolnay.\nKurt Wolff (1887–1963) založil ve své době nejdůležitější nakladatelství pro expresionistickou literaturu v Německu: ', které existovalo v letech 1913 až 1940. V roce 1908 se Wolff v Lipsku seznámil s Ernstem Rowohltem (1887–1960), zakladatelem nového vydavatelského domu, a stal se jeho tichým společníkem. Lektory společného nakladatelství byli Kurt Pinthus a Walter Hasenclever, jejichž prostřednictvím se Wolff seznámil s Kafkou, Brodem a Werfelem. Pro vzájemné neshody však 1. listopadu 1912 Rowohlt z nakladatelství odstoupil a Wolff po zaplacení odstupného ve výši 15 000 marek celý podnik (mimo jiné i s právy na vydávání Johannese Roberta Bechera, Maxe Broda, Georga Heyma, Franze Kafky a Arnolda Zweiga) převzal a přejmenoval na '. V letech 1912–1915 byl v novém Wolffově nakladatelství zaměstnán Franz Werfel, který zde založil slavnou expresionistickou edici ' (\"Poslední soud\"), v níž mimo jiné vyšlo jeho drama ' (\"Pokušení\") a básnická sbírka ' (\"Zpěvy ze tří říší\"). Kurt Wolff měl velký úspěch také s vydáváním Meyrinkova \"Golema\". Rozsáhlá reklamní kampaň organizovaná obchodním zástupcem Georgem Heinrichem Meyerem využila známosti stejnojmenného filmu Paula Wegenera z roku 1913, přičemž výše celkového nákladu mohla odhadem činit kolem 200 000 exemplářů. Na konci expresionistické éry byl v roce 1921 Wolf v důsledku inflace nucen přeměnit firmu na akciovou společnost, ve svém dalším podnikání se proto soustředil na literární produkci v jiných jazycích (v roce 1924 například ve Florencii založil vydavatelství '). V roce 1929 se Wolff rozhodl činnost tehdy již dosti prodělečného nakladatelství ukončit. Počátkem třicátých let pak nejen pro svůj židovský původ odešel do exilu (Florencie, Francie, USA) a od roku 1942 tu provozoval nové vydavatelství \"\". Po roce 1960 se vrátil zpět do Evropy, kde při návštěvě Německa v roce 1963 zemřel na následky dopravní nehody.\n\nPaul Zsolnay (1895–1961) byl zakladatelem prestižního vídeňského nakladatelství ', které se etablovalo v meziválečných letech 1924 až 1938. Samotný nápad na vytvoření nového podniku vznikl během večírku v Zsolnayově domě, jehož se účastnili také Alma Mahlerová-Werfelová a Franz Werfel. Herečka Ida Rolandová zde Zsolnayovi navrhla, aby si založil vlastní nakladatelství. Budoucí nakladatel byl nejprve skeptický, když mu však Alma Mahlerová-Werfelová nabídla Werfelův první velký román \"Verdi\", souhlasil. Werfelův \"Verdi\" byl vydán 4. dubna 1924 a nové nakladatelství rychle prodalo 60 000 výtisků (do roku 1933 se pak celkový náklad vyšplhal na 250 000 kusů). V roce 1929 se Paul Zsolnay oženil s dcerou Almy a Gustava Mahlerových, sochařkou Annou Mahlerovou, s níž měl dceru Almu Zsolnay. Podnikavý Zsolnay se mimo jiné zajímal o Kafkovu literární pozůstalost, jejíž vydávání (za daných finančních podmínek) ale považoval za příliš riskantní. Max Brod, který s ním o této pozůstalosti jednal, brzy sám k Zsolnayovi přešel a zprostředkovával mu další (nejen) pražské autory. V ' tak byla vydána díla Oskara Bauma, Hanse Natonka, Friedricha Torberga a Huga Sonnenscheina. Byly to však především knihy Franze Werfela a Lea Perutze, které toto nakladatelství nejvíce proslavily. Po anšlusu v roce 1938 byl Zsolnay nucen emigrovat, jeho nakladatelství bylo následně arizováno. Po druhé světové válce se ovšem do Rakouska vrátil a vedl toto vydavatelství, které existuje dodnes, až do své smrti v roce 1961.\n\nČasopis ' (\"Jaro\") vycházející v letech 1900–1901 s podtituly „“ (Heft 1–2) a „“ (Heft 3–4), to jest lyrické či moderní letáky, vydával Paul Leppin pod redakčním vedením Hugo Steinera. Jednalo se o první publikační platformu jakéhosi jádra hnutí ', jímž byl okruh autorů kolem Paula Leppina spolupracujících se Spolkem německých výtvarných umělců v Čechách (\"\"). Do časopisu přispívali zvláště: Margarete Beutler, Camill Hoffmann, Rainer Maria Rilke, Oskar Wiener a Stefan Zweig.\n\nLiterární časopis ' (\"My: německé listy o umění\") byl druhým pokusem hnutí ' ovlivnit diskusi o současné literatuře a výtvarném umění. Redaktorem literární části byl opět Paul Leppin, část výtvarnou redigoval Richard Teschner. Časopis byl vydáván poměrně krátce, vyšly pouze dva sešity (Heft 1 – duben 1906, 24 s.; Heft 2 – květen 1906, 28 s.), neboť ' byl brzy zakázán. V prvním čísle Leppin jako stanovisko hnutí ' uvedl, že: „Naším jediným programem je hájit nezávislost všeho a všech na jakékoliv instituci, na jakékoliv osobě a na jakémkoliv předsudku.“ Brod to za svou generaci později komentoval slovy: „Tak jako my jsou totiž přesvědčeni o tom, že k nadpozemskému odkazující hymnická síla básnického umění nepotřebuje žádné doplňky a žádné stranické zájmy k tomu, aby ze své ryzí svrchovanosti působila na lidstvo.“ První i druhý sešit časopisu \"\" je k dispozici v digitalizované podobě.\n\nČasopis ' (\"Sebeobrana\") vycházející v Praze v letech 1907–1938 s podnázvy „nezávislý židovský týdeník“ (') a od roku 1922 „židovský lidový list“ (') byl sionistickým listem, který měl blízko k Spolku židovských vysokoškoláků Bar-Kochba ('), v jehož čele byl tehdy filosof Hugo Bergman. V souvislosti s činností časopisu se ustavilo nakladatelství , které vydávalo také ročenku '. V letech 1913–1917 byl redaktorem \"Selbstwehru\" Siegmund Kaznelson vystřídaný později Nelly Thieringer. Nejdůležitějším vydavatelem časopisu ' byl ovšem od roku 1919 do roku 1938 Felix Weltsch, filosof a blízký přítel Maxe Broda a Franze Kafky, kteří byli oba rovněž autory některých článků a náruživými čtenáři časopisu. V této době byl \"\" nejdůležitějším sionistickým časopisem v Československu, a to až do konce roku 1938, kdy byl zakázán a veškerá jeho publikační činnost zastavena.\n\nČasopis ' (\"Herderovy listy\"), který z pověření Sdružení Johanna Gottfrieda Herdera vydávali Willy Haas, Norbert Eisler a Otto Pick (od č. 4/5), vycházel od dubna 1911 do října 1912. Z pražské perspektivy byly ' orgánem více nebo méně neznámých „mladých pražských básníků“, kteří, jak poznamenává \"Prager Tagblatt\", „se sdružují kolem Maxe Broda“: to jest Oskar Baum, Norbert Eisler, Rudolf Fuchs, Willy Haas, Franz Janowitz, Hans Janowitz, Franz Kafka, Paul Kuh, Otto Pick a Ernst Popper. Ve zpětném pohledu je ovšem třeba dodat, že tito „mladí pražští básníci“ udržovali úzký kontakt také s řadou nejdůležitějších center a tendencí soudobé literatury například s Hugem von Hofmannsthal a jeho kruhem; s vydavatelem časopisu ' Karlem Krausem a jeho spolupracovníky Albertem Ehrensteinem, Ottou Stoesslem a Bertholdem Viertelem; s kruhem berlínských autorů kolem Kurta Hillera a a Ernsta Blasse; s innsbruckým čtrnáctideníkem '; s heidelberským nakladatelstvím Hermann Meister a jeho měsíčníkem \"Saturn\"; s uměleckou kolonií v Hellerau a jejím časopisem ', jejž vydával Jakob Hegner a Paul Adler; s Franzem Bleiem, Alfredem Kubinem a Heinrichem Mannem. Třebaže časopis ' byl brzy zastaven (Izraelitský humanitní spolek „Bohemia“ jej odmítl dále financovat), pět vydaných čísel (přičemž čísla 4 a 5 vyšla jako dvojčíslo) postačilo k tomu, aby se nastupující generace dostatečně literárně profilovala. V časopise debutovali mnozí pražští autoři svými básněmi, prózami, esejemi či kritikami. Za skutečně revoluční počin lze považovat v č. 4/5 založenou rubriku „“ (Nová česká literatura), kde se tvůrci ', konkrétně Otto Pick (článek '), Hans Janowitz (medailonek Petra Bezruče) a Rudolf Fuchs (překlad ukázky z Bezručových \"Slezských písní\") pokusili německým čtenářům zprostředkovat českou kulturu a české umění. Tím v pražské německé literatuře začíná tradice programového sbližování obou kultur, tradice rozlamující bariéry vzájemné nenávistné nevšímavosti – dosud typické pro kulturní politiku Čechů i Němců v Praze. V roce 1961 byla vydána faksimile všech pěti čísel, kterou redigoval Rolf Italiaander. Originální vydání časopisu \"\" byla zdigitalizována Národní knihovnou ČR a jsou volně přístupná na stránkách aplikace Kramerius.\n\nKdyž ' po dvojčísle z roku 1912 přestaly vycházet, sešla se většina jejich hlavních spolupracovníků opět na jaře 1913 v Brodově ročence ' (\"Arkadia: ročenka pro literaturu\"), která se výslovně zřekla kritiky, polemiky i skupinové řevnivosti, a mohla tak oproti ' podstatně rozšířit okruh přispěvatelů. Mezi osmnácti autory \"Arkadie\" bylo deset bývalých spolupracovníků ' (Oskar Baum, Franz Blei, Martin Beradt, Max Brod, Franz Janowitz, Hans Janowitz, Franz Kafka, Max Mell, Otto Pick, Franz Werfel) a třináct z celkem dvaceti tří příspěvků pocházelo od nich. Byl to opět Max Brod, kdo jako první rozeznal význam lyrika Franze Janowitze. Do ročenky \"Arkadia\" zařadil čtrnáct básní jedenadvacetiletého autora vedle textů Roberta Walsera a poprvé otištěného Kafkova \"Ortelu\". Zdigitalizovaná verze ročenky \"Arkadia\" je dostupná například v rámci projektu Internet Archive.\n\nBeletristický měsíčník ' (\"Stezka\") byl založen v dubnu 1919 několika absolventy Malostranského gymnázia, vydávali jej Georg Karl Veranneman a Armin Spitaler. Cílem časopisu nebylo nic menšího než překonání éry materialismu, která zavedla lidstvo na scestí světové války, návratem k přírodě a k životu v předindustriálním věku. Mezi jinými zde byly publikovány texty mladých autorů jako byli Johann Stief, Hans von Zaremba a Felix Grünert, vedle nich však také díla starších autorů, kteří žili mimo území Čech (Wilhelm Lennemann, Arthur Schubart, Fritz Alfred Zimmer). Už v roce 1919 ovšem muselo být z finančních důvodů vydávání časopisu zastaveno. Hans Klaus, Konstantin Ahne a Rudolf Altschul, kteří s měsíčníkem ' spolupracovali až do října 1920, vytvořili vlastní literární skupinu ', v níž se svou tematikou a nakládáním s jazykem distancovali od názorů literární moderně nepřátelské skupiny '.\n\nČasopis \"Avalun\", který od května 1921 vydávali členové ', to jest Konstantin Ahne, Rudolf Altschul a Hans Klaus, byl nejdůležitějším publikačním orgánem této literární skupiny. Redakce časopisu se nacházela v bývalém bytě Hanse Klause v Karlíně č.p. 363. Od května 1921 vyšlo celkem šest čísel zahrnutých do sešitů 8–10 (Heft 8–10), v listopadu 1921 však muselo být vydávání časopisu opět z finančních důvodů zastaveno. Důvodem pro vydávání časopisu \"Avalun\" bylo rozhodnutí vydavatele o ukončení časopisu ', které pro členy pozdějšího uskupení ' znamenalo ztrátu možnosti publikovat vlastní texty. V časopise \"Avalun\" pak byly vydávány téměř výhradně texty členů této skupiny s výjimkou: diskuse o cyklu politických kreseb Georga Grosze „Tvář vládnoucí třídy“ (') a o výstavě Augusta Brömse byly otištěny rovněž perokresby pocházející pravděpodobně od bratra Ernsta Feigla Bedřicha. Název časopisu – \"Avalun\" – byl na podnět Rudolfa Altschula přejat z románu Paula Adlera ('/\"Totiž\", 1915), ve kterém je toto (nepatrně obměňované) slovo v asociačním zřetězení spojeno nejprve s názvem hostince, potom s podsvětím a nakonec s motýlem požírajícím svět víl. Adler se přitom nechal inspirovat jménem pohádkového ostrova v artušovských ságách, což je motiv, který se objevuje také v manifestu skupiny '.\n\nČasopis \"\" (\"Pravda\") vycházející od roku 1921 do roku 1938 (nejprve jako měsíčník, později jako čtrnáctideník, od srpna 1933 pak jako týdeník) byl pacifisticky zaměřeným periodikem, které se obracelo proti jakémukoliv nacionalismu a antisemitismu a které usilovalo o smíření mezi Čechy a Němci. Tento časopis, považovaný pražským měšťanstvem za socialistický, se po převzetí moci v Německu národními socialisty soustředil na pomoc emigrantům a na důsledný protifašistický boj, o což se zasazoval zvláště jeho šéfredaktor Georg Mannheimer. K jeho spolupracovníkům mimo jiné patřili Max Brod, Oskar Baum, Christian von Ehrenfels, Ernst Feigl, Johannes Haase, Stefan Heym, Karel Čapek, Alois Jirásek, František Kubka, Arne Novák, Paul Leppin, Otto Pick, Walter Seidl, Johannes Urzidil, Oskar Wiener a letech 1928–1932 také Hans Klaus.\n\nNavzdory Eisnerově teorii trojího ghetta nebyla pražská německá literatura žádným do sebe zapouzdřeným, izolovaným fenoménem. Výsledkem každodenního kontaktu s českým jazykem a prostředím byla dlouhodobá snaha těchto autorů o zprostředkování toho nejlepšího z české literatury a kultury okolnímu světu v četných překladech, publicistice i ve zcela konkrétních osobních intervencích ve prospěch uvedení či publikování děl českých autorů.\n\nVýznamným překladatelem české poezie i operních libret byl již Friedrich Adler z generace spolku \"Concordia\". Jeho prvním překladatelským pokusem byla básnická sbírka Vítězslava Hálka \"V přírodě\". S výsledkem svého úsilí navštívil Hálkova přítele Jana Nerudu, který jeho práci uvítal a navrhl mu přeložit výbor ze svých \"Balad a romancí\". K vydání německé verze Hálkových přírodu oslavujících básní však nakonec nedošlo. Na jaře 1891 začal Adler po úspěchu s překlady ze španělštiny a italštiny překládat poezii Jaroslava Vrchlického, z níž byla v německém znění opakovaně vydávána rozsáhlá antologie. Jeho překlady Vrchlického jsou oceňovány jak pro kongeniální převod jednotlivých básnických obrazů, tak pro svou virtuozitu a mistrovství. Kromě poezie Adler s úspěchem překládal také českou písňovou a operní tvorbu.\n\nMax Brod, který obzvlášť vynikal schopností objevovat talenty jiných, byl po celý svůj život oddán přesvědčení, že je třeba být prostředníkem mezi německou a českou kulturou, pročež opakovaně využíval svůj vliv v oblasti literatury, divadla, hudby a do jisté míry také ve výtvarném umění. Nespornou zásluhou Maxe Broda je jeho rozhodná obhajoba Haškova Švejka v \"Prager Abendblattu\" z 24. března 1923 s uvedením vlastního překladu krátkého úryvku, tedy v době, kdy oficiální proud české kritiky tuto knihu buď zatracoval nebo ignoroval. Jeho dalším významným počinem na poli divadla byl překlad českých dramatiků Arnošta Dvořáka a Viléma Wernera, zejména ale jeho překlady operních libret děl Leoše Janáčka, Vítězslava Nováka a Jaromíra Weinbergera, které s velkým úspěchem propagoval na evropských německojazyčných scénách.\n\nDůležitým zprostředkovatelem mezi oběma kulturami, který již před první světovou válkou usiloval o překonání národnostních bariér, byl dnes zapomenutý autor Otto Pick. Za určitý milník je považován jeho článek o „Nové české literatuře“ publikovaný v posledním čísle časopisu \"\", v němž je formulováno jeho přesvědčení o estetické autonomii umění, která nemá být poškozována společensko-politickými zájmy. Vedle své literární tvorby a redakční práce Pick překládal Fráňu Šrámka, spolupracoval rovněž s Františkem Langerem a Karlem Čapkem. Dramatická díla těchto českých autorů se díky Pickovým překladům dočkala úspěchů na mezinárodních scénách. Ještě před rokem 1918 uvedl Pick na německý trh celý Čapkův povídkový soubor \"Boží muka\", později otevřel dveře do světa jedné z nejslavnějších her Karla Čapka R.U.R.\n\nJeště v době, kdy byl Petr Bezruč v Rakousku-Uhersku oficiálně zakázaným autorem, přeložil jeho verše básník a překladatel Rudolf Fuchs. Díky kontaktům pražských autorů potom Bezručovy Slezské písně vyšly v Lipsku v roce 1916 v nakladatelství Kurt Wolff Verlag. Dalším překladatelem Bezručových básní byl spisovatel a parlamentní zpravodaj v deníku \"Bohemia\", Georg Mannheimer, který tyto texty vydal v soukromých tiscích v letech 1931 a 1932. Pražští němečtí spisovatelé (Emil Saudek, Franz Werfel, Otto Pick, Pavel Eisner) také vytvořili první průkopnické překlady z poezie Otokara Březiny.\n\nVlivným kulturním prostředníkem v období mezi světovými válkami, u něhož příklon k české kultuře vedl k postupné asimilaci, byl Paul Eisner, který je v souvislosti s pražskou německou literaturou významný především svou neúnavnou propagací Kafkova díla (mimo jiné například překladem Kafkova \"Zámku\" a esejem \"Franz Kafka a Praha\"). Po jeho počátečních snahách o zprostředkování českého elementu v jiných jazycích u něho nastupuje intenzivní zájem o českou kulturu adresovaný česky mluvícímu publiku, později potom filologický zájem o samotnou češtinu, o čemž dodnes svědčí jeho knihy \"Rady Čechům, jak se hravě přiučiti češtině\", \"Čeština poklepem a poslechem\" a zvláště \"Chrám i tvrz\". Po roce 1945 se směr Eisnerovy překladatelské činnosti obrátil k překladům z němčiny do češtiny zaměřeným hlavně na německý román klasické moderny.\n\nPo uzavření Mnichovské dohody se Max Brod a několik přátel rozhodli vystěhovat do Palestiny, která v té době byla ještě pod britskou mandátní správou. S výjimkou Ludwiga Windera se ale po dlouhou dobu nikdo z nich necítil blízkostí ani politikou nacistického souseda bezprostředně ohrožen. Jen šťastnou náhodou se večer 14. března 1939 podařilo Brodovi a Felixu Weltschovi opustit území již obsazovaného zbytkového území Československa posledním vlakem, který odjížděl z Moravské Ostravy do Polska. Mnozí z pražských spisovatelů německého jazyka takové štěstí neměli: Oskar Baum zemřel po nezdařeném pokusu o emigraci na následky operace v roce 1941, Paul Kornfeld a Emil Faktor zahynuli v Lodžském ghettu, Camill Hoffmann byl zavražděn v Osvětimi, Walter Serner v Rize, Oskar Wiener zemřel v Terezíně stejně jako řada dalších včetně přátel a příbuzných. Po katastrofě druhé světové války a vyvraždění většiny z těch, kdo vytvářeli tuto literární kulturu, přišlo další pronásledování v nepokrytě antisemitských politických procesech padesátých let, jejichž obětí se stal například Hugo Sonnenschein a Oskar Kosta a které Luise Fürnberga a Franze Carla Weiskopfa přiměly k vystěhování do NDR. V následných „emigrantských“ textech pražských spisovatelů, které na tuto literaturu navazují, což platí zvláště pro tvorbu Maxe Broda a nostalgické snění o Praze v dílech Johannese Urzidila, je Praha už jen městem vzpomínek.\n\nJako vůbec poslední představitelka kdysi tak slavné německé literární scény bývá označována spisovatelka Lenka Reinerová, která se stala známou díky své vzpomínkové autobiograficky laděné próze \"\" (\"Kavárna nad Prahou\") z roku 1996. Jejím přičiněním byl v roce 2004 založen nadační fond Pražský literární dům autorů německého jazyka, jehož cílem je nejen uchovávat odkaz spisovatelů \"Pražského kruhu\", ale také poukazovat na současnou tvorbu německy píšících literátů pocházejících z území dnešní ČR. Pražská německá literatura je dnes v podobě specializovaných seminářů součástí výuky na Ústavu germánských studií Filozofické fakulty Univerzity Karlovy, kde bylo rovněž v roce 2015 založeno Centrum Kurta Krolopa pro německou literaturu v Čechách, dále na Katedře německých a rakouských studií Fakulty sociálních věd, na Katedře germanistiky Pedagogické fakulty Univerzity Palackého v Olomouci a konečně na Katedře německého jazyka Pedagogické fakulty Západočeské univerzity v Plzni.\n\n\n\n"}
{"id": "333550", "url": "https://cs.wikipedia.org/wiki?curid=333550", "title": "São Tomé", "text": "São Tomé\n\nSão Tomé je hlavní město malého afrického ostrovního státu Svatý Tomáš a Princův ostrov. Leží na stejnojmenném ostrově, v zálivu Biafra, který je součástí Guinejského zálivu. Město dostalo název na památku dne, kdy byl tento ostrov objeven.\n\nOstrov \"Svatý Tomáš\" objevili v roce 1470 (na den sv. Tomáše, 21. prosince) portugalští mořeplavci Pêro Escobar a João de Santarém. Od roku 1485 zde probíhala kolonizace. São Tomé bylo založeno jako první osada v roce 1493. Portugalci sem dovezli odsouzence a mladé Židy, kteří pak s pomocí otroků zakládali plantáže cukrové třtiny.\n\nPortugalskou nadvládu jen krátce přerušili Holanďané v letech 1641 – 1644.. Plantáže začaly upadat poté, co bylo ve 40. letech 19.století zrušeno otroctví, jejich význam se obnovil v 80. letech díky pěstování kakaovníků. 12. 7. 1975 získala země nezávislost a São Tomé se stalo jejím hlavním městem. Krátce potom ho opustila většina Portugalců (asi 4 000), tento úbytek částečně doplnili uprchlíci z Angoly.\n\nDochovala se řada historických památek (např. pevnost \"São Sebastiao\", bývalý palác guvernéra, katedrála sv. Tomáše, budovy prvních osadníků). Proti těmto stavbám tvoří kontrast moderní budovy zahraničních společností, bank a různých podniků. Město je plné zeleně, která roste i na zdech starých budov.\n\nHospodářsky největší význam má zpracování zemědělských plodin, například kakao představuje až 90% vývozu celé země.\n\nVe městě panují po celý rok vysoké teploty. Průměrná teplota v lednu je 26 °C (průměrné lednové srážky činí 80 mm) a v červenci 23 °C (tento měsíc je obvykle bez srážek).\nNejvíce srážek spadne v březnu (150 mm).\nV roce 1950 žilo ve městě 5 607 lidí. Od té doby počet obyvatel značně vzrostl, i když v důsledku různých emigračních vln kolísal, jak ukazuje tabulka.\n\n"}
{"id": "333553", "url": "https://cs.wikipedia.org/wiki?curid=333553", "title": "Karavanseráj", "text": "Karavanseráj\n\nKaravanseráj nebo karavansaraj (, persky: \"كاروانسرا\" - kārvānsarā, ) byl orientální hostinec umístěný u hlavních silnic, který sloužil k zotavení karavan.\n\nOdpočívali zde lidé i jejich zvířata. Většinou šlo o velmi nákladné stavby obehnané ochrannou zdí a honosně zdobeným portálem.\n"}
{"id": "333554", "url": "https://cs.wikipedia.org/wiki?curid=333554", "title": "Resident Evil 5", "text": "Resident Evil 5\n\nResident Evil 5 (v Japonsku \"Biohazard 5\") bude již osmou částí hlavní série počítačových her Resident Evil. Hru vyvíjí japonská společnost Capcom pro PlayStation 3 a Xbox 360. Oficiální ohlášení vývoje hry bylo 20. května 2005 a datum vydání bylo 5. března 2009.\n\nOvládání hry by mělo být velmi podobné Resident Evilu 4. Hlavním protagonistou je nyní Chris Redfield (Resident Evil, Resident Evil Code: Veronica (X)). Novinkou by měly být vlivy prostředí na hrdinu, například, když bude Chris dlouho vystaven ostrému slunci, začne mít lehké halucinace. Nebo při přechodu z prudkého světla do stinného místa budou jeho oční čočky chvíli akomodovat, než bude vůbec něco vidět. Také se zde objeví minihra The Mercenaries, známá z předchozích dílů.\n\nNepřátelé mají být odlišní od zombií a ganados z předchozích dílů. Mají mít určitou inteligenci a budou vybaveni zbraněmi jako sekery, srpy a podobně.\n\nBylo také potvrzeno, že se ve hře objeví online prvky, hlavní scénář bude možné hrát online dvěma hráči, kteří ovšem nebudou stále spolu, ale povětšinou budou hrát odděleně.\n\nPříběh se odehrává v Kijuju v západní Africe. Chris Redfield sem přijel vyšetřit výskyt bioorganických zbraní. Hned na začátku se potká se svou novou kolegyní, Shevou Alomar, se kterou budete spolupracovat v celé hře (a po dohrání kampaně budete moci za Shevu hrát). Prvním cílem dvojce bude podpořit tým Alfa (vedený kapitánem DeChampem), který zasahuje na místě, kde bioteroristé mají obchodovat s bioorganickými zbraněmi. Když dvojce dorazí na místo, najdou zmasakrovaný tým Alfa. Kapitán DeChamp však přežil tak dlouho, aby dvojici mohl předat důležité informace. Avšak Ricardo Irvnig (bioterorista pracující pro společnost Tricell) utekl. Dvojce agentů BSAA se vydává pronásledovat tohoto padoucha. Cestou k němu je kryje Kirk ze svého vrtulníku. Jeho vrtulník však havaruje a dvojce agentů jdou nyní zachránit přeživší z havárie. Přijdou však pozdě, a na místě jdou napadeni domorodci, infikovanými parazitem Las Plagas, na motorkách. Chrise a Shevu zachrání tým Delta vedený kapitánem Joshem Stonem. Ten předá Chrisovy data s fotografiemi, na kterých je Chrisova bývala partnerka, Jill Valentine, která je údajně mrtvá. Hlavním cílem dvojce zůstává však stále stejný, najít a chytit Ricarda Irvninga. Dvojce je najde, ale Irving, za pomoci své maskované kolegyně v plášti, uteče. Proti dvojici pošle bioorganickou zbraň Popokarimu. Tohoto \"obřího netopýra\" se povede zabít. Chrise a Shevu přijede vyzvednout Dave, člen týmu Delta. Ten je ve svém Humvee hodí zpět na shromaždiště týmu Delta. Tým je však vyvražděn. Agenty napadne obří bioorganická zbraň zvaná Ndesu (obr z RE4). Toho agenti zabijí.\n\nNyní se agenti vydávají rozluštit záhadu toho, co se kolem děje. A to bez rozkazů, na vlastní pěst. Cesta je zavede před mokřady do ropné rafinérie patřící společnosti Tricell. Zde se povede opět najít Irvinga, ale ten opět utíká. Kapitán Stone, přeživší z týmu Delta, zachraňuje Chrise a Shevu těsně před tím, než celá rafinerie vybouchne. Člun s členy BSAA se však střetne s velkou lodí Ricarda Irvniga. Chris a Sheva přeskakují na palubu a Irvnig si v beznaději píchne do žil parazita (tzv. řídící plagu) a ihned zmutuje ve velké monstrum. I tak agentům podlehne. Před svou smrtí však stihne říct, že všechny otázky agenti rozluští v jeskyni. Tam se agenti vydají. Před obřadní místa Ndipajů se dostanou až do bývalé továrny korporace Umbrella, nyní sloužící společností Tricell. Zde také agenti zjistí, že Jill Valentine, která měla údajně zemřít poté, co svrhla Alberta Weskera z útesu, není mrtvá. A ani Wesker není. Ten stvořil nový vir Uroboros, se kterým chce zničit (podle něj \"zachránit\") svět. Agenti se utkávají se všemi nástrahami, které Wesker nastraží. Nakonec se musí utkat přímo s Weskerem na palubě velkého bombardéru, který spadne do rozžhavené sopky. Na malých ostrůvcích uprostřed probíhá poslední souboj s agenty BSAA, Chrisem Redfieldem, Shevou Alomar a záporákem Albertem Weskerem, zmutovaným pomocí viru Urobors. Na pomoc přilétá Josh Stone a Jill Valentine, kteří Chrise a Shevu vytahují. Avšak Wesker celý vrtulník popadá svým chapadlem. Wesker zemře díky Chrisovi a Shevě, kteří na něj vystřelí dvě rakety z RPG.\n\n\n"}
{"id": "333563", "url": "https://cs.wikipedia.org/wiki?curid=333563", "title": "Ladislav Hrubý", "text": "Ladislav Hrubý\n\nLadislav Hrubý (* 11. září 1957, Žilina) je slovenský spisovatel-prozaik, jenž tvoří pod pseudonymem Boris Vaňovec.\n\nStudoval slovenštinu a angličtinu na Pedagogické fakultě v Banské Bystrici (1976–1980). Působil jako učitel, profesor na gymnáziu, redaktor časopisu \"Slovensko\", redaktor novin \"Cieľ\" a časopisu POVEX, 1993–1994 deníku \"Smer\" v Banské Bystrici, televize \"Sever\", od 1998 učitel na odborném učilišti v Čadci. První prozaické pokusy převážně s kysuckou tematikou publikoval ve sbornících, knižně vydal sbírku povídek z prostředí současné kysucké vesnice. Autor rozhlasových povídek a námětu k dokumentárnímu filmu M. Urbana \"Zjevení Matúša Lašúta\".\n\n\n"}
{"id": "333564", "url": "https://cs.wikipedia.org/wiki?curid=333564", "title": "Resident Evil (videohra)", "text": "Resident Evil (videohra)\n\nResident Evil (v Japonsku Biohazard) je videohra žánru survival horor od firmy Capcom. Je první hrou stejnojmenné série a je považována za nejdůležitější hru svého žánru, protože jej oproti staršímu Alone in the Dark významně popularizovala.\n\nV Evropě byla vydána 1. srpna 1996 pro PlayStation. Později byla konvertována na Sega Saturn a Microsoft Windows. V roce 2002 byl vytvořen remake pro Nintendo GameCube s novou grafikou, zvukovými stopami a dalšími změnami. V roce 2006 byla vydána pro Nintendo DS jako \"Resident Evil: Deadly Silence\".\n\nDěj si nese jako první v řadě, nicméně posloupností událostí universa se odehrává jako druhý (o pár let později vyšel Resident Evil Zero, který doplňuje situace před tímto prvním dílem). Prvotním žánrem je Resident Evil, později Resident Evil Remake. Samotný kanonický děj se neliší, pouze remake verze doplňuje nějaké informace, které nastaly.\n\nMáme na výběr ze dvou ikonických postav série: Chris Redfield a Jill Valentine. Jako hráči se ujímáme jedné z postav, každá do děje nastupuje trochu s jinou výbavou, stylem reakcí a některé události přicházejí v jiné posloupnosti či odlišným způsobem řešení (např. Jill umí hrát na klavír, Chris musí domluvit Rebeccu a k tomu potřebuje chvíli času na zopakování):\n\nChris Redfield začíná v naprostém začátku ozbrojen jen nožem, disponuje menším inventářem než Jill, pro otevření lehkých zámků musí pátrat po malých klíčkách a celkově počet nalezených zbraní je menší. Na druhou stranu snese daleko větší podíl zranění, ve výbavě je standardně vybaven zapalovačem (nezabírající pole v inventáři) a na výpomoc má kolegyni Rebeccu Chambers, která mu jednou za čas nabídne ošetření zranění.\n\nJill Valentine na rozdíl od Chrise začíná s Berretou, má větší inventář (o dvě pole navíc), ovládá umění otevírání zámků (odpadá povinnost hledat malé klíčky) a narazí na své cestě na větší množství palebné síly a malé procento je i agilnější. Jejím partnerem je Barry Burton, který ji občas podpoří municí a dalším vybavením do plusu. Nicméně neustojí toliko zranění co Chris. Víceméně se dá říct, že hra za Jill je na první hraní určitě lépe schůdnější.\n\nDalším rozdílem je především role partnera, který sehrává určitou roli a za určitých situací může i zahynout (nicméně kanonicky všechny čtyři hlavní postavy, resp. pět přežívají). A v některých situacích je nabídnuta i pomoc u různých situací.\n\nHra nám prostředí zobrazuje v přednastavených kamerových úhlech a postava se ovládá stylem tanku, tzn. pohyb doprava znamená otočí se v ose doprava (pozn. v poslední verzi (HD remaster) je nabídnuta v nastavení i možnost pohybu dle zadaného směru).\n\nHráč musí sbírat a používat předměty v určitých situacích pro další postup a zároveň bojovat o svůj život pomocí hledání zbraní, munice, léčebných prvků a obranných předmětů. Využívá tak i beden (storage box), kde může předměty ukládat a následně i v jiných lokacích vyzvedávat (všechny tyto bedny sdílí jeden \"cloud\" můžeme říct)\n\nResident Evil přinesl do herního žánru jako jeden z prvních svérázný způsob uložení pozice (který v nových dílech již zcela odpadl). Postava ve hře nachází inkoustové pásky v omezeném počtu a pro uložení pozice, je potřeba narazit na starý psací stroj, kde je možno pozici zapsat (doslova).\n\nK dispozici je ve hře poměrně velká sorta zbraní, které může postava použít na obranu a samozřejmě po prostorách různě roztroušená munice. V remake verzi hra nabízí i možnost tzv. obranných předmětů (dýky a navíc pro Chrise flash granáty, pro Jill baterie do paralyzéru), které může postava využit při napadení zepředu a odrazit tak atak.\n\nHra nabízí netradiční systém záznamu zranění. Po vizuální stránce se postava po větším zranění zobrazuje především (pro sérii typickým) držením se bok a s tím spojené rychlejší dýchání, pomalejší pohyb (tento detail byl zaveden až v druhém díle Resident Evil 2, ale Remake jej nabízí). Po otevření inventáře se nám nabídne pohled na záznamovou kartu EKG, kde se mění jak psaná křivka (zelená/fine, žlutá/caution, oranžová/caution, červená/danger, fialová/poison). Zvláštním případem je otrava (poison), kdy postava nese stejné symptomy jako po \"fyzickém napadení\", ale postupně slábne (EKG padá na pozadí do červené barvy/danger statusu), tento stav je velmi zrádný. Léčba probíhá za pomocí použíti \"First Aid Spray\" nebo sběrem a případnou kombinací bylin (Herb).\nSvět se otevírá za městem Raccoon City v červenci roku 1998, kdy jsme seznámeni s děsivými událostmi o násilných vraždách a podivných výskytech zdeformovaných lidí a zvířat. Ve městě na policejní stanici R.P.D. (Raccoon Police Department) je tento případ přidělen složce S.T.A.R.S. (Special Tactics And Rescue Service), složen ze dvou týmů (Bravo a Alfa) vedeny Albert Wesker.\n\nPrvním plánem je vyslání týmu Bravo, vedený Enricem Marinim. Ten chvíli po přistání ztrácí veškeré spojení s velitelstvím (Resident Evil 0). Následně je rozhodnuto o vyslání druhého, hlavního týmu Alfa na prošetření. Hlavním antagonistou celé série (až do pátého dílu Resident Evil) je Albert Wesker. My se však ujímáme hrdinů a to Chrise Redfielda a Jill Valentine.\n\nHned po výsadku v lesích, kde byl zaznamenám poslední výskyt Bravo týmu je celá jednotka napadena krvelačnými psy. Pilot Brad Vickers v panice odlétá a zanechává celý tým napospas osudu. Ti se schovávají v blízkém panství. To se po prvním dojmu jeví velmi podezřele a členové se rozdělují a průzkum začíná. Prochází tak sofistikovaným panstvím plný pastí a podivných záhad, navštíví i blízké okolí s kůlnou. Přes zahradní domek do vodních nádrží na žraloky až do podzemních laboratoří.\n\nHned úvodu je pohřešován mimo jednoho partnera i sám Albert Wesker. Jill za pomoci Barryho Burtona a Chris s Rebeccou Chambers (přeživší z předchozího týmu) procházejí komplikovanou stavbu a zjišťují, že je celý zamořen chodícími mrtvými a jinými nepřáteli (obrovský had na půdě, agresivní žraloci atd.). Přicházejí celé věci na kloub a zjišťují, že za vším stojí společnost Umbrella, obrovská společnost zaštiťující jak technologii, zdravotnictví, tak armádu. V podzemních laboratořích vznikal projekt T-virus, virová látka prvotně brána jako lékařský průlom, ale stal se tak tzv. bio-organickou zbraní, ovlivňující strukturu buněk a vynucení různorodých mutací u různých tvorů, na kterých byl virus testován.\n\nVychází tak najevo, že jedním z vědců je i samotný Albert Wesker, který celou tuto událost zneužil a své vlastní lidi použil, jako testovací subjekty pro nový t-virem vytvořený projekt zv. Tyrant. Organické/humanoidní stvoření s masivní silou, prvoplánovitě pro využití jako vražedný stroj, poslouchající bez otázek rozkazy. Pod záminkou zamířených zbraní na rodinu, je Barry donucen poslouchat rozkazy Weskera a párkrát tak Jill dostane do nepříjemné situace. Ve finalní fázi, ale nakonec otáčí kartu postaví se pro svůj tým.\n\nWesker je nakonec vlastním stvořením zabit a následně i samotná nestvůra. Celý komplex budov a podzemí je řízenou detonací zničen a Brad je kontaktován s žádostí o vyzvednutí. Tyto čtyři hlavní postavy a pilot nakonec uniká ve zdraví, nicméně veškeré problémy teprve začínají...\n\n"}
{"id": "333569", "url": "https://cs.wikipedia.org/wiki?curid=333569", "title": "Resident Evil 2", "text": "Resident Evil 2\n\nResident Evil 2 (v Japonsku \"Biohazard 2\") je hra žánru survival horor od společnosti Capcom. V Evropě byla vydána 8. května 1998 pro PlayStation. Později byla konvertována na Microsoft Windows, Sega Dreamcast, Nintendo 64, Nintendo GameCube a Game.com.\n\nResident Evil 2 využívá prvky survival horroru stejně jako její předchůdce Resident Evil. Hráč prozkoumává lokace města Raccoon City a je konfrontován s zombiemi a jinými monstry. Hra využívá nedostatku nábojů jako prvku zvyšující napětí a přidávající na atmosféře přežití. Hráč je nucen šetřit náboji a některým nepřátelům se vyhýbat, místo přímé konfrontace, minimálně na normální obtížnost. Hra obsahuje lekací momenty, kdy na hráčovu postavu zaútočí něco znenadání třeba oknem atd. Hra disponuje fixními kamerovými úhly a předrenderovanými pozadí, což hře dává filmovou atmosféru, nicméně může někdy působit problémy při soubojích. Ovládání samotné postavy je spíše nemotorné a to ještě více přidává na survival elementu hry, protože hráč není schopen okamžitě reagovat na útok třeba úskokem. Hra velice staví na adventurních prvcích, což je u žánru survival horroru obvyklé. Hráč prozkoumává lokace, sbírá klíče, nebo jiné předměty a požívá je k postupu kupředu. Ve hře se vyskytují i nepříliš složité logické hádanky. Hra obsahuje 2 hratelné postavy, Leon Scott Kennedy a Claire Redfield. Jejich průchod hrou je mírně odlišný a oba na své cestě potkají jinou postavu která jim pomáhá. Po dohrání hry se otevře možnost hrát alternativní scénář, který ukazuje co dělala druhá postava po čas vašeho příběhu. Na konci hry obdrží hráč hodnocení, které se vypočítá podle délky hraní, počtu savů či použití léčivých předmětů.\n\nHra se odehrává 29. září 1998 ve městě Raccoon City. Nebezpečný mutagenní T-Virus se kanalizací šíří za pomocí krys do celého města, z obyvatel se tak stali krvelačné zombie a\n\nSetkávají se zde dva hlavní protagonisté. Leon Scott Kennedy, nováček u místní policie, který přijíždí do města v nočních hodinách a Claire Redfield, pátrající po svém bratrovi Chrisovi (Resident Evil). Oba tak společně bojují o přežití, když hledají azyl na policejní stanici, kde se také setkávají s dalšími přeživšími. Mimo jiné především Sherry Birkin, dcera vědců pracujících pro Umbrella a tajemná žena Ada Wong, která od začátku působí velmi tajemně a sebejistě, nicméně dodnes neznáme její skutečné motivy a cíle. Všichni se tak nezávisle dostávají přes stoky do utajené továrny a pseudovlakem do laboratoří samotné společnosti Umbrella, kde probíhaly mnohem ohavnější výzkumy, kromě jiných i výzkum G-viru. Mnohem silnější alternativy původního T-viru. Vše se komplikuje násobnými mutacemi, které na sobě učinil William Birkin a nyní je již hnán jen \"instinkty\" samotného viru o své vlastní reprodukci. A mocným výtvorem tzv. Tyrantem (virově vyšlechtěné bytosti plnící rozkazy), kterého vyslala Umbrella na likvidaci těch, kteří hledají pravdu...\n\nLeon Scott Kennedy\n\nV současnosti již ostřílený, zkušený muž, pracující pro vládu US. Poslední jeho činností byl blízký vztah přímo s prezidentem a vysílán na speciální mise s charakterem ohrožení vládních osob, či rizika bioterorismu (pro své zkušenosti). V roce 98 nicméně rozjížděl svou kariéru pro policejní síly v Raccoon City a určitě nečekal, že se zaplete do něčeho tak velkého, co tolik otočí jeho budoucnost. Je především znám pro svou fyzickou zdatnost a výdrž. Umí manipulovat s širokou paletou zbraní, včetně umění boje na blízko nebo s nožem. Umí si zachovat chladnou hlavu i v nejvypjatějších situacích, disponuje důvtipným jednáním a především bere v ohled i ostatní kolem. V roce zkázy Raccoon City se zapletl s Adou Wong do malého oboustranného románku, kvůli které i párkrát nasadil v sázku svůj život a i přes okolnosti, které nastali se dá říct, že i po 15 letech od incidentu, kdy párkrát došlo na náhlá setkání, i na \"opačných stranách bojiště\" je stále ve vzduchu něco, co je spojuje...\n\nClaire Redfield\n\nŘečené \"Divoké eso\" se vydává na motorce do Raccoon City najít svého bratra, o kterém delší čas neslyšela. Chris Redfield se podílel na událostech tzv. Incidentu na panství (Resident Evil) a Claire netuší v tuto chvíli, že se jen snaží svou sestru držet dále od celého problému. A ironií osudu se stává, že se sama stává součástí celého příběhu. Můžeme vidět, že Chris naučil Claire pár kouskům k sebeobraně a manipulace se zbraněmi, což se ji nyní hodí k vlastní spáse. Na policejní stanici potkává malou holčičku Sherry Birkin, pro kterou se Claire stává na dlouhá léta inspirací a stává se tak i jejím doprovodem. Chrisova sestra se zde ukazuje býti patronkou lidských osudů, což se promítá i do dalšího působení v životní cestě, kdy na rozdíl od svého bratra hledá pocit naplnění ve službách pomoci pro oběti bioterorismu nebo k veřejné osvětě celé problematiky. Jinak řečeno se rozhodla držet dále cesty, pokud možno, co nejmenšího odporu (doslova). V Raccoon City svého bratra nenajde, to se ji podaří o pár měsíců později. Ale je už nyní jasný, že tyto zkušenosti se odrazí na celém dalším životě...\n\nAda Wong\n\nDo dnes žena obehnaná závojem tajemství. Její jméno není skutečné, byť je za těch spoustu let neměnné. Zručná, mazaná, důvtipná špionkách a infiltrátorka. Zkušená v akrobacii, manipulaci se zbraněmi různých druhů, ovládání technologií a mistryně bojových umění a únikových strategií. Z části se potvrzuje, že pracuje víceméně sólo, pro vlastní zištnost. Její skutečné motivy, včetně vlastní historie, či výcviku jsou kompletně zahalené stínem. Nečiní jí problém operovat na více stranách a rychle tak volit, co je správné v danou chvíli. V roce prvního setkání jde poznat, že nějakou tu zkušenost za sebou má, ale i přes chladné jednání polevuje při doprovodu s Leonem, kdy sama \"umírá\" pod vlastní vahou emocí (nebo omdlévá při zranění) a dává tak, byť jen na moment, průchod vlastnímu srdci, před povinností. Toto jednání se jí vrací o pár let dále, kdy si opětovně s Leonem kříží cesty a jsou si pod vlastní minulostí navzájem prospěšní ve vlastních cílech. Ale doposud se již blíže k sobě nedostali. V Raccoon City svou misi, neřekl bych úplně úspěšně, dokončuje. Přežívá a dostalo se jí i šance získat to, po čem usilovala – vzorek G-viru.\n\nSherry Birkin\n\nMalá dívenka ukrývající se v policejní stanici na příkaz své matky v rámci své vlastní bezpečnosti. Rodiče vědci společnosti Umbrella, kde vlastní výzkum převyšuje názor nad rodinným krbem. Sherry se stává otrokem vlastní samoty, kdy rodina není silným poutem a potlouká se tak i sama svým raným životem. Potkává se jak s Leonem, tak s Claire, u které nachází bezpečí a spolu tak kráčí do nitra laboratoří. Cestou potkávají jak Annette – Sherryinu matku, která (kanonicky) chce především chránit svou dceru, odvézt pozornost od náhrdelníku, který Sherry nosí kolem krku a vypořádat se s manželem, který v posledních chvílí své smrti infikoval sám sebe vlastním výtvorem G-virem, aby se zvládl pomstít za zradu, kterou Umbrella vytvořila. Sherry je v průběhu sama infikovana parazitem, které má zajistit Williemovi (G-viru) vlastní reprodukci, ale za pomoci Claire, je Sherry vyléčena. Avšak tento proces v ní zanechal něco, s čím se musela naučit žit – schopnost vlastní regenerace tkáně. Nícméně ji to stálo spousty let testování a bolestivých výzkumů. Ale dá se říct, že ji to jen posílilo vlastní odhodlání a ve stopách Claire a Leona se vydává na dráhu vládního agenta...\n"}
{"id": "333573", "url": "https://cs.wikipedia.org/wiki?curid=333573", "title": "Anthony Burgess", "text": "Anthony Burgess\n\nJohn Anthony Burgess Wilson (25. února 1917 Manchester – 22. listopadu 1993 Londýn) byl britský romanopisec, básník, filmový scenárista, hudební skladatel, klavírista, libretista, učitel, jazykovědec, kritik v oblasti literatury, filmu, divadla, ale také gastronomie. \n\nBurgess se narodil v Harpurhey na předměstí Manchesteru katolickým rodičům Josephu a Elizabeth Wilsonovým. Svůj původ popisoval jako nižší střední třídu. Vyrůstal v době Velké hospodářská krize, která se však rodiny příliš nedotkla. Obchodovali totiž s tabákem a alkoholem, jehož spotřeba zůstává konstantní. Jméno Anthony získal při biřmování a v roce 1956 je začal používat jako svůj spisovatelský pseudonym.\n\nMatka zemřela ve svých třiceti letech při chřipkové pandemii v roce 1918, o čtyři dny později zemřela i jeho osmiletá sestra Muriel. Burgess byl přesvědčen, že ho otec nesnáší že přežil, zatímco matka a sestra zemřely. Po smrti své matky byl Burgess nejprve vychováván u své tety. V roce 1922 se otec znovu oženil a syna si vzal zpět. Otec zemřel v roce 1938 a nevlastní matka o dva roky později.\n\nJako dítě se o hudbu nezajímal. Zvrat způsobilo, když v rozhlase vyslechl \"Prélude à l'après-midi d'un faune\" Claude Debussyho. Když pak oznámil rodině, že chce být skladatelem, rodina namítala „že v tom nejsou žádné peníze“. Ve 14 letech se naučil hrát na klavír, ale na hudební oddělení \"Victoria University\" v Manchesteru přijat nebyl kvůli špatným známkám z fyziky. Místo toho tedy v letech 1937–1940 studoval anglický jazyk a literaturu. Bakalářská práce se týkala divadelní hry Christophera Marlowa \"The Tragical History of the Life and Death of Doctor Faustus\" (Tragická historie života a smrti doktora Fausta). Na univerzitě poznal Llewelu \"Lynne\" Isherwood Jonesovou, se kterou se 22. ledna 1942 oženil. \n\nV roce 1940 byl odveden do armády. Sloužil nejprve u zdravotníků, v roce 1942 byl převelen k vzdělávací službě. Proslul drobnými přestupky. Jeho těhotná žena byla přepadena a znásilněna čtyřmi americkými dezertéry a o dítě přišla. Burgessovi, který v té době sloužil na Gibraltaru, nebylo povoleno ji navštívit. Své působení na Gibraltaru později popsal v románu \"A Vision of Battlements.\" Hrál klíčovou roli v programu \"The British Way and Purpose\", který měl připravit členy ozbrojených sil pro začlenění do poválečného socialismu ve Velké Británii. Působil také jako instruktor \"Centrální rady pro vojenskou výchovu při Ministerstvu školství\". V sousedním španělském městě La Línea de la Concepción byl zatčen za urážku generála Franca, ale krátce po incidentu byl propuštěn z vazby. Vzhledem ke svým jazykovým schopnostem se zúčastnil debriefingu nizozemských vysídlenců a Francouzů, kteří během války hledali útočiště na Gibraltaru. Byl rovněž hudebním ředitelem zábavní sekce 54. divize britské armády a aranžoval řadu skladeb pro taneční orchestr.\n\nArmádu Burgess opustil v roce 1946 a v následujících letech vyučoval na středních školách a na Birminghamské univerzitě jevištní řeč, anglickou literaturu a drama. Organizoval také amatérská divadelní představení. Zakoupil venkovské sídlo v Adderbury (v blízkosti Banbury) a nazval je \"Little Gidding\" podle jedné z básní T. S. Eliota. Přispíval také do místních novin.\n\nV roce 1954 vstoupil Burgess do Britských koloniálních služeb (\"British Colonial Service\") a působil jako učitel v Malajsii. Zkomponoval zde mnoho skladeb ovlivněných malajskou hudbou. Publikoval zde také své první romány: \"Time for a Tiger, The Enemy in the Blanket a Beds in the East\". Staly se známými jako \"Malajská trilogie\" a později vyšly v jednom svazku jako \"The Long Day Wanes\".\n\nPo krátkém pobytu v Anglii se vrátil na Východ a od roku 1958 působil v Bruneji na \"Sultan Omar Ali Saifuddin College\" v Bandar Seri Begawanu. Zde napsal román \"Devil of a State\". Zkolaboval však při vyučování a byl mu diagnostikován neoperabilní mozkový nádor. Lékaři mu dávali maximálně rok života. S vědomím toho začal horečně psát. Avšak diagnóza lékařů byla chybná a Burgess pak žil ještě dalších 33 let. \n\nÚspory z pobytu na Východě, dědictví po otci Lynne Burgessové i rostoucí příjmy z literární tvorby, zajistily Burgessovi možnost se věnovat pouze tvůrčí činnosti. V roce 1961 Burgess navštívil jako turista tehdejší Sovětský svaz. Tento výlet byl pro Burgesse jako autora významný, protože jej inspiroval k napsání románů \"Med pro medvědy\" (\"Honey for the Bears\", 1963) a \"Nekalé úmysly\" (\"Tremor of Intent\", 1966), ale zejména mu poskytl látku pro \"Mechanický pomeranč\" (\"A Clockwork Orange\", 1962), jeho nejznámější román. \n\nLynne však postupně propadala alkoholismu, ale Burgess se odmítal dát rozvést s ohledem na svého bratrance, George Dwyera, který byl katolickým biskupem v Leedsu. Navázal vztah se svou italskou překladatelkou Lilianou Macellariovou, která mu v roce 1964 porodila syna Paola Andreu. Lynne zemřela 20. března 1968 na jaterní cirhózu a o šest měsíců později si Burgess vzal Lianu.\n\nAby se vyhnul vysokým daním, opustil Británii a cestoval s manželkou v karavanu po Evropě. Často psal v karavanu, zatímco Liana řídila. V této době napsal mimo jiné scénáře k filmům Lewa Gradeho a Franca Zeffirelliho. Usadil se nejprve na Maltě, ale po negativní reakci katolických kruhů se přesunul do Itálie a nakonec (i z daňových důvodů) do Monaka. I zde byl velmi aktivní. Patřil mezi zakladatele \"Irské knihovny princezny Grace\" a centra irských studií.\n\nV letech 1969–1975 navštěvoval Spojené státy a přednášel na Princetonské univerzitě, na City College of New York, Kolumbijské univerzitě, Severokarolínské univerzitě v Chapel Hill, University at Buffalo a na Iowa State University.\n\nNa sklonku života se vrátil do své rodné země. Zemřel 22. listopadu 1993 v nemocnici sv. Jana a sv. Alžběty v Londýně na karcinom plic Jeho popel je uložen na hřbitově v Monaku.\n\n\n\n\nBurgess byl také talentovaný a plodný hudební skladatel. Během svého života zkomponoval více než 250 skladeb. Komponoval hudbu všech uměleckých směrů a žánrů. Jeho dílo zahrnuje symfonie, instrumentální koncerty, opery, muzikály, komorní hudbu, balety, filmovou hudbu, písně i taneční hudbu. Jeho hudba je založena na tradiční tonalitě a je silně ovlivněna francouzským impresionismem (Claude Debussy, Maurice Ravel) a díly anglické školy (Edward Elgar, Frederick Delius, Gustav Holst, William Walton, Ralph Vaughan Williams).\n\n\n\n"}
{"id": "333581", "url": "https://cs.wikipedia.org/wiki?curid=333581", "title": "CP", "text": "CP\n\nSpojení písmen C a P může mít různé významy:\n\n\n\n\n"}
{"id": "333583", "url": "https://cs.wikipedia.org/wiki?curid=333583", "title": "Desiderata", "text": "Desiderata\n\nDesiderata (latinsky \"Co je žádoucí\", plurál slova \"desideratum\") je krátká báseň v próze o tom, jak dosáhnout štěstí v životě. Jejím autorem byl americký právník a filosof Max Ehrmann žijící v letech 1872 – 1945, poprvé ji uveřejnil roku 1927. Existovala však legenda tvrdící, že se jedná o anonymní text, který pochází ze 17. století a byl nalezen v kostele sv. Pavla v Baltimore. Báseň byla populární v 60. letech v okruhu hnutí hippies.\n"}
{"id": "333585", "url": "https://cs.wikipedia.org/wiki?curid=333585", "title": "Ufon", "text": "Ufon\n\nSlovo Ufon má v rozličných variantách více významů:\n\n"}
{"id": "333586", "url": "https://cs.wikipedia.org/wiki?curid=333586", "title": "American Baptist College", "text": "American Baptist College\n\nAmerická baptistická akademie (dále známá jako American Baptist Theological Seminary nebo ABTS) je malá, převážně Afro-Americká, fakulta svobodných umění umístěná v Nashville, Tennessee.\nZaložena byla v roce 1924. Jejím předchůdcem byla univerzita Roger Williams University, černošská akademie založena koncem 19. století a uzavřena na začátku 20. století (na jejím místě se nachází Peabody College of Vanderbilt University). Škola byla založena především k teologickému vzdělávání baptistických kazatelů z řad Afro-Američanů.\nStudentské společenství bylo vysoce vlivné v Hnutí za občanská práva.\n\nAkademie byla oficiálně otevřena pod jménem American Baptist Theological Seminary 14. září 1924. V roce 1971 se škola stala uznávanou a oficiální jméno se změnilo na American Baptist College. Akademie byla původně tvořena jako společné vzdělávací centrum pro Jižní a Národní baptistickou konvenci. Poté, co v roce 1995 Jižní baptistická konvence od podpory akademie ustoupila, akademie nadále pokračuje jako primární teologické studijní centrum již jen pro Národní baptistickou konvenci.\n\n\n"}
{"id": "333595", "url": "https://cs.wikipedia.org/wiki?curid=333595", "title": "Predslav", "text": "Predslav\n\nPredslav je diskutabilní osobnost z dějin Velké Moravy, možný třetí syn Svatopluka I., možný vládce oblasti dnešní Bratislavy snad od roku 894 (smrt Svatopluka I.). \n\nNa základě textu Cividalského evangelia (\"Szentiepulc, Szeuntezizna, Predeslaus\" - Svatopluk, Sventozizna, Predslav) někteří dnešní historici (původně Daniel Rapant) usuzují, že jeho otec byl velkomoravský panovník Svatopluk I. a matka Sventozizna blízká českému přemyslovskému rodu. \n\nKníže Svatopluk zemřel roku 894. Na smrtelné posteli vyzýval své syny k odporu vůči Frankům a rozhodnému úsilí za zachování politické moci Velkomoravské říše. Přestože legenda o \"třech prutech Svatoplukových\" hovoří o třech jeho synech a následnících, z historických zdrojů jsou známí pouze dva. První, Mojmír II., se po otcově smrti stal velkomoravským knížetem. Druhý syn, Svatopluk II., získal v léno nitranské knížectví. Brzy po roce 894 došlo mezi syny k rozbroji a započal se rozpad Velkomoravské říše.\nDalší prameny o Predslavovi mlčí. Nepřímo ho jen připomíná ve svém díle \"O spravovaní říše\" byzantský císař Konstantin VII. Porfyrogennetos tím, že poukazuje na nesoudržnost a nesvornost třech (ne jen dvou) synů Svatopluka I. po jeho smrti.\n\nPodle některých historiků jde o toho Predslava, podle něhož byla svého času pojmenovaná Bratislava jako Preslava (což naznačuje poměrně nedávno objevený nápis PRESLAVVA CIV[ITAS] nalezený na bratislavských mincích z roku cca 1000 a například název Bratislavy \"Preslavvaspurch\" v Altašských análech). Z toho brzy vzniklo německé Pressburg a slovenské Prešporok.\n\n"}
{"id": "333596", "url": "https://cs.wikipedia.org/wiki?curid=333596", "title": "Kontokorent", "text": "Kontokorent\n\nKontokorent nebo taky kontokorentní úvěr je poskytován jako doplněk k běžnému účtu. Klientovi dovoluje čerpat peníze z běžného účtu i v případě, že nemá na účtu dostatečnou hotovost. Banka tedy klientovi v takovém případě operativně potřebné finanční prostředky půjčí a klient smí „jít do mínusu“. Jedná se tzv. o „povolený debet“. \n\nHlavními parametry kontokorentu jsou: \n\n\nKontokorent lze využívat kdykoliv a opakovaně až do vyčerpání úvěrového limitu. Obvykle zde není stanoven termín ani výše splátky, klient je však povinen v určité době (zpravidla jeden rok) úvěr splatit, tj. dostat se s účtem „do plusu“. Poté smí opět kontokorentní úvěr čerpat dále, není-li smlouva o sjednání kontokorentu časově omezená. Úvěr se splácí automaticky, jakmile na běžný účet s úvěrem přijde jakákoliv platba.\n\nKontokorentní úvěr patří mezi neúčelové a nezajištěné úvěry. Je neustále k dispozici a peníze z něj klient může čerpat snadno, bez komplikací a opakovaně. Zvyšuje tak jeho platební schopnost zejména v případech nečekaných výdajů či zpoždění/výpadku příjmů. Úroky klient platí pouze po dobu, po kterou peníze z kontokorentu čerpá, tj. je v mínusu. Splátky jsou čistě v režii klienta, není stanoveno datum splatnosti ani velikost splátky, obvykle je však nutné kontokorent uhradit do jednoho roku.\n\nKontokorent není levná půjčka a je s ním zpravidla spojená vyšší úroková sazba. Roční úrokové sazby jsou až několikanásobně vyšší než sazby klasických úroků. Někdy je kontokorent též spojen s dalšími poplatky, které se liší podle banky. \n\nTěmito poplatky jsou např.: \n\n\nPodmínkou pro získání kontokorentu je obvykle, aby měl klient u banky běžný účet, bylo mu více než 18 let a měl pravidelný příjem. Pokud má klient u banky běžný účet již delší dobu a nepotřebuje velký úvěrový limit, obvykle nemusí prokazovat výši příjmů. Pokud si ale klient právě účet založil nebo chce úvěrový limit v řádu desetitisíců, bude muset doložit příjmy. Od zaměstnanců chtějí banky potvrzení od zaměstnavatele a od OSVČ kopii daňového přiznání nebo doklad o zaplacení daně z příjmu. O studentský kontokorent mohou žádat zpravidla studenti vysokých a vyšších odborných škol. Potvrzení o příjmu u nich nahradí potvrzení o studiu.\n\n"}
{"id": "333597", "url": "https://cs.wikipedia.org/wiki?curid=333597", "title": "Řídicí vůz", "text": "Řídicí vůz\n\nŘídicí vůz je v železniční terminologii název pro nemotorový osobní vůz, ze kterého je možné v případě řazení v čele vlaku ovládat jedno nebo více hnacích vozidel řazených ve vlaku. Od běžného osobního vozu se tedy řídicí vůz liší především stanovištěm strojvedoucího (umístěným zpravidla pouze na jednom konci vozu), ze kterého je možné dálkově ovládat hnací vozidla ve vlaku, a dále např. zařízením pro pískování kolejnic.\n\nHlavní výhodou řazení řídicích vozů ve vlaku je možnost urychlení obratu soupravy v koncových stanicích vlaku - odpadá nutnost objíždění hnacího vozidla z jednoho konce soupravy na druhý (přesun lokomotivy z konce vlaku na jeho počátek), odpadá též obsazení obou zhlaví stanice tímto objížděním.\n\nŘídicí vůz může být buď nedělitelnou součástí motorové nebo elektrické jednotky, nebo může být používán u souprav sestavených z klasických osobních vozů tažených lokomotivou, kde je řídicí vůz zařazen zpravidla na opačném konci soupravy než lokomotiva.\n\nV Česku (a bývalém Československu) se v minulosti řídicí vozy téměř nevyužívaly. Důvodem byly především obavy o větší tendenci souprav, které nemají hnací vozidlo v čele vlaku, k vykolejení. Dřívější legislativa považovala takový vlak za sunutý a z tohoto důvodu byla rychlost takového vlaku omezena na 30 km/h.\n\nPrvním pokusem o provoz řídicích vozů u ČSD byla výroba dvou třívozových jednotek, složených vždy z jednoho hnacího vozu SM 487.0, vloženého vozu N 487.0 a řídicího vozu Ř 487.0. Oba prototypy vyrobila v roce 1966 Vagonka Tatra Studénka a MEZ Vsetín. Jednotky však neměly dostatečnou kapacitu a byly použity k přestavbě na pětivozové jednotky s motorovými vozy řady SM 488.0 (dnes řada 560) na čelech.\n\nPrvními sériově vyráběnými řídicími vozy se staly až vozy řady Bftn (do roku 2009 řada 943), které v letech 1996 až 1997 vyrobila v počtu 11 kusů Moravskoslezská vagonka Studénka.\n"}
{"id": "333599", "url": "https://cs.wikipedia.org/wiki?curid=333599", "title": "Austin Seven", "text": "Austin Seven\n\nAustin Seven byl osobní vůz vyráběný britskou automobilkou Austin Motor Company v letech 1922 až 1939. Automobil se stal lidovým vozem a naprosto změnil motoristickou scénu ve Velké Británii i ve zbytku Evropy. Za dobu jeho výroby se prodalo zhruba 290 000 exemplářů, což bylo na tehdejší dobu velmi vysoké číslo. Jeho nástupcem se stal model \"Big Seven\".\n\nMotorismus byl zpočátku záležitostí bohatých průkopníků, ale v době, kdy vypukla první světová válka začala s automobily experimentovat i střední třída. Ostatní byli odkázáni na motocykly s postranními vozíky, tříkolky a jiná podobná vozidla. Zakladatel firmy Austin Motor Company Herbert Austin zpozoroval, že na trhu chybí vůz schopný s minimálními náklady a s nízkou pořizovací cenou přepravovat celou rodinu. Nakonec ve Spojených státech se prodalo již přes milion Fordů modelu T. První vůz s názvem Seven musel Herbert Austin vyvíjet doma, jelikož firma Austin jeho návrh lidového vozu nepřijala. Ovšem když se vůz v roce 1922 poprvé představil, vyvolal obrovský ohlas. Tajemství jeho úspěchu spočívalo v jeho ceně. V době svého uvedení stál 225 liber, což byla cena lepšího motocyklu se sajdkárou. Navíc s rostoucím počtem vyrobených vozů cena klesala, takže v roce 1926 bylo možné Seven pořídit už jen za 145 liber. Výroba dále úspěšně pokračovala a v roce 1929 bylo prodáno již přes 100 000 exemplářů, což bylo 37 % britského automobilového trhu. Model \"Seven\" také podnítil výrobu podobných vozů v zahraničí. Mezi nejvýznamnější automobilky vyrábějící model Seven na základě licence byla německá automobilka BMW. Její vůz se jmenoval BMW Dixi. Ve Francii koupila práva firma Resengart a ve Spojených státech nově vzniklá automobilka Austin Car Company.\n\nJelikož byl vůz lehký, nebylo k jeho pohonu potřeba silného motoru. Jednalo se o malý čtyřválec o objemu pouhých 696 cm³, brzy však zvýšeným na 747 cm³. Poskytoval výkon 7,5 kW (10 koní). Vůz dostal jednoduché elementární šasi se dvěma hlavními nosníky probíhající po celé délce vozu. Karoserie byla jednoduchá a lehká díky použití směsi ocelových panelů a hliníku. Vůz se nabízel v mnoha variantách, jako byl limuzína, otevřený tourer nebo dokonce ve sportovní úpravě s kompresorem. Používal se jako štábní armádní vůz, vůz pro kurýrní službu, jako dodávka a i jako vůz pro rozvážku mléka. Vůz dokonce získal i řadu sportovních úspěchů. Na závodní trati v Brooklands jako první vůz s objemem 750 cm³ překonal rychlost 160 km/h (100 mil/h). Před začátkem druhé světové války už však začal zastarávat jak svým technickým řešením, tak po stránce designu. Výroba byla ukončena v roce 1939, kdy byl model nahrazen modelem \"Big Seven\". Tento model byl sice komfortnější, silnější, ale také dražší. Proto se nikdy neprodával tak dobře jako původní model \"Seven\".\n"}
{"id": "333600", "url": "https://cs.wikipedia.org/wiki?curid=333600", "title": "Liga mistrů AFC", "text": "Liga mistrů AFC\n\nLiga mistrů AFC (: AFC Champions League) je každý rok konající se fotbalová soutěž pořádaná asijskou konfederací AFC pro nejlepší kluby asijských lig. Její vítěz postupuje na Mistrovství světa ve fotbale klubů.\n\nSoutěž vznikla v roce 1967. Po čtyřech odehraných ročnících bylo konání dalších ročníků odloženo. V roce 1986 došlo k jejímu obnovení pod názvem Asijské mistrovství klubů (Asian Club Championship). Od té doby se koná každoročně. V roce 2002 došlo k reformě hracího systému a ke změně názvu na současný název.\n\nLigy mistrů AFC se neúčastní týmy ze všech členských zemí AFC, ale pouze kluby z lig, které splňují kritéria stanovená AFC. Plnění kritérií se bodově ohodnotí a AFC každoročně podle nich sestavuje žebříček. Zbývající členské země, které nesplňují stanovené kritéria, se zúčastňují druhořadého Poháru AFC.\n\nZdroj: \n\nZdroj: \n\nZdroj: \n\n"}
{"id": "333608", "url": "https://cs.wikipedia.org/wiki?curid=333608", "title": "Severní ostrov (Nová země)", "text": "Severní ostrov (Nová země)\n\nSeverní ostrov (rusky Северный остров) je název největšího ostrova souostroví Nová země, náležejícího do ruské Archangelské oblasti. S rozlohou 47 079 km² je to 30. největší ostrov na světě a druhý největší v rámci Ruska. Od Jižního ostrova je oddělen průlivem Matočkin Šar (rusky ).\n\nOstrov je z velké části pokryt ledem. Na jeho nejsevernějším místě (mysu Želanija) se nachází meteorologická stanice.\n\nJeho nejvýchodnější místo, mys Flissingskij, je považováno za nejvýchodnější bod Evropy.\n"}
{"id": "333613", "url": "https://cs.wikipedia.org/wiki?curid=333613", "title": "Dani Güiza", "text": "Dani Güiza\n\nDaniel González Güiza (* 17. srpen 1980, Jerez de la Frontera) je španělský fotbalový útočník v současnosti hrající za paraguajský klub Cerro Porteño. Také nastupoval za španělskou seniorskou reprezentaci.\nMimo Španělska hrál v Turecku, Malajsii a Paraguayi.\n\nV Primera división se poprvé objevil v týmu RCD Mallorca, ovšem zůstal ve stínu tehdejších útočníků Samuela Eto'o a Alberta Luqueho a na hřiště se dostal téměř nedostal. Podobně skončilo i jeho další angažmá v Huelvě, kde hrál ještě méně a po sestupu tohoto týmu přestoupil k rezervnímu mužstvu Barcelony. Zde se jeho kariéra obrátila směrem k lepšímu a v jeho dalším týmu, druholigovém Ciudad de Murcia, se rozstřílel a vstřelil 38 branek během dvou sezon. Díky tomu dostal nabídku od prvoligového Getafe a odvděčil se vstřelením 20 gólů v 61 zápasech. Následně se v sezoně 2007/08 vrátil do Mallorky, které svými 27 góly pomohl k 7. místu v tabulce a stal se nejlepším střelcem španělské Primera División.\n\nDíky své skvělé formě si vybojoval i pozvánku reprezentce.\nV A-mužstvu Španělska přezdívaném \"La Furia Roja\" debutoval 21. 11. 2007 v kvalifikačním zápase proti týmu Severního Irska (výhra 1:0).\n\nByl nominován na EURO 2008. Na tomto turnaji pomohl dvěma góly Španělsku v zápasech s Řeckem v základní skupině a s Ruskem v semifinále k celkovému vítězství.\n\nCelkem odehrál v letech 2007–2010 za španělský národní tým 21 zápasů a vstřelil 6 branek.\n\nGüizovým agentem je jeho přítelkyně Nuria Bermudezová, se kterou má také syna Dana.\n\n"}
{"id": "333614", "url": "https://cs.wikipedia.org/wiki?curid=333614", "title": "Cestovní šek", "text": "Cestovní šek\n\nCestovní šek je cenný papír a platební prostředek, který má předtištěnou nominální hodnotu. Nelze jej zařadit ke klasickým šekům, neboť byly vytvořeny jako platební prostředek využívaný na cestách do zahraničí. I přes jejich dlouholetou tradici, hlavně v západních zemích, došlo k prudkému poklesu jejich využití. V současné době se v České republice již nevydávají. Cestovní šeky se pořizují oproti finanční protihodnotě. Jsou tedy zcela uhrazeny ještě před jejich proplacením. \nZavádějící je samotný název, který je pravděpodobně odvozen z anglického „travelers cheques“, kde měly šeky při jejich zavedení zde již dlouholetou tradici. Dle dostupných informací již cestovní šeky v českých korunách v České republice zakoupit nelze. Dostupné jsou pouze cestovní šeky znějící na cizí měnu, nejčastěji v hlavních světových měnách (GBP, USD, EUR, CHF). \n\nCestovní šeky vydávají významné světové banky a finanční společnosti – VISA, Thomas Cook, American Express. První byl vydán v roce 1981 společností American Express. V České republice je lze zakoupit v bankách, nebankovních úvěrových organizací či u specializovaných společností, např. ve směnárnách či cestovní agenturách.\n\nCestovní šek není šekem ve smyslu zákona směnečného a šekového, jako cenný papír ho ale zmiňuje obchodní zákoník v Zákoně č. 513/1991 Sb., který pozbyl své účinnosti v roce 2014. Aktuálně pojednává o cenných papírech a listinách Zákon č. 191/1950 Sb. Zákon směnečný a šekový, který však upravuje pouze šeky, nikoliv cestovní šek\"y.\" Pojednává o něm také zákoník práce (§ 183 odst. 2) a trestní zákoník (§ 234). Kvůli jejich strohé právní úpravě je doporučováno si hlídat obchodní podmínky emitentů.\n\nPodle Zákona č. 513/1991 Sb. musí každý šek při jeho vystavení obsahovat tyto náležitosti:\n\na) označení, že jde o cestovní šek,\n\nb) příkaz nebo slib vyplatit určitou částku oprávněné osobě,\n\nc) firmu, název nebo jméno výstavce, jeho podpis nebo dostatečnou náhradu podpisu.\n\nDalší podmínky:\n\n(1) Obsahuje-li cestovní šek příkaz k placení, musí obsahovat i označení osoby, které je příkaz určen.\n\n(2) Není-li v cestovním šeku uvedeno označení oprávněné osoby, může proplacení šeku požadovat, kdo šek předloží.\n\n(3) Cestovní šek lze vystavit i na jinou než českou měnu.\n\nNejčastější je využití jako platební prostředek v zahraničí, který zaručuje relativně vysokou bezpečnost a nahrazuje platební či kreditní karty. Cestovní šeky však lze ale využít i např. k poskytování záloh zaměstnavatelem na zahraničních pracovních cestách jeho zaměstnanců nebo bezpečné dopravení peněžních prostředků z cizí země.Jde o plně kryté, tzv. vyplacené cestovní šeky. \n\n\n\nPři nákupu šeku se majitel podepíše a vytvoří 1. podpis šeku – podpisový vzor. Při použití šeku se musí oprávněný majitel podepsat znovu – 2. podpis se porovná s prvním. Při proplácení v hotovosti pak kontroluji banky totožnost klienta.\n\nVystavuje jej banka nebo cestovní kancelář jako závazek výstavce šek proplatit. Při nákupu majitel šek podepíše. V zahraničí majitel šeku požádá banku o výplatu šeku a podpisem potvrdí příjem částky. Banka ověří oba podpisy. Šek chrání před riziky převážení peněz v hotovosti.\n"}
{"id": "333615", "url": "https://cs.wikipedia.org/wiki?curid=333615", "title": "Jižní ostrov (Nová země)", "text": "Jižní ostrov (Nová země)\n\nJižní ostrov ( – \"Južnyj ostrov\") je název druhého největšího ostrova souostroví Nová země, náležejícího do ruské Archangelské oblasti. Rozkládá se na ploše 33 246 km², je tak třetím největším ostrovem celého Ruska. Od Severního ostrova je oddělen průlivem Matočkin Šar (rusky ), od ostrova Vajgač (na jihovýchodě) průlivem Karská vrata.\n\nOstrov je převážně pokryt tundrou. Vyskytuje se tu mnoho mořských ptáků. Dříve ho obývali Něnci, ti ale byli v 50. letech vystěhováni kvůli tomu, že Sovětský svaz zde prováděl jaderné testy.\n"}
{"id": "333617", "url": "https://cs.wikipedia.org/wiki?curid=333617", "title": "Rolls-Royce Spey", "text": "Rolls-Royce Spey\n\nRolls-Royce Spey (tovární označení RB.163, RB.168 a RB.183) byl jedním z prvních sériově vyráběných dvouproudových motorů na světě. Jde o dvouproudový motor s celkovým obtokem, s nízkým obtokovým poměrem (u prvních verzí byl obtokový poměr 0,64).\n\nVývoj motoru navázal na konstrukci typu Rolls-Royce Conway (první sériově vyráběný dvouproudový motor na světě). RB.163 Spey měl pokrýt poptávku na trhu po menších motorech — kupř. Conway 540 z letounu Vickers VC10 měl tah 93,41 kN. První motory RB.163 se dostaly do provozu roku 1964 na dopravních letounech BAC 1-11 (One-Eleven) a Hawker Siddeley Trident, později poháněl i letouny Fokker F.28 Fellowship. Uplatnění ovšem posléze nalezl i ve vojenském letectví (v typové řadě RB.168), např. u britské verze Phantomů II (FG.1 a FGR.2), kde nahradil původní americké motory General Electric J79.\n\nDva motory Rolls-Royce Spey s přídavným spalováním poháněly také rekordní automobil Thrust SSC, který jako první a dosud jediný oficiálně překonal rychlost zvuku.\n\n\n\n\n"}
{"id": "333621", "url": "https://cs.wikipedia.org/wiki?curid=333621", "title": "Boreš z Rýzmburka", "text": "Boreš z Rýzmburka\n\nBoreš z Rýzmburka (Rieseburka) (1210/1215 – 1277) byl český šlechtic, českého krále Václava I. nejvyšší maršálek Českého království a nejvyšší komorník, a jeho nástupce syna Přemysla Otakara II vojevůdce a jeden z nejvlivnějších šlechticů na královském dvoře. Pocházel z rodu Hrabišiců ze Severozápaních Čech. Psal se podle hradu Riesenburg, který založil a dnes je znám jako Osek. Jeho bratr Slávek byl opatem v oseckém klášteře.\n\nNarodil se pravděpodobně mezi léty 1210–1215 jako syn Bohuslava.\n\nBoreš měl dva syny: Slávka z Rýzmburka a Bohuslava z Rýzmburka, který měl za manželku Agátu z Šumburka, dceru Fridricha ze Šumburka. Po smrti Boreše se stal Fridrich poručníkem obou jeho synů.\n\nNa začátku roku 1248 se vzbouřila část české šlechty, která byla nespokojena s vládou Václava I. a 31. července 1248 na pražském hradě zvolila králem jeho syna Přemysla Otakara II. Boreš z Rýzmburka, Havel z Lemberka, Ojíř z Friedberka a několik dalších zůstali věrni Václavovi. Nakonec je v srpnu 1249 uzavřen mír a Václav I. usedá znovu na trůn. \n\nPo potlačení vzpoury zastával Boreš z Rýzmburka na královském dvoře Václava I. funkci komorníka. Situace se změnila po smrti Václava I. a po nástupu jeho syna Přemysla Otakara II. na trůn. Pro ambiciózního Přemysla představoval Boreš připomínku jeho nedávného pokoření, a tak už 25. ledna 1254 byl zatčen a uvržen v Praze do vězení. Uvěznění mělo především demonstrovat Přemyslovu moc a pravděpodobně po nedlouhé době byl Boreš z vězení propuštěn. Do funkce komorníka se již nevrátil, když jej v úřadu vystřídal Bavor II. ze Strakonic. Na přelomu let 1254 a 1255 se zúčastnil křížové výpravy do Prus.\n\nV roce 1260 se udála bitva u Kressenbrunnu, kde Boreš velel zálohám a v níž Češi porazili uherské vojsko. Boreš v bitvě získal vzácnou relikvii, a to prst Jana Křtitele.\n\nBoreš měl velké majetky nejen v Čechách např. Osek, Krásno, ale i na Moravě např. Slavkov, Moravská Třebová, Horní Němčí. V roce 1267 založil na ohybu řeky Moravská Sázava mezi Třebařovem a Krasíkovem klášter Coronae Sanctae Mariae, který byl zasvěcen nově vzniklému Řádu Sv. otce Augustina (1256, bula papeže Alexandra IV. \"Licet ecclesiae\"). \n\nPo neúpěšné vzpouře v r. 1275/6 spolu s Vítkovci a Závišem z Falkenštejna, proti králi Přemyslu Otakarovi II., byl zajat a roku 1277 popraven. \n\nDalší Borešova známá jména jsou \"Boreš II. Hrabišic\" anebo \"Boreš z Oseka, v úředních listinách jako Borso fillius Bohuzlai, Borso de Risenburch\"\n\n"}
{"id": "333623", "url": "https://cs.wikipedia.org/wiki?curid=333623", "title": "Slávek z Oseka", "text": "Slávek z Oseka\n\nSlávek z Oseka (též \"Slavko\"), († 1250 osecký klášter) byl osecký opat (1234–9), pruský biskup (1240–50).\n\nPocházel z rodu Hrabišiců. Jeho bratr byl Boreš z Rýzmburka a jejich otec Bohuslav Hrabišic byl královský nejvyšší komorník. Zasloužil se o rozšíření cisterciáckého kláštera v Oseku, který založil jeho děd, Slávek Hrabišic, bílinský správce a nejvyšší komorník v roce 1196. Přesné datum jeho zvolení opatem není známo, ale stalo se tak v první polovině 30. let 13. století. Ve svém úřadu zůstal nejspíše do roku 1239. V průběhu 30. let dal souhlas k založení jediné osecké filiace v Nížkově. Po pěti letech však nově založený klášter zrušil. Krátce na to se stal biskupem pruským. Podle klášterní tradice absolvoval spolu s dalšími oseckými řeholními bratry dvě misijní cesty do Prus. Ani jedna z cesta však nepřinesla žádoucí úspěch. Slávek se nepříliš úspěšně snažil obracet ke křesťanství místní pohany a poté se vrátil domů. Poslední léta života Slávek prožil v Čechách. Zemřel v Oseckém klášteře roku 1250 a byl pochován v kryptě jeho kostela. Tohoto slavného opata připomíná barokní náhrobek, který je v klášterním chrámu.\n\nDoklady o jeho působení Slávka jako oseckého opata jsou zachyceny v díle Codex diplomaticus et epistolaris regni Bohemiae k letům 1238 a 1239. Jako pruský biskup je zmiňován také v CDB, který mluví v roce 1250 o zemřelém Slávkovi. Slávka v roce 1240 v opatském úřadě vystřídal Vinand.\n\n\n\n"}
{"id": "333624", "url": "https://cs.wikipedia.org/wiki?curid=333624", "title": "Aurelius Victor", "text": "Aurelius Victor\n\nSextus Aurelius Victor (cca 320 – cca 390) byl římský politik a historik, autor díla \"Liber de caesaribus\" (Kniha o císařích) nazývaného též \"Historiae abbreviatae\" (Krátké dějiny) a publikovaného roku 361. Pocházel ze skromných poměrů z římských afrických provincií, ale vlastnimi schopnostmi se vypracoval až na úspěšného politika. Za vlády Juliana Apostaty spravoval provincii Pannonia Secunda. Jeho kariéru korunoval post římského prefekta, který získal v roce 389.\n\nS Aureliem Victorem je spojen soubor tří historiografických děl známých pod označením Historia tripartita (Třídílné dějiny). Tradičně bývá Victorovi připisováno autorství všech třech částí sborníku, a to i když s úplnou jistotou je možné jeho osobu spojit pouze s \"Liber de caesaribus\", která pojednává o životech císařů od Augusta až po Aureliovu dobu. Metoda, kterou Aurelius Victor používá spojuje Liviův analistický přístup s biografickým přístup Suetonia. Dalšími charakteristickými znaky \"Liber\" je perspektiva vyšších vrstev císařské správy, ke kterým sám Aurelius Victor patřil, obrana římských tradic, odsouzení křesťanství a obava z rostoucí moci vojenských velitelů v říši.\n\nDvě další části souboru jsou \"Origo gentis Romanae\" (Původ římského národa) a \"De viris illustribus Romae\" (O vynikajících Římanech). Spolu s Aureliovými Dějinami tak vzniklo souvislé historické dílo pojednávající o římských dějinách od nejstarších mýtických dob, těmi se zaobírá \"Origo\", přes sled význačných jednotlivců řídících stát, těm je věnováno \"De viris\", až po dějiny císařského Říma.\n\n\"Origo gentis Romanae\" je významné jako důležitý pramen citátů z jinak nedochovaných děl nejstarších historiků – Fabia Pictora a Cincia Alimenta. Autenticita tohoto materiálu je zpochybňována.\n\nZ \"Liber de caesaribus\" vznikl později kratší výtah \"Epitome de caesaribus\" (Výtah o císařích).\n\n\n"}
{"id": "333625", "url": "https://cs.wikipedia.org/wiki?curid=333625", "title": "Seznam tradičních názvů hvězd", "text": "Seznam tradičních názvů hvězd\n\nToto je seznam tradičních názvů hvězd, která jsou většinou latinského a arabského původu.\n\n"}
{"id": "333629", "url": "https://cs.wikipedia.org/wiki?curid=333629", "title": "Jiří Urban (politik)", "text": "Jiří Urban (politik)\n\nJiří Urban je český zemědělský odborník a politik.\n\nV 90. letech vedl Svaz ekologických zemědělců ČR PRO-BIO. V roce 2004 spoluzakládal Institut pro ekologické zemědělství a udržitelný rozvoj krajiny.\n\n1. července 2008 byl ministrem Gandalovičem (ODS) jmenován do nově zřízené funkce náměstka pro environmentální agendu a ekologické zemědělství.\nJiří Urban je členem Strany zelených.\n\n"}
{"id": "333631", "url": "https://cs.wikipedia.org/wiki?curid=333631", "title": "Vpřed", "text": "Vpřed\n\nVpřed je používáno jako příslovce, ale také jako název řady objektů.\n\n"}
{"id": "333634", "url": "https://cs.wikipedia.org/wiki?curid=333634", "title": "Agapornis škraboškový", "text": "Agapornis škraboškový\n\nPapoušík či agapornis škraboškový (\"Agapornis personatus\") je malý papoušek pocházející ze severovýchodní Tanzanie a po celém světě známý jako oblíbený domácí mazlíček.\n\nSe svou velikostí mezi 14–15 cm a hmotností kolem 50 g patří papoušík škraboškový mezi nejmenší druhy papoušíků. Má jasně zelená křídla, břicho a ocas, žlutou hruď a zátylek a černou hlavu s červeným zobákem a bílým očním proužkem, který spolu s černým opeřením připomíná škrabošku, díky čemuž získal i svůj český název. Často můžeme nalézt i jiné barevné mutace, např. světle modře, fialově či břidlicovitě zbarvené ptáky.\n\nŽije ve velmi soudružných párech, samec a samice spolu setrvávají po celý život a spolu s jinými páry tvoří početná hejna.\n\nStejně jako ostatní druhy papoušíků se živí semeny, plody a pupeny, pro jejichž sběr má zvláštně přizpůsobený zobák. V zajetí se jim doporučují předkládat hlavně čerstvé zelené plody, naopak by se při krmení neměly podávat solené a příliš studené suroviny.\n\nHnízdí ve stromových dutinách nebo v opuštěných hnízdech rorýsů. Dutinu vystýlá větvičkami a kůrou. Klade 3–8 vajec, na kterých sedí přibližně 21 dní. Mláďata opouštějí hnízdo po 40 dnech života, ale stále jsou ještě přikrmovány. Pohlavní dospělosti dosahují ve 2. až 3. roce.\n\nV zajetí by se měl papoušík škraboškový chovat ve vyšší kleci s opravdu silným pletivem. Díky jeho čipernosti a dobrým šplhacím schopnostem by měla být dostatečně vybavena různými prolézačkami a jinými atrakcemi. Snadno se učí a je zvídavý. Nejlepší je si jej pořídit již v útlém věku, kdy existuje větší pravděpodobnost, že si na svého nového majitele rychleji zvykne a vytvoří si k němu silné pouto.\n\n\n"}
{"id": "333638", "url": "https://cs.wikipedia.org/wiki?curid=333638", "title": "Vpřed (časopis)", "text": "Vpřed (časopis)\n\nVpřed: časopis pro chlapce a devčata byl časopis pro mládež, vycházející v letech 1945–1951 (celkem 6 ročníků), jenž navazoval na předválečný časopis Mladý hlasatel. Od dubna 1946 do konce roku 1948 byl jeho redaktorem Jaroslav Foglar. Do časopisu přispíval například i Zdeněk Burian, Zdeněk Karel Slabý. \n\nČasopis Vpřed vznikl v červnu 1945. Po roce byl do jeho redakce přizván Jaroslav Foglar, který před tím pracoval v redakci časopisu Junák. Po roce 1948 však musel Foglar z redakce odejít. Časopis byl několikrát přejmenován. V roce 1949 na \"Junáci vpřed\" (IV. ročník, byl sloučen s časopisem Junák), následně zkrácen zpět na \"Vpřed\" (V. ročník, poté, co organizace Junák nuceně zanikla), v roce 1951 na \"Vpřed pionýři\" (poslední, VI. ročník). Poté pro nezájem zanikl.\n\n\n"}
{"id": "333645", "url": "https://cs.wikipedia.org/wiki?curid=333645", "title": "Stopa za sekundu", "text": "Stopa za sekundu\n\nStopa za sekundu je jednotka rychlosti (skalár nebo vektor, podle toho zdali je určen směr pohybu). Představuje počet stop (stopa = 0,3048m) kterou těleso urazí za jednu sekundu. Podobná jednotka je použita v mezinárodní soustavě SI - metr za sekundu.\n\n\"Používané zkratky\" - ft/s, ft/sec a fps (zkratka anglického \"foot per second\") nebo vědecký zápis ft·s\n\n1 stopa za sekundu je stejná jako:\n\nObráceně:\n\n"}
{"id": "333649", "url": "https://cs.wikipedia.org/wiki?curid=333649", "title": "Chameleon Labordův", "text": "Chameleon Labordův\n\nChameleon Labordův (\"Furcifer labordi\") je druh chameleona, který žije pouze na Madagaskaru. Podobně jako některé jiné druhy rodu \"Furcifer\" (\"F. antimena\", \"F. lateralis\") má i tento chameleon zvláštní, jednoletý životní cyklus. Po vylíhnutí z vejce žije pouze čtyři až pět měsíců, což z jen činí čtyřnohého obratlovce s vůbec nejkratším životem. Mladí chameleoni se líhnou na začátku období dešťů v listopadu a velice rychle rostou, pohlavní dospělosti dosahují už v lednu, kdy začíná období páření. Na konci února nebo na začátku března samice nakladou vejce, rychle přichází stáří a smrt. Po celé období sucha je celá populace tvořena jen vyvíjejícími se vejci.\n\nChameleon Labordův je středně velký chameleon, dospělý samec může být i s ocasem dlouhý až 30 cm, samice jsou menší. Sexuální dimorfismus je výrazný: samci mají vysokou přilbu a výrazný hřbetní hřeben tvořený kónickými šupinami. Samci mají rovněž jakýsi roh na čenichu, který je ale spíš masitý, než tvrdý a tvořený keratinem, jak je tomu u jiných chameleonů. Hrdelní a břišní hřeben je méně vyvinutý. Samice mají jemnější přilbu, a hřbetní hřeben i čenichový výběžek jsou mnohem menší než u samců.\n\nSamec je obvykle zbarven zeleně, s bílými pruhy na bocích, samice jsou pestřejší: základní barva je zelená, na bocích má fialové a modré skvrny, na zádech je skvrnitá oranžově a na hrdle má jasně červené proužky. Chameleoni se k sobě vzájemně chovají nepřátelsky, během období páření spolu samci bojují o právo pářit se se samicemi.\n\nObývá pouze ostnaté lesy a suché opadavé lesy na jihovýchodě a východě ostrova Madagaskar.\n\n"}
{"id": "333653", "url": "https://cs.wikipedia.org/wiki?curid=333653", "title": "Jižní ostrov", "text": "Jižní ostrov\n\nJižní ostrov je název více ostrovů:\n\n"}
{"id": "333667", "url": "https://cs.wikipedia.org/wiki?curid=333667", "title": "Jan Machač (kněz)", "text": "Jan Machač (kněz)\n\nJan Machač (1. června 1915, Horní Lideč – 9. května 2009, Praha) byl římskokatolický kněz, který působil v letech 1971 až 2002 jako duchovní správce ve farnosti u kostela sv. Matěje v Praze-Dejvicích.\n\nV 50. letech byl odsouzen za velezradu a špionáž, v různých věznicích včetně pracovního tábora v jáchymovských uranových dolech strávil sedm let. Dalších osm let pak pracoval jako dělník. \n\nRodák z Horní Lidče, pokřtěný 2. června 1915 v kostele sv. Kateřiny v Lidečku. Narodil se jako druhý z pěti dětí do rodiny mlynáře. Vystudoval měšťanskou školu ve Valašských Kloboukách a poté reálné gymnázium ve Vsetíně.\n\nPo maturitě v roce 1938 nastoupil do kněžského semináře v Praze-Dejvicích, který se po obsazení seminární budovy Wehrmachtem v roce 1939 přestěhoval do arcibiskupského zámku v Dolních Břežanech, a svá studia dokončil v roce 1943. Kněžské svěcení získal 30. května 1943 v pražské katedrále sv. Víta.\n\nV následujících letech byl farním vikářem nejprve v Dolní Bělé (odkud navíc spravoval farnost Krašovice) a od roku 1944 v Plzni. V roce 1946 odešel do Chebu, kde působil jako farář a správce chebského a po určitou dobu také sokolovského vikariátu.\n\nDne 8. září 1949 byl zatčen a po několika týdnech propuštěn. V roce 1951 byl kvůli nebezpečí zatčení přeložen do Bochova, avšak v listopadu 1951 byl přesto znovu zatčen a v srpnu 1952 odsouzen za velezradu a špionáž. Ve vězení strávil sedm let, a to ve vazební věznici Ruzyně, ve věznicích Kartouzy, Mladá Boleslav a Bory a v pracovním táboře u Jáchymova. \n\nPo propuštění (30. listopadu 1958) pracoval u cirkulárky jako dělník v nábytkářské továrně TON v Bystřici pod Hostýnem a po udělení tzv. státního souhlasu pro výkon kněžské služby v roce 1966 byl ustanoven do farnosti ve Gottwaldově-Malenovicích.\n\nV letech 1968 až 1971 pracoval jako personální referent na pražském arcibiskupství, na starosti měl překládání kněží. Poté od 1. prosince 1971 působil jako administrátor a později farář u kostela sv. Matěje. Tuto farnost proslavil perníkovými jesličkami, které se v kostele vystavují od roku 1972. Na počátku této tradice stál dárek v podobě malovaných perníčků z rukou akademické malířky Heleny Horálkové. \n\nV roce 1998 obdržel čestný titul kaplan Jeho Svatosti. K 1. červenci 2002 odešel na odpočinek, avšak občas sloužil mše v klášterním kostele sv. Václava, u něhož bydlel. Po odchodu z funkce faráře byl administrátorem dejvické farnosti jmenován Karel Kočí (v té době zvaný řádovým jménem Metoděj). Po něm byla správa farnosti dlouhodobě svěřena Kongregaci misionářů synů Neposkvrněného srdce blahoslavené Panny Marie (lidově „klaretiánům”).\n\nBěhem působení mons. Machače ve farnosti u kostela sv. Matěje vzešlo z této farnosti deset novokněží: Petr Antoš, Pavel Boukal, Jan Kotas (vysvěcen 1995), René Milfait (vysvěcen 1996), Michael Špilar (vysvěcen 1996), Jan Houkal (vysvěcen 2002), Michal Němeček (vysvěcen 2002), Ondřej Salvet (vysvěcen 2002), Matúš Kocian (2006) a Pavel Sandtner (vysvěcen 2007).\n\nPáter Machač zemřel 9. května 2009 ve věku nedožitých 94 let. Poslední rozloučení s ním při mši v pražské katedrále sv. Víta, Václava a Vojtěcha a uložení jeho těla do hrobu na Šáreckém hřbitově u kostela sv. Matěje se uskutečnilo na svátek svatého Matěje 14. května 2009. Jeho \"čučkaři\", jak s oblibou označoval své farníky (na Moravě užívané slovo \"čučkař\" znamená troškař nebo žabař a vedle mírně pejorativního základního významu se používá i jako recese či nadsázka), se s ním rozloučili v mimořádném počtu. Hrob mons. Machače se nachází na severozápadním okraji hřbitova, téměř naproti vchodu do kostela.\n\n\n"}
{"id": "333668", "url": "https://cs.wikipedia.org/wiki?curid=333668", "title": "Budapest Honvéd FC", "text": "Budapest Honvéd FC\n\nBudapest Honvéd FC v ČR známý jako Honvéd Budapešť je maďarský fotbalový klub z Budapešti. Byl založen roku 1909. Ve své historii dokázal již 14krát vyhrát titul.\n\nProslavil se v 50. letech 20. století, kdy za něj hrály hvězdy jako Puskás, Kocsis a Bozsik.\n\nKlubovými barvami jsou červená a černá, dříve červená a bílá.\n\nKlub byl založen v roce 1909 jako Kispesti Atlétikai Club v obci Kispest (což znamená \"Malá Pešť\"). Tato obec byla roku 1950 připojena k Budapešti jako 19. obvod.\n\nV roce 1949 byl klub převzat ministerstvem obrany a přejmenován na Budapesti Honvéd SE (\"Honvéd\" v maďarštině znamená \"obránce vlasti\"). To znamenalo příchod zlatých let pro klub. V týmu hráli v 50. letech hráči jako Puskás, Kocsis, Bozsik, Czibor a brankář Grosics, kteří patřili i k oporám tehdejšího slavného národního týmu, který hrál finále mistrovství světa 1954. Získali 5 titulů mistra. V důsledku revoluce z roku 1956 ale většina z nich odešla.\n\nDruhé nejslavnější období začalo v 80. letech, kdy tým do roku 1993 vyhrál 8 titulů mistra. Od té doby už se tým stal mistrem jen jednou - v roce 2017.\n\nPo pádu komunistického režimu se v roce 1991 klub přejmenoval na Kispest Honvéd FC a od roku 2003 má současný název.\n\nDíky druhému místu v maďarskému poháru se účastnil v sezóně 2008 Poháru Intertoto. Po výhře v 1. kole nad kazašským FK Žetisu se utkal ve 2. kole s českým týmem FK Teplice, který vyřadil.\nTým se nikdy nedostal dál než do čtvrtfinále, v PMEZ ani do čtvrtfinále.\n\n\nSeznam českých hráčů, kteří ve své kariéře oblékali dres Budapest Honvéd FC:\n\n\"K září 2013\n\n"}
{"id": "333680", "url": "https://cs.wikipedia.org/wiki?curid=333680", "title": "Chvojí", "text": "Chvojí\n\nJakožto chvojí, zastarale též chvoj či chvůj označujeme ořezané větvičky stálezelených jehličnatých dřevin, které jsou užívány zejména pro různé ozdobné účely v domácnosti, v pohřebnictví a jinde.\n\n\n\nTaké v myslivecké praxi mají větvičky chvojí svoji speciální symboliku.\n\n"}
{"id": "333687", "url": "https://cs.wikipedia.org/wiki?curid=333687", "title": "Karská vrata", "text": "Karská vrata\n\nKarská vrata () je průliv, který odděluje novozemský Jižní ostrov od jihovýchodně položeného ostrova Vajgač. Propojuje Pečorské a Karské moře. Zejména v dřívějších dobách byl významnou součástí vodní cesty kolem severního pobřeží Ruska. Část roku je zamrzlý. Průliv je okolo 45 km široký a 33 km dlouhý, jeho maximální hloubka je 52 m.\n"}
{"id": "333692", "url": "https://cs.wikipedia.org/wiki?curid=333692", "title": "Bulgur", "text": "Bulgur\n\nBulgur je označení pro předvařenou nalámanou celozrnnou pšenici, která se používá jako součást pokrmů.\n\nVyrábí se tak, že se pšenice vypere, usuší, podrtí na menší kousky a síty roztřídí podle velikosti zlomků na různě hrubé frakce. Bulgur je již předvařený (na rozdíl od jednoduše drcené pšenice označované jako šrot), a to usnadňuje jeho další využití v kuchyni. Mnohdy ho stačí jen nechat nabobtnat ve vodě a smíchat s dalšími přísadami bez následného tepelného zpracování.\n\nNejznámější uplatnění bulguru je v libanonském salátu tabouleh, ale dá se využít také v řadě zeleninových nebo masitých jídel (pilaf, falafel, kibbeh).\n\nV české kuchyni se bulgur používá do nádivek, karbanátků, polévek nebo jako příloha k masům.\n\nBulgur je lehce stravitelný a má příznivé nutriční složení, protože obsahuje vlákninu, vitamíny a minerály. Například ve srovnání s bílou rýží má bulgur více vlákniny a proteinů, nižší glykemický index (48) a vyšší obsah většiny vitamínů a minerálů. Protože se bulgur vyrábí z pšenice, obsahuje lepek a jako takový není potravinou vhodnou pro lidi s celiakií a poruchami příjmu lepku..\n\n"}
{"id": "333696", "url": "https://cs.wikipedia.org/wiki?curid=333696", "title": "Bambinot", "text": "Bambinot\n\nBambinot je československý televizní seriál režiséra Jaroslava Dudka, který má šest dílů. Natočen byl v letech 1983–1984 na motivy povídky Josefa Nesvadby.\nDěj se odehrává ve fiktivní monarchii Lauretánii kdesi v Evropě. Monarchie se potýká s problémem nedořešeného nástupnictví. Jediná dcera vládnoucího páru je nezvladatelné dítě. Velkou pozornost zde věnují vědeckému výzkumu, který jednak pomáhá udržovat na vysoké úrovni kvalitu dostihových koní a také ve výzkumném ústavu Psycho II studují problémy zlobivých dětí. Po experimentu s tabletou, po které by dítě mělo poslouchat své rodiče, se dítě stává nezvladatelným. Ústředním motivem je vynález přístroje jménem Bambinot. Tento přístroj dokáže nejdříve na televizní obrazovce zpodobnit a posléze i zhmotnit hypotetického potomka rodičů, kteří usednou do speciálních křesel.\n\n\n"}
{"id": "333698", "url": "https://cs.wikipedia.org/wiki?curid=333698", "title": "Potvorice", "text": "Potvorice\n\nObec leží asi 7 km jižně od Nového Města nad Váhom.\n\nPrvní písemná zmínka o obci pochází z roku 1263.\n\nJednou z mála památek v obci je barokně-klasicistická zvonice z druhé poloviny 18. století.\n"}
{"id": "333705", "url": "https://cs.wikipedia.org/wiki?curid=333705", "title": "Nová Ves nad Váhom", "text": "Nová Ves nad Váhom\n\nObec leží asi 6 km východně od Nového Města nad Váhom, na levém břehu Váhu.\n\nPrvní písemná zmínka o obci pochází z roku 1419.\n\nNejvýznamnější památkou v obci je raně gotický katolický kostel sv. Martina s věží ze 13. století.\n"}
{"id": "333715", "url": "https://cs.wikipedia.org/wiki?curid=333715", "title": "Očkov", "text": "Očkov\n\nObec leží asi 12 km jižně od Nového Města nad Váhom a asi 8 km Piešťan.\n\nPrvní písemná zmínka o obci pochází z roku 1321.\n\nNejvýznamnější památkou v obci je kaple sv. Cyrila a Metoda z poloviny 19. století a knížecí mohyla z mladší doby bronzové.\n\n"}
{"id": "333717", "url": "https://cs.wikipedia.org/wiki?curid=333717", "title": "Ostrá horka", "text": "Ostrá horka\n\nOstrá horka je rozhledna, která se nachází na stejnojmenném vrchu zvaném také Strom (405 m n. m.) v brněnských Soběšicích (městská část Brno-sever).\n\nPomník u rozhledny připomíná první trigonometrický bod na našem území a patřil k síti tzv. vídeňského poledníku. Žulový kvádr s pamětní deskou má rozměry 40×40×160 cm, vyčnívá 110 cm nad terén a jsou na něm umístěny dvě pamětní desky. Na první je text \"\"Střed kaple. První trigonometrický bod na území ČSR, zaměřený dr. J. Liesganigem roku 1759. Nové označení bodu provedla Geodetická služba ČSR 200 let po jeho vzniku\"\". Deska na druhé straně kvádru je s textem: \"\"Střed kaple Sv. Kříže z roku 1718, zbořené v roce 1786. Při odkrývání jejích základů v roce 1958 spolupracovali za odborného vedení Ing. Al. Šimka a dr. Lad. Bartoše z Brna soběšičtí občané\"\". Trigonometrický bod sem v roce 1759 umístil rakouský kartograf Josef Liesganig. Dříve byla trigonometrickým bodem kupole kaple sv. Kříže z roku 1818, ale ta byla v roce 1784 zbořena. Rozhledna byla otevřena 1. června 2008.\n\nKovová rozhledna je vysoká 19,1 m, má dvě vyhlídkové plošiny, jednu ve výšce 8 m, druhou 16 m. Celkem 90 schodů točitého schodiště.\n\nPoskytuje výhled na Brno, Babí lom, Moravský kras a Drahanskou vrchovinu. Při zvlášť výborné dohlednosti jsou viditelné i rakouské Alpy − hora Schneeberg.\n\nJe volně přístupná, linkou 43 MHD Brno na zastávku Dohnalova, odtud po žluté turistické značce, popř.z druhé strany ze zastávky autobusu č. 57, zastávka Panská lícha.\n\nPřístupná po žluté turistické značce je i pro rodiny s chodícími dětmi, jelikož trasa není příliš náročná.\n\n\n"}
{"id": "333718", "url": "https://cs.wikipedia.org/wiki?curid=333718", "title": "Trenčianske Bohuslavice", "text": "Trenčianske Bohuslavice\n\nTrenčianske Bohuslavice jsou obec na Slovensku v okrese Nové Mesto nad Váhom. Žije zde  obyvatel.\n\nObec leží asi 5 km severně od Nového Města nad Váhom.\n\nPrvní písemná zmínka o obci pochází z roku 1208.\n\nJednou z mála dochovaných památek v obci je barokní kaple z pol. 18. století.\n\n"}
{"id": "333720", "url": "https://cs.wikipedia.org/wiki?curid=333720", "title": "Pěněnský rybník", "text": "Pěněnský rybník\n\nPěněnský rybník, jinak zvaný také Dřevo (, je hospodářský rybník na Pěněnském potoce, přítoku Nežárky. Jeho katastrální výměra činí téměř 75 ha. Hráz, dlouhá cca 112 m, se nachází nad obcí Horní Pěna při silnici II/128 Jindřichův Hradec - Nová Bystřice. Rybník je v soukromém vlastnictví a je využíván k rybochovným účelům, čemuž odpovídá i kvalita vody. Na jeho východním břehu vyrostla v 60. - 80. letech 20. století rozsáhlá chatová kolonie. Pěněnský rybník se řadí mezi nejstarší rybníky na Hradecku. Nejstarší spolehlivě dochovaná zmínka o něm je z roku 1437.\n"}
{"id": "333724", "url": "https://cs.wikipedia.org/wiki?curid=333724", "title": "Jaroslav Skobla", "text": "Jaroslav Skobla\n\nJaroslav Skobla (16. dubna 1899 – 22. listopadu 1959) byl československý vzpěrač. Získal bronzovou medaili v těžké váze na olympiádě v Amsterdamu a stal se ve stejné kategorii olympijským vítězem v Los Angeles. Porazil svého krajana Václava Pšeničku, který získal stříbro.\n\nPracoval jako strážník. Původně pěstoval zápas, vzpírat začal ve svých devatenácti letech. Byl otcem koulaře a úspěšného olympionika Jiřího Skobly. Po válce pracoval jako účetní a vyhazovač.\n\n\n"}
{"id": "333725", "url": "https://cs.wikipedia.org/wiki?curid=333725", "title": "Swift (rapper)", "text": "Swift (rapper)\n\nOndre Moore (narozen 17. března 1976) je americký rapper, který vystupuje pod uměleckým jménem Swift. Detroitský rodák je především znám jako člen skupiny D12.\n\nSwift začínal svoji kariéru jako undergroundový rapper v jeho rodném Detroitu. Členem D12 (členové: Proof, Eminem, Bizarre, Kon Artis, Kuniva) se stal až později a je tak ve skupině nejkratší dobu. K D12 se Swifty dostal na doporučení v té době člena D12 Bugze, který tragicky zemřel při přestřelce. V roce 2001 vydali D12 svůj debut Devil's Night a v roce 2004 druhé album D12 World, které bylo oceněno dvěma platinami.\n\nSwift je také členem své skupiny Raw Collection, ve které účinkuje také slavný Detroitský freestyler Bareda. \n\nSwifty byl 2. dubna 2006 odsouzen na 93 dní odnětí svobody za porušení podmínky, kterou mu soud v minulosti udělil za jízdu v opilosti. Podmínku porušil tím, že se na jaře roku 2006 nedostavil k soudu v den, kdy měl zrovna pohřeb jeho kamarád Proof z D12.\n\n\n\n\n\n"}
{"id": "333726", "url": "https://cs.wikipedia.org/wiki?curid=333726", "title": "Luděk Macela", "text": "Luděk Macela\n\nLuděk Macela (3. října 1950 Černolice, Československo – 16. června 2016) byl československý resp. český fotbalový obránce. Byl kapitánem týmu, který na olympijských hrách v Moskvě v roce 1980 vybojoval zlaté medaile. Po skončení aktivní kariéry působil jako fotbalový funkcionář.\n\nV československé lize hrál za Duklu Praha. Nastoupil ve 277 ligových utkáních a dal 12 gólů.\nV letech 1967 až 1982 hráč Dukly, se kterou vybojoval tři ligové tituly (1977, 1979 a 1982), v roce 1981 Československý pohár. V Poháru mistrů evropských zemí nastoupil v 6 utkáních, v Poháru vítězů pohárů ve 4 utkáních a v Poháru UEFA ve 12 utkáních a dal 2 góly\n\nPo ukončení aktivní kariéry působil jako funkcionář Československého, později Českomoravského fotbalového svazu (např. předseda komise rozhodčích a delegátů), a jako předseda SK Černolice.\n\n\n"}
{"id": "333727", "url": "https://cs.wikipedia.org/wiki?curid=333727", "title": "Červen 2008", "text": "Červen 2008\n\n"}
{"id": "333734", "url": "https://cs.wikipedia.org/wiki?curid=333734", "title": "Kouzelný měšec", "text": "Kouzelný měšec\n\nKouzelný měšec je česko-německá filmová pohádka z roku 1996. Film se natáčel v Kraji Vysočina, přesněji v Telči a Náměšti nad Oslavou.\n\nČarodějnice Bludimíra se probudí po 27 letech ze spánku a zjistí, že její kouzelnická kniha je zničena. Aby získala peníze, vydá se spolu se svým služebníkem Huhlou jako půvabná šlechtična do království krále Jana, kde chce získat kouzelný měšec. Král zrovna hledá pro svou dceru princeznu Blanku ženicha a budoucího krále. Zájem o ni má princ Velemír. Když ale zjistí, že byl uloupen kouzelný měšec, princezna pro něj náhle ztratí cenu. O ztrátě měšce a problémech sousedního království se dozví princ Petr, který začne na hradě sloužit jako kominík a hledá měšec. Po měšci patrá i Bludimíra, která si získala přízeň krále, a zloději Chytrouš a Bystrouš, kteří se také dostali do hradu. Princezna Blanka a princ Petr se do sebe zamilují a s pomocí čarodějčina sluhy Huhly, který jí již nechce nadále sloužit, odhalí Bludimíru. A právě za jeho pomoci je měšec je nalezen, Bludimíra poražena a Blanka a Petr se vezmou.\n\na další…\n\n"}
{"id": "333736", "url": "https://cs.wikipedia.org/wiki?curid=333736", "title": "Chování kočky domácí", "text": "Chování kočky domácí\n\nPopsat chování kočky domácí není lehké. Existují kočky temperamentní, flegmatické, cholerické, odvážné, bojácné, náladové, přátelské a jiné. Kočka není samotářské zvíře a potřebuje navazovat sociální kontakty s okolím. Přestože i mezi kočkami existují samotářští jedinci, je kočka většinou společenské zvíře. U volně žijících koček existují složité sociální struktury a v jejich společenství probíhají různorodé sociální interakce.\n\nKočka je individualista. Sama se rozhoduje, v jaké společnosti bude trávit svůj čas. Je těžké stanovit jí hranice anebo ji v něčem omezovat. Přesto na rozdíl od ostatních kočkovitých šelem je kočka díky několikatisíciletému soužití s člověkem schopná vytvářet sociální vazby se svým okolím.\n\nKocouři se po dosažení pohlavní dospělosti obyčejně z tohoto společenství vytratí, kočky zůstávají v revíru své matky a rozšiřují její skupinu. Mláďata vychovávají společně a vyhánějí vetřelce. K dospělým kocourům jsou tolerantnější, neboť ti pro ně nepředstavují takovou konkurenci a jsou vhodnými partnery na páření. Kočky jednoho společenství se dělí o potravu, kterou jim poskytuje člověk, loví však každá samostatně. Dospívající kočky si se svojí ulovenou kořistí rády hrají (pokud mají jiný zdroj potravy).\n\nKočky jsou klidná zvířata, která prospí většinu dne. Pohybují se potichu a člověk o nich mnohdy ani neví. Koťata a mladí jedinci jsou divočejší a hravější. Divoce žijící kočky vybíjejí svou energii při lovu a v případných bojích s vetřelci. Kočky žijící v domácnostech však možnost lovu nemají a proto musí vybít svou energii jiným způsobem - hrou s majitelem, šplháním po škrabadle nebo jiných místech. Kočka jako domácí mazlíček si obvykle vytvoří pevný a něžný vztah se svým majitelem.\n\nKočky podobně jako lidé nekomunikují pouze pomocí zvuků ale i mimikou celého těla a ocasu. Postavení uší, rovněž tak rozšíření či zúžení zorniček naznačuje duševní náladu kočky. Nezastupitelným komunikačním prostředkem pro kočky jsou též pachy, které kočky zanechávají na lidech a okolí otíráním, škrábáním a též značkováním močí.\n\nŘečí těla kočky vyjadřují zejména pocity jako je např. strach, radost a agresivita. Všeobecně se kočky snaží opticky zvětšit jestliže jsou agresory anebo jsou potěšené. K tomu jí slouží srst, kterou je schopna naježit a tak dosáhnout žádaného efektu zvětšení. Dalším spolehlivým indikátorem nálady kočky je její ocas. Kočka, která má radost z něčeho má vztyčenou hlavu a ocas. Hřbet bývá v tomto případě vyklenutý a kočka se lísá o svého pána. Když má hravou náladu, má ocas tvar otazníku a kočka poskakuje a loví předměty vhodné k ulovení. Kočka, která má strach, se snaží opticky zmenšit tím, že pokrčí nohy a sklopí uši k hlavě. Pokud chce zastrašit jinou kočku, zdvihne zadní část těla, vzpřímí ocas a pohybuje jeho špičkou ze strany na stranu. Vrcholně rozčílená kočka připravující se k útoku má natažené všechny končetiny, naježenou srst, vztyčený ocas a je celá nahrbená.\n\nS postavením těla souvisí úzce i postavení uší, hmatových chlupů, očí a čela. Spokojená kočka má vzpřímené uši, uvolněné hmatové vousky a velikost zornic odpovídá současnému osvětlení. Rozčílená kočka má uši sklopené dozadu, hmatové vousky naopak napřímené směrem dopředu, zúžené zornice a pokrčený nos. Vystrašená kočka má uši sklopené do stran a rozšířené zornice.\n\nKočky se všeobecně snaží vyhnout konfliktním situacím a jak to situace dovoluje, tak radši nepozorovaně zmizí. Ve většině případů si kočky navzájem vyjasní svou situaci pohledem a řečí těla. Kočky vyjadřují specificky svůj vztah k člověku. Svoji radost, důvěru, přátelství a náklonnost projevují tím, že spí co nejblíže k němu, lísají se k němu, vyhledávají jeho přítomnost, olizují jej a předou.\n\nOdborníci uvádějí 16 různých zvuků, které kočky vydávají. Některé zvukové signály úzce souvisejí s momentální situací, ve které se kočka nachází (například prskání, vřeštění, mňoukání, předení, volání říjné kočky a jiné).\n\nVšechny zvuky vydávané kočkami se dají rozdělit do tří skupin podle způsobu, jakým je kočka vydává. Jedná se o vrčení, vokály a pronikavé vřeštění.\n\nK vrčení řadíme též zvuky jako předení a zvuky, které kočka vydává na uvítanou.\n\nK vokálům patří zvuky, které kočka vydává postupným zavíráním tlamy. Tyto zvuky jsou velmi individuální a jsou u každé kočky jiné.\n\nVřeštivé zvuky vydávají kočky s široce otevřenou tlamou a jednotlivé zvuky kočka moduluje změnou tvaru ústní dutiny. Patří sem různé zvuky od syčení a prskání až po vřískání. Těmito zvuky komunikují kočky mezi sebou.\n\nPředení je typický zvukový projev kočky. Tento zvuk každý majitel kočky slyší rád, neboť panuje všeobecná domněnka že jde o projev vrcholné spokojenosti. Mnohdy však kočky předou i tehdy, když jsou poraněné nebo mají bolesti či dokonce umírají. Dle Pintery je pro bolest charakteristické mručivé předení. Tlumené předení zakončené zavrčením pak signalizuje, že kočce došla trpělivost a chystá se k útoku.\n\nExistuje více teorií o důvodech předení. Předení se vyskytuje už u malých koťátek, což pravděpodobně matce naznačuje, že jsou v pořádku a matka zase přede proto, aby koťatům zvýšila pocit bezpečí. Kočky dokážou příst velmi dlouho beze změny hlasitosti a předou i při nádechu a výdechu. Tím se liší kočka domácí od kočkovitých šelem, které předou jen při výdechu.\n\nNejčastějším vysvětlením předení je, že vzniká vibracemi nepravých hlasivek uložených za pravými hlasivkami v hrtanu. Jiná teorie říká, že předení vzniká fázově posunutými stahy hrtanu a bránice.\n\n\n\nMnau.cz - kočičí portál\n"}
{"id": "333738", "url": "https://cs.wikipedia.org/wiki?curid=333738", "title": "Hans Zdražila", "text": "Hans Zdražila\n\nHans Zdražila (* 3. října 1941, Moravská Ostrava) je český vzpěrač. V roce 1993 byl zvolen nejlepším českým vzpěračem století.\n\nJe olympijským vítězem ve vzpírání z olympijských her v Tokiu v roce 1964, kde také vytvořil dva světové rekordy.\n\n"}
{"id": "333740", "url": "https://cs.wikipedia.org/wiki?curid=333740", "title": "Shia LaBeouf", "text": "Shia LaBeouf\n\nShia Saide LaBeouf (vyslovuj /ˈʃaɪə ləˈbʌf/, * 11. června 1986 v Los Angeles v Kalifornii) je americký herec, držitel ocenění Ceny Daytime Emmy a BAFTA.\n\nShia LaBeouf se narodil 11. června 1986 v Kalifornii jako jediné dítě do rodiny tanečnice a baletky Shayny a veterána války ve Vietnamu Craiga LaBeoufa, který se živil jako mim nebo klaun. Od malička byl veden k židovskému náboženství, protože jeho matka měla židovské kořeny. Jméno Shia znamená v hebrejštině „dar od boha”.\nJeho otec byl závislý na heroinu a už v 10 letech dával synovi kouřit marihuanu. Rodiče se později rozešli, především kvůli finančním problémům.\n\nV 10 letech začal vystupovat v malých klubech při akcích zvaných ,talking dirty\", což bylo komediální vystupování ve stoje před obecenstvem. Následně sehnal agenta a vystupoval i v několika finančně úspěšných vystoupeních. V roce 2000 dostal nabídku na televizní seriál \"Báječní Stevensovi\", který vysílala stanice Disney Channel, kde ztvárnil líného žáka sedmé třídy.\n\nV roce 2003 si zahrál ve filmu \"Díry\" po boku Johna Voighta. V následujících letech byl obsazen v komerčně úspěšných filmech \"Já, robot\" a \"Constantine\", kde si zahrál menší role.\n\nK jeho nejznámějším filmům patří filmová trilogie \"Transformers\" a čtvrtý díl Indiana Jonese s názvem \"Indiana Jones a království křišťálové lebky\".\n\nBěhem přípravy na roli ve filmu \"Železná Srdce\" se natolik vžil do své postavy, že si pořezal obličej a nechal vytrhnout jeden zub aby vypadal věrohodně jako jeho postava tankisty.\n\n\n"}
{"id": "333741", "url": "https://cs.wikipedia.org/wiki?curid=333741", "title": "Senj", "text": "Senj\n\nSenj je historické přímořské město s přístavem, rozkládá se na severozápadě Licko-senjské župy v Chorvatsku. Většinu jeho obyvatel tvoří Chorvati. Město je významné přímořské turistické středisko. Většinu obyvatel živí rybolov, lodě a turismus. V zimě je zde poměrně chladno, hlavně kvůli místnímu studenému větru (bóra, chorvatsky \"bura\").\n\nNa místě dnešního města existovala římská osada Senia. V raném středověku se Senj stala sídlem biskupa. Roku 1184 daroval král Béla III. město Templářům, od roku 1271 patřilo Frankopanům a od 16. století Rakušanům. V 16. a 17. století zde působili uskoci, kteří jako partyzáni (i s pomocí svých rychlých lodí) bojovali proti Turkům a Benátkám. V letech 1776 - 1779 byla vystavěna Josefinská silnice, která vedla ze Senje až do Vídně a pomohla částečně obnovit význam města.\n\nNávštěvníkům města je plně k dispozici veřejná pláž, zátoka Spasovac a několik malých pláží s průzračnou vodou. Blízko města se nachází národní park Severní Velebit a přírodní park Velebit. V průběhu léta se zde koná několik festivalů, ze kterých stojí za zmínku především mezinárodní karnevalový festival, hudební festival a také „Sejnski Vitezovi“, což je fotbalový festival.\n\nV Senji se nachází muzeum uchovávající zdejší historii. Mezi významné historické budovy patří pevnost Nehaj, která byla postavena v 16. století jako symbol města, gotická radniční budova ze 14. století či palác Carina z 18. století, kde se nachází velká knihovna a sbírka náboženských předmětů.\n\nAdministrativní součástí města je 26 okolních vesnic: Alan, Biljevine, Bunica, Crni Kal, Jablanac, Klada, Krasno, Krivi Put, Lukovo, Melnice, Mrzli Dol, Pijavica, Podbilo, Prizna, Senjska Draga, Starigrad, Stinica, Stolac, Sveta Jelena, Sveti Juraj, Velike Brisnice, Veljun Primorski, Volarice, Vrataruša, Vratnik a Vrzići.\n"}
{"id": "333743", "url": "https://cs.wikipedia.org/wiki?curid=333743", "title": "Josef Hycl", "text": "Josef Hycl\n\nJosef Hycl (8. února 1961 Most – 23. února 2011 Praha) byl český oční lékař, který se zaměřoval na oční mikrochirurgii, především na refrakční chirurgii, chirurgii šedého zákalu, mikrochirurgii oční rohovky a mikrochirurgii oka femtosekundovym laserem Visumax.\n\nJosef Hycl byl oční mikrochirug, přední český specialista na refrakční a kataraktovou chirurgii, školitel a vysokoškolský pedagog. Pracoval jako mikrochirurg mj. na klinice DuoVize v Praze a byl spoluzakladatelem a lékařským ředitelem brněnské kliniky NeoVize a bratislavské Očnej kliniky NeoVízia.\n\nVystudoval Fakultu všeobecného lékařství UK Praha. Složil specializační zkoušku z očního lékařství I. a II. stupně. Vědecký titul získal v roce 1998 obhajobou dizertační práce na téma Korekce vysoké myopie extrakcí čiré čočky. Do roku 2001 působil na Oční klnice 1. LF UK a VFN v Praze. V letech 2006 až 2007 pracoval na oční klinice Ultralase ve skotském Glasgowě a v \"London Centre for Refractive Surgery\" v Londýně. V letech 1993 spoluzakládal oční kliniku Lexum, kde byl v letech 1995–2000 ředitelem a v letech 2001 až 2009 lékařským ředitelem. V roce 2008 spoluzaložil Oční kliniku NeoVize, v Brně, kde se stal lékařským ředitele. V roce 2010 působil také jako lékař na Oční klinice DuoVize v Praze. V bratislavské oční klinice NeoVízia, jejímž byl v roce 2010 spoluzakladatelem a v letech 2009–2010 lékařským ředitelem.\n\nByl odborným asistentem Oční kliniky 1. LF UK Praha, kde medikům přednášel na téma šedý zákal a chirurgická léčba dioptrických vad.\n\nJosef Hycl byl prvním lékařem v ČR, který provedl laserovou korekci zraku pomocí femtosekundového laseru (duben 2006, Velká Británie, klinika Ultralase), a také prvním lékařem, který zavedl v ČR pro rutinní použití femtosekundový laser Zeiss VisuMax. V roce 2009 provedl první operaci refrakční (dioptrické) vady výhradně pomocí femtosekundového laseru v ČR – metoda ReLEx/NeoLASIK 3D. Jako první v ČR provedl laserovou operaci dioptrií u dítěte metodou lasik (2006) a pomocí femtosekundového laseru (NeoLASIK HD) v roce 2009. V oftalmologii se dále věnoval mikrochirurgické léčbě šedého zákalu, léčbě dioptrických vad pomocí laserových i implantačních metod, implantaci ICRS, chirurgické léčbě glaukomu a rohovkových onemocnění. Během své praxe provedl více než 10 tisíc operací šedého zákalu a více než 18 tisíc laserových a dalších očních operací.\n\nJosef Hycl absolvoval řadu studijních pobytů na klinických pracovištích v USA, Německu, Rakousku a ve Francii. Byl autorem více než 40 domácích a zahraničních vědeckých odborných publikací. Na domácích a zahraničních symposiích přednesl více než 200 odborných přednášek a sdělení. Byl mj. autorem učebnice očního lékařství a Atlasu oftalmologie a dalších knižních publikací. Dr. Hycl byl členem České oftalmologické společnosti, České lékařské komory, Lékařské společnosti J.E.P., členem \"International Society for Refractive Surgeons\", \"American Academy of Ophthalmologists\" a \"New York Academy of Sciences\", \"American Society of Refractive Surgeons\" a \"European Society of Refractive Surgeons\" a členem dozorčí rady \"České společnosti refrakční a kataraktové chirurgie\" (ČSRKCH).\n\nByl lektorem školícího programu EU Action Refraction zaměřeného na výuku oftalmologie v nových členských zemích EU, a také členem výboru České společnosti refrakčních a kataraktových chirurgů, American Academy of Ophthalmology, American Society of Cataract and Refractive Surgeons, European Society of Cataract and Refractive Surgeons a New York Academy of Science.\n\nPatřil mezi nejaktivnější oftalmochirurgy v České republice, provedl více než 10 tisíc operací katarakty, 18 000 laserových operací dioptrických vad a řadu dalších. Jako první v Česku zavedl prodlužování očních řas pomocí aplikace bimatoprostu 0,03 %.\n\nDne 23. února 2011 zemřel Josef Hycl zemřel po dlouhé nemoci ve věku 50 let.\n\n\n"}
{"id": "333745", "url": "https://cs.wikipedia.org/wiki?curid=333745", "title": "Pták Ohnivák (film)", "text": "Pták Ohnivák (film)\n\nPták Ohnivák je česko-německá filmová pohádka z roku 1997.\n\nO ruku princezny Eleny se ucházejí tři muži – čaroděj Skeleton, princ Wolf a princ Afron. Skeleton princeznu unese a Afron spolu se svým bratrem Otmarem se vydají ji zachránit. Na cestě musí překonat mnoho překážek. Afron během cesty ztratí svého milovaného bratra a musí jít dál už sám. Afronovi se podaří Skeletona zabít a Elenu zachránit, ale Wolf Afrona zabije. Ale Jadwiga Afrona oživí pomocí živé vody a Afron s Elenou se mohou vzít.\n\n"}
{"id": "333747", "url": "https://cs.wikipedia.org/wiki?curid=333747", "title": "Tina Ruland", "text": "Tina Ruland\n\nTina Ruland (* 9. října 1966 Kolín nad Rýnem, Západní Německo) je německá herečka. Hrála v mnoha německých filmech a televizních pořadech. Českému divákovi je známa především z pohádek \"Kouzelný měšec\" a \"Pták Ohnivák\", popřípadě z německé komedie \"Kalhoty v pozoru\".\n\nVzdělání získala v obchodu s nemovitostmi. V březnu 1988 se stala Playmate měsíce. Dvakrát se objevila na obálce \"Playboye\". Později se od toho distancovala a zakázala uveřejňování těchto materiálů. Má syna jménem Jahvis.\n"}
{"id": "333752", "url": "https://cs.wikipedia.org/wiki?curid=333752", "title": "František Borgiáš Doležel", "text": "František Borgiáš Doležel\n\nFrantišek Borgiáš Doležel (8. října 1882, Chrudichromy – 10. února 1961, Boskovice) byl český římskokatolický duchovní a dlouholetý „strážce baziliky svatého Prokopa“.\n\nFrantišek Borgiáš Doležel absolvoval teologii roku 1907, téhož roku byl vysvěcen na kněze. V roce 1908 nastoupil službu na třebíčské faře a v Třebíči zůstal dalších 50 let. V roce 1920 se stal farářem v bazilice. Z jeho popudu se ustavila \"Jednota pro zabezpečení basiliky sv. Prokopa v Třebíči-zámku\". Za vlastní realizací obnovy baziliky stál architekt Kamil Hilbert.\n\nMonsignorem byl Doležel ustanoven roku 1938. O devět let později převzal úřad třebíčského děkana; ten vykonával 11 let.\n\n"}
{"id": "333758", "url": "https://cs.wikipedia.org/wiki?curid=333758", "title": "Ranger 3", "text": "Ranger 3\n\nRanger 3 byla bezpilotní sonda organizace NASA z USA určená k průzkumu Měsíce\nCelý projekt programu Ranger připravila Jet Propulsion Laboratory (JPL) v Pasadeně u Los Angeles.\n\nS pomocí dvoustupňové rakety Atlas Agena B odstartovala sonda z rampy na kosmodromu Eastern Test Range na Floridě dne 26. ledna 1962. V katalogu COSPAR dostala přidělené označení 1962-001A.\n\nVáha byla 327 kg. Obsahovala mj.panely slunečních baterií, chemické baterie s výdrží na 9 hodin letu, televizní kameru se speciálním dalekohledem, výškoměr, spektrometr atd.\n\nCílem tohoto letu bylo sondu vyzkoušet před vysláním dalších sond programu Ranger už na povrch Měsíce. Měla měřit na určené dráze kosmické záření, magnetická pole, dopady mikrometeoritů. Měla napravit neúspěch jak misí Pioneer z let 1958-1959, tak zejména obou předchozích sond Ranger 1 a 2, vypuštěných v předchozím roce 1961.\n\nStart se sice vydařil, jenže raketa se sondou získala vyšší, než plánovanou rychlost o 61 metrů/sec. Rychlost rakety nebylo možné dodatečně ovlivnit a tak místo přistání pouzdra sonda proletěla po třech dnech stranou od Měsíce a pokračovala v letu dál po heliocentrické dráze 147 – 174 mil. km od Slunce.\n\nNejbližší vzdálenost od povrchu Měsíce byla 35793 km. Celá mise byla nezdařená, protože se nepodařilo ani Měsíc vyfotografovat, ani k němu dopravit pouzdro (koule s přístroji krytá balsou) o váze 26 kg.\n\nV této etapě závodu o dosažení Měsíce vedl zatím SSSR s jeho programem Luna.\n\n"}
{"id": "333760", "url": "https://cs.wikipedia.org/wiki?curid=333760", "title": "Vančura", "text": "Vančura\n\nČeské příjmení Vančura nese více různých osobností:\n\n\n"}
{"id": "333763", "url": "https://cs.wikipedia.org/wiki?curid=333763", "title": "Veles (rozcestník)", "text": "Veles (rozcestník)\n\nVeles může být:\n\n\n"}
{"id": "333766", "url": "https://cs.wikipedia.org/wiki?curid=333766", "title": "Mezinárodní asociace ostrovních her", "text": "Mezinárodní asociace ostrovních her\n\nMezinárodní asociace ostrovních her (IIGA, dříve IGA, : \"International Island Games Association\") je organizace, která má za cíl pořádat sportovní turnaj Ostrovní hry, který se koná každé dva roky. Tohoto turnaje se účastní sportovní reprezentace některých ostrovů a jiných menších teritorií, která jsou většinou závislými územími některých států.\n\nV současnosti má IGA 24 členů:\n\n\n"}
{"id": "333775", "url": "https://cs.wikipedia.org/wiki?curid=333775", "title": "Getting Things Done", "text": "Getting Things Done\n\nGetting Things Done, (často zkracováno na GTD) patří v současné době mezi populární metody organizace práce. Metodu vytvořil americký kouč David Allen a popsal ji ve stejnojmenné knize. GTD a „Getting Things Done“ jsou ochrannými známkami, které patří společnosti David Allen & Co..\n\nGTD není klasická time managementová metoda, orientuje se především na kroky spojené s řízením pracovního procesu. Protože mozek člověka není podle Allena primárně uzpůsoben tomu, aby si pamatoval a připomínal úkoly, schůzky a všechny závazky (v terminologii gtd „\"záležitosti\"“), doporučuje Allen vytvořit si externí systém různých druhů seznamů, které následně poslouží jako připomenutí. Člověk se tedy nemusí věnovat tomu, aby si vzpomněl na to, co má dělat, ale může využít plně kapacity mozku, aby se soustředil na provedení úkolu. (Allen své přesvědčení staví na faktu, že každý člověk, pokud se ocitne pod tlakem a hrozí, že na něco zapomene, vytvoří si seznam úkolů. Proč si tedy nevést seznam těchto úkolů i pro běžnou práci?)\n\nAby člověk mohl „úkol“ provést, musí nejprve vědět, co přesně znamená:\nKontrola nad pracovním procesem a přehled o něm se získá díky:\n\nŘízení záležitostí – a to jak pracovních, tak soukromých - je proces složený z ustálených kroků:\n\nPrvní základní krok pro zvládnutí všech záležitostí, které vyžadují vaši pozornost, je jejich sesbírání do předem stanovených „sběrných míst“ - schránek. Za schránku může člověk použít víceméně cokoli, např. přihrádku na papíry a došlou poštu, inbox v e-mailovém klientu, MP3 přehrávač s mikrofonem, PDA. Do těchto schránek potom člověk uloží celodenní kolotoč záležitostí, tedy nápadů, informací, požadavků, úkolů, předsevzetí, záměrů a přání.\nPro schránky platí 3 základní pravidla: (1) každý otevřený problém musí být zachycený (sebraný) mimo hlavu člověka, (2) počet schránek musí být co nejmenší, ale ve stejném okamžiku i plně postačující, (3) obsah schránek se musí pravidelně vyprazdňovat – tedy zpracovat.\nBěhem další fáze procesu se zpracuje obsah schránek. Velmi často opakované tvrzení z gtd zní, že člověk může realizovat jednotlivé kroky, ale nikdy nezvládne celé projekty, které se z těchto kroků skládají.\n\nU každé položky ve schránce člověk zváží, zda je v daném okamžiku realizovatelná, nebo není. Rozhodování probíhá okamžitě, základní požadavek zní: nic se do schránky nevrací zpět. Nerealizovatelné záležitosti se buď zahodí, uloží pro případnou realizaci někdy později, nebo se jedná o reference k nějaké již zpracovávané záležitosti a věc se založí do kartotéky. Realizovatelné záležitosti se buď udělají, delegují anebo odloží pro pozdější zpracování. O odložení/udělaní rozhoduje pravidlo 2 minut. Jde-li záležitost provést během dvou minut, nikam se neodkládá a udělá se hned, během zpracování schránky. Jestliže se musí pro zvládnutí záležitosti udělat více než jeden krok, založí se nový projekt.\n\nV třetí fázi procesu Allen učí zařadit již zpracované položky na 5 různých míst, které jsou klíčem celého dalšího fyzického řízení gtd.\n\n\nHodnocení v gtd probíhá na několika úrovních: a) člověk v každém okamžiku přehodnocuje, zda dělá právě to, co dělat má (přehled dalších kroků a projektů), b) jedenkrát za týden provádí tzv. týdenní hodnocení, během nějž prochází celý systém a tím jej udržuje aktuální, c) a hodnocení z hlediska tzv. úrovní soustředění (viz dále).\n\nAllen v této fázi zdůrazňuje, že bychom měli mít nastavený systém, podle nějž rozhodujeme o tom, co se bude dělat. Systém gtd vytváří 4 „priority“, podle nichž se rozhodujeme:\n\nPro projektové plánování (a uvažování o dalších tématech a případných \"možných\" projektech) doporučuje Allen využít vlastnosti mozku „přirozeně rozplánovat“ postup. Člověk se nejprve zamyslí nad tím, proč (a za jakým účelem) něco dělá (definice záměru), představí si, jak by měla hotová práce vypadat, zapřemýšlí o různých možnostech, jak výsledku dosáhnout (brainstorming), vybere nejlepší možný způsob (uspořádání) a najde jednotlivé kroky, kterými se k cíli dostane.\nTřetí základní součástí systému gtd jsou tzv. oblasti soustředění. Allen je rozlišuje podle úrovně letové hladiny na činnosti na \"vzletové dráze\" (konkrétní činnosti, další kroky), na hladinách \"10 000 stop\" (aktuální projekty), \"20 000 stop\" (oblasti, za něž člověk zodpovídá), \"30 000 – 50 000 stop\" (Cíle na příští rok až dva, Vize na 3-5 let a životní cíle a poslání člověka). Právě oblasti soustředění jsou důkazem, že se GTD nevěnuje pouze práci a životní cíle člověka neřeší: právě naopak, David Allen vyhrazuje stanovení cílů a priorit velké místo na svých seminářích.\n\n\nHlavní přínos gtd spočívá v tom, že učí člověka uvolnit mysl a vytvořit si důvěryhodný externí systém, který mu umožní soustředit se na jednu věc, aniž by musel přemýšlet nad ostatními záležitostmi. Pomocí přesně definovaných projektů a jednotlivých konkrétních dalších kroků učí neustále kontrolovat všechny činnosti, kterých se účastní. A v neposlední řadě také nabízí nástroj, díky němuž může člověk snadno zpracovat obrovské množství informací, které na něj dnešní doba informačního digitálního věku klade.\n\nKniha Getting Things Done vyšla v roce 2001. Stala se bestsellerem, David Allen se stal celebritou a získal označení \"„jeden z nejvlivnějších myslitelů v oblasti produktivity“\", \"„Henry Ford digitálního věku“\", o metodě psaly prestižní časopisy, např. Time, Wired, The Guardian, BusinessWeek, CNN Money apod. Allen svůj systém organizace práce vypracoval v průběhu 20 let koučování v prestižních firmách a dodnes jej učí ve společnostech jako Sony, Lockheed Martin, Microsoft, US NAVY, Světová banka, Oracle a další.\n\nDíky nadšencům se metoda gtd šíří dále především prostřednictvím blogů (z nejznámějších 43 Folders nebo Lifehacker, vznikají různé variace (např. Zen To Done bloggera Leo Babauty).\n\nPo úspěchu první knihy \"Getting Things Done\" vydal Allen svou druhou knihu \"Ready for Anything. 52 Productivity Principles for Work and Life\", která vycházela z newsletteru Davida Allen \"Productivity Principles\". V roce 2008 vyšla Allenova třetí kniha \"Making It All Work. Winning at the Game of Work and Business of Life\" - česky byla publikována pod názvem \"Aby vše klapalo. Jak hravě zvládat pracovní i životní výzvy\" (2009). Přináší rozvinutí a prohloubení Allenových myšlenek a řadu praktických příkladů, které autor získal během své praxe kouče od roku 2001, kdy vyšla jeho první kniha.\n\n\n\n"}
{"id": "333776", "url": "https://cs.wikipedia.org/wiki?curid=333776", "title": "Zdeněk Mraček", "text": "Zdeněk Mraček\n\nZdeněk Mraček (* 6. ledna 1930 Plzeň) je český lékař a regionální politik.\n\nJeho lékařskou specializací je neurochirurgie, které se věnoval nejprve pod vedením prof. Kunce v Ústřední vojenské nemocnici v Praze-Střešovicích a od roku 1966 ve Fakultní nemocnici v Plzni, kde vedl neurochirurgické pracoviště, od roku 1983 samostatné oddělení.\n\nV prosinci 1990 byl zvolen primátorem města Plzně a tuto funkci vykonával až do roku 1994.\n\nV této funkci za největší úspěch považuje zánik Borského letiště, viz např. úryvek z článku pod odkazem níže. V článku chválí svého nástupce za: Nápady, které vznikaly za mého působení, dokázal dotáhnout do konce. Asi nejviditelnějším krokem bylo rozjetí průmyslové zóny Borská pole,“ vypočítává bývalý vynikající neurochirurg. Viz http://magazin.e15.cz/regiony/sedm-muzu-s-mestem-na-krku-plzensti-primatori-842008\n\nZa vlády primátora Zdeňka Mračka se místo pojmu Borské letiště začal ve veřejných mediích používat název Borská pole. Letiště Plzeň-Bory bylo zřízeno v během roku 1910, kdy byl v Plzni zřízen první řádný a stálý aerodrom v Čechách. \"15.4.1910\" podnikl aviatik Schweizer s letadlem Bleriot několik skoků na vojenském cvičišti v Plzni na Borech. Po 1.sv. válce letiště dále sloužilo a na jaře 1919 zde vzlétlo první letadlo české konstrukce, letoun Bohemia B-5 (nyní vystavené ve VHÚ Kbely). Ve 30. letech na letišti Plzeň-Bory působila také Masarykova letecká liga Plzeň. Z 29 Československých leteckých pilotů-es, dva získali své první zkušenosti právě ve zdejším aeroklubu. Do roku 1996 v severní části letiště působil Aeroklub Plzeň-Bory. Letiště také sloužilo pro potřeby letadel plzeňské Škodovky.\n\nVice např.: http://forum.valka.cz/topic/view/92482/Plzen-Bory-Letiste\n"}
{"id": "333777", "url": "https://cs.wikipedia.org/wiki?curid=333777", "title": "Pavel Rödl", "text": "Pavel Rödl\n\nPavel Rödl (* 29. listopadu 1953 Most) je český politik a stavební inženýr, v letech 2008 až 2012 zastupitel Plzeňského kraje, v letech 2006 až 2010 primátor města Plzně, v letech 1998 až 2000 a opět 2002 až 2006 starosta Městského obvodu Plzeň 4 - Doubravka, bývalý člen ODS, později nestraník za Občané.cz a člen hnutí Občané patrioti.\n\nVystudoval Fakultu stavební Českého vysokého učení technického v Praze (získal tak titul Ing.).\n\nPavel Rödl je ženatý, má syna a dceru.\n\nV roce 1991 vstoupil do ODS. V komunálních volbách v roce 1994 byl za tuto stranu zvolen zastupitelem Městského obvodu Plzeň 4. Mandát zastupitele městského obvodu obhájil ve volbách v roce 1998 a v roce 2002. V letech 1998 až 2000 a znovu 2002 až 2006 pracoval jako starosta Městského obvodu Plzeň 4 - Doubravka. Ve volbách v roce 2014 se do zastupitelstva městského obvodu vrátil jako člen hnutí Občané patrioti (vedl kandidátku).\n\nV komunálních volbách v roce 1998 byl za ODS zvolen zastupitelem města Plzně, v letech 2000 až 2002 byl náměstkem primátora města Jiřího Šnebergera pro kulturu a služby obyvatelům. V komunálních volbách v roce 2006 byl opět zvolen zastupitelem Plzně, když vedl kandidátku ODS. Navíc se dne 2. listopadu 2006 stal primátorem města Plzně. Ve funkci primátora se stal známým svým porušením zákona nelegálním zákazem pochodu neonacistů v Plzni. V srpnu 2010 z ODS vystoupil a oznámil, že bude do zastupitelstva města Plzně kandidovat jako nestraník na kandidátce Občané.cz a ve volbách v roce 2010 byl také zvolen. Ve funkci primátora skončil v listopadu 2010 a ve volebním období 2010 až 2014 byl řadovým členem zastupitelstva města Plzně. V komunálních volbách v roce 2014 kandidoval za hnutí Občané patrioti, ale neuspěl.\n\nV krajských volbách v roce 2008 byl zvolen zastupitelem Plzeňského kraje, když vedl kandidátku ODS. Ve volbách v roce 2012 již nekandidoval.\n"}
{"id": "333783", "url": "https://cs.wikipedia.org/wiki?curid=333783", "title": "Miroslav Kalous", "text": "Miroslav Kalous\n\nMiroslav Kalous (* 9. června 1965 Ústí nad Labem) je český politik a podnikatel, od září 2006 do ledna 2014 náměstek ministra pro místní rozvoj ČR, v letech 2005 až 2006 primátor města Plzně, předtím v letech 1998 až 2005 radní města a náměstek primátora, člen ODS.\n\nV roce 1988 vystudoval Vysokou školu zemědělskou v Praze a poté pracoval do roku 1992 ve Strojní a traktorové stanice Přeštice. V roce 1992 založil firmu Tiskárna Kalous & Skřivan, s.r.o.\n\nV únoru 2010 člen akademického senátu plzeňské právnické fakulty Martin Marek zpochybnil rigorózní práci Kalouse, která podle Marka nesplňuje požadavky stanovené vyhláškou fakulty.\n\nV letech 1998 až 2005 byl zastupitelem města Plzně za ODS, zároveň v letech 1998 až 2002 zastával funkci neuvolněného radního a v letech 2002 až 2005 pak pozici prvního náměstka primátora města Plzně. V letech 2005 až 2006 pak byl primátorem Plzně. Byl kritizován za to, že město zadávalo rozsáhlé veřejné zakázky jeho tiskárně. Ve volbách v roce 2006 již nekandidoval.\n\nKromě politické funkce zastával také funkce v akciových společnostech zřizovaných městem Plzeň. V letech 2000 až 2004 byl člen představenstva Obytná zóny Sylván a.s., z toho do roku 2003 byl předsedou představenstva. Mezi roky 1999 až 2006 byl předsedou představenstva Plzeňské městské dopravní podniky, a.s.\n\nOd září 2006 do ledna 2014 byl náměstkem ministra pro místní rozvoj ČR. V jeho kompetenci byly nejdříve finanční toky, bytová politika a cestovní ruch, později se stal náměstkem pro regionální, územní a bytovou politiku.\n"}
{"id": "333784", "url": "https://cs.wikipedia.org/wiki?curid=333784", "title": "Hrubý", "text": "Hrubý\n\nSlovo hrubý může v dnešní češtině znamenat \"neotesaný\", \"neomalený\", \"neočištěný\" apod.\nVe starší češtině a slovenštině znamenalo „velký, mohutný“ a v tomto významu se stalo příjmením Hrubý i součástí řady zeměpisných názvů. Ženský tvar je Hrubá.\n\n\n\n"}
{"id": "333785", "url": "https://cs.wikipedia.org/wiki?curid=333785", "title": "Ojíř z Friedberka", "text": "Ojíř z Friedberka\n\nOjíř z Friedberka byl německý rytíř a dvořan Václava I. Do Čech přišel z okolí Fuldy.\n\nByl u dvora velice oblíben. Sebou do Čech si přinesl znalosti v organizovaní rytířských turnajů. Měl také na starosti lovy zvěře a rozptýlení na královském dvoře. Díky němu hostil král i nejproslulejší minnesängry té doby a objevují se první gotické stavby.\n\nNěkdy okolo roku 1263, kdy je poprvé uváděno městečko Bílina, nechal postavit vedle hradiště nový hrad, dnes zámek.\n\n"}
{"id": "333787", "url": "https://cs.wikipedia.org/wiki?curid=333787", "title": "Praha-Klánovice (železniční zastávka)", "text": "Praha-Klánovice (železniční zastávka)\n\nPraha-Klánovice je železniční zastávka na trati Praha - Kolín. V jízdním řádu pro cestující je uváděna ve výpise osobních vlaků v tabulce 011. Stojí v ulici U Trativodu čp. 91. Je součástí Pražské integrované dopravy.\n\nŽelezniční zastávka pod názvem \"Jirná\" byla na trati Severní státní dráhy z Prahy do Olomouce postavena roku 1883 na původním katastrálním území obce Koloděje. V její blízkosti vznikla osada Kolodějské Zálesí, která se později sloučila s osadou Klánovice, založenou Václavem Klánem roku 1875.\n\nZastávka nesla na začátku 20. století název \"Jirny\", do roku 1921 \"Jirny-Koloděje\", v letech 1921-1937 \"Jirny-Klánovice\" a nakonec \"Klánovice\".\n\nPůvodní trať byla dvojkolejná. Na nástupišti na severní straně kolejí (vpravo v pohledu na Prahu) stála přízemní, hrázděná nádražní budova, na protilehlém nástupišti byl později postaven přístřešek pro manipulaci se zavazadly cestujících. Obě nástupiště spojoval přejezd s přechodem pro pěší, mimo přechod stál kvůli bezpečnosti mezi kolejemi plot.\n\nPodchod byl vybudován v 50. letech 20. století, místo přejezdu postaven nadjezd východně od nádraží.\n\nV letech 2013 - 2015 proběhla modernizace úseku mezi železničními stanicemi Praha-Běchovice a Úvaly. Nádraží v Klánovicích prošlo kompletní rekonstrukcí - byla opravena nádražní budova a obě nástupiště, postaven byl i nový podchod o šířce 4 metry jako náhrada za starý, který byl trvale pod vodou (nefunkční systém izolací proti tlakové vodě).\n\nPodchod je o 20 metrů blíž k nádražní budově, má schodiště a bezbariérové přístupové chodníky. Tyto jsou dvojramenné s mezipodestou a schodiště na nástupiště na ně navazuje. Podchod je zastřešen montovanou ocelovou konstrukcí, boční stěny jsou prosklené. Zastřešení u budovy bylo zkráceno z původních 102 metrů na 46,2 metru. Protihlukovou stěnou je gabionová zeď, která vede od silničního mostu v ulici Slavětínská až k budově stanice.\n\nPřes nádraží vedou nebo z něj vycházejí turistické značené trasy 0008 z Uhříněvsi do Úval, 0010 do Říčan, 1003 do Uhříněvsi, 3117 (okružní Klánovickým lesem) a 6001 do Jiren. Je výchozím místem pro Naučnou stezku Klánovickým lesem a Naučnou stezku Lesní galerie I. a II. Cyklisté mohou využít cyklostezky A500 a 8211.\n\n\n\n"}
{"id": "333795", "url": "https://cs.wikipedia.org/wiki?curid=333795", "title": "General Electric J79", "text": "General Electric J79\n\nGeneral Electric J79 byl americký proudový motor, vyvíjený v první polovině 50. let 20. století jako nová pohonná jednotka pro novou generaci bojových letounů. Poprvé byl testován na létající zkušebně, v upraveném bombardéru Boeing B-47 Stratojet, 20. května 1955. První letoun poháněný motorem J79 vzlétl v únoru 1956, šlo o předsériový Lockheed YF-104A Starfighter). Poháněly letouny F-104 Starfighter, Convair B-58 Hustler, F-4 Phantom II, North American A-5 Vigilante, či IAI Kfir. Celkem bylo vyrobeno více než 17 000 motorů J79.\n\n\n\n\n\n"}
{"id": "333808", "url": "https://cs.wikipedia.org/wiki?curid=333808", "title": "Proof", "text": "Proof\n\nDeShaun Dupree Holton (2. října 1973 - 11. dubna 2006), známý spíše jako Proof, byl hip hopový umělec a zakladatel rapové skupiny D12 a 5 Elementz.\n\nAčkoliv se do širšího povědomí dostal až jako člen skupiny D12, byl úspěšný již před vznikem této skupiny. Mezi nejpamátnější události z té doby patří vítězství na freestyle soutěžích \"The Source's Unsigned Hype Column\" v roce 1998 a na \"Blaze Battle\" v témže roce. Odbyl si taktéž svoji televizní premiéru, když se objevil ve videoklipu R&B zpěvačky Aaliyah - Age Ain't Nothing But a Number, který pochází z jejího stejnojmenného debutového. V roce 2000 se Derty Harry zúčastnil turné Up In Smoke (Dr. Dre, Ice Cube, Snoop Dogg, Eminem), kde se objevoval na pódiu po boku svého kamaráda Eminema. Velký vzestup jeho kariéry započal v roce 2001, kdy jemu a skupině D12 vyšlo ve vydavatelství Interscope Records debutové album \"Devil's Night\". Před vydáním druhého alba D12 v roce 2004 (D12 World), se vydal s Eminemem na světové turné Anger Management Tour a také si zahrál v Eminemově částečně autobiografickém snímku \"8 Mile\". Ačkoliv si jeho postavu v tomto filmu zahrál herec Mekhi Phifer, on sám se objevil jako jeden ze soutěžících na freestyle battle.\n\nSvoji debutovou desku I Miss the Hip Hop Shop vydal v roce 2004. Album, na kterém můžeme například najít Dogmatica či producenta DJ Premiera, se setkalo s celkem kladnou kritikou. Již následující rok spatřilo světlo světa jeho druhé album, podle odborníků jedno z nejlepších alb roku 2005, Searching for Jerry Garcia. Přehled účinkujících na albu byl nabitý hvězdami jako jsou Nate Dogg, Obie Trice, B-Real, 50 Cent, Method Man a mnoho dalších. Chybět samozřejmě nemohla jeho vlastní skupina D12. Album vyšlo stejně jako jeho předchozí album na jeho vlastním labelu Iron Fist Records. On sám kdysi prohlásil, že nechce vydávat pod Eminemovou nahrávací společností Shady Records nebo Dreho Aftermath, jelikož si chtěl postavit vlastní label a dokázat to bez cizí pomoci.\n\nAlbum \"Searching for Jerry Garcia\" pojmenoval podle zesnulého frontmana skupiny \"Grateful Dead\" Jerryho Garcii, který již byl v roce vydání alba deset let po smrti. Album nelámalo rekordy v prodejnosti, ale kritika na něj byla maximálně pozitivní. Proof prohlásil pár dní po vydání alba pro SOHH.com: \"Chci, aby lidé řekli, že jsem byl skutečný umělec. Že jsem to dělal nejlépe a že jsem zůstal věrný hip hopovým kořenům. A chtěl bych, aby lidé věděli, že jsem to dělal z lásky, ne pro žebříčky hitparád\"\n\nJeho poslední nahrávka byla pro Detroitskou skupinu Twiztid a jejich nové album \"Independents Day\" - jmenovala se \"How I Live\". Nahrávka byla pořízena jen týden před tím, než tragicky zemřel.\n\nZemřel 11. dubna 2006, když byl v půl páté ráno v klubu CCC střelen zbraní do hlavy. K incidentu v detroitském klubu na 8 Mile Road došlo při hře kulečníku, když se podle svědků zapletl do hádky s Keithem Benderem Jr. Podle koronera on sám vzal svoji zbraň a několikrát s ní praštil Bendera do obličeje a pak ho střelil do hlavy. Vzápětí jej však zezadu střelil do hlavy Mario Etheridge, což byl Benderův bratranec. Okamžitě byl převezen do nemocnice, kde byla po přívozu konstatována smrt. 19. dubna se konal pohřeb, kterého se zúčastnilo několik tisíc přátel a fanoušků. Před lidi předstoupili s projevem i Eminem a Obie Trice.\n\n\n\n"}
{"id": "333809", "url": "https://cs.wikipedia.org/wiki?curid=333809", "title": "Omnibusová doprava v pražské aglomeraci", "text": "Omnibusová doprava v pražské aglomeraci\n\nOmnibusy, tedy nekolejová potahová vozidla hromadné osobní dopravy tažená koňmi, předchůdci autobusů, byly v Praze poprvé zavedeny v roce 1829, stabilní součástí veřejné městské dopravy v pražské aglomeraci (Karlín a Smíchov tehdy ještě nepatřily k Praze) se však staly až od počátku 60. let 19. století. Největší zisky vykazovaly velké omnibusové společnosti v roce 1873, dva roky před zavedením koněspřežné tramvaje. Postupně byly omnibusy vytlačeny koněspřežnou a elektrickou tramvají, v 80. letech ustoupily a jejich provoz byl v Praze ukončen roku 1904, čtyři roky před prvním pokusem o zavedení autobusové dopravy v Praze, pro kterou se v letech 1908–1909 ještě také používal název omnibus. Historie omnibusové dopravy není zcela zmapovaná, za roky 1829–1904 je v Praze z literatury a dokumentů k roku 2005 doloženo 27 omnibusových linek či jejich skupin a 15 provozovatelů, některé z těchto linek však nebyly zcela pravidelné nebo veřejné. \n\nV Praze byl omnibus prvním prostředkem veřejné městské hromadné dopravy (předcházela jej individuální veřejná doprava nosítky, fiakry a drožkami, případně formanskými a do okolí Prahy i poštovními vozy). Konstrukce prvních omnibusů vycházela z konstrukce poštovních vozů. Do pražských omnibusů se nastupovalo po zadních schůdkách, kde stál průvodčí. Kola měla železné obruče bez pneumatik. \n\nV letech 1829–1830 (od října 1829) jezdil jako první omnibus Jakuba Chocenského ze Staroměstského náměstí přes Karlův most k Zemskému domu do Sněmovní ulice na Malé Straně, v půlhodinovém intervalu. Druhá linka vedla od Hlavní celnice k poště na Malé Straně, avšak není doloženo, že na ní byl provoz skutečně zahájen. Pro malý zájem byl provoz brzy zrušen. Po zrušení linek Chocenský provozoval nepravidelné jízdy, zřejmě například ke Stavovskému divadlu. \n\nProkop Wurm, zeť Jakuba Chocenského, provozoval někdy od přelomu let 1842–1843 omnibus z Malé Strany k Stögrovu divadlu v Růžové ulici, také vydržel jen do příštího roku (1843), některé zdroje uvádějí provoz až do roku 1846. \n\nV roce 1845, kdy byla do Prahy přivedena železnice, začaly jezdit hotelové omnibusy, rozvážející cestující od vlaků na státním nádraží (dnešním Masarykově) do hotelů a naopak. Omnibusové spojení existovalo později i od Západního nádraží, od nádraží Bruska (dnes Praha-Dejvice, tehdy koncové nádraží lánské koněspřežky) a zřejmě i od dalších nádraží. \n\nV roce 1860 začala být provozována omnibusová doprava v relaci, v níž o 15 let později vznikla první trať koňské tramvaje, tedy z Karlína na Malou Stranu. První provozovatel, v dokumentech jmenovaný jako „jistý karlínský podnikatel“, ji provozoval přibližně do roku 1864. Souběžně je od roku 1862 doloženo omnibusové spojení od Karlínského náměstí k novému Západnímu nádraží na Smíchově, které zavedl podnikatel J. Ballaben, a v dalších letech jsou v podobných trasách zmínky i o konkurenčních linkách dalších provozovatelů. \n\nRoku 1870 vznikl dopravní podnik Karlínské podniknutí omnibusův (majitelé Donát, Rademacher a spol.). Provozoval až do roku 1879 dopravu na dvou linkách, z Karlína na Malou Stranu a z Karlína ke smíchovskému nádraží, nejprve s 8 vozy, později s 20. Na stejných dvou trasách působila v letech 1872–1883 konkurenční První pražská společnost pro omnibusy, nejprve s 6 vozy, později s 19. V Praze se objevil i patrový omnibus, s otevřeným horním patrem. \n\nDále jsou doloženy další, zřejmě vesměs méně významné nebo krátkodoběji fungující linky například v trasách: \n\nOd roku 1875 do 80. let 19. století byly omnibusy v Praze postupně vytlačovány koněspřežnou tramvají a pak využívány již jen ojediněle. Zcela ukončen byl provoz posledních koňských omnibusů (hotelových) v Praze zřejmě v roce 1904. \n\nNápisem Omnibusy král. hlav. města Prahy byly označeny i první čtyři motorové autobusy na malostranské lince provozované v letech 1908–1909. Při dalším zavedení se již používal termín autobus.\n\n"}
{"id": "333810", "url": "https://cs.wikipedia.org/wiki?curid=333810", "title": "Zákon o následnictví", "text": "Zákon o následnictví\n\nZákony o následnictví (angl. \"Act of Succession\") byly tři důležité anglické zákony vlády krále Jindřicha VIII. uvádějící pravidla pro výběr dědice trůnu v případě králova úmrtí. Tyto zákony byly postupně schváleny parlamentem v letech 1533, 1536 a 1543, vytvořené v závislosti na králových potomcích a manželstvích. Ve spojení s Jindřichovou vůlí z roku 1547 sehrály velmi důležitou roli v politicky nestabilním období 1546–1558.\n\nAčkoli oficiálně se jedná o zákon z roku 1533, schválen byl až na jaře 1534. Tento zákon byl reakcí na zrušení sňatku Jindřicha s Kateřinou Aragonskou a narození Alžběty jeho druhou ženou, Annou Boleynovou. Vzhledem k prohlášení, že byl první sňatek neplatný, se pozdější královna Marie stala levobočkem a ztratila svůj právoplatný nárok na trůn. Alžběta byla tedy prvním dědicem anglického trůnu v případě Jindřichovy smrti. Společně s tímto zákonem král požadoval přísahu poddaných na právoplatnost tohoto zákona a ustanovení krále hlavou anglikánské církve. To se stalo osudným obhájci Kateřiny, biskupu Fisherovi, a také velikému katolickému humanistovi, Siru Thomasi Moreovi – oba byli nařčeni ze zrady a popraveni.\n\nPoté, co nechal Jindřich popravit Anne Boleynovou, protože mu nebyla schopná porodit syna, se král potřetí oženil - tentokrát s Janou Seymourovou. Z hněvu vůči Anne Boleynové a ve víře, že mu Jana porodí syna, Jindřich v roce 1536 prosadil nový zákon o nástupnictví. Tento zákon nejprve zrušil účinnost 1. zákona o následnictví (nikoli bezvýznamný detail) a poté zrušil nárok na trůn obou svých dcer (díky obvinění ze zrady bylo i manželství s Annou prohlášeno za neplatné). Jane Seymourová roku 1537 konečně porodila zdravého syna, Eduarda VI. Ten se podle 2. zákona o následnictví stal prvním dědicem anglického trůnu.\n\nVzhledem k nízkému věku Eduarda se Jindřich VIII. rozhodl předložit nový zákon o následnictví roku 1543. Vzhledem ke svému věku už příliš nepředpokládal narození dalšího potomka. Bez jakéhokoli rušení zákonů ustanovil dědičnou linii v následujícím pořadí:\nZároveň tento zákon zdůraznil, že král upřesní další podmínky nástupnictví ve své závěti.\n\nVe své vůli, naposledy upravené v době před svou smrtí 28. ledna 1547 Jindřich upřesnil další kandidáty na trůn v případě situace, kdy by všichni jeho potomci zemřeli bezdětní.\nPo smrti Alžběty (a jejího rodu) by právo na trůn získali potomci linie Jindřichovy mladší sestry Marie. Na prvním místě se mělo jednat o potomky Lady Frances (jednalo se například o její prvorozenou dceru Lady Jane Greyovou), kterou měli následovat potomci její sestry, Lady Eleanor. \n\nDůležitým prvkem závěti bylo vypuštění rodové linie Jindřichovy prvorozené sestry, Markéty, původně provdané za skotského krále Jakuba IV. Jednalo se především o politický důvod - skotský rod Stuartů byl příliš provázaný s nepřátelskou Francií. Jakub V., Markétin syn (a otec budoucí Marie, královny Skotů), byl například oženěn s dcerou francouzského krále Františka I.\n\nKromě těchto detailních opatření závěť obsahovala i jména regentské rady, kterou Jindřich ustanovil, aby vládla za jeho nezletilého syna Eduarda. Jindřich tímto učinil opět překvapující krok – běžné by bylo ustanovení jediného regenta, který by sám ze své pozice vládl až do královy dospělosti. Ačkoli se Jindřich snažil být nábožensky neutrální, jeho rozpory s biskupem Gardinerem a rodem Howardů vedly k převaze protestantů ve vytvořené radě. Navzdory tomuto opatření se po Jindřichově smrti strýc Eduarda VI., Edward Seymour, 1. vévoda ze Somersetu, zmocnil titulu Lorda Protektora a až do roku 1549 de facto vládl zemi.\n\n"}
{"id": "333820", "url": "https://cs.wikipedia.org/wiki?curid=333820", "title": "Konopka obecná", "text": "Konopka obecná\n\nKonopka obecná (\"Linaria cannabina\") je malý zpěvný pták z čeledi pěnkavovitých.\n\nRozlišuje se 7 poddruhů: většinu evropského areálu obývá konopka obecná evropská (\"Linaria cannabina cannabina\"), Skotsko konopka obecná skotská (\"L. c. autochthona\"), jižní Evropu od Pyrenejského poloostrova přes Itálii, Dalmácii a Bulharsko konopka obecná jihoevropská (\"L. c. mediterranea\") a území východně od Krymu, Kavkazu a Malé Asie konopka obecná předoasijská (\"L. c. bella\"). Další 3 poddruhy žijí na atlantských ostrovech.\n\n\nKonopka je o něco menší než vrabec domácí. Záda a křídelní krovky jsou tmavě rezavo-hnědé, hlava šedá, se světlou skvrnou po stranách, letky černé s bílými lemy. Samec je na čele a hrudi karmínově červený, samice je na prsou hnědě čárkovaná a nemá karmínovou hruď ani čelo. Zobák je zbarven šedě.\n\nPodobná konopka žlutozobá má v zimě žlutý zobák a tmavé čárkování na zádech i bocích.\n\nAktivní, létá rychle, vlnitě. V létě se zdržuje ve velmi pevných párech, v mimohnízdním období v hejnech často s jinými zrnožravými ptáky. Zpěv je příjemný a rozmanitý (). Dovede dobře napodobit i zpěv jiných ptáků.\n\nMá evropsko-turkestánský typ rozšíření, s areálem zahrnujícím téměř celou Evropu s výjimkou severní Skandinávie, Skotska a Ruska (severně asi po 65° s. š.), severní Afriku a jihozápadní Asii. Částečně tažný druh, zimoviště jižně zasahují až po Středozemí a Írán. Evropská populace je odhadována na 10–28 milionů párů a v posledních letech vykazuje mírně klesající trend.\n\nHnízdí téměř na celém území ČR, běžněji v nižších polohách, ale místy vystupuje i dosti vysoko do hor (nejvýše v Krkonoších do 1430 m n. m.). Celková početnost byla v letech 1985–1989 i v letech 2001–2003 odhadnuta na 60 000–120 000 párů.\n\nHnízdí na místech s hustými keři, na pobřežních vřesovištích s porosty kručinky, v zahradách, sadech a vinicích. V mimohnízdním období hlavně na plevelných plochách (např. na úhorech).\n\nHnízdí jednotlivě nebo ve volných koloniích, čítajících obvykle 2–12 párů. Je většinou sociálně monogamní, ačkoli se zřejmě objevují i případy polygynie. Hnízdo staví samotná samice v hustých keřích nebo stromech (živých plotech, jalovcích, zeravech apod.) z větviček, hrubších stébel a stonků, kořínků, jemných vláken a vlny; vystýlka je tvořena rostlinnou nebo živočišnou vlnou. Hnízdí dvakrát, méně často třikrát ročně od dubna do srpna. Snůška čítá 4–5 (3–8) světle modrých, četně drobně rezavohnědě až purpurově hnědě skvrnitých vajec o rozměrech 17,6 × 13,2 mm. Mláďata se líhnou po 11–13 dnech inkubace, na které se podílí samotná samice. Samec ji během tohoto období krmí. V hnízdě jsou mláďata oběma rodiči krmena 10–12 dnů a dalších zhruba 14 dnů mimo ně. Pohlavní dospělosti dosahují ve stáří jednoho roku.\n\nZ 1405 hnízd v jižní Anglii byla mláďata úspěšně vyvedena ze 41 %. Z 65 vajec na Zlínsku bylo vyvedeno 13 mláďat. Nejčastějšími predátory jsou krkavcovití, lasicovití, hlodavci a kočky.\n\nV potravě převažuje rostlinná strava, zvláště malá a středně velká semena plevelů a trav včetně jitrocele, mléčů, čekanky, bérů, lnu nebo máku a dále semena olejnatých rostlin, např. řepky nebo hořčice. Některé prameny tvrdí, že konopky mláďata krmí kromě nezralých semen polních plevelů (zejména smetánky lékařké) také housenkami motýlů, pavouky nebo larvami dvoukřídlého hmyzu, ale chovatelská praxe to příliš nepotvrzuje. V zajetí konopky živočišnou potravu (na rozdíl od nezralých semen) téměř nepřijímají ani jí nekrmí mladé. Potravu sbírá hlavně v bylinném patře nebo na zemi.\n\nKonopka obecná (dříve jiřice obecná nebo polní) byla v minulosti vítanou kořistí čižbářů. Od prehistorie po celý středověk a v novověku až do poloviny 19. století byla spolu s jinými pěnkavovitými ptáky běžně chytána (do roku 1870 také jako zdroj potravy). Od dávných dob až do 40. let 20. století byla také oblíbeným klecním ptákem drženým kvůli libozvučnému zpěvu. Nebyla ovšem tak rozšířena jako stehlík nebo čížek. Chycení ptáci si uchovávali plachost. V kleci zůstávali divocí a neklidní.. Oblíbení a cenění jsou kříženci s kanárem, zejména pokud si udrží typický zpěv konopky.\n\nI v současnosti jsou chováni a dále rozmnožováni jedinci v přímé péči člověka pocházející z registrovaných chovů (v souladu s platným zákonem na ochranu přírody a krajiny). Odchovy se lépe daří ve voliérách (cca 1,8 × 1,8 × 0,8m). Takový chov je cenným zdrojem poučení i informací o bionomii druhu. V zajetí se objevují vedle přírodně zbarvených ptáků výjimečně i barevné mutace.\n\nKonopka obecná nepatří k často chovaným druhům ptáků. V rámci evropských zoo se na počátku roku 2020 jednalo jen o 10 zoo. V rámci Česka přitom šlo hned o dvě zařízení:\n\n\nV minulosti byl tento druh chován rovněž v Zoo Brno, Zoo Hluboká a Zoo Hodonín.\n\nTento druh byl v Zoo Praha prvně chován v roce 2005. První úspěšný odchov se podařil v roce 2017. Na konci roku 2018 byl chován jeden samec a tři samice. V prosinci 2019 byl dovezen samec od soukromého chovatele.\n\n\n"}
{"id": "333825", "url": "https://cs.wikipedia.org/wiki?curid=333825", "title": "Vápenka (rozcestník)", "text": "Vápenka (rozcestník)\n\nVápenka může být:\n"}
{"id": "333826", "url": "https://cs.wikipedia.org/wiki?curid=333826", "title": "Svetozar Gligorić", "text": "Svetozar Gligorić\n\nSvetozar Gligorić (srbskou cyrilicí Светозар Глигорић) (2. února 1923 − 14. srpna 2012) byl srbský šachový velmistr. Jeho současné FIDE ELO činí 2447. V padesátých a šedesátých letech patřil mezi deset nejlepších šachistů světa, je obecně pokládán za nejlepšího srbského šachistu všech dob. Pracoval jako novinář a komentátor šachových partií, za druhé světové války byl členem partyzánských jednotek. Přispěl také k teorii zahájení, je autorem autobiografie \"Hraju proti figurkám\" (tj. bez nepřátelství k soupeři, srbsky \"Igram protiv figura\", 1989) a celé řady teoretických knih o šachu.\n\n"}
{"id": "333833", "url": "https://cs.wikipedia.org/wiki?curid=333833", "title": "Mimořádná veterinární opatření", "text": "Mimořádná veterinární opatření\n\nMimořádná veterinární opatření (zkratka MVO) je soubor konkrétních nařízení a omezení nezbytných k ochraně zdraví zvířat a lidí. MVO jsou definována veterinárním zákonem č. 166/1999 Sb. ve znění pozdějších předpisů (Zákon o veterinární péči). <br>\nMimořádná veterinární opatření vyhlašuje příslušný státní orgán a mají charakter neodkladného účinku (nelze se proti nim odvolat k soudu).\n\nMVO jsou nařízeny při výskytu nebezpečné nákazy anebo hrozí-li jejich šíření; při zjištění zdravotně závadných živočišných produktů, vody nebo krmiv nebo existuje-li podezření, že jsou zdravotně závadné; hrozí-li nebezpečí zavlečení původců nemocí zvířat a nemocí přenosných ze zvířat na člověka anebo zavlečení závadných krmiv.\n\n\n\nJakmile jsou vyhlášeny MVO u chovatele, má zákonný nárok na plné uhrazení veškerých nákladů a ztrát spojených s MVO. Náhrada se platí až po ukončení MVO a to na základě písemné žádosti, kterou chovatel musí podat do 6 týdnů od ukončení MVO. Pokud termín nestihne, nedostane nic.\nNěkterá MVO trvají i roky. Před ukončením může být (ale nemusí) poskytnuta záloha na úhradu nákladů a ztrát (zpravidla náklady na vakcinaci, testování a kafilerii). \nPo ukončení MVO se hradí:<br>\n\n- náklady spojené s utracením zvířat a jejich odvoz (kafilerie)<br>\n\n- náklady spojené s vakcinací a testováním (veterináři) <br>\n- náklady spojené s uzávěrou objektu<br>\n\n- náklady na závěrečnou desinfekci, desinsekci a deratizaci<br>\n\n- u pozitivních zvířat prodaných (jinému chovateli či na jatky) se platí rozdíl v ceně (rozdíl mezi cenou běžnou na trhu a cenou obdrženou)<br>\n\n- náklady a ztráty spojené s dodržováním MVO<br>\n\nHlava IX veterinárního zákona rozebírá nárokové úhrady nákladů a ztrát. Jsou placeny ze státního rozpočtu. Při neproplacení zákonných náhrad po ukončení MVO je možné je vyžadovat soudně. V těchto případech bývají dodatečné ztráty často větší než nárokové (např. likvidace hospodářství).\n\n\n"}
{"id": "333840", "url": "https://cs.wikipedia.org/wiki?curid=333840", "title": "Klamova huť", "text": "Klamova huť\n\nKlamova huť (lidově Klamovka) se nachází jižně od města Blanska, nalevo od silnice, která vede do Brna. Jde o železářskou huť, která pochází z poloviny 19. století. Významná technická památka dokumentující rozvoj hutního průmyslu na Blanensku. Areál postavený v neogotickém stylu je od r. 1958 zapsán na seznamu nemovitých kulturních památek ČR. \n\nHuť dal postavit majitel blanenských železáren hrabě Hugo František Salm v letech 1853 – 1857. Jméno získala podle Augusty Salmové, kterou si vzal za ženu hrabě Jindřich Jaroslav Clam-Martinic. Jednalo se o první vysokou pec v českých zemích užívající minerální paliva. K provozu byl využívána i přilehlá řeka Svitava.\n\nRoku 1893 byla Klamovka přeměněna na slévárnu. Roku 1906 byla u areálu vystavěn zámečnický komplex. V té době se zde zpracovávala litina. Poté se v roce 1923 provoz v Klamovce zastavil z ekonomických důvodů.\n\nOd té doby byla huť využívána jako zkušebna vodních turbín. Své pokusy zde prováděl i Viktor Kaplan. Roku 1994 zde byla umístěna výstavní expozice. V dnešní době je huť využívána soukromou společností vyrábějící krby a krbová kamna.\n\nV roce 2009 se v areálu hutě točilo několik scén televizního filmu Zrozen bez porodu.\n\nAreál se nachází ma jižním okraji Blanska mezi řekou Svitavou a železniční tratí.\n\nKlamovka byla postavena podle návrhu knížecího stavitele Heinricha Girku (Jirků) v neogotickém stylu. Budovy z neomítnutých cihel byly zdobeny cimbuřím a střílnami. Do dnešní doby se zachoval přízemní objekt bez vysoké pece, zavážková věž a část strojovny s komínem. \n\n"}
{"id": "333848", "url": "https://cs.wikipedia.org/wiki?curid=333848", "title": "Ha-eda ha-charedit", "text": "Ha-eda ha-charedit\n\nHa-eda ha-charedit ( , někdy pouze Eda charedit) je židovský antisionistický rabínský orgán ve městě Jeruzalém, který se považuje za opozici vůči oficiálnímu Vrchnímu rabinátu Izraele. Byl založen rabínem Josefem Chajimem Sonnenfeldem.\n\nRabíni sdružení v Eda charedit zastávali vždy ostře protisionistické postoje. Spolupracovali mj. s antisionistickou organizací Neturej Karta. Jeden z významných rabínů v čele tohoto orgánu byl Joel Teitelbaum ze Satmaru.\n\nRabíni, kteří stáli v čele Eda charedit:\n"}
{"id": "333853", "url": "https://cs.wikipedia.org/wiki?curid=333853", "title": "Banksův ostrov", "text": "Banksův ostrov\n\nBanksův ostrov (anglicky: \"Banks Island\") je jedním z největších ze skupiny Kanadských arktických ostrovů. S rozlohou 70 028 km² je pátým největším ostrovem Kanady a 24. největším ostrovem světa.\n\nOstrov se nachází v severozápadní části Kanady v provincii Severozápadní teritoria a jeho břehy na východě omývají vody Beaufortova moře, na severu Mac Clureův průliv, na jihu Amundsenův průliv a na východě jej od Viktoriina ostrova odděluje průliv prince Waleského.\n\nJedinou trvale osídlenou osadou je Sachs Harbour, který se nachází na jihozápadním pobřeží. Na ostrově žije 114 obyvatel.\n\nV dubnu 2006 byl na ostrově zastřelen první potvrzený exemplář medvěda pizzlyho v divoké přírodě.\n\n"}
{"id": "333854", "url": "https://cs.wikipedia.org/wiki?curid=333854", "title": "Pionýr (motocykl)", "text": "Pionýr (motocykl)\n\nJawa pionýr (hovorově pincek, fichtl, fechtl,) je motocykl, který se v Československu v Považské Bystrici na Slovensku vyráběl od padesátých let do osmdesátých let 20. století\n\nPohonnou jednotkou starších modelů byl 49,8 cm³ motor, později 49,9 cm³. \"Pionýr\" je souhrnné označení pro několik typů tohoto motocyklu. V Československu byl hlavně oblíbený díky své nízké ceně. Byl i exportován skoro do celého světa včetně USA i dalších západních zemí. Exportované typy ale nebyly na domácím trhu k dostaní a měly menší rozdíly.\n\nNa základě vládního usnesení ČSSR z roku 1953 byly závody Jawa v Praze pověřeny vývojem jednoduchého dopravního prostředku přístupného nejširším vrstvám lidí. Považské strojírny byly pověřeny jeho výrobou. V červenci 1955 se tak do výroby dostal očekávaný malý motocykl Jawa 550, který se vyráběl do roku 1958. Další typ 558 byl již vyvinut za spolupráce Jawy na Slovensku. V roce 1962 byla v Považských strojírnách zahájena sériová výroba nového motocyklu Jawa 05. První představení veřejnosti proběhlo na čtvrtém mezinárodním veletrhu v Brně. V roce 1965 k základnímu provedení přibyla varianta Jawa 05 Sport. Typ Jawa 05 prodělal zvýšení výkonu motoru a byl přeznačen na Jawa 20 a 21 Sport. Vyráběn byl 14 let. Dohromady bylo vyrobeno kolem jednoho milionu kusů. Výroba těchto dvou typů byla ukončena v roce 1980. Ve snaze rozšířit nabídku a přiblížit vzhled Pionýra větším motocyklům vznikl v roce 1968 typ Jawa 23 Mustang. Te se odlišoval hlavně svým designem. Výroba tohoto typu byla ukončena v roce 1982, v Považské Bystrici se již malé motocykly dále nevyráběly. Továrna přešla na výrobu mopedů Babetta, které se vyráběly zpočátku souběžně od roku 1973.\n\n550 Prvním a zároveň nejstarším typem je 550 \"„pařez“\". Vyznačuje se jedním malým sedadlem a úzkým podsedadlovým plechem připomínajícím tvarem pařez.\n\n555 Další typ, který má také jedno sedadlo, ale má mnohem širší podsedadlový plech s plechovým nosičem. U těchto dvou typů (550 a 555) se první převodový stupeň řadil dolů.\n\n05 Následoval typ 05, který měl jinou karoserii, byl vlastním dílem Považských Strojíren. Hlavní změna byla také dvoumístná sedačka, se zadními stupačky a výkon zvýšen z 2,2k na 3k. \n\n05 Sport V roce 1965 se dostal na trh \"sportovnější\" model 05, který neměl velké revmaplechy, měl terénní pneumatiky a menší změny. Neměl nahradit 05.\n\n20 Od roku 1967 byl vyráběn další typ. Jeho velkou inovací byl rekonstruovaná převodovka, vypínání spojky a motor; zvýšen výkon z 3k na 3,5k. Spolu s 21 Sport nahradili 05 a 05 Sport.\n\n21 Sport Byl inovovaný model, určený hlavně pro mladší hlavně sportovně založené. Měl nové a lepší pérování a patrně změněnou konstrukci.Měl široké řídítka opatřené rychlopalem.\n\n23 Lidem i obchodně nazývaný \"Mustang\". Měl úplně změněnou karoserii, tudíž vypadal jako silniční motorka, na rozdíl od svých \"skútrových\" předchůdců. Jinak motor a skoro všechny součástky zůstaly stejné.\n\nNa pionýr je zapotřebí řidičské oprávnění skupiny A1 (od 16 let), jelikož kvůli maximální rychlosti nespadá do kategorie AM.\n\nPionýry mají třístupňovou řadící páku a mezi každým kvaltem je neutrál. Ale na rozdíl od většiny motorek je řazení obrácené; 1. stupeň nahoru, zbylé dolů.\nMotory v Pionýrech jsou vzduchem chlazené dvoutaktní jednoválce.\n\nCestovní rychlost je kolem cca 65 km/h, upravený pionýr je schopen vyvinout rychlost až 80 km/h.\n\n"}
{"id": "333857", "url": "https://cs.wikipedia.org/wiki?curid=333857", "title": "Straight edge", "text": "Straight edge\n\nStraight edge (zkráceně sXe) je název životního stylu, subkultury a sociálního hnutí spojeného s hardcore punkem. Byl inspirován punkovou hudební skupinou Minor Threat v jejich stejnojmenné písni. Přívrženci straight edge odmítají jakékoliv drogy, ať už legální nebo ilegální (tzn. alkohol, cigarety a největší radikálové i kávu a čaj) a také promiskuitní sex. Někdy se označují slovy „drug free“. Poznávacím znamením pro ně bývá písmeno X, často namalované na zápěstí rukou. Původ písmene se spojuje právě s místem vzniku hardcore hudby. V Americe je zakázáno podávat alkoholické nápoje mladším 21 let, takže takovým lidem je u vstupu do baru namalováno písmeno X na ruku. Straight edge si takové značení dělají dobrovolně. Později s odmítáním berliček a se snahou o tzv. „čistý život“ přišlo na řadu i vegetariánství či veganství a boj za práva zvířat, ovšem část lidí vegetariánský či veganský způsob života odmítá a přesto se označují jako straight edge, neboť se dovolávají původní ideje, ve které vegetariánství ani veganství obsaženo nebylo. Někteří příslušníci subkultury také nezůstali u pouhé touhy po sebezdokonalení, ale jejich cílem je snaha o celkové zlepšení světa.\n\nHnutí se začalo formovat na základě skladby od skupiny Minor Threat a hned od svého vzniku začalo nabízet alternativu k tzv. „drunk punk“. Hnutí začalo růst, zpočátku především ve washingtonské punkové scéně, poté se však začalo šířit do dalších měst jako Boston, New York či San Francisco. Lidé v těchto městech se začali sdružovat do komunit, které začaly samy sebe označovat termínem „crew“.\n\nPřestože dnes počet lidí hlásící se k straight edge není tak vysoký jako v době největšího rozmachu, tedy na konci 80. let, stále tvoří viditelnou součást dnešní punkové scény.\n\nNejčastějším symbolem příslušníků straight edge hnutí je písmeno X, jenž bývá často vyobrazeno na hřbetu obou rukou, ale je možné ji najít i jinde na těle, stejně tak jako na oblečení či na plackách. Jak zjistil po sérii rozhovorů novinář Michael Azerrad, stopy tohoto symbolu vedou k Teen Idles a jejich U.S. West Coast tour v roce 1980. Teen Idles měli tehdy hrát v sanfranciském klubu Mabuhay Gardens, ale poté, co po příjezdu kapely vedení klubu zjistilo, že všichni členové skupiny mají méně než je povolená věková hranice pro podávání alkoholu, chtělo jim zakázat vstup do klubu. Nakonec byl zvolen kompromis, kdy členové Teen Idles byli označeni na rukou velkým černým X, což mělo sloužit jako varování personálu, aby jim nebyl naléván alkohol. Po návratu do Washingtonu D.C. se skupina rozhodla uplatňovat tentýž postup i v místních klubech, a tím umožnila teenagerům vstup na akce bez toho, aby jim byl podáván alkohol. Teen Idles vydali též roku 1980 nahrávku zvanou \"Minor Disturbance\", kde na předním obalu desky byl vyfocen pár rukou s velkým černým X na hřbetu. Toto označení se brzy dostalo do povědomí v souvislosti se straight edge životním stylem.\n\nJako variace se začalo též používat trojité X (XXX), které je často k vidění na plakátech a tetováních. Toto označení může být chápáno tak, že nositel se řídí striktně straight edge filozofií. Stejně tak může být trojité X chápáno jako narážka na komiksy, ve kterých X značí alkohol či jed. Celé označení lze ještě zkrátit vložením písmena X mezi slova „straight edge“, čímž vznikne zkratka „sXe“. Analogicky lze hardcore punk zkrátit na „hXc“. Symbol písmene X lze také použít k označení člověka či skupiny, již jsou straight edge, použije-li se před a za jménem, jako například u skupiny xDEATHSTARx.\n\n"}
{"id": "333860", "url": "https://cs.wikipedia.org/wiki?curid=333860", "title": "Nejkrásnější hádanka", "text": "Nejkrásnější hádanka\n\nNejkrásnější hádanka je česká filmová pohádka, kterou na námět pohádek Jana Drdy natočil režisér Zdeněk Troška. Premiéru měl film v únoru 2008.\n\nPohádka spojuje a propojuje příběhy dvou Drdových pohádek, O princezně, která hádala, až prohádala a O Matějovi a Majdalence, které pocházejí z knihy \"České pohádky\".\n\nPohádka se natáčela především na zámcích Sychrov a Žleby.\n\n"}
{"id": "333864", "url": "https://cs.wikipedia.org/wiki?curid=333864", "title": "Ivan Brož", "text": "Ivan Brož\n\nIvan Brož (29. května 1938 Plzeň – 24. dubna 2012) byl český diplomat, překladatel, publicista a spisovatel literatury faktu. Jako agent StB poprvé evidován coby externí přednášející VAAZ v Brně pod krycím jménem VLTAVA (číslo registrace 59823).\n\nPřed rokem 1989 psal také politicky zaměřené knihy, úvahy, brožury aj., které byly volně dostupné nebo pro tzv. vnitřní potřebu, např. pro vojáky, učitele atd. Později byl dlouholetým spolupracovníkem Haló novin.\n\n\n"}
{"id": "333870", "url": "https://cs.wikipedia.org/wiki?curid=333870", "title": "Heineho věta", "text": "Heineho věta\n\nHeineho věta je jedno z úvodních tvrzení matematické analýzy, která dává do souvislosti limitu funkce a limitu posloupnosti. Jednoduše řečeno říká, že funkce je spojitá právě když zachovává limity.\n\nNechť \"X\" a \"Y\" jsou metrické prostory (reálná čísla, komplexní čísla, …), \"x\" ∈ \"X\" a \"f\" funkce z \"X\" do \"Y\", pak\n\nformula_1\n\nprávě když pro každou posloupnost formula_2 takovou, že \"x\" → \"x\" a \"x\" ≠ \"x\" pro každé \"n\", platí formula_3.\n\nEkvivalentně lze také formulovat tzv. Heineho větu o spojitosti:\n\nNechť \"X\" a \"Y\" jsou metrické prostory (reálná čísla, komplexní čísla, …), \"x\" ∈ \"X\" a \"f\" funkce z \"X\" do \"Y\", pak \"f\" je v bodě \"x\" spojitá právě když pro každou posloupnost formula_2 takovou, že \"x\" → \"x\", platí \"f\"(\"x\") → \"f\"(\"x\").\n\n\nV. Jarník: Diferenciální počet I, Academia 1984 \n"}
{"id": "333872", "url": "https://cs.wikipedia.org/wiki?curid=333872", "title": "Římanka", "text": "Římanka\n\nŘímanka může být:\n\n\n"}
{"id": "333875", "url": "https://cs.wikipedia.org/wiki?curid=333875", "title": "Jerusalem", "text": "Jerusalem\n\nNázev Jerusalem může znamenat\n"}
{"id": "333877", "url": "https://cs.wikipedia.org/wiki?curid=333877", "title": "Máčka skvrnitá", "text": "Máčka skvrnitá\n\nMáčka skvrnitá nebo též žralok skvrnitý (\"Scyliorhinus canicula\", Linnaeus, 1758) je malý druh žraloka z čeledi máčkovitých vyskytující se na Zemi od mezozoika, který je rozšířen v severovýchodním Atlantiku včetně Středozemního moře, kde je občas pozorován rekreačními potápěči. Jedná se o druh žraloka, který není člověku nikterak nebezpečný. Živí se drobnými mořskými živočichy, které loví převážně v noci u mořského dna.\n\nObývá oblast severovýchodního až východního Atlantiku od pobřeží západní Afriky (Senegal), přes pobřeží Portugalska, Francie, Britských ostrovů, kanál La Manche, jižního Norska a celé oblasti Středomoří. Částečně proniká i do Černého moře. V roce 1937 byl nahlášen jeho výskyt na Krymu, ale v současnosti se předpokládá, že šlo nejspíše o chybné rozpoznání. Máčka žije převážně v hejnech u mořského dna, kde vyhledává svou potravu. Preferuje oblasti s písčitým dnem, na kterém se nachází mořské řasy, kde může odpočívat. Vyskytují se v hloubce od příbojového pásma až do maximální hloubky okolo 780 metrů, kde byly máčky pozorované. Obvykle se ale vyskytuje v hloubce okolo 100 metrů.\n\nMáčka skvrnitá dosahuje průměrně velikosti mezi 60 až 85 cm, ale největší exempláře mohou dosahovat velikosti až okolo jednoho metru s průměrnou váhou do 2 kg. Maximální potvrzené stáří jedince bylo 10 let. Její tělo má úzký, štíhlý, protáhlý tvar s rypcem na přední straně těla, kde se nachází hlava s tlamou. Nejširší je tělo v oblasti žaberních otvorů, ke konci těla se pak začíná zužovat. Tlama je vybavena velkým počtem drobných zubů, které mají špičatý tvar. Na hlavě se nacházejí velké oválné oči, které jsou obklopeny silným očním záhybem, ale nemají mžurku. Na spodní straně jsou čichové jamky sloužící pro vyhledávání potravy. Na hřbetní straně se nachází dvojice hřbetních ploutví posunutých značně dozadu těla. Za hlavou je dobře viditelných 5 žaberních otvorů, za kterými se nachází silné párové hrudní ploutve. Poslední dva žaberní otvory jsou umístěny nad těmito ploutvemi. Dále má tento živočich párové břišní ploutve. Párové ploutve jsou ke kostře máčky uchyceny pletencem lopatkovým a pánevním pomocí kloubu.\n\nMáčky se pohybují díky heterocerkní ocasní ploutev, do které prorůstá konec páteře.\n\nTělo je pokryto plakoidními šupinami tvořícími typický drsný povrch těla žraloka. Tělo má nahnědlou až červenohnědou, případně žlutošedou barvu, zespoda mléčnou, šedou, či až bílou. Současně je celý povrch těla pokryt množstvím tmavých skvrn, které fungují jako kamufláž. Ty mají nejčastěji černou, či hnědou barvu. Výskyt těchto skvrn je u každého jedince ovlivněn jeho pohlavím, stářím, či místem výskytu. Samec bývá zpravidla menší než samice.\n\nMáčky nemají vzdušný měchýř, oproti tomu mají nápadně veliká játra, které dosahují až 10 % hmotnosti těla. Slouží jako zásobárna tuků, ale mají i hydrostatickou funkci, jelikož snižují hmotnost těla ve vodě.\n\nMáčka je mořský dravec, který se živí převážně drobnými mořskými živočichy v podobě měkkýšů, korýšů, malými kostnatými rybami, červy, kraby, garnáty, langustami či mořskými okurkami. Na lov se vydává převážně v noci, kdy se máčka nepozorovaně přiblíží ke své oběti a pak ji rychle a celou nasaje do své tlamy.\n\nMáčky se rozmnožují v hlubších vodách, kam se přesouvají na konci léta. Zde dojde k výběru vhodného partnera, se kterým pak začne páření. Následně pak samice odplouvá na mělčinu, kde začne mezi kameny či chaluhy klást 18 až 20 vajíček. Po 5 až 11 měsících se z vajíček začnou líhnout mladé máčky.\n\nMáčka skvrnitá patří mezi vejcorodé živočichy.\n\nMáčky jsou systematicky loveny pro chutné maso, které obsahují. Před samotnou konzumací se musí ale odstranit jedovatá játra. Máčka skvrnitá je často nabízena i v nákupní síti v Česku. Máčky se často chovají i v akváriích pro svůj atraktivní vzhled a menší nároky na objem nádrží, ve kterých jsou chovány.\n\n"}
{"id": "333883", "url": "https://cs.wikipedia.org/wiki?curid=333883", "title": "Almora (hudební skupina)", "text": "Almora (hudební skupina)\n\nAlmora je turecká symphonic / gothic metalová kapela založená v roce 2001.\n\n\n\n"}
{"id": "333885", "url": "https://cs.wikipedia.org/wiki?curid=333885", "title": "Slunečnice (rozcestník)", "text": "Slunečnice (rozcestník)\n\nSlunečnice může být:\n\n"}
{"id": "333886", "url": "https://cs.wikipedia.org/wiki?curid=333886", "title": "Jan Borna", "text": "Jan Borna\n\nJan Borna (25. srpna 1960 Příbram – 16. ledna 2017 Praha ) byl český divadelní režisér a básník. Až do své smrti působil jako režisér pražského Divadla v Dlouhé.\n\nV roce 1983 vystudoval obor teorie kultury na Filozofické fakultě Karlovy Univerzity v Praze a získal titul PhDr. Následně roku 1988 dokončil studium režie na pražské DAMU. Od roku 1990 působil na DAMU jako pedagog na katedře alternativního a loutkového divadla, kde vedl herecký ateliér. V letech 1987–1990 byl členem Volného spojení režisérů. Než roku 1996 zakotvil jako režisér a člen uměleckého vedení v pražském Divadle v Dlouhé, absolvoval několik angažmá: 1985–1986 v brněnském HaDivadle, 1989–1992 v loutkovém Divadle Drak v Hradci Králové, 1991–1992 v Realistickém divadle (dnes Švandovo) v Praze, 1993–1996 byl uměleckým šéfem a režisérem Dejvického divadla v Praze. S Jaroslavem Duškem zakládal divadelní soubor Vizita. V roce 2002 obdržel Cenu Českého střediska ASSITEJ (Mezinárodní asociace divadel pro děti a mládež). Jako režisér uváděl své vlastní inscenace i původní hry jiných autorů. Na konci prvního desetiletí 21. století se věnoval především dramatizacím – (2008) úspěšná inscenace Oněgin byl Rusák podle knižní předlohy Ireny Douskové, která byla pokračováním slavné knihy Hrdý Budžes. Bornovy režijní počiny se vyznačovaly výjimečným citem pro detail a uměním inteligentního humoru. Často hry ozvláštňovala hudební produkce se zpěvem, pro které režisér našel výborné protagonisty v hercích Divadla v Dlouhé.\n\nRoku 1992 mu byla diagnostikována roztroušená skleróza. Často se objevoval v médiích v rámci demýtizace tohoto onemocnění a podpory těch, kteří jím trpí. Rok 2005 objevil Jana Bornu také jako nadaného básníka s osobitým stylem. Vydal celkem pět sbírek.\n\nV posledním období života Jana Bornu výrazně pracovně omezovalo jeho těžké onemocnění.\n\n\nV Divadle v Dlouhé:\n\n\n"}
{"id": "333888", "url": "https://cs.wikipedia.org/wiki?curid=333888", "title": "Paměť se zpožďovací linkou", "text": "Paměť se zpožďovací linkou\n\nPaměť se zpožďovací linkou ( ) je elektronická paměť, která se používala v prvních počítačích. Její obsah se musel pravidelně obnovovat ( ) avšak na rozdíl od moderních pamětí RAM k ní byl přístup sériový.\n\nV původní implementaci se elektrické pulzy měnily na mechanické, které se relativně pomalu šířily válcem naplněným rtutí, magnetorestriktivní cívkou nebo piezoelektrickým krystalem. Médium mohlo přenášet v kterémkoliv okamžiku stovky nebo tisíce vln. Po dosažení druhého konce byly vlny přeměněny zpět na elektrické pulzy, obnoveny do původní podoby a znovu předány na začátek média, takže došlo k obnovení obsahu informace. Získání příslušné informace vyžadovalo čekat na okamžik, až vlna dorazí na konec materiálu, což znamenalo prodlevu v řádu mikrosekund.\n\nPaměť se zpožďovací linkou vynalezl J. Presper Eckert ve 40. letech minulého století pro použití v počítačích jako byly například EDVAC a UNIVAC I.\nObdobná paměť se používala pro zpožďování signálu v barevných televizorech v systému SECAM.\n\n"}
{"id": "333889", "url": "https://cs.wikipedia.org/wiki?curid=333889", "title": "God Is an Astronaut", "text": "God Is an Astronaut\n\nGod Is an Astronaut je čistě instrumentální čtyřčlenné hudební uskupení pocházející z Irska. Trojice hraje od roku 2002 a ve stejném roce také vydala své debutové album s názvem \"The End of the Beginning\" pod vlastním labelem Revive Records.\n\nS rokem 2005 vyšlo jejich druhé řadové album nesoucí název \"All Is Violent, All Is Bright\". Na druhé desce se kapela lehce odpoutala od elektroniky a dala více prostoru elektrickým kytarám a živým bicím. O rok později kapela přišla s EP \"A Moment of Stillness\".\n\nAlbum \"Far From Refuge\" vyšlo v roce 2007. Zvuk kapely byl zde dosud nejsyrovější za celou dobu kariéry. Hned rok na to přišli s dalším počinem, deskou nazvanou podle sebe samých \"God Is An Astronaut\". Toto album při vydávání postihly finanční problémy, jelikož členové kapely byli ještě před vydáním okradeni o nástroje a veškerou výbavu v celkové hodnotě 20 000 dolarů. Stalo se tak na konci vůbec prvního amerického turné skupiny (jehož uskutečnění mimochodem také stálo 20 000 dolarů) v roce 2008, kdy kapela již měla namířeno domů do Evropy.\n\n\n\n\n"}
{"id": "333894", "url": "https://cs.wikipedia.org/wiki?curid=333894", "title": "William Huggins", "text": "William Huggins\n\nSir William Huggins, OM, FRS (7. února 1824 - 12. května 1910) byl anglický astronom, původně obchodník s textilem, nejvíce známý svou průkopnickou prací na poli spektroskopické astronomie. V letech 1900 až 1905 byl prezidentem Královské společnosti.\n\nNarodil se v Cornhillu v Middlesexu v roce 1824 a byl manželem Margaret Lindsay Huggins, renomované astronomky. Ta mu pomáhala s fotografiemi a s jeho výzkumem.\n\nPostavil si soukromou observatoř v Jižním Londýně, odkud sledoval spektrální čáry nebeských těles. Huggins jako první rozlišil mlhoviny a galaxie na základě spektrálních analýz. V kometách se mu v roce 1868 podařilo prokázat přítomnost uhlíkových sloučenin a jako první změřil ve stejném roce radiální rychlost jasné hvězdy Sírius. Spolupracoval také se svým sousedem, chemikem Williamem Allenem Millerem. \n\nJsou po něm pojmenovány:\n\n"}
{"id": "333901", "url": "https://cs.wikipedia.org/wiki?curid=333901", "title": "(I Can't Get No) Satisfaction", "text": "(I Can't Get No) Satisfaction\n\n„(I Can't Get No) Satisfaction“ je rockový hit, který Mick Jagger a Keith Richards napsali původně jako americký singl pro čtvrté studiové album \"Out of Our Heads\" skupiny The Rolling Stones. Časopis \"Rolling Stone\" dal Satisfaction na druhé místo svého žebříčku \"500 největších hitů všech dob\", a stanice VH1 ji dala na první místo seznamu \"100. největších rock n' rollových hitů\". V roce 2006 tuto skladbu dala národní kongresová knihovna USA do svého národního registru hudebních nahrávek.\n\nSong poprvé vyšel jako singl v USA v červnu 1965 a později byl v červenci stejného roku vydán na americké verzi alba \"Out of Our Heads\". Skladba byla průlomovým hitem, který byl v USA prvním umístěným na první pozici žebříčku Billboard Hot 100.\n\nV Evropě se vzhledem na to, že se v jejím textu nacházejí na svou dobu příliš silné sexuální narážky, se tato píseň zprvu hrála jen na pirátských rozhlasových stanicích. Ani na alb \"Out of Our Heads\" určeném pro tento trh se tato skladba nenacházela. V britském království singl „(I Can't Get No) Satisfaction“ vyšel v srpnu 1965. V žebříčcích prorazil hned na první místo a byl zároveň v čtvrtým singelm skupiny The Rolling Stones, který se dostal na jeho vrchol.\n\nText písně obsahuje odkazy na sexuální styk a téma boje proti komercionalizaci, čímž je způsobeno, že „je vnímaný jako útok na status quo“.\n\nKeith Richards říká, že když ho jednou uprostřed noci napadl kytarový riff k této skladbě, vstal, nahrál jej na magnetofon spolu se slovy „I can't get no satisfaction“ a zalehl znovu do postele. Později dodal, že výsledná nahrávka byla „dvouminutovým hraním motivu 'Satisfaction' a čtyřiceti minutami jeho chrápání“\nPozději v květnu 1965 spolu s Jaggerem dokončili skladbu v pokoji floridského hotelu \"Clearwater\".\n\nAutorem většiny textu je Mick Jagger. Byl inspirován zuřivým rozvojem komerce, který Stones zažili během pobytu v USA.\n\nRichards měl nepříjemný pocit, že riff se příliš podobá skladbě „Dancing in the Street“ od skupiny Martha and the Vandellas (skladbu, jejíž coververzi nahrál Jagger spolu s Davidem Bowiem v roce 1985 jako charitativní singl).\n\nJagger později dodává: \"Zprvu tato píseň zněla spíš jako folková skladba, Keith ji neměl bůhvíjak v lásce, nechtěl aby z ní byl vydaný singl, myslím, že ji považoval za příliš jednoduchou. Nemyslím, že by si ji tehdá pořádně poslechl. Považoval ji jen za jeden z bláznivých kytarových riffů.“\" Jagger dál poukazuje na to, že hlavní motiv textu připomíná slova z písně „30 Days“ od Chucka Berryho (Ve skutečnosti v Chuckově textu je „I \"don't\" get no satisfaction from the judge“). \"Za povšimnutí stojí i Reddigova interpretace známého hitu Rolling Stones \"Satisfaction\". Otis Redding vytvořil osobitý styl, ve kterém spojuje osobitý styl pop music s blues a prvky gospel. Ale to není to rozumové spojení. Je přirozené, ojedinělé, bytostně pravdivé. Jeho sound je skutečný a neopakovatelný. Patří k němu jako patří pláč k dítěti. Je to krystalický tvar sebevyjádření.\"\n"}
{"id": "333903", "url": "https://cs.wikipedia.org/wiki?curid=333903", "title": "Tykvovité", "text": "Tykvovité\n\nTykvovité (\"Cucurbitaceae\") je čeleď vyšších dvouděložných rostlin z řádu tykvotvaré (\"Cucurbitales\"). Čeleď zahrnuje asi 850 druhů ve 118 rodech a vyskytuje se po celém světě mimo nejchladnějších pásem. Jsou to převážně popínavé byliny s úponkami, najdou se ale mezi nimi i dřevnaté liány, vzpřímené sukulenty a rostliny s mohutnou přízemní stonkovou hlízou. Mají nejčastěji pětičetné jednopohlavné květy v úžlabních květenstvích. Plody jsou bobule nebo tobolky. Hořkou chuť způsobuje obsah často jedovatých kukurbitacinů.\n\nMnohé druhy tykvovitých jsou důležitými plodinami pěstovanými pro jedlé plody, například okurka, dýně, melouny, tykve. Další druhy jsou využívány na výrobu nádob a hudebních nástrojů nebo jako mycí houby. Mnohé mají také využití v medicíně.\n\nV české květeně není žádný druh původní, široce ale zdomácněly dva druhy rodu posed (\"Bryonia\").\n\nTykvovité jsou jednoleté nebo vytrvalé byliny s popínavými nebo plazivými lodyhami, řidčeji liány s měkkým dřevem. Někteří zástupci mají velkou stonkovou hlízu, z jejíhož vrcholu vyrůstají popínavé lodyhy (např. americký rod \"Ibervillea\" a africké \"Gerrardanthus\" a \"Kedrostis\"). Druh \"Dendrosicyos socotranus\" z ostrova Sokotra má charakter robustního vzpřímeného sukulentu. Trnité stonky má např. africký druh \"Acanthosicyos horridus\". Kořeny jsou tenké nebo hlízovitě či řepovitě ztlustlé. Stonky i listy jsou nejčastěji alespoň poněkud sukulentní. Rostliny jsou jednodomé nebo dvoudomé. Úponky jsou 2 až 3x větvené nebo jednoduché, vyrůstají po straně v paždí listů, u některých zástupců chybějí. Charakteristické jsou bikolaterální cévní svazky. Chlupy jsou jednoduché, často mineralizované, s cystolity na bázi. Listy jsou střídavé, jednoduché nebo řidčeji dlanitě složené (trojčetné listy mají např. některé druhy rodů \"Gurania\", \"Helmontia\", \"Psiguria\"), bez palistů. Čepel je často dlanitě laločnatá, s dlanitou žilnatinou. Květy jsou obvykle jednopohlavné, pravidelné (andreceum je nezřídka souměrné), s krátkou nebo prodlouženou češulí, jednotlivé nebo v úžlabních, často jednopohlavných květenstvích. Květy se často otevírají jen na jeden den. Samčí a samičí květy mohou být zcela odlišného vzhledu i velikosti. Kalich i koruna jsou většinou z 5 lístků (řidčeji 3 až 6). Kalich je na bázi srostlý v češuli, koruna je srostlá nebo volná. Tyčinek v samčích květech je primárně 5, často ovšem srůstají ve 2 nebo 3. Semeník samičích květů je polospodní až spodní, srostlý obvykle ze 3 plodolistů, s 1 nebo 3 komůrkami, s jedním až mnoha vajíčky a parietální nebo axillární placentací. Plodem je dužnatá nebo vysýchavá bobule, řidčeji tobolka. Nezralé plody jsou velmi hořké. Semena jsou plochá, bez endospermu. Pylová zrna jsou velká, u některých rodů (např. tykev – \"Cucurbita\") mohou být jednotlivá zrna vidět pouhým okem.\n\nTykvovité při nízkých teplotách velmi rychle vadnou a odumírají. Nepříznivé klimatické podmínky nejčastěji přežívají v podobě semen nebo podzemního oddenku.\n\nKvěty jsou opylovány nejčastěji včelami, můrami, kolibříky a netopýry. Semena z dužnatých plodů jsou šířeny různými zvířaty. Bobule středomořské tykvice stříkavé (\"Ecballium elaterium\") se za zralosti při sebemenším podnětu oddělují a prudce vystřikují kašovitý obsah se semeny. Bobule \"Cyclanthera explodens\" za zralosti explodují a rozstřikují semena do okolí.\n\nČeleď má kosmopolitní rozšíření, chybí v polárních oblastech a v chladných částech mírného pásu. Největší diversity dosahuje v sušších oblastech Afriky.\n\nV České květeně není žádný druh tykvovitých původní. Široce zdomácnělé jsou druhy posed bílý (\"Bryonia alba\"), pocházející z oblasti od jihovýchodní Evropy po Střední Asii, a posed dvoudomý (\"Bryonia dioica\"), rostoucí přirozeně ve Středomoří.\nVzácně zplaňují některé pěstované okrasné druhy: štětinec laločnatý (\"Echinocystis lobata\"), loubenka pochybná (\"Thladiantha dubia\") a libenka hranatá (\"Sicyos angulata\").\nV teplejších oblastech České republiky jsou pro plody pěstovány okurka setá (\"Cucumis sativus\"), meloun cukrový (\"Cucumis melo\"), dýně obecná (\"Cucurbita pepo\"), dýně obrovská (\"Cucurbita maxima\") a lubenice obecná (vodní meloun, \"Citrullus lanatus\").\n\nV Evropské květeně je původní mimo výše zmíněného rodu posed (\"Bryonia\") ještě tykvice stříkavá (\"Ecballium elaterium\"), rostoucí ve Středomoří. Občas také zplaňuje severoafrická kolokvinta (\"Citrullus colocynthis\"), pěstovaná k medicínským účelům.\n\nCharakteristickými obsahovými látkami jsou zejména tetracyklické triterpenoidy zvané kukurbitaciny, extrémně hořké látky jedovaté pro většinu obratlovců i bezobratlých.\nHojně jsou zastoupeny také pentacyklické triterpenoidní saponiny.\n\nČeleď tykvovité byla v minulosti řazena do řádu tykvotvaré – \"Cucurbitales\" (v Tachtadžjanově a Dahlgrenově systému) nebo violkotvaré – \"Violales\" (Cronquistův systém). Jedná se o jasně monofyletickou skupinu, což dokazují i molekulární výsledky.\nDříve byla tato čeleď na základě čnělek (volné versus srostlé ve sloupek) dělena na dvě podčeledi: \"Zanonioideae\" (18 rodů) a \"Cucurbitoideae\" (asi 100 rodů). Toto dělení bylo však zpochybněno.\nPodle kladogramů APG jsou tykvovité bazální čeledí větve tykvotvarých zahrnující ještě čeledi kysalovité (\"Begoniaceae\"), \"Datiscaceae\" a \"Tetramelaceae\".\n\nMnohé druhy tykvovitých náleží mezi důležité plodiny, některé byly domestikovány již v dávných dobách.\n\nOkurka setá (\"Cucumis sativus\") je domácí v severovýchodní Indii na úpatí Himálaje. Pěstovány jsou i africké druhy tohoto rodu, např. angurie (\"Cucumis anguria\") a kiwano (\"Cucumis metuliferus\").\nMeloun vodní (\"Citrullus lanatus\") pochází z jihozápadní Afriky, dnes se pěstuje v mnoha odrůdách po celém světě.\nRod tykev (\"Cucurbita\") pochází z tropické Ameriky. Mimo nejrozšířenějšího druhu tykev obecná (cuketa, \"Cucurbita pepo\") je pěstována tykev velkoplodá (\"Cucurbita maxima\"), tykev pižmová (\"Cucurbita moschata\"), tykev fíkolistá (\"Cucurbita ficifolia\") a další.\nMeloun cukrový (\"Cucumis melo\") pochází pravděpodobně z východní Afriky, v Egyptě je pěstován již po tisíciletí.\nV tropech a subtropech je pro velké plody pěstována beninkasa voskonosná (\"Benincasa hispida\"), pocházející z jihovýchodní Asie. Plody vydrží dlouho čerstvé, dužnina má spíše neurčitou chuť. Ze semen se lisuje stolní olej, vosk z povrchu plodů se používá na výrobu svíček. Čajot (\"Sechium edule\") je starou kulturní plodinou Mayů, Aztéků a dalších indiánských kmenů na území Mexika.\nDnes je pěstován v tropech a subtropech celého světa. Využívány jsou plody i škrobnaté kořenové hlízy. Podobné, ale menší plody poskytuje také takako (\"Polakowskia tacaco\"), rostoucí ve Střední Americe. V Indii jsou rozšířenou zeleninou nezralé plody vlasokvětu \"Trichosanthes dioica\", nazývané parval.\nMístní význam mají i plody mnohých jiných tykvovitých, např. asijských druhů \"Coccinia grandis\" a \"Trichosanthes anguina\", africké \"Cucumeropsis edulis\", jihoamerická korila (\"Cyclanthera pedata\"), \"Sicana odorifera\" a \"Sicana sphaerica\". Jedlé jsou také mladé plody lagenárie (\"Lagenaria siceraria\"), momordiky (\"Momordica charantia\", \"M. cochinchinensis\"), lufy válcovité (\"Luffa cylindrica\") a lufy ostrohranné (\"Luffa acutangula\").\nV tropické Africe jsou pěstovány pro semena \"Telfairia pedata\" a \"Telfairia occidentalis\". Semena mají chuť mandlí, jsou konzumována přímo, nebo je z nich lisován olej.\nJedlá jsou semena i dužnina trnitého jihoafrického keře \"Acanthosicyos horrida\".\nDruh \"Hodgsonia macrocarpa\" je v Asii omezeně pěstován pro velká semena obsahující až 80% tuku.\n\nPlody lagenárie (\"Lagenaria siceraria\") jsou po odstranění dužniny využívány jako nádoby a k výrobě hudebních nástrojů. Druh pochází z tropů Starého Světa (některé zdroje uvádějí jako pravlast Afriku, jiné jihovýchodní Asii), archeologické doklady o jeho využívání v Jižní Americe jsou staré staré i 6000 let. Některé přírodní národy v Africe, ve Venezuele a především na Nové Guineji používají dlouhé plody lagenárie jako pochvu na penis.\nV tropické Americe jsou podobným způsobem na výrobu nádob využívány kulovité plody \"Posadea sphaerocarpa\".\nVláknitý skelet plodů \"Luffa aegyptiaca\" má využití jako mycí houba.\n\nNěkteré tykvovité jsou pěstovány jako okrasné rostliny, např. některé kultivary dýně obecné (\"Cucurbita pepo\") s ozdobnými plody.\n\nMnoho druhů tykvovitých má lékařské využití. Posed bílý (\"Bryonia alba\") a posed dvoudomý (\"Bryonia dioica\") byly v minulosti používány v lidové medicíně jako laxativa, dnes jsou pro obsah kukurbitacinů chápány jako jedovaté.\nSemena dýně obecné (\"Cucurbita pepo\") obsahují olej, fytosteroly a kukurbitin (nebílkovinná aminokyselina) a jsou používány jako urologikum a prostatikum.\nHořké bobule kolokvinty (\"Citrullus colocynthis\") ze severní Afriky obsahují glykosid colocynthin a mají silně projímavý účinek.\nExtrakt ze semen druhu \"Fevillea cordifolia\", rostoucího v tropické Americe, slouží k neutralizaci hadího jedu.\n\nMezi další medicinálně využívané druhy patří čajot (\"Sechium edule\"), \"Coccinia grandis\" z tropů Starého Světa, středomořská tykvice stříkavá (\"Ecballium elaterium\"), v Americe tykev smrdutá (\"Cucurbita foetidissima\") a \"Sicana odorifera\", v Asii \"Gynostemma pentaphyllum\", \"Hemsleya amabilis\" a \"Siraitia grosvenorii\".\n\nV čínské medicíně jsou využívány různé druhy rodu momordika (\"Momordica cochinchinensis\", \"M. charantia\" a \"M. balsamina\") při léčení abscesů, hemoroidů, zduřelých uzlin a poškození šlach.\nHlízy vlasokvětu Kirilovova (\"Trichosanthes kirilowii\") obsahují polypeptid trichosanthin a byly v tradiční čínské a jihoasijské medicíně používány jako abortivum. V současnosti jsou studovány v souvislosti s léčením AIDS.\nV čínské medicíně je dnes vlasokvět používán při kašli, zácpě a dalších obtížích.\n\nČeleď zahrnuje asi 850 druhů ve 118 rodech.\n\n\"Abobra\",\n\"Acanthosicyos\",\n\"Actinostemma\",\n\"Alsomitra\",\n\"Ampelosicyos\",\n\"Apodanthera\" (vč. \"Melothrianthus\"),\n\"Austrobryonia\",\n\"Baijiania\",\n\"Bambekea\",\n\"Bayabusua\",\n\"Benincasa\",\n\"Blastania\" (vč. \"Ctenolepis\"),\n\"Bolbostemma\", \n\"Borneosicyos\",\n\"Brandegeea\", \n\"Bryonia\",\n\"Calycophysum\",\n\"Cayaponia\",\n\"Cephalopentandra\",\n\"Ceratosanthes\",\n\"Cionosicys\",\n\"Citrullus\" (vč. \"Pseudocucumis\"),\n\"Coccinia\",\n\"Cogniauxia\",\n\"Corallocarpus\",\n\"Cucumis\",\n\"Cucurbita\",\n\"Cucurbitella\",\n\"Cyclanthera\",\n\"Cyclantheropsis\",\n\"Dactyliandra\",\n\"Dendrosicyos\",\n\"Diplocyclos\", \n\"Doyerea\",\n\"Ecballium\",\n\"Echinocystis\",\n\"Echinopepon\",\n\"Eureiandra\",\n\"Fevillea\",\n\"Gerrardanthus\",\n\"Gomphogyne\",\n\"Gurania\",\n\"Gynostemma\",\n\"Halosicyos\",\n\"Hanburia\",\n\"Helmontia\",\n\"Hemsleya\",\n\"Herpetospermum\",\n\"Hodgsonia\",\n\"Hymenosicyos\", \n\"Ibervillea\" (vč. \"Dieterlea\", \"Tumamoca\"),\n\"Indofevillea\",\n\"Indomelothria\",\n\"Kedrostis\",\n\"Khmeriosicyos\",\n\"Lagenaria\",\n\"Lemurosicyos\",\n\"Linnaeosicyos\",\n\"Luffa\",\n\"Marah\",\n\"Melothria\",\n\"Microsechium\",\n\"Momordica\",\n\"Muellerargia\",\n\"Neoalsomitra\",\n\"Nothoalsomitra\",\n\"Oreosyce\", \n\"Papuasicyos\",\n\"Parasicyos\",\n\"Penelopeia\",\n\"Peponium\",\n\"Peponopsis\",\n\"Polyclathra\",\n\"Psiguria\",\n\"Pteropepon\",\n\"Raphidiocystis\",\n\"Ruthalicia\",\n\"Schizocarpum\",\n\"Schizopepon\",\n\"Scopellaria\",\n\"Sechiopsis\",\n\"Selysia\", \n\"Seyrigia\",\n\"Sicana\",\n\"Sicydium\",\n\"Sicyocaulis\",\n\"Sicyos\" (vč. \"Sechium\"),\n\"Sicyosperma\",\n\"Sinobaijiania\", \n\"Siolmatra\",\n\"Siraitia\",\n\"Solena\",\n\"Tecunumania\",\n\"Telfairia\",\n\"Thladiantha\",\n\"Trichosanthes\",\n\"Trochomeria\",\n\"Trochomeriopsis\",\n\"Wilbrandia\",\n\"Xerosicyos\",\n\"Zanonia\",\n\"Zehneria\"\n\n\n"}
{"id": "333908", "url": "https://cs.wikipedia.org/wiki?curid=333908", "title": "Bristolská katedrála", "text": "Bristolská katedrála\n\nBristolská katedrála nebo také Katedrální kostel Nejsvětější Trojice (\"Cathedral Church of the Holy and Undivided Trinity\") je anglikánská katedrála v anglickém městě Bristol. Byla založena roku 1140 a roku 1542 se stala sídlem biskupa nově vytvořené Bristolské diecéze. Nachází se na \"College Green\" a její výstavba trvala asi 700 let. Katedrála se vyznačuje unikátní architekturou, neobvyklými památníky a velkými historickými varhany.\n\nBristolská katedrála byla založena roku 1140 jako opatství Svatého Augustína Robertem Fitzhardingem, bohatým velkostatkářem a královským úředníkem. Původní kostel opatství, z něhož se dochovaly pouze fragmenty, byl postaven v letech 1140 až 1148 v románském slohu. Další kamenná stavba byla na tomto místě vybudována v letech 1148 až 1164. Z této stavby se dochovaly tři pozůstatky – kapitula a strážní dům opatství, ve kterém jsou nyní kanceláře diecéze a druhá románská brána.\n\nOpat David (1216 až 1234) zahájil novou fázi výstavby, hlavně od roku 1220 výstavbu kaple věnované blahoslavené Marii, přiléhající k severní straně kůru. Tato stavba, která se dochovala do současnosti byla označována jako \"Elder Lady Chapel\". Architektem byl Adam Lock, stavitel Wellské katedrály.\n\nOpat Eduard Knowle zahájil přestavbu kostela opatství. V letech 1298 až 1332 bylo východní křídlo kostela přestavěno v dekorativním slohu.\n\nDalší práce pak ustaly na dalších asi sto let. Okolo roku 1400 byla postavena příčná chrámová loď a hlavní věž.\nOpat John Newland (1481 až 1515) zahájil přestavbu hlavní chrámové lodi ale její dostavba nebyla kompletní v době rušení anglických klášterů v roce 1539. Částečně postavená loď byla zbořena a východní část kostela byla uzavřena. V roce 1542 nechal Jindřich VIII. dostavět budovu do podoby centra nové Bristolské diecéze. Byla věnována Nejsvětější trojici.\n\nV letech 1868 až 1877 byla postavena nová hlavní loď v novogotickém slohu harmonicky doplňující východní křídlo. Jejím stavitelem byl George Edmund Street. Slavnostní otevření proběhlo 23. října 1877 i když západní část a její dvě věže byly dokončeny až roku 1888.\n\nZápadní křídlo Bristolské katedrály je neobvyklé z několika hledisek. Její hlavní i postranní loď jsou přibližně stejně vysoké. Zatímco v německém gotickém slohu je tato forma dosti obvyklá, je v britském gotickém slohu použito jen velmi zřídka a Bristolská katedrála je jejím nejvýraznějším představitelem. Jedním z efektů této konstrukce je, že veškeré osvětlení lodě je zprostředkováno oknem v průčelí, které je neobvykle velké. Druhou zvláštností jsou tři unikátní klenby.\n\nStreetův návrh korespondoval s původní stavbou gotického kůru. Z hlediska výšky stavby není zřejmé, že se jedná o stavbu z jiného období. Jeho návrh interiéru respektuje duch původního středověkého žebroví ale jeho návrh není imitací původního díla.\n\nV katedrále se dále nachází dva neobvyklé Berkleyho památníky. Jsou zasazeny ve výklencích zdí a jsou obklopeny baldachýnem s obrácenými oblouky.\nPrůčelí je provedeno spíše ve španělském než anglickém stylu. Je dosti široké vzhledem ke své výšce a má pouze jeden vchod. Na rozdíl od většiny anglických gotických katedrál má nad vstupem kulaté okno. Detaily jeho výzdoby ale korespondují s anglickým prostředím.\n\nNěkteré rozměry katedrály. Celková délka – vnější 91,4m, vnitřní 87m. Hlavní chrámová loď – délka 38m, šířka 9m, výška 16m.\n\nVarhany byly původně instalovány roku 1685 Renatusem Harrisem a jejich hodnota byla vyčíslena na 500 £. Tyto byly později odstraněny a opravovány ačkoli některé části původního nástroje včetně skříně a píšťal byly použity i pro současný nástroj sestavený roku 1097. Nachází se nad výklenkem na severní straně kůru. V roce 1989 byly restaurovány.\n\n"}
{"id": "333911", "url": "https://cs.wikipedia.org/wiki?curid=333911", "title": "Rájec (Rájec-Jestřebí)", "text": "Rájec (Rájec-Jestřebí)\n\nBývalá samostatná obec Rájec nad Svitavou je dnes součástí města Rájec-Jestřebí jako místní část Rájec. Dalšími městskými částmi jsou Jestřebí, Holešín a Karolín.\n\nNázev patrně pochází od slova Ráj zdrobněno zdrobňující příponou „-ec“. V historických listinách je toto jméno různě komoleno (\"Raycz\", \"Raicz\", \"Regicz\", v první polovině XV. století \"Rajecz\", ve druhé \"Rejc\", v 17. a 18. století \"Reitz\"). Dříve byl z pochopitelných důvodů (odvození od slova Ráj) Rájec rodu mužského, dnes je dle oficiálních míst rodu ženského.\n\nRájecký znak je tvořen rádlem a krojidlem, které jsou po stranách doplněny jakýmisi kvítky. Toto se pochopitelně opakuje i na pečeti, na které je navíc i nápis.\n\nPrvní zmínka o Rájci pochází z roku 1141 na známé listině olomouckého biskupa Jindřicha Zdíka. Rájec je však patrně ještě starší, neboť roku 1136 napsal pokračovatel Kosmův, že statky ty \"od dávné doby byly v držení předchůdců Zdikových\". Pravděpodobně k biskupství nepatřil Rájec jako celek, jen některé části (biskupství však mělo většinu). Olomoucké biskupství však Rájce brzy pozbylo.\n\nVětšinu získali členové starobylého rodu z Rájce. První, kdo se chlubí přívlastkem \"z Rájce\", je Všebor z Rájce v listině Codex diplomaticus Moraviae II. 315. Příslušníci rodu \"z Rájce\" byli příbuzní vladykům z Lelekovic. Ráječtí patřili k významným moravským rodům, neboť Všebor a Heřman jsou roku 1370 jmenováni jako přísedící u panského soudu. Některý z Všeborů z Rájce patrně založil ves Šeborov (dnes Šebrov). Roku 1385 měl téměř všechen majetek rájecký příslušník rodu pánů z Kunštátu Ješek Puška z Kunštátu (jisté podíly už měl roku 1375). Jeho syn Heralt Puška z Kunštátu prodal Rájec roku 1412 svému příbuznému Alšovi z Kunštátu na Lysic. Při této koupi se uvádějí dva rozbořené hrady. Vzápětí získal Rájec Jan z Lomnice. Dalšími majiteli Rájce jsou Jindřich z Rájce (zmiňovaný roku 1418) a Hanušek z Rájce a z Valče (roku 1437). Měli však již jen malý podíl.\n\nV roce 1437 koupil rájecké zboží olomoucký biskup Pavel z Miličína, který je držel se svým bratrem Vilémem. Rodu pánů z Miličína patřil Rájec do roku 1464, kdy jej získali Bedřich, Bohuš a Petr z Drnovic. Drnovští z Drnovic své panství rozšiřovali a zvelebovali. Kolem roku 1570 nechal Bernard Drnovský z Drnovic pustý hrad v Rájci velkoryse přestavět v renesanční zámek. Po jeho smrti v roce 1600 zdědili rozsáhlé panství (Rájec, Doubravice, Drnovice, Jedovnice, Holštýn, Lipovec, Senetářov, Kotvrdovice, Holešín, Kuničky, Němčice, Žďár, Petrovice, Vavřinec, Sloup, Šošůvka, ...) potomci jeho bratra Bohuše Jan, Kateřina a Johanka. Jan zemřel roku 1620. Dědictví bylo rozděleno mezi Kateřinu, provdanou za Hanuše Zdislava z Heissensteinu (panství rájecké), a Johanku, provdanou za Jiřího Ehrenreicha z Roggendorfu (panství kounické).\n\nKateřina zemřela roku 1621, Hanuš se oženil za Alžbětu Salmovou a roku 1635 zemřel. Kvůli třicetileté válce ale Rájec nepřipadl ani Alžbětě ani jejímu synovi, ale Janu hraběti Werdenberkovi a poté přešel do rukou rodiny Pazmanské. Johanka rozená Drnovská (poslední potomek Drnovských po přeslici), která díky účasti na povstání roku 1620 ztratila panství kounické, získala Rájecké u soudu roku 1661 zpět do rukou Drnovských. Roku 1667 Johanka umírá a roku 1675 připadá panství jejímu synovi Janu Kristianovi Roggendorfovi.\n\nJanův syn Karel Ludvík z Roggendorfu, svobodný pán z Mollenburku, založil osady Molenburk a Rogendorf, jeho choť Karolina rozená Pálffy z Erdödu založila Karolín. Po vyhoření zámku v Rájci si Karolina zvolila za své sídlo roku 1746 Sloup, kde byl právě dostavěn poutní kostel P. Marie Bolestné. Karolina zemřela roku 1759, zůstali po ní tři synové František, Antonín a Arnošt a tři dcery Aloisia, Gabriela a Rafaela. Posledně zmiňovaná se provdala za Antonína hraběte Salm-Reifferscheidta.\n\nAntonín poté odkupuje podíly od ostatních dědiců. Tím se Salmové dostávají do Rájce, kde žije Marie Alžběta Salmová dodnes. Nejvýznamnějším členem tohoto rodu byl Hugo František Salm, který hospodářsky zvelebil rájecké i blanenské panství.\n\nDne 2. července 1913 byl Rájec povýšen c. k. okresním hejtmanstvím v Boskovicích na \"městys\" (městečko).\n\n12. června 1960 se konaly první společné Rájeckojestřebské volby do MNV, jimiž byly obě dříve samostatné obce spojeny v jeden celek Rájec-Jestřebí.\n\nPůvodně v Rájci stávaly dva hrady, \"hořejší\" (zmiňovaný roku 1376) na pahorku, kde nyní stojí zámek, a druhý na tzv. Sojčím vrchu, jemuž se též říká \"Hradisko\". Oba jsou roku 1412 zmiňovány jako pobořené.\n\nNěkdy na počátku 16. století (asi roku 1506) byl hrad (dolní tvrz) obnoven a roku 1570 byl přestavěn Bernardem Drnovským na renesanční zámek (dnes zvaný \"Dolní zámek\"). K zámku vedla brána od kostela (tj. ze severu), nad níž byl znak Drnovských. Tato brána byla asi zazděna roku 1680 (podle závěrečného kamene s růží a letopočtem 1680). Nová brána jde od jihu. V rohu příhradku je kulatá věž, v níž bývalo dole vězení. Odtud pochází její název \"hladomorna\". V první polovině 18. století tento zámek vyhořel.\n\nPřed rokem 1746 Starý zámek vyhořel, byl pobořen a kamení z něj bylo použito k výstavbě zámku nového. Ten byl dokončen roku 1763. Jeho architektem je Bedruzzi a je v barokovém stylu. To, že na sebe starý a dnešní nový zámek nenavazují, je způsobeno tím, že nový zámek byl postaven o kousek výš.\n\n\n\n\n"}
{"id": "333914", "url": "https://cs.wikipedia.org/wiki?curid=333914", "title": "Polybromované difenylethery", "text": "Polybromované difenylethery\n\nBromované difenylethery (PBDE) jsou skupinou 209 bromovaných organických látek příbuzných strukturou a vlastnostmi.\n\nRozlišují se tři typy BDE podle počtu atomů bromu v molekule. Penta-BDE obsahují 5 atomů bromu, okta-BDE obsahují 8 atomů bromu a deka-BDE obsahují 10 atomů bromu.\n\nJsou nerozpustné ve vodě, ale dobře rozpustné v organických rozpouštědlech. Komerčně dostupná směs nazývaná penta-bromdife­nylether (penta-BDE) je ve skutečnosti směsí příbuzných látek, jejich molekuly obsahují 4 až 6 atomů bromu. Je to hustá olejovitá až polotuhá hmota tmavě žluté barvy. Rozkládá se při teplotě nad 200 °C. Je nehořlavá, nerozpustná ve vodě.\n\nPBDE mohou ohrožovat život mnohých organismů, především vodních. Poškozují jejich reprodukci a růst. Jde o perzistentní látky, které odolávají v přírodě rozkladu. Mají schopnost bioakumulace v živých organismech a sedimentech, jakož schopnost transportu na velké vzdálenosti.\n\nPBDE mohou vyvolat dráždění pokožky a očí. Ukládají se v těle, zejména v tukových tkáních a mohou způsobit poškození jater, poruchy štítné žlázy, zvyšují pravděpodobnost vzniku rakoviny jater a narušují vývoj plodu v těle matky.\n\nV roce 2017 analýza dostupných vědeckých studií o vlivu PBDE konstatovala, že existuje dostatek vědeckých důkazů o souvislosti mezi působením zmíněných chemikálií a poklesem inteligence.\n\nV květnu 2009 bylo v Ženevě na 4. konferenci smluvních stran Stockholmské úmluvy rozhodnuto o zařazení penta- a oktabromovaných difenyletherů na černou listinu úmluvy o perzistentních organických látkách.\n\n\n"}
{"id": "333916", "url": "https://cs.wikipedia.org/wiki?curid=333916", "title": "Jindřich II. Pobožný", "text": "Jindřich II. Pobožný\n\nJindřich II. Pobožný (polsky \"Henryk II Pobożny\"; německy \"Heinrich II. von Schlesien\"); 1196/1207 – 9. dubna 1241) byl sjednotitel a vládce Polska a slezský kníže, třetí syn Jindřicha I. Bradatého a Hedviky Slezské.\n\nJindřich se stal nástupcem svého otce roku 1238 a stal se nejmocnějším z piastovských knížat. Usiloval o sjednocení piastovských území a o titul polského krále. V pokračujících bojích s Vladislavem Odonicem (bojoval s ním již Jindřichův otec) roku 1239 získal další území ve Velkopolsku. Po Odoničově smrti 5. června 1239 mu připadl i zbytek Velkopolska s jeho metropolí Hnězdnem. Podařilo se mu sjednotit Slezsko, Velkopolsko a Malopolsko.\n\nV roce 1239 Jindřich podpořil papeže Řehoře IX. v pozdějším konfliktu s císařem Fridrichem II. Byl rovněž schopný chránit svá území před braniborskými markrabaty.\n\nZačátkem března 1241 vtrhli do Malopolska a Slezska Tataři. Brzy byly dobyty Sandoměř a Krakov. Další porážku utrpěli Poláci v bitvě u Chmielniku. Mongolové poté oblehli Vratislav, kterou se jim však dobýt nedařilo. Vratislavský, velkopolský a krakovský kníže Jindřich II. sebral vojsko a vyrazil proti Mongolům. Nevyčkal však na příchod svého švagra, českého krále Václava I., který spěchal se svým vojskem na pomoc.\n\nMongolové, kteří měli zprávy od zvědů o postupu českého krále, nechtěli dopustit spojení křesťanských armád. Proto zanechali obléhání a vyjeli naproti polskému vojsku. V bitvě u Lehnice byl Jindřich zabit, jeho tělo bylo mezi tisíci bezhlavých a zmasakrovaných mrtvých identifikováno jen podle jeho jedenácti prstů na noze.\n\nSmrt Jindřicha Pobožného na Lehnickém poli způsobila, že rozsáhlé oblasti v jižním Polsku zůstaly mnoho let zpustošené a vylidněné. Rozpadla se „\"monarchie slezských Jindřichů\"“ a ve Slezsku vznikla řada drobných knížectví. V důsledku slibného ekonomického rozvoje se tato země stále více orientovala na politicky konsolidovaný český stát. Jindřichova smrt zároveň neumožnila sjednocení Polska už v polovině třináctého století. Zůstala po něm vdova Anna a deset dětí. V paměti zůstal slezský, velkopolský a krakovský kníže jako ideální rytíř a křesťanský vládce, což jen podtrhlo lehnickou tragédii. Pohřben byl, spolu s ostatními padlými rytíři, v minoritském kostele sv. Vincenta a sv. Jakuba ve Vratislavi.\n\nJindřichovou manželkou byla česká princezna Anna, dcera Přemysla Otakara I. Sňatek se nejspíš uskutečnil mezi lety 1214-1218. Spolu pak měli pět synů a pět dcer:\n\nRoku 2017 byly v diecézi Lehnice započaty přípravy procesu blahořečení. Dne 23. června 2017 vydala Kongregace pro blahořečení a svatořečení tzv. \"Nihil obstat\" což znamená že nic nebrání k procesu blahořečení.\n\n"}
{"id": "333919", "url": "https://cs.wikipedia.org/wiki?curid=333919", "title": "Dobrotice", "text": "Dobrotice\n\nNázev Dobrotice má více částí obcí:\n\nNebo železniční zastávka:\n"}
{"id": "333921", "url": "https://cs.wikipedia.org/wiki?curid=333921", "title": "Hlavice", "text": "Hlavice\n\nHlavice se užívá ve více významech:\n\n\n\n\n"}
{"id": "333923", "url": "https://cs.wikipedia.org/wiki?curid=333923", "title": "Kamil Střihavka", "text": "Kamil Střihavka\n\nKamil Střihavka (* 20. ledna 1965 Osek) je český zpěvák.\n\nVystudoval střední školu elektrotechnickou ve Varnsdorfu v roce 1983. V roce 1986 začal zpívat s power metalovou skupinou Motorband. Později přešel od Power Metalu k Hard rocku. Vystupoval také v triu BSP (Balage, Střihavka, Pavlíček). Účinkoval i v české adaptaci rockové opery \"Jesus Christ Superstar\" v pražském divadle Spirála, kde ztvárnil od roku 1994 do roku 1998 ve stovkách repríz Ježíše. Mezi jeho další muzikály patří například \"Johanka z Arku\" v pražském divadle Ta Fantastika, či \"Excalibur\". Nazpíval také oficiální hymnu FK Teplice.\n\nV současnosti je frontmanem kapely \"Kamil Střihavka & Leaders!\". Od listopadu 2010 vystupuje v Hudebním divadle Karlín v dalším uvedení rockové opery \"Jesus Christ Superstar\". Je členem RockOpery Praha, kde vystupuje v rockové opeře \"Oidipus Tyranus\" (1. díl antického cyklu), první české metalové opeře \"7 proti Thébám\" (2. díl antického cyklu), rockové opeře \"Romeo & Julie\"; v roce 2015 vstoupil také do rockové opery \"Faust\".\nNa muzikálových scénách je k vidění v inscenacích Kapka medu pro Verunku, Johanka z Arku a Robin Hood.\n\nNapsal také divadelní hru \"Tolik hlav\", pro jejíž uvedení založil Divadelní společnost Kamila Střihavky.\n\nŠíři žánrového záběru Kamila Střihavky dokládá i jeho účast na experimentálním audio projektu Zima, kde ztvárnil jednu z hlavních rolí.\n\nKamil Střihavka je ženatý, s manželkou Evou má dcery Evu a Terezu. \n\n"}
{"id": "333928", "url": "https://cs.wikipedia.org/wiki?curid=333928", "title": "Athanagild", "text": "Athanagild\n\nAthanagild nebo Atanagildo (520/525–567) byl vizigótským králem. Vládl v Hispánii od roku 555 do roku 567.\n\nV roce 551 vypukla v Katalánsku proti vizigótskému králi Agilovi otevřená revolta pod vedením představitele šlechty Athanagilda. Občanská válka přinesla do země chaos a jedna z bojujících stran – údaje se různí – požádala o pomoc východořímského císaře Justiniana I.\n\nCísař vyslal z Konstantinopole do jižní Hispánie (dnešní Andalusie) malou armádu, kterou vedl Liberius, aby zabrala tamější území. Přestože síly byzantské armády čítaly pouze asi 2000 mužů, dosáhla pod Liberiovým vedením velkých úspěchů a poddalo se jí mnoho měst. V průběhu bojů se Athanagild dohodl s císařem a s byzantskou pomocí, včetně flotily hlídkující u pobřeží, roku 554 u Sevilly porazil a zahnal na útěk Agilu. Poražený Agila se uchýlil do Leridy, kde byl zavražděn vlastními lidmi a v roce 555 se vlády ujal Athanagild.\n\nPřístavy a opevněná města na pobřeží, které drželi Byzantinci jménem Athanagilda, se nevrátily pod jeho pravomoc a zůstaly pod nadvládou východořímské říše. Athanagildovi se podařilo získat zpět několik měst, ale následně byl nucen postoupit území na jihovýchodě Pyrenejského poloostrova kolem pobřeží od Alicante a Baleár až k Algarve a dále pak hispánské vnitrozemí až po řeku Guadalquivir. Pod nadvládou východořímské říše se tak ocitla celá někdejší \"Hispania Baetica\" (dnešní Andalusie) a zcela určitě města Cartagena, Málaga, Cádiz a s vysokou pravděpodobností i Córdoba. Zbytek vizigótské říše se utápěl v chaosu, centrální vláda upadala a moc v regionech přešla na dominantní jedince či skupiny. Athanagild se snažil získat nadvládu nad svými byzantskými spojenci z Ibérie, ale nebyl úspěšný. Pokusil se zajistit, aby východořímská enkláva na jihu země alespoň spadala pod jeho správu, nicméně toto území zůstalo v rukou Byzantinců ještě dalších 70 let. Existuje jen málo informací o této východořímské nadvládě, která je přehlížena i Justinianovými historiky Prokopiem a Agathiem.\nPřestože po dobu celé své vlády musel Athanagild bojovat s Byzantinci, Franky, Svéby a byl napadán Basky v Pyrenejích, podařilo se mu království vnitřně posílit. Byl umírněný ke katolíkům, které jeho ariánští předchůdci utlačovali. Když svébský král Miro II. konvertoval roku 561 na katolickou víru, ocitli se Athanagild a vizigótská šlechta kvůli svému ariánství v mezinárodní izolaci.\n\nAthanagildův dvůr, který založil ve městě Toledu, byl proslulý svou nádherou. Jeho manželkou byla královna Goiswintha, která mu porodila dvě dcery Galswinthu a Brunhildu. Galswintha byla provdána za franského krále Neustrie Chilpericha I. a Brunhilda za franského krále Austrasie Sigiberta I.. Athanagild zemřel pokojně ve svém loži.\n\n\n"}
{"id": "333930", "url": "https://cs.wikipedia.org/wiki?curid=333930", "title": "Maxmilián z Hohenbergu", "text": "Maxmilián z Hohenbergu\n\nJ.V. Maxmilián Karel František Michael Hubert Anton Ignác Josef Maria vévoda z Hohenbergu (* 29. září 1902 zámek Belvedere ve Vídni; † 8. ledna 1962) byl nejstarším synem hraběnky a vévodkyně z Hohenbergu Žofie Chotkové a následníka trůnu Františka Ferdinanda d'Este. Kvůli morganatickému manželství svých rodičů byl vyloučen z následnictví na trůn.\n\nMaxmilián byl nejstarší syn ze tří dětí rakouského následníka trůnu Františka Ferdinanda (1863–1914) a jeho manželky Žofie Chotkové (1868–1914). Z důvodu nerovnorodého manželství jeho rodičů byl on i jeho sourozenci vyloučeni z následnictví rakousko-uherského trůnu. Po atentátu na rodiče v roce 1914 v Sarajevu se všechny děti dostaly do opatrovnictví své tety z matčiny strany, Henrietty hraběnky Chotkové. Jednou je přijal i císař František Josef I. S platností od 1917 byl Maxmiliánovi udělen titul vévoda.\n\nV roce 1921 byl v nově vzniklém Československu schválen zvláštní zákon o převzetí statků a majetku, připadlých podle mírových smluv československému státu, v jehož rámci došlo i k znárodnění veškerého majetku rodu. Ve Vídni navštěvoval Maxmilián Hohenberg Skotské gymnázium. Následně vystudoval právní vědy. Roku 1926 promoval ve Štýrském Hradci na doktora práv. ve stejném roce se oženil s Alžbětou Bonou, hraběnkou Waldburskou na Wolfeggu a Waldsee. Povoláním byl činný jako právník a spravoval majetek rodu. Stejně jako jeho bratr vystupoval jako monarchistický mluvčí a byl v těsném kontaktu s následníkem trůnu Otou Habsbursko-Lotrinským.\n\nMaxmilián i jeho mladší bratr Ernst (1904–1954), se vyslovili pro osvobození a samostatnost Rakouska a rovněž vystupovali proti anšlusu, potažmo nacistickému Německu. Z toho důvodu byli oba v roce 1938 deportováni do koncentračního tábora Dachau. Oba bratři byli nasazeni speciálně na čištění latrín. Pozdější rakouský kancléř Leopold Figl referoval, že oba bratři snášeli ponížení s veselou a důstojnou myslí a ke svým spoluvězňům se vždy chovali velmi kamarádsky. Maxmilián Hohenberg byl propuštěn v roce 1940, zatímco Ernst byl přeložen do koncentračního tábora Buchenwald a domů se mohl vrátit až v roce 1943. Po propuštění z koncentračního tábora byl Maxmilián převezen na zámek Artstetten, kde byl nacisty držen v domácím vězení. Zároveň však bylo sídlo vyvlastněno a znárodněno.\n\nPo osvobození Rakouska byl Maxmilián místním obyvatelstvem a se souhlasem sovětských okupačních úřadů zvolen za starostu Artstettenu. Tento úřad zastával dvakrát po pět let. Kromě toho byl po mnoho let zplnomocněncem Oty Habsbursko-Lotrinského pro majetková jednání mezi habsbursko-lotrinskou rodinou a rakouskou spolkovou vládou. Tyto rozhovory prohlásil Hohenberg v roce 1958 za neúspěšné, neboť rakouská vláda nebyla ochotna ke kompromisům. Otto von Habsburg poté Hohenberga pověřil, aby vedl jednání s vládou o možnosti návratu rodiny habsbursko-lotrinské do vlasti. Jelikož rakouská ústava toto přímo zapovídá, složil Hohenberg i tento svůj mandát.\n\nMaxmilián Hohenberg zemřel 8. ledna 1962 ve Vídni na následky z doby nešetrného zacházení v koncentračním táboře. Byl pochován v hrobce v kostele zámku Artstetten v Dolních Rakousích po boku svých rodičů.\n\nZ manželství vzešlo šestero synů:\n"}
{"id": "333932", "url": "https://cs.wikipedia.org/wiki?curid=333932", "title": "Power of the Dragonflame", "text": "Power of the Dragonflame\n\nPower of the Dragonflame je páté řadové album italské symphonic power metalové skupiny Rhapsody of Fire, vydané v roce 2002. Uzavírá tzv. \"Legendu o smaragdovém meči\" (Emerald Sword Saga).\n\n"}
{"id": "333935", "url": "https://cs.wikipedia.org/wiki?curid=333935", "title": "Bradfordská katedrála", "text": "Bradfordská katedrála\n\nBradfordská katedrála anglikánské církve se nachází v centru anglického města Bradford, na místě určeném pro křesťanské obřady od 8. století, kdy misionáři sídlící v Dewsbury rozšířili křesťanství do této oblasti. Po větší část své existence byla její budova farním kostelem svatého Petra.\n\nPrvní kostel na tomto místě postavili Anglosasové, ale tato stavba byla zbořena po ovládnutí Anglie Normany po roce 1066. Normanská šlechtična Alice de Laci nechala postavit druhý kostel, který byl po 300 letech zničen při nájezdech Skotů. Ve 14. století byl kostel obnoven a na jeho hlavní chrámovou loď bylo použito zbytků zdiva předchozí stavby. Arkády hlavní lodi, nejstarší dochovaná část současné stavby, byly dokončeny roku 1458. Horní patro bylo přistavěno na konci 15. století. Zádušní kaple byly postaveny na severní a jižní straně. Věž v perpendikulárním slohu byla přistavěna k západnímu křídlu a dostavěna roku 1508.\n\nPůvodně patřil kostel do Yorské diecéze, poté do Ripponské, a když byla ustanovena Bradfordská diecéze, stal se chrám katedrálou.\n\nV 50. a 60. letech 20. století byla katedrála rozšířena. V roce 1987 byla hlavní loď a západní křídlo přeskupena aby byl zvýšen počet sedadel pro narůstající počet návštěvníků různých akcí pořádaných v katedrále. Byl vybudován nový vstup přes zeď věže a bylo instalováno i nové osvětlení. Viktoriánské lavice byly nahrazeny židlemi. Původní varhany byly odstraněny a byly nahrazeny novými.\n\n"}
{"id": "333937", "url": "https://cs.wikipedia.org/wiki?curid=333937", "title": "Oleksandrija", "text": "Oleksandrija\n\nOleksandrija ( , ) je město na střední Ukrajině, druhé největší město Kirovohradské oblasti. Město leží na místě, kde se říčka Berezivka vlévá do Inhulce. Žije zde 86 000 obyvatel, z nichž přes 90 % tvoří Ukrajinci, zbytek především Rusové.\n\nMěstem prochází hlavní silnice spojující Rumunsko, Moldavsko a Ukrajinu. Oleksandrija je také stanicí na hlavní trati Kyjev – Dnipro; zastavuje zde i prestižní \"Stolyčnyj Ekspres\".\n\nV Oleksandrii se narodili mj. slavista Dmytro Čyževskyj a kosmonaut Leonid Popov. V roce 1919 bylo město centrem selských bouří vedených antisemitským důstojníkem Zelené armády, atamanem Grigorjevem.\n\n"}
{"id": "333938", "url": "https://cs.wikipedia.org/wiki?curid=333938", "title": "Arabela se vrací aneb Rumburak králem Říše pohádek", "text": "Arabela se vrací aneb Rumburak králem Říše pohádek\n\nArabela se vrací aneb Rumburak králem Říše pohádek je pokračování pohádkového seriálu \"Arabela\" z roku 1980.\n\n\n\n"}
{"id": "333941", "url": "https://cs.wikipedia.org/wiki?curid=333941", "title": "Dio", "text": "Dio\n\nDio byla heavymetalová skupina, kterou založil zpěvák Ronnie James Dio. Po jeho smrti v roce 2010 skupina ukončila činnost.\n\nSkupinu založil v říjnu roku 1982 poté, co opustil skupinu Black Sabbath. V interview, které je na speciálním vydání alba \"Holy Diver\", uvádí že nikdy nezamýšlel začít sólovou kariéru. Jeho záměrem bylo založit novou skupinu s bývalým bubeníkem skupiny Black Sabbath Vinny Appicem. Pojmenování skupiny podle Dia mělo smysl zejména z komerčních důvodů, protože v té době byl už Dio velmi dobře znám. V italštině \"Dio\" znamená „Bůh“.\n\nTato diskografie je pouze pro studiová alba, další informace hledejte ve článku \"Dio diskografie\"\n\n\n\n\n"}
{"id": "333942", "url": "https://cs.wikipedia.org/wiki?curid=333942", "title": "Bitva o Cēsis", "text": "Bitva o Cēsis\n\nBitva o Cēsis (: \"Cēsu kaujas\", : \"Võnnu lahing\") byla jednou z důležitých bitev Estonské a Lotyšské války za nezávislost. V této bitvě stály estonské a lotyšské ozbrojené síly proti Baltské zeměbraně (\"Landeswehru\").\n\nLotyšsko vyhlásilo nezávislost v roce 1918, s tím však nesouhlasily ani SSSR, ani Baltský stát. Lotyši tedy museli o svoji svobodu bojovat. Nejdříve s Německem, pak i se SSSR. V této situaci se Lotyši spojili s Estonskem, které bojovalo s těmito nepřáteli na svém území. Poté se osmitisícová spojená estonská (\"Põdder, Reek\") a lotyšská vojska (\"Zemitāns\") střetla s šestitisícovým \"Landeswehrem\" (\"Goltz\") u lotyšského města Cēsis. Po pětidenním urputném boji s rovnocenným nepřítelem podporovaným německou \"železnou divizí\" dosáhli Estonci a Lotyši rozhodujícího vítězství v boji za svou nezávislost. Za svou vlast padlo 405 Estonců a 43 Lotyšů. Ztráty \"Landeswehru\" nejsou známé.\n"}
{"id": "333943", "url": "https://cs.wikipedia.org/wiki?curid=333943", "title": "Fiat Bravo/Brava", "text": "Fiat Bravo/Brava\n\nFiat Bravo a Fiat Brava (\"typ 182\") jsou označení pro dvě karosářské verze automobilu nižší střední třídy vyráběného v letech 1995–2001 automobilkou FIAT. Modely mají shodnou přední část, ale liší se provedením zadní části a počtem dveří. Roku 1998 prošel vůz lehkým faceliftem. Nástupcem Fiatu Bravo/Brava se stal Fiat Stilo (2001–2007), v roce 2007 se Fiat ke jménu Bravo vrátil. Druhá generace Fiatu Bravo se ale vyrábí pouze v pětidveřové variantě.\n\n \n\nPodvozek a přední část obou vozů se nijak neliší. Také většina motorů je pro oba modely stejná. Dvojčata se tedy od sebe liší počtem dveří, designem zádi a předpokládanou cílovou skupinou zákazníků. Bravo je třídveřový hatchback s agresivnějším designem, který se orientuje spíše na mladší, sportovněji založené řidiče. Brava je elegantnější rodinný automobil s pozvolna klesající zádí. Díky netypické zádi je Brava někdy označována jako hatchback, jindy jako liftback, Fiat někdy používá označení fastback. Také zadní světlomety se výrazně odlišují. Rozdíl obou verzí byl zdůrazněn faceliftem v roce 1998, kdy maska chladiče byla u Bravy zdůrazněna chromovým olemováním, zatímco Bravo dostalo olemování černé.\n\nDvojčata Bravo a Brava nahradily v říjnu 1995 zastarávající Fiat Tipo, které se vyrábělo od roku 1988. Oproti modelům z osmdesátých let znamenala tato změna pro Fiat důležitý posun (i když na stejné podvozkové platformě). Fiat do té doby bojoval se špatnou pověstí kvůli nevyhovujícímu dílenskému zpracování karosářských dílů a nedostatečnou protikorozní ochranou. Tuto pověst se podařilo částečně zvrátit, když Fiat Bravo/Brava získal v Evropě titul Auto roku 1996.\n\nV roce 1996 přibyl i turbodiesel 1.9 TD/55 kW nebo 74 kW, zároveň byly uvedeny další karosářské verze, sedan i kombi se ale prodávalo pod označením Fiat Marea. V roce 1998 dochází k modernizaci. Výkon nejslabšího motoru 1.4 12V se zvýšil na 59 kW, koncem roku přibyl navíc turbodiesel 1.9 JTD/77 kW.\n\nRoku 1998 prošel vůz lehkým faceliftem. V interiéru se změnila přístrojová deska a použité plasty. Dále se facelift týkal detailů v exteriéru. Zrcátka se začala dodávat v barvě karoserie, změnil se nárazník a maska chladiče se mírně zvýraznila a přibyl na ní chrom (Brava) nebo matně černý kov (Bravo). Přibyly nové barvy. V neposlední řadě se zlepšila bezpečnost a v příplatkové výbavě se objevily boční airbagy. Motor 1.4 12V vypadl z nabídky a nahradila jej 1.2 16V 59 – 60 kW\n\nV roce 2001 byly Bravo i Brava nahrazeny modelem Fiat Stilo, zatímco Marea se prodávala až do roku 2003.\n\nMotor 1.9 D pochází z předchozího modelu Tipo. Ostatní motory byly nově vyvinuty pro modely Bravo/Brava. Na Fiatech se typicky neuvádí objem motoru, ale výkon v koních a počet ventilů. Fiat s motorem 1.2 16V je tedy označen 80 16V. Označení bývá na předních blatnících.\n\nFiat Brava získal v roce 1998 dvě hvězdy v testech Euro NCAP při čelním a bočním nárazu s tím, že dosažení tří hvězd by bylo možné po malých technických zlepšeních. Horší výsledek byl totiž dán přetížením karoserie při čelním nárazu, takže došlo k průniku v pedálové oblasti. K určitým technickým úpravám došlo při faceliftu v roce 1999.\n\nFiat přišel s originálním designem, solidními motorizacemi. Brava pak nabízí 380 l zavazadlového prostoru, 775 l po sklopení sedadel. Bravo nabízí 280 l. Do vozů se montovala originální autorádia, která tvarem nepasovala do ostatních automobilů, což případným zlodějům znesnadňovalo prodej.\n\nMezi hlavní nedostatky vozu patří obtížné řazení u vozů vyrobených do roku 1996. Poruchovost vozidel Bravo/Brava není zas tak hrozná, jak někteří tvrdí, záleží na zacházení s autem, hlavně včasné výměny motorového oleje. Výrobce doporučuje olej Selenia, který je speciálně pro italská auta.\n\nMezi nejčastější závady patří:\n\n"}
{"id": "333944", "url": "https://cs.wikipedia.org/wiki?curid=333944", "title": "The Doors (album)", "text": "The Doors (album)\n\nThe Doors je debutové album americké rockové skupiny The Doors. Bylo nahráno koncem léta 1966 a vydáno 4. ledna 1967. Tři dny před vydáním alba vyšel skupině první singl „Break On Through (To the Other Side)“. Album The Doors obsahovalo i píseň „Light My Fire“, která byla vůbec nejúspěšnější skladbou kapely. K albu ještě vyšel singl „The End“.\n\nPokud není uvedeno jinak, autoři všech písní jsou Jim Morrison, Robby Krieger, Ray Manzarek a John Densmore.\nVydání z roku 2006 navíc obsahovalo bonusové skladby:\n"}
{"id": "333948", "url": "https://cs.wikipedia.org/wiki?curid=333948", "title": "Don't Worry, Be Happy", "text": "Don't Worry, Be Happy\n\nDon't Worry, Be Happy je nejznámější píseň Bobbyho McFerrina. Vyšla v roce 1988 v albu Simple Pleasures a velmi brzy obsadila přední příčky mnoha hitparád. Bobby McFerrin díky ní získal 3 ceny Grammy – za nejlepší nahrávku roku, nejlepší skladbu roku a nejlepší popový zpěv mezi muži.\n\nPíseň byla inspirována filozofem a náboženským vůdcem indického původu Meherem Babou, který často používal heslo „Don't worry, be happy“. Nahrávka vznikla bez použití hudebních nástrojů, v písni je slyšet pouze hlas Bobbyho McFerrina v osmi různých vrstvách.\n\nPíseň se objevila v několika filmech či televizních seriálech (\"Spláchnutej\" – \"Flushed Away\", \"Simpsonovi\" či \"Futurama\") a dočkala se mnoha přepracování (například černohorský muzikant Rambo Amadeus sepsal parodii „Don't Happy, Be Worry“, česká ska skupina Tleskač zase v písni „Jóžin z bažin“ spojila hit Bobbyho McFerrina se slavnou písní Ivana Mládka a komik Ruda z Ostravy ji zpíval se svým textem jako \"Hepy kurde\") a skupina Devítka použila melodii v písni \"Jdou nohy mý tety\".\n\nNa internetu je často mylně označován za interpreta této písně Bob Marley, který však zemřel 11. května 1981, tedy několik let před jejím složením, a nikdy ji tedy zpívat nemohl.\n\n"}
{"id": "333949", "url": "https://cs.wikipedia.org/wiki?curid=333949", "title": "Fotbalový útočník", "text": "Fotbalový útočník\n\nVe fotbalu je útočník ten hráč, který hraje nejblíže soupeřově brance. Útočník se snaží překonávat soupeřovu obranu, obelstít soupeřova brankáře a vstřelit gól. Jeden nebo dva útočníci se často nazývají souslovím útočný hrot (neboli hrot útoku), neboť při grafickém znázornění rozestavení hráčů na fotbalovém hřišti tvoří pomyslný hrot (špičku) celého rozestavení. Pokud hrají dva útočníci, většinou to bývají rozdílné typy – jeden z nich vyhrává souboje a přihrává na góly, druhý přesně zakončuje. Takovouto dvojicí byli svého času třeba Dennis Bergkamp a Thierry Henry v dresu Arsenalu.\n\nFotbalový útočník by měl být také dobrý hlavičkář, zejména kvůli zakončování herních situací a tzv. standardních situaci v okolí branky, jako jsou volné přímé kopy, rohové kopy apod. Také jsou častými exekutory pokutových kopů. Útočníci si rovněž musí hlídat obrannou linii soupeře, která se je snaží vystavit do tzv. ofsajdové pasti.\nVětšina dobrých útočníků se účastní obranné činnosti mužstva zejména při standardních situacích soupeřova týmu prováděných v okolí vlastní branky.\n\nMezi nejlepší aktivní útočníky patří např: Robert Lewandowski, Luis Suárez nebo Zlatan Ibrahimović. Z historie jsou to např. Marco van Basten, Pelé, Jean-Pierre Papin, Ferenc Puskás a další.\n\n\n"}
{"id": "333950", "url": "https://cs.wikipedia.org/wiki?curid=333950", "title": "Útočník", "text": "Útočník\n\nÚtočník může být:\n\n"}
{"id": "333953", "url": "https://cs.wikipedia.org/wiki?curid=333953", "title": "Roussillon (Vaucluse)", "text": "Roussillon (Vaucluse)\n\nRoussillon je francouzská obec v departementu Vaucluse a regionu Provence-Alpes-Côte d'Azur vzdálená 9 km od Gordes. Patří mezi \"Nejkrásnější vesnice Francie\".\n\nVesnice leží v údolí mezi pohořím Luberon a Vaucluse na ložisku okru, které využívali již kdysi Římané. Okrová barva je charakteristická pro celou architekturu vsi včetně kostela a hřbitova.\n"}
{"id": "333955", "url": "https://cs.wikipedia.org/wiki?curid=333955", "title": "Kvartodecimáni", "text": "Kvartodecimáni\n\nKvartodecimáni „čtrnáctníci“ (od latinské číslovky \"quartus decimus\", čtrnáctý).\n\nJde o označení křesťanů v prvních staletích, pocházejících převážně ze Sýrie a Malé Asie, kteří zachovávali židovský způsob výpočtu data Velikonoc, tj. Velikonoce slavili 14. dne židovského měsíce nisanu.\n"}
{"id": "333956", "url": "https://cs.wikipedia.org/wiki?curid=333956", "title": "FreeCommander", "text": "FreeCommander\n\nFreeCommander je správce souborů pro Windows (oficiálně jsou podporované 2000, XP a Vista) šířený zdarma. \n\nObdobně jako třeba Total Commander nebo Altap Salamander vychází z principu starého Norton Commanderu, to znamená, že pracuje se dvěma nezávislými okny s výpisy souborů a složek, nicméně zvládá i práci se záložkami. Dále disponuje například FTP klientem, integrovaným prohlížečem multimédií, umí pracovat s RAR, CAB a ZIP archívy, počítat MD5 součty, v případě, že je nainstalován kancelářský balík OpenOffice, dokáže vytvářet náhledy dokumentů a disponuje i dalšími funkcemi.\n\n"}
{"id": "333958", "url": "https://cs.wikipedia.org/wiki?curid=333958", "title": "Light for the World", "text": "Light for the World\n\nLight for the World je mezinárodní konfederace nevládních neziskových organizací, která byla založena pod názvem Licht für die Welt v roce 1988 ve Vídni. Je jednou z nejvýznamnějších evropských organizací podporujících nevidomé a osoby se zrakovým či jiným postižením žijící v nejchudších regionech naší planety.\n\nSpolu s místními partnery pracovala tato organizace v roce 2011 na 172 projektech ve 23 rozvojových zemích Afriky, Asie a Latinské Ameriky.\n\nLight for the World podporuje:\n\nČeskou sesterskou organizací této organizace je Světlo pro svět – Light for the World, o. s. Světlo pro svět v ČR funguje od roku 2007 a zaměřuje se na prevenci a léčbu slepoty a na systémovou podporu dětí s postižením v Africe. V roce 2011 Světlo pro svět – Light for the World podporovala projekty v Etiopii, Rwandě a Burkině Faso.\n\n\n"}
{"id": "333959", "url": "https://cs.wikipedia.org/wiki?curid=333959", "title": "Rain of a Thousand Flames", "text": "Rain of a Thousand Flames\n\nRain of a Thousand Flames je čtvrté studiové album italské symphonic powermetalové skupiny Rhapsody of Fire, vydané v roce 2001. Je součástí tzv. \"Legendy o smaragdovém meči\" (Emerald Sword Saga).\n\n\nSkladba \"The Wizard's Last Rhymes\" je inspirována\" Novosvětskou symfonií\" Antonína Dvořáka.\n"}
{"id": "333968", "url": "https://cs.wikipedia.org/wiki?curid=333968", "title": "Malín", "text": "Malín\n\nVesnice Malín () se nachází 3 km severovýchodně od Kutné Hory a od roku 1961 je její součástí. Na katastrální území Malín zasahuje i další místní část Kutné Hory, Sedlec. Malín se proslavil hlavně slavným malínským křenem.\n\nJméno Malín je nejspíš odvozeno od slova malina nebo malý. \n\nMalín byl založen kolem 10. století na místě bývalých staroslovanských, germánských a keltských osad. V 10. století zde stávalo přemyslovské malínské hradiště spravované Slavníkovci, kteří ve zdejší mincovně razili již kolem roku 985 stříbrné mince zvané denáry.\n\nU Malína se rozprchlo vojsko Oldřicha Brněnského, který chtěl uplatnit svá nástupnická práva proti Bořivojovi II. Za vlády Lucemburků přešel Malín do správy Sedleckého kláštera. Za třicetileté války byl Malín několikrát vydrancován procházejícími vojsky.\n\n\n\nMalín je dobře dopravně dostupný. Přímo vsí prochází silnice I. třídy I/2 a za severovýchodním okrajem vsi také silnice I/38, obě jsou poblíž propojené mimoúrovňovou křižovatkou.\n\nJihozápadní okraj katastrálního území tvoří železniční trať Kolín – Havlíčkův Brod s železniční stanicí Kutná Hora hlavní nádraží.\n\n"}
{"id": "333972", "url": "https://cs.wikipedia.org/wiki?curid=333972", "title": "Janek Ledecký", "text": "Janek Ledecký\n\nJan Ledecký (* 27. července 1962 Praha), známý spíše jako Janek Ledecký, je český zpěvák, kytarista a skladatel.\n\nPo studiu na gymnáziu Sladkovského vystudoval Právnickou fakultu UK. Od roku 1982 hrál ve skupině Žentour. Od roku 1992 působí sólově. Hrál také v muzikálech (\"Pěna dní\", \"Hamlet\", \"Galileo\"), muzikál Hamlet sám složil.\n\nJeho syn Jonáš Ledecký (* 1993) je český výtvarník, komiksový kreslíř a hudebník.\n\nJeho dcera Ester Ledecká (* 1995) je česká sportovkyně, lyžařka a snowboardistka, dvojnásobná juniorská mistryně světa z roku 2013, dospělá mistryně světa z roku 2015 a dvojnásobná olympijská vítězka z roku 2018.\n\nJeho bratr David Ledecký zemřel na předávkování drogami.\n\n\n\n\n"}
{"id": "333973", "url": "https://cs.wikipedia.org/wiki?curid=333973", "title": "Castellane", "text": "Castellane\n\nCastellane je obec na jihu Francie v provensálském departementu Alpes-de-Haute-Provence u ústí Verdonského kaňonu.\n\nDominantou obce je kaple \"Chapelle Notre Dame du Roc\" postavená na špičatém skalním ostrohu tyčícím se nad obcí.\n\nSousední obce: Senez, Saint-André-les-Alpes, Saint-Julien-du-Verdon, Blieux, Demandolx, La Garde, Rougon, Le Bourguet, Brenon a Châteauvieux.\n\n\"Počet obyvatel\"\n\n\n"}
{"id": "333981", "url": "https://cs.wikipedia.org/wiki?curid=333981", "title": "Vlaštovičník větší", "text": "Vlaštovičník větší\n\nVlaštovičník větší (\"Chelidonium majus\") je vytrvalá rostlina z čeledi makovité (Papaveraceae). Je to jediný druh rodu vlaštovičník. Český název vlaštovičník je překladem řeckého označení Χελιδóvιoν, odvozeného z Χελιδων /chelidon/vlaštovka.\n\nVlaštovičník dorůstá výšky až jednoho metru. Listy jsou vstřícně postavené, vejčité, laločnatě vroubkované, na rubu řídce ochlupené. Kvete od května do září; žluté květy vyrůstají na dlouhých stopkách a vytvářejí okolíky. Po odkvětu dozrávají lesklá černohnědá semena v plodech, jimiž jsou šešulovité tobolky. Lodyhy i listy se snadno lámou a na lomu roní tmavě žluté až oranžové mléko. Celá rostlina je jedovatá, zejména latex.\n\nEurasijský druh: celá Evropa, Asie až po Mongolsko, na jihu po Írán, též sever Afriky. Je také široce rozšířený v Severní Americe, kam byl přivezen osadníky pro své léčivé účinky před rokem 1672.\n\nRoste na půdách s vyšším obsahem dusíku a dostatečnou vlhkostí, nejčastěji podél cest a plotů, na rumištích, v křovích, zahradách aj.\n\nPřes 20 alkaloidů, farmakologicky rozdílně působících. Jejich obsah kolísá (v průměru 0,15% v plodech, 0,3 - 1% v nati, až 2% v kořenech). Obsah kolísá i během vegetačního období. Hlavním alkaloidem je chelidonin a s ním zejména sanguinarin, chelerythrin a berberin. Přítomny jsou také deriváty kyseliny kávové.\n\nChelidonin je centrálně působící sedativum a analgetikum; chelerythrin je lokálně dráždivý a tlumí respirační centrum v CNS; sanguinarin je inhibitor acetalcholinesterázy; berberin stimuluje hladké svalstvo a působí jako cholekinetikum.\n\nPůsobí přes ústřední nervstvo na hladké svalstvo dělohy a srdeční činnost, zvyšuje krevní tlak, rozšiřuje koronární cévy, uvolňuje křeče průdušek a střev. Užívá se jako spasmolytikum a cholagogum, působí povzbudivě na hladké svalstvo dělohy a srdeční činnost, zvyšuje krevní tlak, rozšiřuje koronární cévy, uvolňuje křeče průdušek a střev. Odvar z vlaštovičníku údajně působí proti dráždivému kašli a ulevuje při bolestech spojených s chorobami žlučníku. Opakovaným potíráním čerstvě prýštícím mlékem s cytostatickým až leptavým účinkem se v lidovém léčitelství odstraňují bradavice. Toto užití latexu je třeba zamítnout. Přestože šťáva je očím nebezpečná a vyvolává silné pálení, někteří léčitelé v minulosti aplikovali malé množství do očního koutku při léčbě některých zákalů. Historicky byly vlaštovičníku přičítány mimořádné léčivé i magické účinky a někteří léčitelé dodnes věří v jeho účinek i proti některým druhům vnitřní rakoviny. Mírný cytostatický účinek je nicméně považován za prokázaný. Jedovatost je v literatuře údajně přeceňovaná.\n\nToxický efekt je především připisován chelerythrinu. Symptomy kontaktní intoxikace latexem jsou dermatitidy a nebezpečné poškození spojivky a rohovky po vemnutí do oka (vlivem sanguinarinu). Požití bylinného materiálu může vyvolat podráždění trávicího ústrojí včetně tvorby puchýřků na sliznici úst a hrdla, nauzeu, drastické krvácivé průjmy spojené s kolikou. V praxi jsou otravy vlaštovičníkem řídké pro jeho nepříjemnou chuť a vůni.\n\nUžívá se nať a oddenek. Nať se sbírá na počátku květu. Nepoužije-li se čerstvá, je třeba ji rychle usušit, aby se předešlo fermentaci. Obsah alkaloidů stoupá během vegetačního období. Droga omamně zapáchá a chutná palčivě hořce. Při skladování snadno plesniví.\n\n\n"}
{"id": "333984", "url": "https://cs.wikipedia.org/wiki?curid=333984", "title": "Penaltový rozstřel", "text": "Penaltový rozstřel\n\nPenaltový rozstřel (oficiálně kopy z pokutové značky) je postup, jakým se ve fotbale a plážovém fotbale rozhoduje utkání, které musí podle pravidel soutěže přinést vítězství jednoho z týmů, ale přitom se v normální hrací době ani prodloužení nerozhodlo. Spočívá v provedení několika kopů podobných pokutovému kopu, přičemž vítězí mužstvo, kterému se z nich podaří vstřelit vyšší počet branek.\n\nFIFA jej ve svých dokumentech označuje zkratkou PSO (penalty shoot-out).\n\nPřed zavedením penaltových rozstřelů se v případě nerozhodného výsledku určoval vítěz typicky buď opakováním zápasu, nebo náhodně losováním (např. na ME 1968 do finále postoupila Itálie díky hodu mincí (když semifinále proti SSSR skončilo 0:0) a samotné finále se opakovalo, když první zápas skončil 1:1). Ale už před oficiálním zavedením rozstřelů se podobná řešení objevovala v některých lokálních soutěžích a turnajích.\n\nNávrh na zavedení rozstřelu v dnešní podobě byl zveřejněn ve \"FIFA News\" v srpnu 1969, načež ho v roce 1970 schválila valná hromada IFAB.\n\nPenaltové rozstřely se od sezóny 1970–71 používaly i v Poháru mistrů evropských zemí a Poháru vítězů pohárů. 30. září 1970 rozhodl rozstřel zápas prvního kola PVP mezi Honvédem a Aberdeenem. 4. listopadu stejného roku se rozstřel poprvé použil v zápase PMEZ, Everton FC díky němu vyhrál nad Borussií Mönchengladbach.\n\nPrvním velkým turnajem, jehož vítěze určil penaltový rozstřel, bylo ME 1976 v Bělehradu, kdy finálový zápas Československa proti NSR skončil i po prodloužení 2:2; podle původního plánu UEFA se mělo finále za dva dny opakovat, avšak týmy se dohodly na penaltovém rozstřelu. Po neúspěšném pokusu Uliho Hoenesse rozhodl ve prospěch Československa Antonín Panenka a tím zajistil pro svou reprezentaci titul mistrů Evropy.\n\nPenaltový rozstřel se používá např. ve vyřazovací fázi turnajů, kde musí každý zápas skončit vítězstvím jednoho či druhého družstva (které postoupí do dalšího kola, zatímco poražený tým v soutěži končí); v soutěžích hraných systémem doma–venku na rozstřel dojde v situaci, kdy odvetný zápas skončí přesně opačným výsledkem než první zápas a v prodloužení nepadne gól. Před ME 2008 bylo zavedeno nové pravidlo, podle kterého se pomocí penaltového rozstřelu rozhoduje také v případě rovnosti bodů i skóre mezi dvěma družstvy, která spolu hrají poslední zápas v základní skupině a tento zápas skončí remízou.\n\nPenaltový rozstřel se tedy používá např. v Poháru ČMFS, ve vyřazovací fázi (včetně finále) Ligy mistrů a Poháru UEFA apod.\n\nPostup pro určení vítěze utkání pomoc „kopů z pokutové značky“ stanoví \"Pravidla fotbalu\" ve své \"Příloze A\".\n\nV případě, že má dojít k rozstřelu, nejprve rozhodčí určí (libovolně), na kterou branku se budou kopy provádět (branka se už v průběhu rozstřelu nemění). Poté provede losování mincí a kapitán vítězné strany si zvolí, zda chce jeho družstvo v rozstřelu začínat či nechá začít soupeře.\n\nPři provádění pokutových kopů smějí být na hrací ploše jen hráči účastnící se rozstřelu, rozhodčí a asistenti rozhodčího; všichni funkcionáři, náhradníci apod. musí být mimo hrací plochu, ve své technické zóně. Všichni hráči kromě brankářů a hráče, který zrovna bude provádět kop, se musí zdržovat uvnitř středového kruhu. Brankář družstva, které zrovna bude provádět kop, čeká těsně mimo pokutové území, poblíž brankové čáry. První asistent rozhodčího řídí vysílání hráčů ze středového kruhu k provádění kopů, druhý asistent pak na brankové čáře v případě potřeby pomáhá rozhodčímu rozhodnout, zda míč při kopu přešel celým objemem brankovou čáru.\n\nSamotné kopy probíhají obdobně jako pokutový kop (jedná se však o zcela jinou herní situaci primárně definovanou jiným pravidlem), tzn. míč se postaví na pokutovou značku, brankář stojí v brance na brankové čáře a po signálu rozhodčího se hráč pokusí vstřelit branku, přičemž nesmí nesportovním způsobem zmást brankáře např. tím, že by se v rozběhu zastavil. Na rozdíl od běžného pokutového kopu zde však má hráč jen jednu šanci na vstřelení branky, pokud se např. brankáři podaří míč vyrazit, hráč už jej nemůže do branky dorazit a kop je v takovém případě vyhodnocen jako neúspěšný.\n\nNejprve se provede pět kopů každého družstva, přičemž družstva se při kopech střídají. Pokud již před dokončením této pětice nastane situace, že jedno družstvo je o tolik úspěšnější, že druhé už není schopno ani vyrovnat (např. první jedno družstvo je při prvních třech kopech plně úspěšné, zatímco druhé z nich nevstřelilo ani jednu branku), zbytek kopů se neprovádí a příslušné družstvo vítězí. Naopak pokud je po této části počet vstřelených branek obou družstev stejný, rozstřel pokračuje po jedné brance, takže zvítězí družstvo, kterému se podaří vstřelit gól, zatímco soupeřův kop je neúspěšný.\n\nKaždý hráč se rozstřelu účastní pouze jednou (pokud však rozhodčí nařídí nějaký kop opakovat, musí jej provést stejný hráč, pokud není zraněn), na druhý kop smí nastoupit až poté, co se vystřídají všichni ostatní hráči jeho družstva, kteří se účastní rozstřelu, včetně brankáře (v případném druhém kole nemusí být pořadí shodné s prvním). Rozstřelu se účastní všichni hráči, kteří byli v okamžiku skončení doby hry na hrací ploše, případně kromě hráčů, kteří se zraní (a pokud má některé družstvo vyšší počet hráčů než druhé, vybere kapitán hráče, kteří se rozstřelu nebudou účastnit).\n\nPodle statistiky, kterou sestavili čtyři výzkumníci z anglické Open University na základě údajů o penaltových rozstřelech na významných turnajích, patří mezi nejúspěšnější mužstva z těch, které se účastnily alespoň pěti rozstřelů, Saúdská Arábie a Spojené státy s úspěšností 83 %. Ze států, které hrály alespoň jednou ve finále mistrovství světa (a ve statistice mají zaznamenán alespoň jeden rozstřel), je nejúspěšnější Československo (100% úspěšnost), nejméně úspěšná pak Anglie (úspěšnost 14 %):\n\n"}
{"id": "333986", "url": "https://cs.wikipedia.org/wiki?curid=333986", "title": "Sisteron", "text": "Sisteron\n\nSisteron je město na jihu Francie v provensálském departementu Alpes-de-Haute-Provence na začátku údolí řeky Durance.\n\nDominantou půvabného města je pevnost vybudovaná na vysoké skále v rozmezí 13.-16. století, na jejíž přestavbě se podílel hlavní architekt Ludvíka XIV. Sébastien Le Prestre de Vauban.\n\nSousední obce: Mison, Valernes, Saint-Geniez, Noyers-sur-Jabron, Entrepierres, Valbelle, Château-Arnoux-Saint-Auban, Salignac a Volonne.\n\n\"Počet obyvatel\"\n\n\n\n"}
{"id": "333989", "url": "https://cs.wikipedia.org/wiki?curid=333989", "title": "Skalka (přírodní rezervace)", "text": "Skalka (přírodní rezervace)\n\nPřírodní rezervace Skalka se nachází na jihozápadním svahu vrcholu Skalka v katastru obce Kunčice pod Ondřejníkem. Lokalitu tvoří převážně jedlobukový les, který místy nabývá charakteru pralesa. Jádrové území je tvořeno bučinou, jejíž stromy jsou staré až 180 let. Dříve hojná jedle bělokorá téměř vymizela, a je proto uměle dosazována.\n\nHlavní složku lesa tvoří acidofilní bučiny a jedlové bučiny s příměsí smrku ztepilého a javoru klenu. V slabě vyvinutém bylinném patru se hojně vyskytuje kopytník evropský, šťavel kyselý, vraní oko čtyřlisté či brusnice borůvka.\n\nV lokalitě žije také významné množství plazů, zejména ještěrka živorodá, slepýš křehký, zmije obecná a užovka obojková. Rovněž zde hnízdí silně ohrožené druhy ptáků, například holub doupňák, jeřábek lesní, strakapoud bělohřbetý, sýc rousný či krahujec obecný.\n"}
{"id": "333990", "url": "https://cs.wikipedia.org/wiki?curid=333990", "title": "Strange Days (album)", "text": "Strange Days (album)\n\nStrange Days je druhé album americké rockové skupiny The Doors, vydané koncem září 1967. Album bylo vyhlášeno jako zlaté a dosáhlo 3. místa v žebříčku časopisu Billboard, avšak jeho producent Paul Rothchild jej pokládal za komerční selhání, zvláště když bylo uměleckým triumfem.\n\n\"Strange Days\" se částečně skládá ze skladeb, které nebyly realizovány na debutovém albu The Doors. Toto album navozuje hrůzu, bizarní pocity, které obsahuje většina psychedelických písní The Doors. Obsahuje takové písně jako \"Strange Days\", \"People Are Strange\", \"Love Me Two Times\" a \"When the Music's Over\". Poslední skladba je epický poem, který je srovnatelný se slavnou písní \"The End\".\n\nVšechny skladby napsali Jim Morrison, Robby Krieger, Ray Manzarek a John Densmore.\n\n\n"}
{"id": "333993", "url": "https://cs.wikipedia.org/wiki?curid=333993", "title": "Daphnis (měsíc)", "text": "Daphnis (měsíc)\n\nDaphnis je vnitřní měsíc planety Saturn, též pojmenovaný Saturn XXXV. Střední vzdálenost od planety činí 136 504 kilometrů. Rozměry tělesa jsou 6 – 8 kilometrů v průměru. Je pojmenovaný po Dafnisovi, synovi boha Herma z řecké mytologie. Objeven byl roku 6. května 2005 vědeckým týmem sondy Cassini a obdržel prozatímní označení S/2005 S 1. Jeden oběh kolem planety trvá měsíci 0,5940 dne a doba rotace kolem vlastní osy není známa.\n"}
{"id": "333994", "url": "https://cs.wikipedia.org/wiki?curid=333994", "title": "Islandská fotbalová reprezentace", "text": "Islandská fotbalová reprezentace\n\nIslandská fotbalová reprezentace zastupuje Island na mezinárodních fotbalových soutěžích. V roce 2018 se dostala na finálový turnaj Mistrovství světa ve fotbale. Druhým nejlepším výsledkem je 2. místo v kvalifikaci na MS 2014. Postoupila tak do baráže, ve které neuspěla s Chorvatskem.\n\nDalším zajímavým momentem se stal přátelský zápas s Estonskem 24. dubna 1996, ve kterém poprvé v historii mezistátních fotbalových zápasů hráli otec a syn ve stejném zápase – tehdy sedmnáctiletý Eiður Guðjohnsen vystřídal ve druhém poločase svého otce Arnóra.\n\n6. září 2015 se Island poprvé kvalifikoval na významný fotbalový turnaj (na EURO 2016 ve Francii) a s cca 300 tisíci obyvateli se stal nejméně lidnatou zemí, které se podařilo probojovat na evropský šampionát (do té doby to bylo Slovinsko s cca 2 miliony obyvatel).\n\nSeznam zápasů islandské fotbalové reprezentace na MS\nSeznam zápasů islandské fotbalové reprezentace na ME\nIslandská reprezentace už dokázala uhrát slušné výsledky s několika reprezentacemi, nejlepšími výsledky jsou zřejmě zápasy s Itálií (2:0) z roku 2004 a Tureckem (5:1) z roku 1991. V roce 2001 také dokázal Island poprvé porazit českou reprezentaci v kvalifikační skupině na MS 2002 výsledkem 3:1.\n13. října 2014 porazil Island poprvé v historii Nizozemsko (2:0), stalo se tak v kvalifikaci na EURO 2016. Nizozemce Island porazil i v odvetě 3. září 2015 (1:0) a výrazně tak našlápl k přímému postupu na evropský šampionát.. Na Mistrovství Evropy ve fotbale 2016 ve Francii porazili islandští fotbalisté v osmifinále Anglii (2:1) a zajistili si postup do čtvrtfinále šampionátu, kde podlehli Francii 2:5 a na turnaji skončili.. V historicky prvním zápase na Mistrovství světa dokázal Island remizovat s Argentinou 1:1 i díky tomu, že Hannes Halldórsson chytil penaltu Messimu.\n\n"}
{"id": "334002", "url": "https://cs.wikipedia.org/wiki?curid=334002", "title": "Franc", "text": "Franc\n\nFranc může být příjmení osoby nebo i rodné jméno, nosí nebo neslo je více různých osobností:\n\n\n\n\n"}
{"id": "334008", "url": "https://cs.wikipedia.org/wiki?curid=334008", "title": "Savielly Tartakower", "text": "Savielly Tartakower\n\nSavielly Tartakower (rusky Савелий Григорьевич Тартаковер, vzácně také Xavier Tartakower, *22. února 1887, Rostov na Donu, zemřel 4. února 1956 v Paříži) byl kosmopolitní šachový velmistr a teoretik, žijící především v Polsku a ve Francii, jeden z nejvýznamnějších šachistů první poloviny dvacátého století.\n\nByl židovského původu, narodil se v Rusku rakouským občanům. Studoval práva v Ženevě a ve Vídni, kde se také seznámil se soudobými významnými šachisty. Po první světové válce, kterou strávil v rakouské armádě, odjel do Francie a přijal polské občanství. Tam se stal profesionálním šachistou, napsal (německy) mnoho prací o šachové teorii (nejvýznamnější je práce \"Die Hypermoderne Schachpartie\" – Hypermoderní šachová partie, 1924). Kromě jiného proslavil Sokolského hru a zavedl pro ni ironické označení \"Orangutan\". Proslul také mnoha vtipnými aforismy o šachové hře. Po druhé světové válce (pod falešnou identitou se připojil k armádě generála de Gaulla) přijal francouzské občanství a žil dále ve Francii jako profesionální šachista.\n"}
{"id": "334016", "url": "https://cs.wikipedia.org/wiki?curid=334016", "title": "Galswintha", "text": "Galswintha\n\nGalswintha nebo též \"Galswitha\" (540, Toledo – 567, Soissons), byla franckou královnou, druhou ženou franckého krále Neustrie Chilpericha I.\n\nJejím otcem byl vizigótský král Athanagild a matkou vizigótská královna Goiswintha.\n\nKdyž Chilperich na radu své milenky Fredegundy zapudil svoji první ženu Audoveru, rozhodl se, že se ožení se ženou z rovnocenného rodu. Vybral si Galswinthu, jejíž sestra Brunhilda se provdala za Chilperichova bratra, franckého krále Austrasie Sigiberta I..\n\nOtec Athanagild vyslal Galswinthu se vzácnými dary k Chilperichovi, kde byla přijata se všemi poctami. Chilperich přislíbil, že odvrhne všechny své dosavadní družky.\n\nBrzy ovšem došlo ke sporu s Fredegundou, která se nechtěla vzdát svého výsadního postavení u krále. Galswintha si stěžovala u manžela na pohanu, kterou musí strpět od jeho milenky. Chtěla se vzdát svého věna, jen když se bude moci vrátit zpátky do vlasti. Následně byla nalezena na svém loži mrtvá. Chilperich prý pověřil jednoho ze svých sluhů, aby ji uškrtil. Poté se Fredegunda stala jeho zákonnou manželkou.\n\n"}
{"id": "334017", "url": "https://cs.wikipedia.org/wiki?curid=334017", "title": "Lê", "text": "Lê\n\nLê (黎, někdy jen Le) je třetí nejčastější vietnamské příjmení a podle odhadů ho má přibližně 9,5 % Vietnamců. Slovo \"lê\" ve vietnamštině jinak znamená „hruška“ (z čínského 梨, mandarínskou výslovností \"lí\"), příjmení však má jiný původ: pochází z čínského 黎 (mandarínskou výslovností rovněž \"lí\"), které znamená „černý“ (ve vietnamštině se však tento výraz jinak než jako příjmení nepoužívá), a historicky se také psalo tímto čínským znakem. Stejným znakem, do vietnamštiny rovněž přepisovaným jako \"Lê\", se píše také název etnika Li, což však s vietnamským příjmením etymologicky nesouvisí – v tomto případě se jedná o čínský přepis jejich endonyma \"Hlai\". \n\n\n\n\n"}
{"id": "334018", "url": "https://cs.wikipedia.org/wiki?curid=334018", "title": "LE", "text": "LE\n\nSpojení písmen L a E může mít různé významy:\n\n"}
{"id": "334019", "url": "https://cs.wikipedia.org/wiki?curid=334019", "title": "Kaple Scrovegni", "text": "Kaple Scrovegni\n\nKaple rodiny Scrovegniů () v Padově (Benátsko, severní Itálie) je známá především cyklem fresek z počátku 14. století, jejichž autorem je Giotto di Bondone (1267–1337). Fresky jsou považovány za jeden z vrcholů jak Giottova, tak celého západního malířství.\n\nKapli dal postavit Enrico degli Scrovegni, aby odčinil hříchy svého otce, známého lichváře Reginalda degli Scrovegni (Dante Alighieri v \"Božské komedii\" jej umisťuje do sedmého kruhu \"Pekla\"). 23. března 1305 byla kaple zasvěcena Panně Marii milosrdné.\n\nGiotto dokončil freskovou výzdobu koncem roku 1305 či na počátku následujícího roku. Zatímco vnější fasáda je velmi skromná, nádhera výzdoby je ohromující a ve své době vzbudila dokonce nesouhlas okolních poustevníků. Loď má valenou klenbu a je zakončena presbyteriem s žebrovou klenbou. Stěny jsou hladké, a veškerá výzdoba tak byla na malíři.\n\nÚstředním motivem malířské výzdoby je spasení lidstva – vše směřuje k závěrečné scéně Posledního soudu, která je umístěna na západní stěně nad vchodem do kaple. 36 fresek na bočních stěnách zobrazuje výjevy, které poslednímu soudu předcházely, počínaje scénami ze života rodičů Panny Marie sv. Jáchyma a sv. Anny, samotné Panny Marie a Ježíše Krista až do Zmrtvýchvstání. Ústřední místo na východní oltářové stěne zaujímá Zvěstování. Fresky mají také zajímavé astronomické souvislosti: jako předloha Betlémské hvězdy na vyobrazení \"klanění Tří králů\" zřejmě sloužila Halleyova kometa, pozorovaná roku 1301.\n\n"}
{"id": "334022", "url": "https://cs.wikipedia.org/wiki?curid=334022", "title": "GM Gamma", "text": "GM Gamma\n\nGamma je označení podvozkové platformy koncernu General Motors. Motor je umístěný vpředu napříč a pohání přední kola. Platforma Gamma se používá pro malé vozy segmentu B.\n\nPrvní verze označovaná GM4300 byla poprvé použita v roce 2000 a nahradila starší platformu GM4200. Její vývoj zajišťoval Opel v Německu. Platformu GM4300 využívají následující automobily:\n\nNovější verze má název SCCS, což je zkratka \"Small Common Components and Systems\". Její vývoj probíhal od roku 2002 ve spolupráci Opelu a Fiatu, poprvé se objevila v roce 2005 ve Fiatu Grande Punto. Po ukončení spolupráce koncernů GM a Fiat mohou platformu SCCS oba používat. V současné době \n\nZ chystaných modelů bude na platformě Gamma SCCS postavena druhá generace Opelu Meriva a malý crossover značky Chevrolet.\n"}
{"id": "334023", "url": "https://cs.wikipedia.org/wiki?curid=334023", "title": "Gaius Baltar", "text": "Gaius Baltar\n\nGaius Baltar je fiktivní postava seriálu Battlestar Galactica.\n\nNa začátku minisérie je zapleten do vztahu s krásnou blond ženou. Protože věří, že pracuje pro společnost v obranném průmyslu a protože s ní chce udržet vztah, umožní jí přístup ke koloniálním obranným systémům. Ona mu výměnou za to pomůže navrhnout navigační program používaný koloniálními válečnými loděmi a tajně v programu vytvoří zadní vrátka. Když Cyloni zaútočí, jsou schopni proniknout zabezpečením brány firewall, úplně vyřadit celou válečnou eskadru a zničit systémy hlavní lodě. V den útoku odhalí, že je Cylonka (známá jako Number Six) s lidským tělem a že využila informací ke zničení koloniální obrany.\n\nBaltar utíká z Capricy, když se Karl Agathon (Helo) vzdá svého místa na raptoru, protože cítí, že život známého vědce je důležitější než jeho vlastní. Raptor se vrací na Galacticu, kde Baltar získá přízeň Laury Roslin, nové prezidentky Dvanácti Kolonií a doufá, že utají svůj podíl na vyhubení lidstva.\n\nPozději na flotile je Baltar pronásledovaný viděním Number Six, s kterou si často povídá. Neví jestli za vidění může čip, který mu Number Six implantovala do mozku ještě na Caprice, nebo jestli je jenom obrazem jeho vlastní mysli.\n"}
{"id": "334025", "url": "https://cs.wikipedia.org/wiki?curid=334025", "title": "Městská elektrická dráha Královských Vinohrad", "text": "Městská elektrická dráha Královských Vinohrad\n\nMěstská elektrická dráha Královských Vinohrad byl jeden z několika podniků, které na konci 90. let 19. století provozovaly v tehdejší pražské aglomeraci tramvajovou dopravu. Společnost, kterou vlastnilo město Královské Vinohrady, provozovala v roce 1897 tramvaj v úseku Flora – nám. Míru – Státní opera (dnešní názvy), od září téhož roku i na trati vystavěné pražskými elektrickými podniky Státní opera – Bulhar – Žižkov – Flora, čímž byl vytvořen okruh, který se spolu s později převzatými soukromými tratěmi stal základem pražské sítě elektrických tramvají. Městskou elektrickou dráhu Královských Vinohrad pak v prosinci 1897 odkoupily Elektrické podniky král. hl. m. Prahy.\n\nPrvní úvahy o zřízení tramvajové dopravy na území tehdy samostatného města Královské Vinohrady se objevily v roce 1885. Alois Procházka, majitel realit z Nuslí, měl v plánu vystavět parní tramvaj spojující Vinohrady s Prahou. Od ministerstva obchodu obdržel pouze povolení ke stavbě koňky. V roce 1886 opět žádal Procházka spolu s pány Ing. Zelenkou a dr. Jahnem o povolení ke stavbě dráhy. Na popud ministerstva proběhlo místní šetření, informace o dalším vývoji ale nejsou. Další projekt parní tramvaje předložil v roce 1890 vinohradský starosta J. Friedländer, ten ale zamítli pražští radní.\n\nMěsto Královské Vinohrady se v roce 1894 začalo zabývat stavbou vlastní tramvajové dráhy. Společně s Žižkovem se obrátilo na elektrotechnika Františka Křižíka, který vypracoval projekt okružní tratě spojující tato dvě města s Prahou v trase Flora – Korunní – nám. Míru – Anglická – Škrétova – Hlavní nádraží – Bulhar – Seifertova – Táboritská – Jičínská – Flora (dnešní názvy). Proti tomu se však ohradili zástupci Prahy, kteří plánovali tramvajové tratě vedoucí stejnými ulicemi a kterým také vadilo, že by dráhu provozoval soukromník. Křižík se uvolil přenechat svoji předběžnou koncesi Královským Vinohradům a po rozhodnutí ministerstva železnic z května 1896 začali pražští představitelé jednat s oběma městy. Dohoda byla sjednána a potvrzena protokolem ze 6. srpna 1896. Královské Vinohrady si měly samy postavit část tratě a po dokončení a zprovoznění ji za výrobní cenu prodat Praze. Zároveň stavbou pověřily Františka Křižíka, který měl elektrotechnický závod a který v té době provozoval dráhu na Letné a dráhu mezi Prahou, Libní a Vysočanami.\n\nVinohradská část okružní tratě (Flora – nám. Míru – Státní opera) byla dokončena v červnu 1897, pravidelný provoz byla zahájen 25. června téhož roku. Stavební délka činila 3,135 km, provozní délka byla přibližně o 300 m kratší. Královské Vinohrady totiž postavily trať až před nynější hlavní nádraží, jejich linka ale vedla pouze před tehdejší Německé divadlo (Státní opera). Zbylý úsek měl být zprovozněn až při uvedení do provozu severní poloviny okruhu, který stavěly pražské Elektrické podniky. Celá trať byla dvoukolejná s kolejovými spojkami, které se nacházely v konečných zastávkách. Elektřinu dodávala vinohradská elektrárna (parní stroj pohánějící dvě dynama), jako záloha sloužila akumulátorová baterie. Vozovna se nacházela na Korunní třídě poblíž Flory. Měla pět kolejí a v areálu se nacházela také administrativní budova pro vedení podniku.\n\nVozový park tvořilo pět motorových tramvajových vozů a dva vozy vlečné. Všechny tramvaje vyrobila smíchovská vagónka Ringhoffer. Motorové vozy byly dvoupodvozkové, čtyřnápravové, mnohem větší než tramvaje na dráze do Košíř nebo do Libně a Vysočan. Vlečné vozy byly zcela stejné konstrukce, kvůli velké váze ale nebyly zpočátku provozovány a nainstalováním elektrické výzbroje byly rekonstruovány na motorové.\n\nDruhou polovinu okružní tratě přes Žižkov zprovoznily Elektrické podniky král. hl. m. Prahy 18. září 1897 (jejich první trať). Od té doby jezdily pražské i vinohradské vozy po celém okruhu a každému dopravnímu podniku náležely výnosy z vlastních vozů. Tato neobvyklá situace byla ukončena 15. prosince 1897, kdy Královské Vinohrady odprodaly svou městskou elektrickou dráhu pražským Elektrickým podnikům za 365 578,18 zlatých. Smlouva o prodeji ale byla podepsána až v roce 1907, koncesi ministerstvo železnic převedlo na Prahu dokonce až v roce 1908.\n\n"}
{"id": "334038", "url": "https://cs.wikipedia.org/wiki?curid=334038", "title": "Digitální fotografie", "text": "Digitální fotografie\n\nDigitální fotografie je typ fotografie, která používá digitální technologii pro zhotovení digitálních obrazů předmětů. Na rozdíl od klasické fotografie, používá miniaturní tiskárnu na záznam obrázků v papírové formě. To umožňuje jejich zobrazení, uložení, tisk, úpravu, přenášení a archivaci na osobních počítačích bez chemického procesu.\n\nDigitální fotoaparáty už předstihly v prodeji klasické fotoaparáty a obsahují funkce, které na klasických fotoaparátech neexistují, jako například schopnost nahrávat video nebo zvuk. Některá další zařízení, jako například mobilní telefony, už také obsahují prvky digitální fotografie.\n\nSenzory čtou vstup světelných údajů, jako je luminozita a chromatická informace a ukládá informace o obrazu do digitální paměti. Existují dva hlavní typy senzorů:\n\n\nTéměř všechny digitální fotoaparáty používají flash paměť bez pohyblivých částí, ale v prvních digitálních fotoaparátech jako například Sony Mavica se určitou dobu používaly i floppy disky.\n\n\nBěžné rozlíšení fotografií. V kolonce fotoaparát jsou uvedeny fotoaparáty, které dosahují tuto velikost při jejich maximu.\n\n\nOdkazy v angličtine:\n\nOdkazy v češtině:\n"}
{"id": "334044", "url": "https://cs.wikipedia.org/wiki?curid=334044", "title": "Adamec", "text": "Adamec\n\nPříjmení Adamec, přechýleně Adamcová, nosí více osobností:\n\n\n\n\n"}
{"id": "334063", "url": "https://cs.wikipedia.org/wiki?curid=334063", "title": "Říčka", "text": "Říčka\n\nŘíčka může znamenat:\n\n\n"}
{"id": "334066", "url": "https://cs.wikipedia.org/wiki?curid=334066", "title": "Pakambala velká", "text": "Pakambala velká\n\nPakambala velká (\"Scophthalmus maximus\") je mořská paprskoploutvá ryba z řádu platýsů (Pleuronectiformes), která je snadno rozpoznatelná pro svůj atypický tvar uzpůsobený životu na mořském dně, kdy je zahrabána v písku či bahně. Její tělo je zcela zploštělé, neustále leží na jedné straně a k tomuto účelu u ní došlo i k posunutí očí na levou stranu těla. Nyní jsou ve vertikální poloze.\n\nPakambala velká obývá oblast severovýchodní části Atlantského oceánu. Je možné se s ní setkat kolem celého pobřeží Britských ostrovů, ale její hlavní výskyt je převážně v jižní části tohoto souostroví. Dále při pobřeží Portugalska, Španělska, Francie, Islandu, v oblasti kanálu La Manche, v Norsku až k oblastem polárního kruhu, kolem Dánska a částečně v Baltském moři. Trvale sídlí také v Černém moři a v některých oblastech Středozemního moře.\n\nObývá převážně oblasti s písčitým až bahnitým dnem, které jí umožňuje se zahrabat do měkkého podloží a schovat se. Takto čeká, dokud se k ní nepřiblíží její kořist. Nejčastěji obývá oblasti s hloubkou od 20 metrů do 80 metrů.\n\nPakambala velká dorůstá průměrně velikosti od 50 do 80 cm, ale byli pozorováni i jedinci, kteří měli okolo 1 metru. Maximální zjištěná váha jedince dosáhla 25 kilogramů a maximální věk 25 let. Jedná se o druh z čeledi platýsů, který je typický svým uspořádáním těla. Pakambala podobně jako ostatní leží na jedné straně těla. Jedná se o pravý bok, který je orientován ke dnu. Levý bok směřuje k vodní hladině. Nachází se na něm i pár očí, které se vlivem adaptace na tento druh života přesunuly z centrální polohy těla na levý bok. V přední části se nachází poměrně veliká tlama, která je zakřivená. Hřbetní a prsní ploutve jsou téměř souvislé kolem celého těla. Zakončena je rozpoznatelným ocasem.\n\nTělo pakambaly má téměř pravidelný tvar, který při horním pohledu připomíná přibližně kruh. Tělo je nízké, což odpovídá přisedlému životu u mořského dna. Levá strana má tmavou barvu protkanou světlejšími oblastmi, které slouží jako dokonalá kamufláž pro život u dna. Tato barva se často u jedinců mění v závislosti na podloží, na kterém žijí. Pravá strana má oproti tomu mléčnou barvu.\n\nŽiví se drobnými živočichy, kteří se nacházejí na mořském dně, jako korýši, kraby, či rybkami.\n\nPáření probíhá mezi dubnem a srpnem, načež pak samice klade vajíčka.\n\nPakambala velká se loví pro maso, ale pro její konzumaci je nutné z ní udělat filety, které se pak dají snadno jíst. Je totiž příliš velká na vaření v celku. Jedná se o velmi ceněnou rybu, kterou je možno vařit, péct, grilovat, či připravovat na pánvi.\n\n"}
{"id": "334074", "url": "https://cs.wikipedia.org/wiki?curid=334074", "title": "Skotská fotbalová reprezentace", "text": "Skotská fotbalová reprezentace\n\nSkotská fotbalová reprezentace zastupuje Skotsko ve všech mezinárodních soutěžích s výjimkou Olympijských her, protože Skotsko není členem Mezinárodního olympijského výboru. Společně s Anglií je nejstarším národním fotbalovým týmem na světě a také s ní v roce 1872 sehrál první mezistátní fotbalový duel, který skončil remízou 0-0.\n\nSeznam zápasů skotské fotbalové reprezentace na MS\n\nSeznam zápasů skotské fotbalové reprezentace na ME\nAčkoliv skotská reprezentace je spolu s anglickou nejstarší na světě, na první mistrovství světa se dostala až v roce 1954, ovšem prohra s Rakouskem a debakl od Uruguaye znamenaly vyřazení už ve skupině. Podobně dopadla i účast na dalším mistrovství v roce 1958. V roce 1967 dokázali Skotové porazit v přátelském utkání Anglii, která rok předtím vyhrála mistrovství světa. Na dalším mistrovství v roce 1974 Skotové ve skupině neprohráli, ovšem nepostoupili kvůli gólovému rozdílu, která se jim stal osudným i o čtyři roky později, kdy kvůli němu také nepostoupili ze skupiny. Dostali se také na další tři následující šampionáty, ovšem postup ze skupiny pro ně zůstal zapovězený. V roce 1992 se také dostali na mistrovství Evropy, ovšem zde se také do play-off nedostali. Dalším velkým turnajem, na který se Skotsko dostalo, bylo ME 1996, ale ani zde, ani na MS 1998 neprolomili prokletí základních skupin a nedostali se do vyřazovacích bojů. Od roku 1998 se zatím Skotsko na žádný šampionát nedostalo, ačkoli tomu bylo velice blízko v kvalifikaci na EURO 2008, kde ztratilo postup kvůli prohře s Gruzií.\n\nNárodním stadionem je Hampden Park v Glasgow, který má kapacitu 52 000 diváků, ovšem kdysi pojmul mnohem více lidí – v roce 1937 přišlo na zápas s Anglií údajně kolem 150 000 diváků.\n"}
{"id": "334086", "url": "https://cs.wikipedia.org/wiki?curid=334086", "title": "3D/Biela", "text": "3D/Biela\n\n3D/Biela je periodická kometa. \n\nByla objevena 8. března 1772, když Francouz Montaigne našel dalekohledem kometu, která byla pod hranicí viditelnosti pouhým okem. Podruhé si komety všiml Jean-Louis Pons 10. listopadu 1805. V době objevu měla jasnost kolem 4. magnitudy. Během následujících dnů i nadále zjasňovala a bylo možné vidět její komu. Největší přiblížení k Zemi (0,036 AU) nastalo 9. prosince téhož roku. Toto datum je považováno za den objevu. Jako třetí si komety všiml 27. února 1826 Wilhelm von Biela při pozorování v Josefově, v době kdy měla 9. magnitudu. Pozoroval ji však 72 dnů, během kterých získal dostatek dat, aby mohl potvrdit její periodickou dráhu, která byla 6 let. Další pozorování komety proběhla 24. září 1832 kdy kometu spatřil William Herschel a 4. ledna 1833 ji spatřil Thomas Henderson. O šest let později kometa zpozorována, ale 26. prosince 1845 ji znovuobjevil Ital de Vico. Kometa však byla jasnější než se předpokládalo. Nakonec se v lednu 1846 zjistilo, že se rozpadla na dvě samostatná jádra. Slabší jádro zmizelo v dubnu a jasnější v květnu téhož roku. \n\nItal Secchi kometu našel 26. srpna 1852 a pozoroval ji měsíc, než se díky malé jasnosti stala neviditelnou i pro dalekohledy. 29. září 1852 proběhlo poslední spatření komety Biela. Při dalším očekávaném návratu v roce 1858 byly nepříznivé podmínky pro její pozorování, ale v roce 1866 se kometu marně pokoušelo najít mnoho astronomů. Pátrání však bylo neúspěšné, a proto se mnoho astronomů domnívá, že kometa již neexistuje. Při dalším očekávaném návratu roku v listopadu 1872 byl zpozorován silný meteorický déšť s frekvencí 3000 meteorů za hodinu. Intenzivní roje byly zaznamenány i v dalších letech návratu - 1885 (15000 meteorů za hodinu), 1892 (6000 meteorů) a 1899 (150 meteorů). Výpočty odhalily, že je tento déšť meteorů v souladu s dráhou komety Biela. V dalších letech návratu již roje nebyly pozorovány.\n"}
{"id": "334096", "url": "https://cs.wikipedia.org/wiki?curid=334096", "title": "Pístní čep", "text": "Pístní čep\n\nPístní čep je díl spojující píst a ojnici u spalovacích pístových motorů a pístových kompresorů. \n\nJe ve většině případů trubkovitého tvaru z velice pevné oceli, někdy se používá pístního čepu že šintované keramiky ve spojení z písty z lisovaného uhlíkového vlákna. U některých druhů dvoutaktních motorů je pístní čep vyplněn pryskyřicí nebo plastem, někdy bývá jednostranně uzavřen nebo nedovrtán. Pístní čep je přesný výrobek v rámci tisícin a povrchově upraven broušením, kalením a chromováním. Pístní čep musí přenášet síly až několika tun. Dnešní pístní čep bývá tak odolný výrobek, že někdy vydrží až několikanásobek samotné životnosti motoru…\n\nUložení pístního čepu se provádí několika způsoby, plovoucím: zajištěním Segerovým kroužkem, pérovým kroužkem a pevným: pojišťovacím šroubkem, lisováním do teplého ojničního oka.\n"}
{"id": "334100", "url": "https://cs.wikipedia.org/wiki?curid=334100", "title": "Test HIV", "text": "Test HIV\n\nTest HIV či testování na HIV je laboratorní proces, během kterého je laboratorně vyšetřena žilní krev jedince na protilátky proti viru HIV v podobě anti HIV-1 a anti HIV-2. Je složena z odběru krve pomocí injekční stříkačky a následného laboratorního rozboru. \n\nNa test se doporučuje jít 2 až 3 měsíce po rizikové události, jelikož lidské tělo potřebuje čas na vytvoření protilátek, které má test odhalit. Tři měsíce je průměrná doba potřebná k vytvoření dostatečného množství protilátek pro detekci laboratorními testy.\nDoporučuje se, aby na testy HIV chodili lidé, kteří se pravidelně vystavují rizikovému pohlavnímu styku (orální sex, soulož bez kondomu atd.) s osobou, u které nemají jistotu, 2 až 3 měsíce po náhodném sexu s cizí osobou, či před vznikem dalšího sexuálního vztahu, aby partneři měli vzájemnou jistotu. Další možnou cestou nákazy je sdílení stříkačky, jehly nebo dalších pomůcek (včetně roztoku drogy) u injekčních uživatelů drog. Nákaza virem HIV se přenáší také vertikálně, tj. z matky na plod (během těhotenství, porodu nebo kojení), proto je v ČR zavedeno povinné testování těhotných na přítomnost viru HIV. Mezi další rizikové činnosti z hlediska nákazy virem HIV patří také tetování, piercing, sdílení žiletky nebo zubního kartáčku s HIV pozitivní osobou. \n\nV Česku jsou testy HIV prováděny na všech krajských hygienických stanicích. \nVyšetřování na přítomnost viru HIV se povinně provádí u dárců krve, tkání, orgánů, spermatu a mateřského mléka při každém darování. Bez testu není darování přípustné. \n\nBez souhlasu fyzické osoby je možné provést test na virus lidské imunodeficience (HIV) (a) u těhotných žen, (b) u fyzické osoby, která má poruchu vědomí a u níž vyšetření na HIV je významné z hlediska diferenciální diagnostiky a léčení bez provedení tohoto vyšetření může vést k poškození jejího zdraví, (c) u fyzické osoby, které bylo sděleno obvinění z trestného činu ohrožování pohlavní nemocí včetně nemoci vyvolané virem lidského imunodeficitu nebo z trestného činu, při kterém mohlo dojít k přenosu této nákazy na jiné fyzické osoby, (d) u fyzické osoby, která je nuceně léčena pro pohlavní nemoc.\n\nV ostatních případech lze vyšetření na virus lidského imunodeficitu provést jen se souhlasem fyzické osoby.\n\nSoučasně je většinou toto testování zpoplatněno poplatkem, který se pohybuje řádově v několika stokorunách v závislosti na pracovišti, kde jsou testy prováděny (Obvykle 300 - 600). Na některých místech jsou však prováděny i zcela bezplatně a anonymně (Dům světla společnosti AIDS pomoc, Statní zdravotní ústav). Testy je možné podstoupit zcela anonymně anebo pod občanským jménem (v tomto případě mohou testy hradit zdravotní pojišťovny). Některá pracoviště provádějí testování v některé dny zdarma. Dle přání a schopnosti laboratoře je možné se dozvědět výsledky již za několik hodin (za příplatek) anebo nejčastěji do dalšího dne nebo týdne od odběru krve, dle množství testovaných. Nutná je osobní návštěva pro výsledky, po telefonu se zpravidla výsledky nesdělují. Výsledek testu je lékařským tajemstvím. \n\nOd roku 2003 je vyžadováno používání testů 4. generace, které jsou schopny objevit HIV Ab i p24 Ag. Během odběru krve jsou testovanému položeny základní otázky ohledně možné nákazy a je seznámen s dobou, po které je možné virus objevit. Následně podepisuje dokument, že byl seznámen a že odpovídal pravdivě. Pokud by se zjistilo, že nikoliv, nese právní následky a je vyřazen z evidence dárců.\n\nZákladní laboratorní vyšetření využívají nepřímého průkazu infekce HIV - průkazu protilátek metodou \"ELISA\". To znamená, že v krvi pacienta se nehledá přímo virus HIV, ale protilátky, které si na obranu proti tomuto viru organismus vytvořil. Tímto způsobem nelze infekci HIV prokázat ihned po nákaze. Protilátky se začínají tvořit již 2-3 týdny po vniknutí viru do organismu. Hladina protilátek dostatečná k detekci se však vytvoří přibližně až za 3 měsíce, do té doby mluvíme o tzv. diagnostickém oknu. \n\nPřítomnost viru HIV lze prokázat také přímo – průkazem antigenu p24 (protein, který je součástí kapsidy viru) metodou \"ELISA\", nebo průkazem virové RNA (ribonukleové kyseliny) pomocí PCR (polymerázové řetězcové reakce). Vyšetření na přítomnost proteinu p24 se využívá k odhalení časné infekce (před vytvořením protilátek), k vyšetření novorozenců HIV pozitivních matek a dále ke sledování vývoje onemocnění a účinnosti antivirové terapie.\nNa vyšetření přítomnosti viru HIV v organismu lze kromě krve použít i další tělní tekutiny, a to sliny, mozkomíšní mok nebo moč (tato vyšetření jsou ovšem méně spolehlivá).\n\nV rámci testování vznikla také Národní linka prevence AIDS, které je dostupná na bezplatném telefonním čísle 800 144 444. Na této lince je možné se zeptat na jakékoliv otázky ohledně HIV, na seznam pracovišť, otevírací doby atd.\n\nDo roku 2008 bránily univerzálnímu testování (dále jen UT) dvě okolnosti: Jednak nebyla příznivá cena testu, jednak nebyl dostatečně prokázán význam UT. Protože dnes lze pořídit test za cenu v řádu stokorun a protože nejnovějších výzkumů s pomocí matematických modelů může UT zásadně snížit šíření infekce HIV (a tím i onemocnění AIDS), je možné nadále označovat absenci UT jako nemorální nebo dokonce protizákonný stav. Podle studie zveřejněné v roce 2008 v renomovaném britském lékařském časopise The Lancet , je možné pomocí UT snížit počet pacientů, u kterých se plně rozvine AIDS, o neuvěřitelných 95 %. Vzhledem k inkubační době AIDS je možné předpokládat, že i nižší frekvence testů může zachránit mnoho lidských životů. Ještě i jednou za pět let má testování smysl. Každoroční UT však může pomoci i v nejvíce postižených zemích zvládnout šíření nákazy již v první dekádě.\n\n\n"}
{"id": "334122", "url": "https://cs.wikipedia.org/wiki?curid=334122", "title": "Ondřejník", "text": "Ondřejník\n\nOndřejník je geomorfologický okrsek Štramberské vrchoviny. Tento samostatný masiv se táhne od severu na jih přes vrcholy Ondřejník (890 m), Úbočí (864 m), Stanovec (899 m) a nejvyšší vrchol Skalka (964 m). \n\nJediným vrcholem Ondřejníku přístupným po turistické stezce je Skalka, na jejímž jihozápadním svahu se nachází stejnojmenná přírodní rezervace, tvořená převážně jedlobukovým porostem starým až 180 let, který místy nabývá charakteru pralesa. Z vrcholu se nabízí výhled na Radhošťskou hornatinu.\n\nBalvany pod vrcholem Skalky daly podnět ke vzniku legendy, podle které zbojník Ondráš (Ondřej Fuciman, nar. 1680) ukrýval svůj lup do podzemí Lysé hory, kam prokopal ze Skalky chodbu, jejíž vchod zavalil právě těmito balvany.\n\nŠiroké výhledy se naskýtají i z ostatních stran masívu: na severním a západním úbočí na Podbeskydskou pahorkatinu, na východním úbočí na Lysohorskou hornatinu. Po úbočí vedou krom několika pěších turistických stezek také dvě běžkařské trasy. Na několika místech průseky na prudkých srázech nabízejí možnost paraglidingu.\n\nPod vrcholem Ondřejník se na východní straně nachází turistická chata Ondřejník, která byla postavena Klubem českých turistů v letech 1906-1907 a rozšířena roku 1930. V roce 1933 byla v jejím sousedství postavena chata Solarka, která však roku 2002 vyhořela. V lokalitě Solarka se rovněž nachází kaple svatého Antonína Paduánského, u které se v den svátku tohoto světce koná každoročně pouť.\n\n\n"}
{"id": "334127", "url": "https://cs.wikipedia.org/wiki?curid=334127", "title": "Nicolaas Bloembergen", "text": "Nicolaas Bloembergen\n\nNicolaas Bloembergen (11. března 1920, Dordrecht, Nizozemsko – 5. září 2017, Tucson, Arizona, USA) byl americký fyzik a laureát Nobelovy ceny za fyziku nizozemského původu.\n\nTitul Ph.D. získal v roce 1948 na Univerzitě v Leidenu. Když pracoval na svém doktorátu na Harvardu, pracoval také na částečný úvazek jako výzkumný asistent pro Edwarda Millse Purcella v Radiační laboratoři MIT. Na Harvardu se stal také profesorem.\n\nRoku 1978 obdržel Lorentzovu medaili a roku 1981 Nobelovu cenu za fyziku, společně s Arthurem Schawlowem a Kai Siegbahn za jejich práci na laserové spektroskopii. Bloembergen a Schawlow zkoumali vlastnosti hmoty nedetekovatelné bez laserů. Dříve již modifikoval maser Charlese Townse. Bloembergen pracuje v současnosti na University of Arizona.\n\n"}
{"id": "334140", "url": "https://cs.wikipedia.org/wiki?curid=334140", "title": "Naďa Konvalinková", "text": "Naďa Konvalinková\n\nNaďa Konvalinková vlastním jménem Naděžda Konvalinková (* 18. dubna 1951 Praha) je česká herečka.\n\nK divadlu se dostala poprvé při studiu na Gymnáziu Jana Nerudy v Hellichově ulici v Praze. Na lidové škole umění se pak připravovala na přijímací zkoušky na DAMU. Studovala v ročníku spolu Borisem Rösnerem, Evou Jakoubkovou a Lornou Vančurovou. K jejím profesorům na DAMU patřili např. Vlasta Fabianová, Václav Voska a František Salzer . Po absolutoriu DAMU působila nejprve v Divadle J. K. Tyla v Plzni (1973–1976), poté přešla do Městských divadel pražských (1976–1994).\nZpočátku hrála většinou mladé naivky a prosté dívky (viz jednu z nejznámějších filmových rolí Nadi Konvalinkové, dívenku Květušku z filmu \"Adéla ještě nevečeřela\"), s přibývajícím věkem se postupně přehrála do polohy zralých žen a hodných i moudrých maminek. V současnosti hostuje v pražských divadlech Kalich, Broadway, U Hasičů, Viola, U Valšů a v Branickém divadle. V Českém rozhlasu spolumoderuje pořad \"Pochoutky\". Namluvila několik večerníčků (např. \"Hajadla\"), uplatňuje se také jako moderátorka dětských televizních pořadů a patří k úspěšným dabingovým herečkám.\n\n\n\n\nOd roku 1980 až do roku 2005 byl jejím manželem herec Oldřich Kaiser. Z manželství se v roce 1983 narodila dcera Karolína.\n\nKonvalinková je patronkou nadačního fondu pro opuštěné děti \"Rozum a cit\"; sama byla po rozvodu rodičů zhruba rok v dětském domově.\n\n\n \n"}
{"id": "334149", "url": "https://cs.wikipedia.org/wiki?curid=334149", "title": "Manta obrovská", "text": "Manta obrovská\n\nManta obrovská či rejnok manta (\"Manta birostris\") je mořská paryba z čeledi mantovitých, pro kterou je typický pohyb připomínající ptačí let. Jedná se o největší druh rejnoků, blízkých příbuzných žraloků. Manta je rozšířena v teplejších vodách ve Světovém oceánu, a to jak v Atlantském, Indickém, tak i v Tichém oceánu.\n\nManta obrovská během své plavby konzumuje značné množství planktonu, jejž nasává do svých útrob. Jelikož se nejedná o dravce, není pro člověka nebezpečná. Pověra, že manta je schopna ploutvemi obejmout člověka a následně ho usmrtit, není založena na pravdě. Jediné nebezpečí pro člověka představuje náhodný úder silné ploutve při blízkém kontaktu.\n\nDříve se \"Manta birostris\" žijící v Atlantiku, \"Manta hamiltoni\" žijící v Tichém oceánu a \"Manta alfredi\" považovaly za rozdílné druhy. Moderní genetické testy přinesly poznatky, že se jedná o jediný druh rozšířený do více oceánů.\n\nManta obrovská se řadí od roku 2011 mezi druhy zranitelné. K roku 2008 neexistuje celosvětově žádný program, který by tento druh celoplošně chránil či zabraňoval jeho lovu. Její ochrana je vázána jen na lokální rezervace či národní zákazy rybolovu.\n\nManta obrovská se vyskytuje v tropických mořích a oceánech po celém světě mezi 35 stupněm severní a jižní zeměpisné šířky. Objevuje se většinou poblíž kontinentů a ostrovů jako např. u pobřeží jižní Afriky, kolem Madagaskaru, Mosambiku, Tanzanie, Keni, Somálska, mezi jižní Kalifornií a pobřežím severního Peru, od pobřeží Severní Karolíny až k jižní Brazílii, v celém Mexickém zálivu, ale je možné ji spatřit i na širém moři. Příležitostně manty pronikají i do mělkých zátok a ústí řek.\n\nNejčastěji se vyskytuje v mělkých vodách nedaleko pevniny, či korálových útesů, kde je dostatek potravy, ale byla pozorována i v hloubkách přesahujících 120 metrů. Jedná se o živočicha, který není teritoriální s rozsáhlým územím, na kterém se živí.\n\nManta obrovská dorůstá velikosti okolo 3 až 5 metrů s rozpětím ploutví průměrně kolem 6 metrů, ale byli pozorováni jedinci s rozpětím kolem 9 metrů (maximální pozorovaná velikost 9,1 m byla naměřena u manty z Indického oceánu). Manta je širší než delší. Největší potvrzená hmotnost dosahovala 1 350 kg. Velcí jedinci se dožívají okolo 20 až 25 let, i když maximální délka jejich života není zatím známa. Mezi pohlavím existují malé rozdíly ve velikosti. Samec dorůstá zpravidla 5,2 až 6,1 metrů, kdežto samice je větší a její rozměry se nejčastěji pohybují v rozmezí 5,5 až 6,8 metrů. Podle jiných údajů dosahoval největší ověřený jedinec průměru \"ploutví\" přes 7 metrů a hmotnosti asi 2721 kilogramů.\n\nV přední části těla se nachází hlava. Na jejím začátku je dvojice vystouplých laloků (někdy nazývané jako hlavové ploutve, ale o ploutve se nejedná), které slouží k usměrňování proudu vody do širokých úst. Jsou pohyblivé a zvíře je dokáže srolovat. Na straně za laloky se nachází pár očí schopných dvojitého vidění: manta dokáže každým okem sledovat nezávisle jiný objekt. Na břišní straně za tlamou se nachází pět žaberních otvorů, kterými je vypuzována voda přefiltrovaná o potravu a současně ochuzená o kyslík. Na těle manty se nevyskytují hřbetní a ani ocasní ploutev, na konci těla je ocas v podobě dlouhého trnu, který na rozdíl od jiných rejnoků není zakončen ostrým ostnem.\n\nTlama je nezvykle umístěna čelmo, stejně jako například u žraloka obrovského, což je spojeno se způsobem příjmu potravy, protože čelní umístění úst usnadňuje filtraci vody a zachytávání planktonu.\n\nTělo má hydrodynamický tvar zmenšující odpor vody při pohybu. Při horním pohledu pozorujeme na těle černou, šedomodrou až zelenohnědou barvu, která se táhne od hlavy až k ocasu, vyjma okrajů ploutví a dvou lomených pruhů za hlavou, které mohou být bílé až mléčné. Barva hřbetu může být značně rozmanitá a závisí na prostředí, ve kterém manta žije. Kolem úst je světlé lemování s tmavými skvrnami. Na břišní části má manta bílou až mléčnou barvu, která ji při spodním pohledu maskuje, a je zde i skupina tmavých skvrn, která je pro každé zvíře jedinečná, což se využívá pro určování jedinců při vědeckém pozorování (velký projekt probíhá v oblasti Mosambiku). Existuje potvrzený doklad albína mezi mantami.\n\nPodobně jako žraloci má manta velmi stabilní genom, ve kterém mutace probíhají jen pozvolna. Když před 3,5 milióny let došlo k uzavření volného průchodu mezi Tichým a Atlantským oceánem v oblasti dnešní Panamy, byla populace v oblasti Mexického zálivu oddělena od populací žijících ve východní části Tichého oceánu. Genetické testy obou populací však neukázaly žádné větší rozdíly v jejich genové výbavě ani po této době.\n\nManta podobně jako žraloci nemá pevnou kostru, ale kostra je chrupavčitá. Mozek manty je vzhledem k velikosti těla značně velký.\n\nManta se pohybuje máváním dvěma ploutvemi, což připomíná let ptáků. Tyto ploutve jsou značně ohebné na obě strany, což umožňuje maximalizovat sílu záběru. Při klidné plavbě vykonává manta jeden pohyb ploutví v intervalu 4 až 5 sekund.\n\nManty občas vyskakují nad vodní hladinu a s hlasitým plácnutím dopadají zpět. Popsány byly tři druhy skoků - manta buď vyskočí nad hladinu a dopadne hlavou napřed, nebo dopadne ocasem napřed, nebo před dopadem přetočí tělo. Byly pozorovány výskoky nad vodní hladinu až do výšky okolo 2 metrů. V současnosti není toto chování zcela uspokojivě vysvětleno. Předpokládá se, že během výskoků se manta zbavuje staré kůže či parazitů na těle. Jiná teorie předpokládá, že jde o formu hry. Manty migrují na značné vzdálenosti okolo světa za potravou, a to jak samostatně, tak i v hejnech. Většinou se jedná o samotářské tvory, kteří občas žijí v neorganizovaných menších hejnech. Pouze v době páření dochází k větší akumulaci jedinců na určitém území.\n\nManta je teritoriální živočich, který se vyskytuje buď samostatně a nebo ve velkých hejnech. Při lovu mant byl popsán zvukový projev těchto živočichů, který připomínal „těžký medvědí kašel“.\n\nManty se živí volně unášeným planktonem či larvami ryb, které nasávají při pohybu. Přitom využívají dvojici laloků na hlavě, které směřují vodu do široké tlamy, kde se nachází filtrační ústrojí zachycující plankton a drobné živočichy, zatímco voda tělem protéká přes žaberní filtry. Manta má zakrnělé zuby, jelikož je nevyužívá pro rozmělňování potravy. Zuby jsou velmi drobné a jsou pouze na spodní čelisti, kde jsou seřazeny přibližně ve 300 řadách. V některých případech je manta schopna lovit malé, střední i velké ryby. Podle jedné teorie se manta výskoky nad vodní hladinu snaží paralyzovat nárazem drobné živočichy, které pak pozře.\n\nManta obrovská není nijak často napadána dalšími mořskými živočichy vyjma velkých žraloků a v ojedinělých případech kosatkou dravou. Pokud k tomu dojde, používá k obraně svou značnou velikost a sílu v ploutvích. Manta je často doprovázena menšími rybami převážně z čeledi štítovcovitých, které žijí přisedle na jejím povrchu či plavou v těsném okolí. Jde o oboustranně prospěšný vztah, menší ryby mají zdroj potravy a manta je očišťována od odumřelé kůže a rostlin na povrchu těla. V některých případech manta navštěvuje tzv. „čisticí stanici“, kde provádí zvláštní manévr: vztyčí se přibližně pod úhlem 40° vzhledem k mořskému dnu a otevře ústní dutinu, což umožňuje přístup k jícnu. Toho využívají ryby z čeledi pyskounů či pomcovitých, které vplují do tlamy manty a začnou očišťovat filtrační mechanismus. V tomto případě manta hejno rybek nespolkne, ale po vyčištění jim umožní odplout zpět do bezpečí. Při těchto zastávkách je nejčastěji spatřena potápěči, kteří u těchto „stanic“ na mantu čekají.\n\nManta pohlavně dozrává okolo pátého roku života (jiný zdroj uvádí okolo 8 až 10 roku). Jedná se o druh, který má nízký přírůstek a množí se jen pozvolna. Páření nastává od prosince do dubna, kdy se jedinci stahují do tropických vod o teplotě 26 až 29 °C do míst se skalnatým podložím v hloubce okolo 10 až 20 metrů a shlukují se ve velkých počtech. Několik samců se pak zároveň dvoří jedné samici. První samec pluje těsně vedle samice rychlostí přibližně 9 až 12 km/h v oblasti za jejím ostnem a samice mu pozvolna přizpůsobuje rychlost. Samec se pak přichytí na jejím boku poblíž hrudní ploutve, poté se přesune pod samici a zasune samčí mixipterygium se spermatem do kloaky samice. Předání trvá přibližně 90 až 120 sekund. Pak se samec vzdálí a na jeho místo nastoupí druhý. Po páření s druhým samcem samice často odpluje od dalších potenciálních nápadníků.\n\nSamice manty obrovské po oplození rodí většinou jedno či dvě živá mláďata (řadí se mezi vejcoživorodé) v periodě jednou za tři roky. Byly pozorovány případy, kdy během porodu vyskakuje samice nad vodu. Mláďata přicházejí na svět v mělkých vodách 13 měsíců od početí a mají při narození hmotnost kolem 11 kilogramů a délku kolem 1,1 až 1,4 metrů. Po narození začínají velmi rychle přibírat na hmotnosti a velikosti. Přibližně během prvního roku svého života zdvojnásobí svoji hmotnost. Mláďata setrvávají několik prvních let v oblasti mělkých vod a až při dosažení plné velikosti vyrážejí na otevřené moře a velké migrační cesty.\n\nPro svoji značnou velikost, pomalý pohyb a pohyb blízko vodní hladiny se manta stává snadným cílem rybářů. Dříve byla manta obrovská v oblasti Austrálie a Kalifornie soustavně lovena z malých plavidel pro maso, pro olej z jater a pro kůži. V současnosti se její lov snižuje a není celosvětově významný vyjma oblasti Filipín, Mexika, Mosambiku, Madagaskaru, Indie, Srí Lanky, Brazílie, Tanzanie a Indonésie, kde je její maso považováno za delikatesu či využíváno v tradiční asijské medicíně. V těchto případech jsou z mrtvých mant uřezány konce ploutví, usušeny a rozemlety na prášek. Obliba tohoto prášku se významně zvětšuje a v okolí Filipín například vedla ke zvýšení lovu mant z 200 až 300 kusů za rok na současných 1000 až 2400 kusů za rok. Nadměrný rybolov přímo ohrožuje populace manty a může vést na některých místech k jejímu vyhubení jako například v okolí Indonésie. Ve snaze stabilizovat její výskyt došlo v Indonésii v roce 1998 k zákazu lovu, ale na nátlak rybářů byl následující rok opět povolen.\n\nManta je příležitostně lovena potápěči harpunou, a to převážně v oblasti Austrálie. Cena jejího masa je velmi nízká, v roce 2002 se kilogram prodával za asi jeden americký dolar.\n\nOdhaduje se, že ve třech populacích okolo San Benedicto, Havaje a Yapu je po 400 kusech v každé populaci. Tento relativně nízký stav populace v těchto oblastech významnější rybolov nedovoluje. V oblasti Mosambiku probíhá mapovací výzkum zdejší populace, který popsal přes 600 jedinců. Z pozorování vyplynulo, že zdejší populace je tvořena z 80 % samicemi a 20 % samci. Výzkumy z oblasti Havaje naznačují, že některé populace manty jsou uzavřené jen s minimální migrací jedinců z jiných nebo do jiných populací.\n\nNejvětší význam mant je v současnosti v oblasti turismu. Velké množství amatérských potápěčů se s ní chce setkat ve volném moři či plavat s hejnem. Vzhledem k tomu, že manta obrovská je pro člověka naprosto neškodná, má toto odvětví značný prostor pro růst. V roce 2002 byl ve spojitosti s mantou vykázán v okolí havajského ostrova Big Island obrat přesahující 2,5 miliónu amerických dolarů.\n\nManta obrovská byla pro svůj tvar a dvojici laloků na hlavě dříve rybáři nazývána „ďábelská ryba“ (anglicky \"\"). Existovaly legendy o tom, jak manta vyskočila nad vodní hladinu a strhla námořníka do vody, kde ho usmrtila.\n\n"}
{"id": "334161", "url": "https://cs.wikipedia.org/wiki?curid=334161", "title": "Ilumetské krátery", "text": "Ilumetské krátery\n\nIlumetské krátery ( ) je skupina nejméně dvou impaktních kráterů u zaniklé estonské vesnice Ilumetsa na pomezí obcí Orava a Veriora. V oblasti je pět prohlubenin, z nichž u dvou se uznává impaktní původ. Největším kráterem je („Pekelný hrob“) s průměrem 75 až 80 m a hloubce 12,5 m. Jeho podloží je porušeno do hloubky asi 30 m. Okrajový val vystupuje až 4,5 m nad úroveň okolního terénu. Na dně kráteru leží přes dva metry usazenin, které tvoří malou bažinu. Zhruba 900 m jižně od hlavního kráteru leží („Hluboký hrob“) o průměru 50 m a hloubce 4,5 m. Podloží je u něj porušeno do hloubky asi 20 m. Asi půl kilometru západně od největšího kráteru je třetí pojmenovaná sníženina, („Ďáblův hrob“), jejíž původ ale není zcela jistý. Zbývající dvě prohlubeniny nejsou v krajině, i kvůli erozi, téměř patrné. Je možné, že se v oblasti nalézá vícero kráterů, ale nejsou na povrchu již viditelné.\n\nStáří kráterů je stanoveno dvěma testy za použití radiokarbonové metody na 6600 let. Meteority přiletěly od západu. Žádné zbytky meteoritů se nenašly. Okolní krajinu až do vzdálenosti několika kilometrů pokryly drobné, až několikamilimetrové porcelánové a skleněné kuličky vzniklé při dopadu meteoritů, které lze v usazeninách v příslušných vrstvách nalézt a zkoumat.\nKrátery jsou nyní státem chráněny jako přírodní památka. K u vede naučná stezka lemovaná dřevěnými sochami čertů.\n\n"}
{"id": "334163", "url": "https://cs.wikipedia.org/wiki?curid=334163", "title": "Desmond Tutu", "text": "Desmond Tutu\n\nDesmond Mpilo Tutu (* 7. října 1931) je jihoafrický anglikánský arcibiskup. Proslul především jako oponent apartheidu, v roce 1984 se stal druhým Jihoafričanem, který obdržel Nobelovu cenu míru.\n\nV listopadu 2008 zahájil celosvětovou kampaň proti lovu velryb, kterou podporuje Mezinárodní fond na ochranu zvířat (IFAW) nebo herec Pierce Brosnan a jejímž cílem je úplný zákaz lovu velryb.\n\n"}
{"id": "334169", "url": "https://cs.wikipedia.org/wiki?curid=334169", "title": "Crookesova trubice", "text": "Crookesova trubice\n\nCrookesova trubice je pomůcka určená pro studium elektrických výbojů v plynech, vynález britského vynálezce Williama Crookese z druhé poloviny 19. století.\n\nJedná se o skleněnou, tvarovanou, trubici opatřenou elektrodami, která je naplněna zředěným plynem. Při připojení vysokého stejnosměrného napětí dochází v trubici k výboji mezi elektrodami, který je doprovázen zářením. Při použití této trubice objevil v roce 1901 Wilhelm Conrad Röntgen tzv. X paprsky, které byly pojmenovány rentgenovým zářením. \n\n\n"}
{"id": "334174", "url": "https://cs.wikipedia.org/wiki?curid=334174", "title": "Ranger 4", "text": "Ranger 4\n\nRanger 4 byla bezpilotní sonda organizace NASA z USA určená k průzkumu Měsíce\nCelý projekt programu Ranger připravila Jet Propulsion Laboratory (JPL) v Pasadeně u Los Angeles.\n\nS pomocí dvoustupňové rakety Atlas-Agena B odstartovala sonda z rampy na kosmodromu\nEastern Test Range na Floridě dne 23. dubna 1962. V katalogu COSPAR dostala přidělené označení 1962-012A.\n\nVáha byla 328 kg. Obsahovala mj.panely slunečních baterií, chemické baterie s výdrží na 9 hodin letu, televizní kameru se speciálním dalekohledem, výškoměr, spektrometr atd.\n\nCílem tohoto letu bylo sondu vyzkoušet před vysláním dalších sond programu Ranger už na povrch Měsíce. Měla měřit na určené dráze kosmické záření, magnetická pole, dopady mikrometeoritů, dopravit na povrch Měsíce pouzdro se seismometrem, už v době příletu k Měsíci pořizovat jeho snímky. Měla napravit neúspěch jak misí Pioneer z let 1958-1959, tak zejména všech předchozích sond Ranger, vypuštěných v letech 1961 – 1962.\n\nStart se sice vydařil, jenže jakmile se raketa od sondy oddělila bylo zjištěno, že palubní počítač je bez zdroje proudu. K závadě došlo pravděpodobně během předletové sterilizace sondy. Protože se neotevřely ani panely slunečních baterií, vlastní chemické články se brzy vybily a spojení se přerušilo. Neovládaná dopadla 26. dubna 1962 na odvrácenou stranu Měsíce pravděpodobně v oblasti kráteru Joffe. Byla to první sonda USA, která na tuto stranu dopadla, ovšem přesto i tato mise byla neúspěšná.\n\nV této etapě závodu o dosažení Měsíce vedl zatím SSSR s jeho programem Luna.\n\n"}
{"id": "334182", "url": "https://cs.wikipedia.org/wiki?curid=334182", "title": "Větrník", "text": "Větrník\n\nNázev Větrník má více významů, jde ale zejména o lidové pojmenování větrného mlýna či větrné elektrárny.\n\n\n\n\n"}
{"id": "334186", "url": "https://cs.wikipedia.org/wiki?curid=334186", "title": "IBM PC kompatibilní", "text": "IBM PC kompatibilní\n\nIBM PC kompatibilní ( ) je v informatice označení pro počítače, které jsou do určité míry kompatibilní s původním IBM PC (1981), PC XT (1983) a PC AT (1984). Pojem \"IBM kompatibilní\" je dnes výhradně historický pojem, protože počítače IBM PC se již nevyrábějí. Nástupci IBM PC jsou však nejrozšířenějším mikropočítačem na současném trhu spotřební elektroniky.\n\nPočítače IBM PC kompatibilní jsou nazývány také \"PC klony\" nebo \"IBM PC klony\", protože respektují původní návrh zapojení a konstrukce hardwaru, který uvolnila firma IBM pod výše uvedenými označeními IBM PC, IBM PC XT a IBM PC AT a navíc jsou kompatibilní i po nízkoúrovňové softwarové stránce, které definuje tzv. BIOS.\n\nSoftwarové kompatibility na úrovni BIOSu bylo dosaženo legálním reverzním inženýrským postupem analýzy chování původního BIOSu od firmy IBM a naprogramování identicky funkčního BIOSu pomocí techniky clean room design (tj. žádná část nebyla zkopírována, došlo pouze k implementaci identicky funkčního BIOSu na základě nezávisle provedené analýzy a původní technické dokumentace od firmy IBM). Firma Columbia Data Products vytvořením identicky funkčního BIOSu jako první vytvořila předpoklad pro lacinou masivní výrobu klonů IBM PC počítačů.\n\nFirma IBM se snažila bránit soudní cestou, ale neuspěla a přizpůsobila se nově vzniklé situaci. Postupně však přestala vyrábět hardware a soustředila se na poli PC klonů na poskytování služeb a vývoj software.\n\nNa počítačové platformě, která je označována jako PC (\"písí\", \"pécéčka\", \"písíčka\" atp.) je možné spouštět různý software. Největší podíl na trhu drží softwarová platforma Microsoft Windows, nicméně dále je využíván i Mac OS X, Linux, různé klony BSD systémů atd.\n\n"}
{"id": "334188", "url": "https://cs.wikipedia.org/wiki?curid=334188", "title": "Pearl Jam (album)", "text": "Pearl Jam (album)\n\nPearl Jam je název osmého alba americké grungeové kapely Pearl Jam, první, které vydali pro label J Records. Album vyšlo 2. května 2006, čtyři roky od vydání posledního řadového alba, což byla zatím nejdelší odmlka v historii skupiny. Hudebně se tato deska vrací k hudebník kořenům skupiny. Album sklidilo převážně pozitivní kritiky. Ve spojených státech získalo zlatou desku.\n\n\n"}
{"id": "334216", "url": "https://cs.wikipedia.org/wiki?curid=334216", "title": "Eiður Guðjohnsen", "text": "Eiður Guðjohnsen\n\nEiður Smári Guðjohnsen (*17. září 1978 Reykjavík) je islandský fotbalový útočník a reprezentant, který je v současnosti hráčem klubu Molde FK. Všeobecně je známý přepisem svého jména jako Eidur Gudjohnsen. Byl kapitánem islandské reprezentace a drží její rekord v počtu nastřílených branek.\n\nVelkou část své kariéry strávil v anglických klubech, dále hrál mimo rodný Island v Nizozemsku (PSV Eindhoven), Španělsku (FC Barcelona), Monaku (AS Monaco), Řecku (AEK Athény), Belgii (Cercle Brugge a Club Brugge), Číně (Shijiazhuang Ever Bright FC), Norsku (Molde FK) a Indii (FC Pune City).\n\nUž v útlém mládí se vědělo o jeho talentu, v 16 letech nastoupil do zápasu 1. islandské ligy a následně přestoupil do nizozemského Eindhovenu, kde také setkal s tehdy začínajícím Ronaldem. V nizozemské lize se však neprosadil a po dvou sezonách se vrátil zpět na Island. V roce 1998 si ho vyhlédl anglický tým Bolton Wanderers, což byl pro Gudjohnsena zlom v kariéře. V 55 zápasech vstřelil 18 gólů a v roce 2000 přestoupil do Chelsea, kde se stal důležitým členem základní sestavy. Po příchodu ruského miliardáře Romana Abramoviče a přivedení posil do klubu se zdálo, že svoji pozici ztratí, ovšem Gudjohnsen se dokázal probojovávat do sestavy, ačkoli musel často místo v útoku hrát záložníka. Po další vlně příchodů před sezonou 2006/07 už však Gudjohnsen Chelsea opustil a přestoupil do Barcelony, ve které strávil 3 roky a nastoupil k 72 zápasům. V létě 2009 přestoupil za 2 miliony eur do Monaka hrajícího nejvyšší francouzskou fotbalovou soutěž Ligue 1. Poté se stal v roce 2010 hráčem anglického Stoke City FC. Poslední přestupový den 31. ledna 2011 odešel na hostování do londýnského Fulhamu.\n\nNásledovala angažmá v řeckém AEK Athény a belgických Cercle Brugge a Club Brugge.\n\nV prosinci 2014 posílil Bolton Wanderers FC. V červenci 2015 odešel do týmu čínské Superligy Shijiazhuang Ever Bright FC.\n\nV roce 1996 debutoval v A-mužstvu islandské reprezentace proti Estonsku (výhra 3:0), když ve druhé půli vystřídal svého otce Arnóra Guðjohnsena. Poprvé v historii se tak stalo, aby v mezinárodním fotbalovém zápase hrál otec a syn ve stejném zápase.\n\nDvojice trenérů islandského národního týmu Lars Lagerbäck a Heimir Hallgrímsson jej zařadila do závěrečné 23členné nominace na EURO 2016 ve Francii, kam se Island probojoval z kvalifikační skupiny A (byl to zároveň premiérový postup Islandu na Mistrovství Evropy). Na evropském šampionátu se islandské mužstvo probojovalo až do čtvrtfinále, kde podlehlo Francii 2:5 a na turnaji skončilo. Eiður nastoupil ve dvou zápasech na šampionátu.\n\n"}
{"id": "334221", "url": "https://cs.wikipedia.org/wiki?curid=334221", "title": "Santuari de Lluc", "text": "Santuari de Lluc\n\nSantuari de Lluc či Lluc je klášter, který se nachází v severozápadní části Mallorcy v nadmořské okolo 525 metrů v pohoří Serra de Tramuntana. Založen byl ve 13. století.\n\n"}
{"id": "334231", "url": "https://cs.wikipedia.org/wiki?curid=334231", "title": "Avion Shopping Park Brno", "text": "Avion Shopping Park Brno\n\nAvion Shopping park Brno je nákupní centrum v brněnské městské části Brno-jih, na východě katastrálního území Dolní Heršpice. Mimo jiné se zde nachází také vůbec první původní brněnský hypermarket Tesco. Centrum se nachází poblíž křížení dálnic D1 a D2. Celková plocha centra 206 433 m² zahrnuje 53 500 m² zastavěné plochy. Na přilehlém parkovišti je 2500 parkovacích míst. V roce 2006 mělo centrum 6,17 milionu návštěvníků. V centru je bezplatné wifi připojení.\n\n\n\n"}
{"id": "334243", "url": "https://cs.wikipedia.org/wiki?curid=334243", "title": "Vietnamské jméno", "text": "Vietnamské jméno\n\nOsobní vietnamské jméno je většinou tvořeno ze tří částí – příjmení, střední jméno (druhé) a rodné jméno – a to v uvedeném pořadí. Podobně jako jména v Číně a v Koreji tedy mají vietnamská jména na prvním místě příjmení, ovšem od jmen východoasijského kulturního okruhu se odlišují středním jménem.\n\nPříjmení se dědí z otcovy strany, střední jméno dávají rodiče z určitého okruhu častých jmen (u žen je nejčastější jméno \"Thị\", u mužů jsou častá například například \"Văn\" nebo \"Sinh\"). Toto střední jméno slouží většinou k tomu, aby se odlišila generace (kdy sourozenci z jedné generace rodu dostávají stejné střední jméno) nebo větve rodu. Rodné jméno je vybráno rovněž rodiči a přihlíží se k jeho významu, časté jsou vlastnosti, které by rodiče u svých dětí chtěli mít (krásný, čestný, statečný apod.), případně (zejména u žen) jména květin, ptáků a podobně. \n\nVzhledem k velké populaci Vietnamu a četnosti některých příjmení dochází často k tomu, že velká část lidí má stejné příjmení (jako např. Nguyễn) a tak se k označení člověka většinou používá jeho druhé jméno společně s jeho rodným jménem (existuje ale celá řada výjimek, zejména u známých osobností).\n\nPodobně jako čeština využívá vietnamština nad písmeny diakritická znaménka, která zcela mění význam slov. Jejich nepoužití nebo chybné použití je ve vietnamském prostředí častou chybou cizinců.\n\nPro užívání vietnamských jmen v češtině platí následující pravidla:\n\nNejčastější vietnamská příjmení jsou:\n\n\n"}
{"id": "334254", "url": "https://cs.wikipedia.org/wiki?curid=334254", "title": "Pierce-Arrow", "text": "Pierce-Arrow\n\nPierce-Arrow byla americká firma vyrábějící osobní a nákladní automobily se sídlem v Buffalu ve státě New York. Existovala od roku 1901 až do roku 1938. \n\nV roce 1912 vyrobila největší sériově vyráběný motor, který byl kdy montován do automobilů: model označený 66 HP (66 CV) s objemem 13 514 cm³.\n\n"}
{"id": "334263", "url": "https://cs.wikipedia.org/wiki?curid=334263", "title": "Morrison Hotel", "text": "Morrison Hotel\n\nMorrison Hotel studiové album americké rockové skupiny The Doors. Skladby na něm byly většinou nahrány v listopadu 1969. Někdy je album označováno jako Hard Rock Cafe podle jména první strany LP desky. Morrison Hotel byl vydán v lednu roku 1970 a oproti předešlému albu \"The Soft Parade\" bylo úspěšné. Album má bluesový zvuk a neobsahovalo žádný singlový hit.\n\nNa obrázku alba je zachycen hotel, který se nachází na South Hope Street č. 1246 v Los Angeles.\n\n"}
{"id": "334268", "url": "https://cs.wikipedia.org/wiki?curid=334268", "title": "Seřaďovací nádraží", "text": "Seřaďovací nádraží\n\nSeřaďovací nádraží, slangově nazývané také ranžír (z německého výrazu Rangierbahnhof), je na železnici takové nádraží, které slouží k přechodu jednotlivých vozů nebo skupin vozů mezi jednotlivými nákladními vlaky. Jedná se přitom o nádraží, které je stavebně a technologicky uzpůsobeno pro provedení velkého množství těchto operací.\n\nObvykle se seřaďovací nádraží skládá ze tří kolejových skupin: vjezdové, směrové a odjezdové, mezi vjezdovou a směrovou skupinou se nachází svážný pahrbek nebo spádoviště. Nejčastější uspořádání skupin je sériové, tj. že jednotlivé skupiny navazují na sebe v jednom směru, další způsob je paralelní (skupiny jsou vedle sebe a pro jízdu z jedné skupiny do druhé je nutná úvrať), případně jsou kombinovány oba způsoby.\n\n\"Vjezdová skupina\" nebo též \"vjezdové nádraží\" je kolejiště, kde končí svou jízdu vlaky vstupující do seřaďovacího nádraží. Vjezdové koleje ze všech směru jsou zpravidla uspořádány tak, aby všechny vlaky vjížděly do skupiny jedním zhlavím. Po odstoupení lokomotivy ze soupravy se provádějí technologické úkony předcházející rozposunování vlaku (např. koncová technická prohlídka, soupis vlaku, rozvěšení jednotlivých vozů podle údajů na tříděnce (písemný či elektronický dokument určující, které vozy mají jet na kterou kolej směrové skupiny). Poté na konec soupravy najede posunovací lokomotiva, která soupravu sune na svážný pahrbek.\n\nPři pomalém sunutí soupravy na svážný pahrbek se jednotlivé vozy nebo skupiny vozů (tzv. odvěsy) po překonání vrcholu pahrbku dávají do samovolného pohybu ve směru spádu (tj. směrem do směrové skupiny). Podle tříděnky jsou výpravčím na stavědle případně automatickým zařízením přestavovány jednotlivé výhybky tak, aby daný odvěs dojel na správnou kolej. Rychlost jízdy každého odvěsu je pak regulována na svážném pahrbku i pod ním kolejovými brzdami.\n\nVe směrové skupině se nacházejí tzv. směrové (někdy nazývané též relační) koleje, z nichž každá je určená pro shromažďování vozů pro určitý směr nebo vlak. V případě nedostatečného počtu směrových kolejí můžou být na jedné koleji shromažďovány vozy i pro více směrů (vlaků) s tím, že budou dodatečně rozposunovány. Ve směrové skupině se nacházejí cílové brzdy, které sníží rychlost jedoucích odvěsů natolik, aby dojely až na konec koleje nebo na vozy, které již na koleji stojí, a rychlost nárazu do stojících vozů byla v bezpečné úrovni (tj. taková aby nedošlo k poškození vozů nebo nákladu nebo dokonce k vykolejení vozu).\n\nPo dojezdu posledního potřebného vozu najede na danou kolej posunovací lokomotiva, která vozy stlačí tak, aby je bylo možné svěsit (nemají-li automatická spřáhla). V případě, že je daná kolej vybavena zařízením, které zajistí, aby všechny vozy po dojetí byly najety na sebe (tj. bez mezer mezi nárazníky nebo spřáhly), není stlačování nutné. Posunovací lokomotiva se pak k soupravě přivěsí a celou soupravu přestaví do odjezdové skupiny.\n\nSvěšené soupravy jsou v odjezdové skupině připravovány k odjezdu vlaku. Je provedena výchozí technická prohlídka, úplná zkouška brzdy, připravena dokumentace k vlaku. Podobně jako v případě vjezdové skupiny bývají i do této skupiny odjezdové traťové koleje napojeny tak, aby všechny vlaky odjížděly stejným odjezdovým zhlavím.\n\nTakovéto nádraží je celé postaveno v mírném spádu, takže vozy jedou samospádem ve směru rozřazování a není třeba používat lokomotivu.\n\nNejvětší seřaďovací nádraží na světě je Bailey Yard v Nebrasce, patřící společnosti Union Pacific Railroad. Největším seřaďovacím nádražím v Evropě je Maschen Rangierbahnhof (celkem 96 směrových kolejí) poblíž Hamburku. V Rusku je největší „ranžír“ v Jekatěrinburgu, ještě větší má Jasynuvata v ukrajinském Donbasu (73 kolejí).\n\nSeznam seřaďovacích stanic na síti SŽDC a jejich základních parametrů (seřazeno podle výkonnosti):\n\nVýznamné seřaďovací nádraží bylo do 90. let 20. století v Praze-Vršovicích. Jednalo se o gravitační seřaďovací nádraží, které bylo v provozu od 18. června 1919.\n"}
{"id": "334269", "url": "https://cs.wikipedia.org/wiki?curid=334269", "title": "Carlos Tévez", "text": "Carlos Tévez\n\nCarlos Alberto Tévez (* 5. února 1984 v Ciudadele, Buenos Aires, Argentina) je argentinský fotbalový útočník a reprezentant, od ledna 2018 hráč klubu Boca Juniors. V letech 2003, 2004 a 2005 se stal nejlepším fotbalistou Jižní Ameriky.\n\nTévez byl v roce 2017 s platem v přepočtu přes 19 milionů korun týdně nejlépe placeným hráčem světa.\n\nS fotbalem začínal v malém klubu All Boys, odkud v 16 letech přestoupil do slavné Bocy Juniors. Prvoligový debut zažil 21. října 2001. S Bocou vyhrál argentinskou ligu, Copu Libertadores, Interkontinentální pohár a Copu Sudamericanu. V roce 2004 byl zvolen nejlepším fotbalistou i sportovcem v Argentině za tento rok. \nNásledně přestoupil do brazilského týmu Corinthians, kde si ihned získal oblibu fanoušků včetně brazilského prezidenta Luly. V roce 2005 dovedl svůj tým k vítězství v brazilské lize a stal se prvním cizincem od roku 1976, který byl zvolen jako nejlepší hráč brazilské ligy.\n\nPoté Tévez se svým spoluhráčem Javierem Mascheranem zamířili do Evropy, když v roce 2006 odešli na hostování do anglického West Hamu. Ve West Hamu se Tévez příliš neprosazoval, ale na konci sezóny se Tévez rozstřílel a i díky jeho gólu v posledním utkání proti Manchesteru United se West Ham zachránil. Jenže smlouvy obou hráčů porušovaly pravidla Premier League a tak byly starty v zápasech Téveze a Mascherana, jenž ve West Hamu působil jen část sezóny a zamířil na hostování do Liverpoolu, neoprávněné a tak musel West Ham zaplatit 15 miliónů liber Sheffieldu United, který na úkor West Hamu sestoupil. Poté byl pronajat od MSI na dvouleté hostování do Manchesteru United. S Manchesterem dokázal v sezoně 2007/08 vyhrát anglickou ligu i Ligu mistrů, když v penaltovém rozstřelu ve finále proti Chelsea proměnil svůj kop. Titul s United se mu podařilo získat i následující sezónu. Nastoupil také do prohraného finále Ligy mistrů proti Barceloně, kdy střídal o poločase Andersona. Po sezóně mu skončilo hostování a přestože vedení United bylo ochotno odkoupit jeho práva od společnosti MSI, Tévez se rozhodl odejít k městskému rivalovi Manchesteru City, který ho odkoupil za 29 miliónů eur.\n\nV červnu 2013 přestoupil za 12 milionů liber do italského klubu Juventus FC. Debutoval 18. srpna v utkání Supercoppa italiana 2013 (italský Superpohár), ve kterém jedním gólem přispěl k výhře 4:0 nad Laziem. V úvodním kole Serie A 2013/14 25. srpna 2013 vstřelil branku a rozhodl o vítězství Juventusu 1:0 nad Sampdorií Janov.\n\nV sezóně 2014/15 získal s Juventusem druhé \"scudetto\" (ligový titul).\n\nV létě 2015 se rozhodl vrátit se domů do Argentiny, přestoupil do klubu CA Boca Juniors, kde začínal kariéru.\nKoncem prosince 2016 podepsal štědrou dvouletou smlouvu s čínským klubem Shanghai Shenhua.\nV Číně byl královsky placený, ale fotbalu nedával mnoho. Byl mu vytýkán nedostatek profesionálního chování, provázely ho pochybné zranění atd. V lednu 2018 se vrátil do Bocy Juniors.\n\nJeho prozatím největším úspěchem s reprezentací bylo vítězství na LOH 2004 v Řecku. Také byl v nominaci na MS 2006, kde Argentina vypadla ve čtvrtfinále.\n\nJako dítě na sebe převrhl konvici s vařící vodou, což mu způsobilo popáleniny 3. stupně na krku a pravé straně tváře. Stopy po nich má dodnes, a když hrál za Bocu, klub mu nabídl zaplacení plastické operace, ovšem Tévez tuto nabídku odmítl.\n\nJe také frontmanem skupiny \"Piola Vago\", ve které účinkuje i jeho bratr Diego.\n\n"}
{"id": "334270", "url": "https://cs.wikipedia.org/wiki?curid=334270", "title": "Partie červenajících uší", "text": "Partie červenajících uší\n\nPartie červenajících uší je legendární partie ve hře go. Sehráli ji v roce 1846 Honinbó Šúsaku (černý) a Inoue Genan Inseki (bílý). Je považována za Shusakovu nejvýznamnější partii. Obsahuje často zmiňovaný geniální tah červenajících uší.\n\nPřestože Shusaku partii nezačal úplně nejlépe a ve střední hře se zdálo, že ji prohraje, podařilo se mu najít geniální tah, který vývoj partie zvrátil.\n\nSvé jméno partie jméno dostala podle výroku lékaře, který hru sledoval spolu s dalšími hráči go. Tvrdil, že vítězný tah a obrat v partii bezpečně poznal, ač go příliš nerozumí. Indikátorem mu bylo, že do té doby klidně hrajícímu (a stále kamenný klid zachovávajícímu) Insekimu po tomto soupeřově tahu zrudly uši.\n"}
{"id": "334279", "url": "https://cs.wikipedia.org/wiki?curid=334279", "title": "Other Voices", "text": "Other Voices\n\nOther Voices je studiové album americké rockové skupiny The Doors, vydané roku 1971\n\nNahrávání alba začalo během Morrisonovy dovolené ve Francii. Tři zbývající členové skupiny album vydali v říjnu tři měsíce po Morrisonově smrti. Klávesák Ray Manzarek a kytarista Robby Krieger vzali po Morrisonovi místo jako zpěváci. Na CD album vyšlo až 23. října 2006 pod značkou Timeless Holland; spolu s albem \"Full Circle\".\n\nVšechno napsali Robby Krieger, John Densmore a Ray Manzarek\n\n\nThe Doors\n\nDalší muzikanti\n\n"}
{"id": "334281", "url": "https://cs.wikipedia.org/wiki?curid=334281", "title": "Vladimír Kulhánek", "text": "Vladimír Kulhánek\n\nJméno Vladimír Kulhánek má více osobností\n\n"}
{"id": "334282", "url": "https://cs.wikipedia.org/wiki?curid=334282", "title": "Husa indická", "text": "Husa indická\n\nHusa indická (\"Anser indicus\") nebo husa tibetská je velký vrubozobý pták z čeledi kachnovití.\n\nNezaměnitelná, 70 - 80 cm velká husa s rozpětím křídel kolem 150 cm. Má světle šedé tělo s černými konci křídel, tmavou skvrnou na bocích, černým pruhem na vrchní straně hrdla, bílou hlavou s dvěma příčnými černými proužky v týle a jasně oranžovým zobákem a končetinami. Samec i samice jsou zbarveny stejně, mladí ptáci se podobají dospělcům, ale postrádají charakteristické černé proužky v týle.\n\nJedná se o nejvýše létajícího ptáka na světě. Při každoročních cestách mezi letním a zimními destinacemi překonává Himaláje a při jejich přeletu dosahuje výšek až 7000 m n. m.\n\nRozmnožuje se ve střední Asii v blízkosti velkých horských jezer. Populace je odhadována na 52 - 60 000 jedinců, kteří žijí na ploše větší jak 10 000 000 km². Na zimu migruje v početných hejnech do jižní a jihovýchodní Asie, především do Indie, Myanmaru a na území severního Pákistánu.\n\nV mnoha evropských státech včetně Česka se po celý rok občas vyskytují na větších jezerech, rybnících a mokřinách jednotlivé kusy, případně i malá hejnka, která ulétla z chovů. Introdukována byla do jižního Švédska a Kanady.\n\nStejně jako ostatní druhy hus se živí okusem zelených částí rostlin. Jejímu přirozenými predátory jsou především lišky a orli. Hnízdí v početných hejnech, která mohou obsahovat i několik stovek jedinců. Klade 4 až 8 bílých vajec, na kterých sedí průměrně 28 až 30 dní.\n\n"}
{"id": "334283", "url": "https://cs.wikipedia.org/wiki?curid=334283", "title": "Bitva o Krivasoo", "text": "Bitva o Krivasoo\n\nBitva o Krivasoo (: \"Krivasoo lahing\") bylo vojenské střetnutí odehrávající se během estonské osvobozenecké války. Tehdy proti sobě stály Estonské obranné síly a sovětská rudá armáda.\n"}
{"id": "334285", "url": "https://cs.wikipedia.org/wiki?curid=334285", "title": "Avro 621 Tutor", "text": "Avro 621 Tutor\n\nAvro 621 Tutor byl dvoumístný britský dvouplošník meziválečného období poháněný jedním hvězdicovým motorem. Byl to jednoduchý, ale pevný a skvěle ovladatelný cvičný letoun pro počáteční výcvik, který byl používán britským Royal Air Force, stejně tak jako mnoha dalšími vzdušnými silami po celém světě.\n\nAvro Model 621 byl soukromou iniciativou společnosti A. V. Roe & Co. Ltd. Letoun byl navržen konstruktérem Royem Chadwickem společnosti Avro jako kovová náhrada letounu Avro 504N. Koncipován byl jako lehký dvouplošník pro základní výcvik s jednou vzpěrou mezi dolním a horním křídlem ve tvaru „N“ na každé straně. Obě křídla měla stejné rozpětí. Kostra letounu byla tvořena z ocelových trubek (s některými dřevěnými komponenty v žebrech křídel) potažených leteckým plátnem. Letouny měly konvenční pevný podvozek se zadní ostruhou, i když poslední letouny už měly zadní kolečko. Letouny typu Trainer měly hlavní podvozek odpružený pomocí dvou olejových tlumičů, které byly umístěny v širokém aerodynamickém krytu.\n\nModel 621 byl poháněn buď nekapotovaným pětiválcovým hvězdicovým motorem Armstrong Siddeley Mongoose IIIA o výkonu 155 hp (116 kW) nebo motorem Armstrong Siddeley Lynx IV o výkonu 180 hp (130 kW) nebo IVC o výkonu 240 hp (180 kW). Pozdější modely poháněné motory Lynx, měly namontovaný kryt motoru. Letounům poháněným motory Mongoose se říkalo Trainer a početnější variantě s motory Lynx se říkalo Tutor. Model Tutor se také odlišoval více zakulaceným kormidlem (svislou ocasní plochou).\n\nPrvní let prototypu s civilním označením G-AAKT se uskutečnil v září 1929, pilotován hlavním zkušebním pilotem společnosti Avro, kterým byl kapitán Harry Albert \"Sam\" Brown. Letoun byl předán v prosinci 1929 ke zkouškám u RAF v Martlesham. Krátce nato byly postaveny další dva prototypy (G-AARZ a G-AATU) tentokrát už s motory Lynx. Následovala objednávka 21 strojů Trainer a poté i velkosériová výroba letounů Tutor. První z nich měly podobně jako Trainery křidélka jen na spodním křídle, ale další měly křidélka na obou křídlech, lepší podvozek a kryt na motoru. Letoun nevynikal rychlostí, ale jeho ovladatelnost byla vynikající. Poslední letoun odebralo RAF v květnu 1936.\n\nZ typu Avro 621 Tutor byl odvozen Tutor II (s dvojitým systémem vzpěr mezi křídly). Postaven však byl pouze jediný kus se sériovým číslem K3308. Dále byla postavena série 15 strojů vybavených plováky pod názvem Avro 646 Sea Tutor.\n\nVýroba začala na základě objednávky třech letounů od svobodného irského státu a 21 letounů Trainer od RAF. Královské letectvo potřebovalo nahradit dřevěné letouny Avro 504, a po třech letech zkoušení společně s jinými letouny jako byl například Hawker Tomtit, byl tento typ vybrán jako stroj pro základní výcvik. Letoun nahradil typ 504 v roce 1933 a sloužil ve své roli až do roku 1939, ale i během války.\n\nNásledně se letoun i začal prodávat do zahraničí a to hlavně do zemí Britského společenství. Společnost A.V. Roe and Co. (Avro) vyvezla 30 letounů pro Řecké letectvo, 6 letounů pro Královské kanadské letectvo (RCAF), 5 pro letectvo čínských nacionalistů, 3 pro Irsko (kde byly známé pod označením Triton), 3 pro dánské námořnictvo (výrobní čísla 113-115), 2 pro jihoafrické letectvo a 2 pro polské letectvo. Dalších 57 letounů bylo licenčně postaveno v tehdejší Jihoafrické unii (Aircraft and Artillery Depot, Pretoria) a pouze 3 v Dánsku.\n\nNejvětší dodávkou Tutorů do zahraničí, nepočítaje licenční výrobu v Jižní Africe, byla dodávka pro vojenské letectvo Řecka. Po zkouškách stroje G-ADMG (později v Řecku létal s individuálním označením E-69) bylo zakoupeno dalších 29 letounů (individuální označení E-50 až E-68 a E-70 až E-79). Dalších minimálně 61 strojů bylo v Řecku vyrobeno v licenci. Určitý počet řeckých Tutorů se zapojil do bojů v 2. světové válce po vstupu Řecka do války.\n\nDva letouny dodané do Polska se ukázaly jako lepší než polský PWS-16. Výsledkem byla konstrukce polského cvičného letounu PWS-18, která byla letounem Tutor značně ovlivněna (postaveno celkem 40 kusů).\n\nLetoun byl znám svou vynikající ovladatelností, a proto byl často předváděn na leteckých dnech. Více než 200 Tutorů a 5 Sea Tutorů zůstávalo ve službě u RAF na začátku 2. světové války.\n\nLetoun Avro 621 byl navržen jako vojenský cvičný letoun, přesto několik letounů bylo provozováno i pod civilní registrací. Například ve 30. letech 20. století byly dva letouny používány u „Létajícího cirkusu“ Alana Cobhama. Dále v Austrálii létal stroj pod označením VH-UOL (Australian National Airways Ltd.), tři stroje vybavené kamerami (G-APAP, G-ABAR a G-ABHA) sloužily v tehdejší Tanganjice k leteckému mapování. Řada původně vojenských strojů také dostala do civilních rukou, většinou až po II. světové válce, např. stroj G-AHSA (ex- K3215), který se dochoval dodnes.\n\nZřejmě jediným zachovaným Tutorem je stroj s civilní registrací G-AHSA (v letuschopném stavu, do roku 2003 v barvách K3215), který je ve sbírkách patřících Shuttleworth Trust (Shuttleworth Collection na letišti Old Warden, hrabství Bedfordshire, Anglie).\n\nLetoun G-AHSA, který používalo RAF během 2. světové války, byl vyřazen v prosinci 1946 a byl koupen podplukovníkem Heywoodem. Letoun byl použit při natáčení filmu \"Reach for the Sky\". Krátce po začátku natáčení měl letoun poruchu motoru a byl prodán muzeu Shuttleworth Collection a znovu uveden do letuschopného stavu.\n\nDo konce roku 2003 letoun G-AHSA létal v žlutých barvách RAF původního letounu K3215. Od ledna 2004 letoun létal v barvách letounu K3241.\n\nAvro 621 Trainer\nAvro 621 Tutor\nAvro 621 Tutor II\nAvro 621 survey version\nAvro 646 Sea Tutor\n\n\"Technické údaje pocházejí z publikace \"Avro aircraft since 1908\".\"\n\n\n\n\"Pozn.: V následujícím výčtu jsou uvedeni pouze vojenští uživatelé, letoun provozovalo i několik civilních uživatelů.\"\n\n Čínská republika\n Dánsko\n Irácké království\n Irsko\n Jihoafrická republika\n Kanada\n Polsko\n Řecko\n Spojené království\n\n"}
{"id": "334287", "url": "https://cs.wikipedia.org/wiki?curid=334287", "title": "Skupina armád Jih", "text": "Skupina armád Jih\n\nSkupina armád Jih (německy \"Heeresgruppe Süd\"), byla německá skupina armád za druhé světové války.\n\n\nVelitelství Skupiny armád Jih vzniklo z velitelství \"Armee-Oberkommandos 12\" 18. srpna 1939, pro potřeby invaze do Polska. Jejím prvním velitelem se stal Generálplukovník Karl Gerd von Rundstedt, kterému dělal náčelníka štábu generálporučík Erich von Manstein. Invaze do Polska byla vedena Skupinou armád Sever, z oblasti východního Pruska) a Skupinou armád Jih na hlavním směru ze Slezska. Skupina armád Jih byla složena ze třech armád (8. armáda, 10. armáda, 14. armáda) a podporována 4. leteckou armádou. Ofenzíva proti slabšímu protivníkovi, proběhla bez větších problémů a do konce prvního měsíce se zhroutil organizovaný odpor polských armád. Od 8. října 1939 byla Skupina armád Jih zároveň Hlavním velitelstvím Východ (Oberbefehlshaber Ost). V polovině téhož měsíce bylo velitelství Skupiny armád Jih přeloženo na západní frontu pod názvem Skupina armád A.\n\nK plánované invazi do SSSR (Operace Barbarossa), bylo opět vytvořena Skupina armád Jih z velitelství Skupiny armád A. Velitelem Sk. armád Jih se opět stal generál polní maršál von Rundstedt, kterému nyní dělal náčelníka štábu generál pěchoty Georg von Sodenstern. Ke dni 22. 6. 1941, měla Skupina armád Jih tři armády (6. armáda, 11. armáda, 17. armáda), 1. tankovou skupinu a jako podporu 4. leteckou armádu. Zároveň do její oblasti spadala 3. a 4. armáda Rumunska, také pod Skupina armád Jih bojovala Slovenská \"Rychlá divize\". Právě Sk. armád Jih narazila (ze tří Skupin armád které útočily v SSSR) na největší odpor, který byl způsoben velkou koncentrací sovětských vojsk na západní Ukrajině. Zatímco Skupina armád Střed rozrazila a zničila velkou část sovětských vojsk v Bělorusku již začátkem července, Sk. armád Jih se podařilo zničit větší část protivníkových sil až v oblasti Kyjeva v druhé polovině srpna. Její armády od září útočili na Krym, Rostov na Donu a do oblastí východní Ukrajiny. V té době měla Skupina armád Jih již velké problémy se ztrátami, s logistikou (přes řeku Dněpr měla jen jeden železniční most) a s rozlehlostí sovětského území, které rozmělňovalo její údernou sílu. Během prosincových bojů ztratila dobyté přístavní město Rostov a východní část Krymu při sovětských ofenzívách, které v druhé polovině zimy po krvavých bojích skončily na mrtvém bodě. K 1. prosinci 1941, byl po opakovaných sporech s Adolfem Hitlerem odvolán polní maršál von Rundstedt a nahrazen prověřeným nacionálním socialistou původně velitelem 6. armády generálem polním maršálem Walterem von Reichenau. Nový velitel Skupiny armád Jih ovšem již za měsíc a půl 15. ledna 1942 dostal infarkt a během leteckého transportu do Německa, o dva dny později, jeho letoun při mezipřistání ve Lvově havarovalo a von Reichenau zemřel. Velitelem Skupiny armád Jih byl tedy jmenován 16. ledna 1942 generál polní maršál Fedor von Bock.\nNa léto roku 1942 byla naplánována ofenzivní Operace Blau právě na úseku Skupiny armád Jih. Po odražení sovětské ofenzívy u Charkova, přešla německá Sk. armád Jih v červnu do útoku. Měla k dispozici celkem pět armád z toho dvě tankové (2. armáda, 6. armáda, 4. tanková armáda, 1. tanková armáda a 17. armáda), zároveň v průběhu operace byla posílena čtyřmi armádami spojenců Německa (2. maďarská armáda, 8. italská armáda, 3. a 4. rumunská armáda), Skupina armád Jih byla také podporována nadále 4. leteckou armádou. V průběhu Operace Blau byl odvolán Fedor von Bock pro vedení příliš zdlouhavého boje v oblasti Voroněže, ve skutečnosti opět pro jeho spory s Hitlerem, které jej již v prosinci minulého roku stály odvolání z velení Skupiny armád Střed. Zároveň byla 13. července vojska Skupiny armád Jih rozdělena mezi dvě nově vzniklé Skupiny armád A a B. Velitelství Skupiny armád Jih bylo přejmenováno na velitelství Skupiny armád B, kterému velel von Weichs. Skupina armád A podléhala přímo Adolfu Hitlerovi.\n\n12. února 1943 vznikla opět Skupina armád Jih přejmenováním z velitelství Skupiny armád Don (Heeresgruppe Don). Jejím velitelem se stal generál polní maršál Erich von Manstein a náčelníkem štábu se stal Mansteinův oblíbenec generál pěchoty Theodor Busse. V té době vojska Skupiny armád Jih ustupovala z východní Ukrajiny a z Kavkazu přes Rostov na Donu. Zároveň v oblasti Charkova přešla část vojsk skupiny armád do ofenzívy (známé též jako Mansteinova jarní ofenzíva) při které se podařilo Němcům zničit velkou část sovětských obrněných jednotek v oblasti a dobýt zpátky Charkov a Bělgorod, čímž se stabilizovala fronta u Skupiny armád Jih.\n\nNa léto roku 1943, byla opět plánována nová německá ofenzíva s názvem Operace Citadela. V té době měla Skupina armád Jih k dispozici tři armády, z toho dvě tankové (4. tanková armáda, 6. armáda, 1. tanková armáda) a armádní skupinu \"Kempf\", i nadále byla podporována 4. leteckou armádou. Německá ofenzíva byla ale brzy utopena v krvi obránců i útočníků. A do konce roku 1943 ustoupila Skupina armád Jih pod náporem sovětských armád, z východní Ukrajiny a vyklidila město Kyjev poté, když se podařilo sovětským vojskům překonat řeku Dněpr. I první čtvrtletí roku 1944 bylo plné ústupových bojů na západní Ukrajině. Situace se navíc vyhrotila, když bylo na začátku roku vyřazeno několik německých divizí, které sovětská vojska obklíčila v Čerkašské kapse. Do konce března 1944 sovětská vojska, v oblasti Skupiny armád Jih, dosáhla původních sovětsko-polských hranic a blížila se k hranicím s Maďarskem a Rumunskem. 31. března 1944 byl odvolán generál polní maršál von Manstein a Skupina armád Jih byla přejmenována na Skupinu armád Severní Ukrajina (Heeresgruppe Nordukraine), pod velením generála polního maršála Waltera Modela.\n\nSkupina armád Jih ještě naposled vznikla 23. září 1944 ze zbytků Skupiny armád Jižní Ukrajina (Heeresgruppe Südukraine). Jejím velitelem se stal generálplukovník Johannes Frießner. Papírově mělo jít o silné uskupení armád, ale v té době byla bojová hodnota této Skupiny armád již velmi nízká, některé jednotky neměly ani 1/5 stavu, jiné jednotky byly tvořeny jen velitelstvím. Navíc byla neustále skupina armád vystavena sovětsko-rumunským útokům. Během obrany Maďarska byla velká část jejích sil obklíčena u Budapešti, včetně maďarských svazků. Skupina armád Jih přesto sehrála hlavní roli v Operaci Jarní probuzení u maďarského jezera Balaton v březnu 1945, pod taktovkou nového velitele generála pěchoty Otto Wöhlera, který byl po předvídaném neúspěchu operace odvolán a nahrazen generálplukovníkem Dr. Lotharem Rendulicem. V dubnu 1945, během bojů v Rakousku ještě stačila Skupina armád Jih vyměnit znovu velitele za generála pěchoty Friedricha Schulze. Téhož měsíce byla naposledy přejmenována na Skupinu armád Východní marka (Heeresgruppe Ostmark) a definitivně zmizela ze scény.\n\nVelitelé\n\nNáčelníci štábu\n\nSkupina armád Jih – generálplukovník Gerd von Rundstedt / náčelník štábu generálporučík Erich von Manstein\n\nSkupina armád Jih – Generál polní maršál Gerd von Rundstedt / náčelník štábu generál pěchoty Georg von Sodenstern\n\nSkupina armád Jih – Generál polní maršál Fedor von Bock / náčelník štábu generál pěchoty Georg von Sodenstern\n\nSkupina armád Jih – Generál polní maršál Erich von Manstein / náčelník štábu generálporučík Theodor Busse\n\nSkupina armád Jih – generál polní maršál Erich von Manstein / náčelník štábu generálporučík Theodor Busse\n"}
{"id": "334290", "url": "https://cs.wikipedia.org/wiki?curid=334290", "title": "Karel Kočí", "text": "Karel Kočí\n\nMgr. Karel Kočí (* 16. července, 1965 Vlašim) je bývalý člen Řádu bratří kazatelů a římskokatolický kněz.\n\nPochází z Měchnova u Divišova nedaleko Vlašimi. Po maturitě na vlašimském gymnáziu v roce 1984 začal vysokoškolská studia na strojní fakultě ČVUT v Praze. Později se však rozhodl pro dráhu kněze, a tak na konci druhého ročníku studia zanechal. Na podzim roku 1986 nastoupil základní vojenskou službu, kterou vykonával v Prešově a později v Klatovech, avšak v důsledku nemoci byl po roce propuštěn do civilu. Následně začal pracovat v Blanických strojírnách ve Vlašimi a stal se tajně novicem Řádu bratří kazatelů (později přijal řádové jméno Metoděj).\n\nV roce 1987 se přihlásil do kněžského semináře; studoval nejprve v Litoměřicích a od roku 1990 v Olomouci, kde studia dokončil. Poté byl 4. ledna 1992 v olomouckém kostele sv. Michaela vysvěcen na jáhna (svěcení přijal od tehdejšího královéhradeckého biskupa Karla Otčenáška) a v červnu 1992 byl přeložen do pražského kláštera u kostela sv. Jiljí, kde byl 28. června téhož roku vysvěcen na kněze tehdejším apoštolským nunciem v Československu Giovannim kardinálem Coppou. Svou primici sloužil 4. července 1992 v kostele sv. Bartoloměje v Divišově.\n\nV pražském konventu zajišťoval duchovní správu u kostela sv. Jiljí, kostela sv. Vojtěcha a zejména pak u kostela sv. Voršily, věnoval se žákům Základní školy sv. Voršily a po dobu šesti let zastával funkci převora. Jeho působení v klášteře skončilo v roce 2002, kdy požádal o dočasné propuštění do nějaké farnosti pražské arcidiecéze.\n\nPo krátkém působení ve funkci farního vikáře v Roudnici nad Labem a v Budyni nad Ohří byl k 1. červenci 2002 ustanoven administrátorem ve farnosti u kostela sv. Matěje v Praze-Dejvicích, kde vystřídal Mons. Jana Machače. Od 1. července 2005 byl přeložen do farnosti u kostela sv. Františka z Assisi v Praze-Chodově, kde dostal zejména za úkol vybudovat Komunitní centrum Matky Terezy (bylo otevřeno 26. května 2007). S ohledem na svou činnost v pražské arcidiecézi byl z Řádu bratří kazatelů na vlastní žádost propuštěn.\n\nOd 1. července 2008 do 30. června 2011 byl administrátorem v Roudnici nad Labem a od 1. července 2011 působí jako administrátor farnosti Praha-Strašnice.\n\n\n"}
{"id": "334292", "url": "https://cs.wikipedia.org/wiki?curid=334292", "title": "Podbeskydská pahorkatina", "text": "Podbeskydská pahorkatina\n\nPodbeskydská pahorkatina je geomorfologický celek Západobeskydského podhůří, ležící na severovýchodě České republiky. Jedná se o pásmo vrchovin, pahorkatin a brázd orientovaných ve směru severovýchod–jihozápad. Nejvyšším bodem je Skalka (964 m) ve Štramberské vrchovině. Rozloha celku je 1508 km² a střední výška dosahuje 353 metrů.\n\nPahorkatinu tvoří zejména flyšové horniny, které vznikaly v období křídy a paleogénu, a kvartérní sedimentární horniny. Místy se vyskytují vyvřeliny, kry kulmských a bradla jurských hornin. V podcelku Frenštátská brázda leží v hloubce 500 metrů karbonské černouhelné sloje. V Těšínské pahorkatině se těžil zemní plyn a vyčerpaná ložiska se využívají jako podzemní zásobníky plynu.\n"}
{"id": "334294", "url": "https://cs.wikipedia.org/wiki?curid=334294", "title": "Muhammad Dáúd Chán", "text": "Muhammad Dáúd Chán\n\nMuhammad Dáúd Chán (18. července 1909 Kábul – 28. dubna 1978 tamtéž) byl prvním afghánským prezidentem a posledním vládcem Afghánistánu z rodu Ahmadzaj. K moci přišel nekrvavým převratem v roce 1973, když svrhl svého bratrance, krále Muhammada Záhira Šáha, který byl v té době v Itálii. Zrušením monarchie se stal zakladatelem první afghánské republiky. Za prezidenta ho zvolili delegáti Národního shromáždění a Dáúd pak vládl diktátorsky až do 27. dubna 1978, kdy ho při vojenském puči, vedeném důstojníky armády, kteří byli členy LDSA (afghánské komunistické strany), zbavili moci a následně zavraždili spolu s 17 členy jeho rodiny. Dáúdova smrt byla důležitým mezníkem v novodobých dějinách Afghánistánu.\n"}
{"id": "334295", "url": "https://cs.wikipedia.org/wiki?curid=334295", "title": "Štramberská vrchovina", "text": "Štramberská vrchovina\n\nŠtramberská vrchovina je geomorfologický podcelek Podbeskydské pahorkatiny, ležící na severovýchodě České republiky. Je tvořena zvrásněnými flyšovými pískovci, slepenci, jílovci, jílovitými břidlicemi a vápenci.\n"}
{"id": "334319", "url": "https://cs.wikipedia.org/wiki?curid=334319", "title": "Polybromované bifenyly", "text": "Polybromované bifenyly\n\nPolybromované bifenyly (PBB) jsou skupinou bromovaných organických chemických látek, jejichž použití v elektrických a elektronických zařízeních je pro jejich nebezpečné vlastnosti regulováno evropskou direktivou RoHS (\"Restriction of the use of Hazardeous Substances\"), která vstoupila v platnost 1. července 2006.\n\nSvou strukturou a vlastnostmi jsou podobné polychlorovaným bifenylům (PCB), které pro své nebezpečné vlastnosti byly celosvětově zakázány Stockholmskou úmluvou o persistentních organických polutantech.\n\n\n"}
{"id": "334328", "url": "https://cs.wikipedia.org/wiki?curid=334328", "title": "Evžen Oněgin (opera)", "text": "Evžen Oněgin (opera)\n\nOpera Evžen Oněgin (rusky: Евгений Онегин, \"Jevgenij Oněgin\"), Opus 24, s podtitulem „lyrické scény o třech jednáních“ je jedno z nejznámějších děl skladatele Petra Iljiče Čajkovského.\n\nLibreto napsal skladatel spolu s Konstantinem Šilovským podle stejnojmenného veršovaného románu A. S. Puškina, z něhož se do libreta dostalo velké množství doslovných citací i celé scény, ačkoli uspořádání děje je jinak v obou dílech odlišné.\n\nDílo je pozoruhodnou kombinací komorního, dějově nekomplikovaného, prostého, až „antioperního“ tématu s velkým výrazovým aparátem romantické opery (symfonický zvuk orchestru, sborové scény, tance, árie a ansámbly). Jistě nejslavnější částí tohoto díla, která vyniká právě spojením intimně laděného textu s velkou a emotivně vypjatou hudební architekturou, je tzv. „dopisová scéna“, v níž Taťána v noci píše Oněginovi vyznání lásky a odevzdání. Jiným slavným číslem Čajkovského opery je basová árie knížete Gremina známá v českém prostředí pod názvem „Láska klíčí v každém věku“.\n\nOpera měla premiéru v Moskvě roku 1879. Českou premiéru 6. prosince 1888 v pražském Národním divadle řídil sám skladatel, dílo bylo uvedeno v překladu Marie Červinkové-Riegrové a Oněgina zpíval Bohumil Benoni.\n\n\nSbor vesničanů, statkářů, důstojníků a hostů na plese.\n\nDěj se odehrává na ruském venkově a později v Petrohradě ve 20. letech 19. století. Ve shodě s Puškinem je hlavní postavou blazeovaný, životem znuděný individualista Evžen Oněgin, do nějž se bezhlavě a fatálně zamiluje dívka Taťána, která je naopak plná ideálů a iluzí o romantické lásce a vášnivém odevzdání milovanému člověku. Oněgin ji věcně a suše odmítá a Taťánin emocionální rozlet tak velmi rychle končí. Poté, co cynický Oněgin z rozmaru vyprovokuje hádku s přítelem a básníkem Vladimírem Lenským, kterého v následném souboji zastřelí, pokračuje děj opery s několikaletým odstupem na petrohradském šlechtickém plese, kde Oněgin znovu potkává Taťánu, tentokrát však jako manželku knížete Gremina. Jejím zjevem i postavením je ohromen - ona vesnická dívka se nerozhodla celý život trápit pro nešťastnou lásku, nýbrž důstojně přijala život, jaký je - bez iluzí. Toto Oněgina podvědomě ponižuje a provokuje. Nyní je to on, kdo propadne citovému zmatku, a Taťáně vyznává lásku. Ta jeho vyznání opětuje, ale zároveň Oněgina odmítá, protože nehodlá ničit své klidné manželství. Oněgin zůstává ve svém zmatku sám a proklíná svůj osud.\n\n"}
{"id": "334329", "url": "https://cs.wikipedia.org/wiki?curid=334329", "title": "OGRE", "text": "OGRE\n\nOGRE (Object-Oriented Graphics Rendering Engine) je flexibilní 3D engine napsaný v C++. Engine je vytvářen tak, aby byl jednoduchý a intuitivní pro vývojáře aplikací využívající 3D akcelerace. Dokáže obsluhovat jak Direct3D tak OpenGL. \n\nOgre má velmi aktivní komunitu a na SourceForge.net byl v březnu roku 2005 vyhlášen projektem měsíce. OGRE je používán i v některých komerčních hrách jako Ankh, Pacific Storm, Venetica či série Torchlight.\n\nKompletní seznam lze nalézt na Ogre wiki \n\n\n"}
{"id": "334331", "url": "https://cs.wikipedia.org/wiki?curid=334331", "title": "Neferhetepes", "text": "Neferhetepes\n\nNeferhetepes byla manželkou faraona Veserkafa, který založil pátou dynastii.\n\n\nNeferhetepesina hrobka měla základnu 26,15m x 26,15m. Hrobka je značně poškozena, protože se v minulosti stala cílem zlodějů stavebních kamenů. Na podzemí královniny pyramidy je zajímavé, že na byl použit sedlový strop, který byl jinak vyhrazen jen pyramidám faraonů. V hrobce hodnostáře Persena v Sakkáře se dochoval nápis zmiňující tuto královnu.\n\nPoznámka: Knižní titul Suplementa 2004 je (spolu s jinými) dostupný i online na webových stránkách Pražských egyptologických studií, a to po jednotlivých kapitolách ve formátu PDF. První reference odkazuje na verzi knižní, druhá na elektronickou. Obě verze se zdají být zcela totožné (včetně stránkování).\n"}
{"id": "334334", "url": "https://cs.wikipedia.org/wiki?curid=334334", "title": "Poste restante", "text": "Poste restante\n\nPoste restante je možný druh poštovní adresy. Napíše-li se do adresy „poste restante“, znamená to, že zásilka nebude doručena na adresátovu adresu. Zůstane na cílové poště, kde si ji potom adresát, po předložení dokladu totožnosti, sám vyzvedne. Tento druh doručení je v případě České pošty zpoplatněn podle druhu zásilky (obyčejné psaní, doporučené psaní, balík apod.), neplatí se tedy nic navíc. Adresát však není na uložení nijak upozorněn a závisí tak čistě na něm, zda se na poštu dostaví a zásilku si vyzvedne. Službu je možné využívat po celém světě, lze ji tak např. využít v zemi, kde adresát nemá vlastní adresu, ale ví, že jí bude projíždět a nechá si tam poslat např. vstupenky, letenky, poukázky apod.\n\nPříklad adresy poste restante:\n"}
{"id": "334336", "url": "https://cs.wikipedia.org/wiki?curid=334336", "title": "Epithalamus", "text": "Epithalamus\n\nEpithalamus je jedním z oddílů mezimozku (\"diencephalon\").\n\nEpitalamus tvoří:\n\n\nPřídavné struktury kolem mozkových komor - okolokomorové (circumventrikulární) orgány :\n\n\nCorpus pineale (\"šišinka, epifýza\") je neuroendokrinní žláza, ve které je vysoká koncentrace noradrenalinu, serotoninu a z něj vznikajícího melatoninu. Melatonin ve zvýšené koncentraci způsobuje atrofii vaječníků (u hlodavců) a mění ovariální cyklus. Melatonin také ovlivňuje cirkadiánní rytmy tím, že navozuje pocit ke spánku. Jeho produkce je nejvyšší za tmy. Indkátorem této cirkadiánní rytmicity je hladina enzymu \"N-acetyltransferázy\", která váže acetylovou skupinu na molekulu serotoninu, čímž vzniká melatonin. Při poškození epifýzy v době před dospíváním dochází u chlapců k urychlení puberty. \n\nNuclei habenula lateralis et medialis (\"postranní a střední habenulární jádra\") se nachází na spodině \"trigonum habenulae\". U nich končí vlákna \"stria medullaris\" a vychází z nich \"habenulo-interpedunkulární dráha (fasciculus retroflexus)\" do interpedunkulárních jader. Tyto oblasti mozku jsou zapojeny do cholinergních a katecholaminergních mechanismů.\n\nCommissura epithalamica posterior (\"zadní spojení nadvěsku mozkového\") představuje zkřížení vláken z mezimozku a středního mozku před stopkou epifýzy.\n\nOrganum subformicale et organum subcommisurrale, jakožto okolokomorové orgány, jsou místem styku a výměny neurohumorálních působků mezimozku s krevním oběhem. \n"}
{"id": "334338", "url": "https://cs.wikipedia.org/wiki?curid=334338", "title": "Environmental Performance Index", "text": "Environmental Performance Index\n\nEnvironmental Performance Index (zkratka EPI, česky přibližně \"Index výkonnosti z hlediska životního prostředí\") je způsob hodnocení států z hlediska celkové ohleduplnosti vůči životnímu prostředí. Tento index byl vyvinut na Univerzitě v Yale kde je také prováděno jeho vyhodnocování pro jednotlivé státy.\n\nV letech 1999 až 2005 byla používána jiná metoda hodnocení jejímž výsledkem byl tzv. \"Index udržitelnosti z hlediska životního prostředí\" Environmental Sustainability Index (ESI). První zkušební hodnocení podle metody EPI bylo provedeno roku 2006.\n\nPořadí pro rok 2008 bylo vyhlášeno na Světovém ekonomickém fóru ve Švýcarském Davosu 23. ledna 2008. Do hodnocení bylo zahrnuto 149 států; celková známka může dosáhnout nejvýše hodnoty 100, přičemž bodové hodnocení sestává z 25 kritérií rozdělených do několika kategorií:\n\n\n"}
{"id": "334340", "url": "https://cs.wikipedia.org/wiki?curid=334340", "title": "Hexabromcyklododekan", "text": "Hexabromcyklododekan\n\nHexabromcyklododekan (HBCD či HBCDD) je cyklická organická sloučenina bromu.\n\nPoužívá se jako bromovaný zpomalovač hoření, zejména v polystyrenových pěnách, které se užívají jako obalový nebo izolační materiál.\n\nHBCDD je perzistentní, bioakumulativní a toxická látka. Diskutuje se o jeho škodlivosti pro životní prostředí, neboť byl prokázán ve vzorcích půdy a sedimentu, ale i ve tkáních ptáků, savců a vodních organismů\n\n28. října 2008 Evropská agentura pro chemické látky zveřejnila oficiální kandidátský seznam nebezpečných chemikálií vzbuzujících mimořádné obavy, které budou podléhat autorizaci v rámci směrnice REACH. Seznam zahrnuje i HBCDD.,\n\nV květnu 2013 byl jako 23. položka přidán na seznam Stockholmské úmluvy o persistentních organických polutantech.\n\n"}
{"id": "334341", "url": "https://cs.wikipedia.org/wiki?curid=334341", "title": "Meretnebtej", "text": "Meretnebtej\n\nMeretnebtej byla manželkou faraona Sahurea, který byl druhým vládcem 5. dynastie.\nZprvu egyptologové tuto královnu znali pod jménem Neferetchanebtej, ale později se ukázalo, (po nálezu dalších nápisů s královniným jménem), že původně bylo jméno špatně čteno z důvodu fragmentárního zachování prvního objeveného nápisu. Ji a její syny známe především díky zlomkům reliefů z Sahureova zádušního chrámu.\n\nPoznámka: Knižní titul Suplementa 2004 je (spolu s jinými) dostupný i online na webových stránkách Pražských egyptologických studií, a to po jednotlivých kapitolách ve formátu PDF. První reference odkazuje na verzi knižní, druhá na elektronickou. Obě verze se zdají být zcela totožné (včetně stránkování).\n"}
{"id": "334344", "url": "https://cs.wikipedia.org/wiki?curid=334344", "title": "Elmer Bernstein", "text": "Elmer Bernstein\n\nElmer Bernstein (4. dubna 1922 - 18. srpna 2004) byl americký hudební skladatel. Proslul zejména jakožto autor filmové a scénické hudby. Během svého života složil hudbu přibližně ke 200 filmům, třináctkrát byl nominován na Oscara, z toho jen jednou uspěl. Mezi jeho nejznámější filmové melodie patři zejména hudba k legendárnímu americkému westernovému filmu \"Sedm statečných\". Jeho filmová hudba je typická a charakteristická zejména užíváním nekonvenčních synkopovaných rytmů. Od roku 1996 má svoji hvězdu na proslulém hollywoodském chodníku filmové slávy.\n\n"}
{"id": "334346", "url": "https://cs.wikipedia.org/wiki?curid=334346", "title": "Subthalamus", "text": "Subthalamus\n\nSubthalamus (\"thalamus ventralis, přední talamus\") je jedním z oddílů mezimozku (diencephalon). Do této jeho části zasahují struktury středního mozku nucleus ruber a substantia nigra. Všechny útvary subthalamu mají nervové spoje a vztahy k hybnosti a jsou součástí mimopyramidového systému.\n\nNucleus ruber má těsný vztah k regulaci svalového napětí a pohybu, stejně jako substantia nigra, která je nejdůležitějším zdrojem dopaminergních neuronů (produkujících dopamin).\n\nNucleus subthalamicus (\"corpus Luysi\") získává nervová vlákna z \"globus pallidus\", odkud vychází i svazek \"fascilus lenticularis\", jehož vlákna končí ve \"Forelových polích H, H a H.\"\n\n"}
{"id": "334350", "url": "https://cs.wikipedia.org/wiki?curid=334350", "title": "Králíček ohnivý", "text": "Králíček ohnivý\n\nKrálíček ohnivý (\"Regulus ignicapilla\") je malý zpěvný pták z čeledi králíčkovitých, hned po králíčku obecném vůbec nejmenší evropský pták.\n\nNápadný, 9 cm velký zavalitý pták s rozpětím křídel mezi 13 - 16 cm a hmotností kolem 6 g. Má zelenavý hřbet, černobílá křídla, tmavý ocas, světlé břicho, poměrně dlouhé, oranžově zbarvené končetiny a světlou hlavu s nápadným bílým pruhem nad okem, černým temenem s nápadným podélným proužkem a štíhlým, šedě zbarveným zobákem. Samec má proužek na černém temeni oranžový, samice žlutý. Mladí jedinci černé temeno s proužkem zcela postrádají. Ve volné přírodě bývá velice často zaměňován s podobným králíčkem obecným (\"Regulus regulus\"), který nemá na rozdíl od králíčka ohnivého viditelný bílý proužek nad okem.\n\nŽije v horských a podhorských jehličnatých, především smrkových lesích v Evropě na západ od Bugu, Malé Asie a Maghrebu. Za tahu se často objevuje i ve smíšených a listnatých lesích. Celá evropská populace je poměrně rozsáhlá a čítá 6 700 – 13 000 000 jedinců. Je částečně tažný, zimuje v severní Africe, jižní Francii a na Pyrenejském poloostrově. V České republice pravidelně hnízdí asi 50 - 100 000 párů a zimuje 3 - 6 000 jedinců.\n\nVyskytuje se zpravidla jednotlivě a na rozdíl od králíčka obecného za tahu nevytváří malá hejna. Jen v zimě jej můžeme spatřit v hejnech sýkor. Velmi neklidně prolézá a prolétá v korunách stromů. Ozývá se nápadným „sísisisisi“ v jedné řadě. Živí se drobným hmyzem, jeho larvami a semeny jehličnatých dřevin.\n\nRočně mívá dvě snůšky, první v květnu a druhou v červnu. Jedna snůška obsahuje 7 - 10 bílých, 13 × 10 mm velkých vajec s jemným hnědým skvrněním. Jejich inkubační doba trvá 13 - 15 dní. Mláďata opouštějí hnízdo po 14 - 15 dnech života.\n\nJarmila Kačírková: Králíček ohnivý (Regulus ignicapilla) Hostýnské vrchy, ČR, 11.5.2019<br>\nhttps://youtu.be/To1JGsM34nM\n\n"}
{"id": "334358", "url": "https://cs.wikipedia.org/wiki?curid=334358", "title": "Exakta", "text": "Exakta\n\nExakta je značka fotoaparátu, kterou proslavila společnost Ihagee. Exakta se objevila v roce 1933 pod označením (serie) Kine, kterou navrhl německý inženýr Karl Nüchterlein, který vstoupil do společnosti už v roce 1923. Kine byla velmi používána i německou armádou v době druhé světové války. V roce 1933 firma Ihagee vyrobila svou první jednookou zrcadlovku STANDARD EXAKTA na film šíře 40 mm.\n\nModely Exakty existují od prvních let až po jejich celkový zánik. V pozdějším období bylo používáno i podobné označení Exa. Verze Exakty z roku 1950 byla prvním modelem na světě s vyměnitelnými hledáčky. Fotoaparát Exakta byl vyráběn od roku 1936 až do roku 1969. \n\n\n\n\n"}
{"id": "334360", "url": "https://cs.wikipedia.org/wiki?curid=334360", "title": "Blue Note Records", "text": "Blue Note Records\n\nBlue Note Records je jazzové hudební vydavatelství, které v roce 1939 založili Alfred Lion a Max Margullis. Později se k této dvojici přidal i Francis Wolff. Název vzniknul z tzv. „blue notes” (modré noty), které jsou typické pro jazz a blues. Vydavatelství Blue Note Records je v současnosti vlastněné korporací EMI Group.\n\nHistorie Blue Note je nerozlučně spjata s hard bopovým stylem, který míchá bebop s jinými hudebními žánry, jako jsou soul, blues, R&B nebo gospel. Mezi nejdůležitější hudebníky, kteří nahrávali pro Blue Note patří: Horace Silver, Jimmy Smith, Lee Morgan, Freddie Hubbard, Art Blakey či Grant Green.\n\nAlfred Lion je původem německý Žid, který poprvé slyšel jazz jako malý chlapec v Berlíně. V roce 1937 utekl před Hitlerem do New Yorku. Už v roce 1939 nahrával v pronajatém studiu pianisty Alberta Ammonse a Meade Lux Lewise. Blue Note byl zpočátku jen on a komunistický spisovatel Max Margullis, který celý projekt vymyslel. První nahrávky tohoto vydavatelství byly zaměřeny na hot jazz a boogie woogie. Prvním hitem se stal standard \"Summertime\", který pro Blue Note nahrál Sidney Bechet.\nBěhem nahrávání se hudebníkům nabízely alkoholické nápoje a nahrávání se většinou konalo brzo ráno, když hudebníci skončili svá vystoupení v barech a nočních podnicích. Mezi hudebníky začala být tato nahrávací společnost až neobvykle známá. Bylo to především díky geniální době nahrávání a svobodě, s jakou se hudebníci mohli vyjadřovat k jakékoli fázi nahrávání.\n\nNa konci války pracoval jako hledač talentů pro Blue Note saxofonista Ike Quebeck. Vybíral si hudebníky, kteří preferovali nový styl jazzového hraní — bebop. Tento styl vytvořili a zpopularizovali především Dizzy Gillespie a Charlie Parker.\n\nV roce 1947 nahrál svoje první session pro Blue Note pianista Thelounius Monk. Byla to také první nahrávka, na které hrál bubeník Art Blakey. Monkovy nahrávky pro Blue Note z let 1947–1952 se sice neprodávaly zrovna nejlépe, ačkoli byly pozdější kritikou označeny jako jedny z nejdůležitějších prací bebopové éry.\n\nJinými důležitými hudebníky ve stáji Blue Note byli pianisté Tadd Dameron, Bud Powell, trumpetisté Fats Navarro\na Howard McGhee (spolu s trombonistou J. J. Johnsonem) a saxofonista James Moody. Powellovy nahrávky z této doby jsou považovány za jeho vůbec nejlepší.\n\nNěkolik nahrávacích session měli také Miles Davis a J. J. Johnson, kteří oba stáli u rozvoje bebopu. V této době už kolem sebe soustředili muzikanty, se kterými tvořili nové hudební styly.\n\nV roce 1951 vydalo Blue Note svůj první 10\" vinyl. Společnost si brzy našla nové talenty jakými byli například Horace Silver (který u Blue Note vydržel celé čtvrtstoletí), the Jazz Messengers (původně svébytná skupina, která se ale brzy stala doprovodnou skupinou Art Blakeymu), Milt jackson (který později nahrával pod hlavičkou Modern Jazz Quartetu), Cliford Brown či Herbie Nichols. Největším rozdílem mezi nahráváním pro Blue Note a pro jiné labely (jako byla např. Prestige Records) bylo to, že u Blue Note platili i za čas strávený zkoušením a sehráváním se, které následovalo před každým nahráváním.\n\nV roce 1956 podepsal s Blue Noto smlouvu i legendární hráč na hamondky Jimmy Smith. V druhé polovině padesátých let vydali u tohoto vydavatelství svá debutová alba Hank Mobley, Lee Morgan, Donald Byrd a Lou Donaldson. Sonny Rollins nahrával pro tento label jen krátce — v letech 1956–57. Alba \"Blue Train\" Johna Coltrana a \"Somethin’ Else\" Cannonballa Adderleyho (na kterém si zahrál i Miles Davis nezvykle v roli sidemana) se stala vlajkovou lodí tohoto vydavatelství. Také Horace Silver a Art Blakey vydávali velmi dobrá alba.\n\nNa začátku šedesátých let přibyl do stáje Blue Note Dexter Gordon. Původně to byl bebopový saxofonista, který ovšem strávil několik let ve vězení za přechovávání drog. U Blue Note zůstal více než pět let, během kterých nahrál několik velmi úspěšných desek (včetně těch, které byly nahrány v Evropě). Gordon také hraje na debutové desce Herbieho Hancocka. Nejen on, ale také všichni členové Miles Davis Quintetu nahrávají u Blue Note (Hancock, Wayne Shorter, Ron Carter a Tony Williams). Blue Note tehdy proslulo svou „rodinou” hudebníků, kteří bez výhrad přijímaly role sidemanů, aniž by chtěli být částí autorské skupiny. K těmto hudebníkům patřili Freddie Hubbard, Ron Carter, Hancock, Grand Green, Joe Henderson, Kenny Dorham, Lee Morgan, Hank Mobley a mnoho dalších.\n\nV roce 1963 měl Lee Morgan velký úspěch s hitem \"The Sidewinder\" ze stejnojmenné desky. O něco později zopakoval tento úspěch Horace Silver hitem \"Song for My Father\". Na Blue Note pak začali tlačit nezávislí distributoři, kteří si takovýchto hitů přáli víc.\n\nAčkoli bylo původně Blue Note zaměřeno na vydávání jazzových desek pro široké spektrum jazzových posluchačů, vycházely tu i desky, u kterých bylo hned ze začátku jasné, že velký komerční úspěch mít nebudou. Do této skupiny patřili umělci spojení s avantgardou a free jazzovým hnutím. Několik desek tu vydal svérázný pianista Andrew Hill, jednu s multiinstrumentalistou Ericem Dolphym. Dolphyho album \"Out of Lunch\" patří k těm známějším deskám, které v této době u Blue Note vycházely. Saxofonista Ornette Coleman tu vydal dvě živé desky, které nahrál se svým triem v jednom stockholmském jazzklubu a tři studiové desky (na jedné z nich sedí za bicími jeho desetiletý syn). Na začátku své kariéry nahrával pro Blue Note také pianista Cecil Taylor.\n\nI když tato alba nebyla komerčně úspěšná, Blue Note je stále vydávalo. Lion totiž zastával názor, že je nutné dokumentovat všechny nové jazzové proudy.\n\nV roce 1956 zaměstnala Blue Note Reida Milese, který před tím pracoval pro časopis Esquire. Na milesových obalech byla velmi často černobílá fotografie hudebníka, která byla pořízená v průběhu nahrávání. Tuto fotografii doplňoval jednobarevný obdélník, ve kterém bylo jednoduchým písmem vepsáno jméno alba.\n\nV polovině padesátých navrhl pro Blue Note několik obalů i Andy Warhol.\n"}
{"id": "334368", "url": "https://cs.wikipedia.org/wiki?curid=334368", "title": "Kryoterapie", "text": "Kryoterapie\n\nKryoterapie je metoda, při níž je organismus krátkodobě vystaven extrémně nízkým teplotám. Kryoterapie může být aplikována lokálně nebo celkově. Při lokální aplikaci je chlad zaměřen pouze na malou oblast těla. Celková kryoterapie je aplikována na povrch celého těla v kryokomoře a to obvykle po dobu 1–3 minut. Hlavním cílem celkové kryoterapie je vyvolat fyziologickou reakci těla na extrémní chlad.\n\nNízkých teplot využívali k léčebným účelům již staří Egypťané i Hippokratés. Zájem o kryoterapii postupně vzrůstal od poloviny 19. století a k výraznějšímu využití kryoterapie začalo docházet na přelomu 20. století.\n\n\nKryoterapie dále účinně pomáhá při zvládání stavů po kosmetických a plastických operacích, při senné rýmě nebo pro zvyšování výkonnosti aktivních sportovců, zvyšování odolnosti proti infekčním chorobám či pro zlepšení funkce imunitního systému.\n\n\nKryokomora (také kryosauna či polárium) se skládá z předkomory a hlavní komory. V předkomoře je chlad mezi −40 °C až −60 °C (tam se člověk připravuje na vstup do hl. komory), později vstoupí do hlavní komory, kde zůstane po dobu 1 až 3 min při teplotě −100 °C až −160 °C.\n\nChladicím médiem v těchto komorách bývá většinou kapalný dusík nebo tepelná čerpadla.\n"}
{"id": "334371", "url": "https://cs.wikipedia.org/wiki?curid=334371", "title": "Justine Waddell", "text": "Justine Waddell\n\nJustine Waddell (* 4. listopadu 1976, Johannesburg) je jihoafrická herečka. Proslavila se v televizním filmu \"Životní příběh Natalie Woodové\", kde ztvárnila hlavní roli. Film byl životopisným dílem o herečce Natalii Woodové.\n\nNarodila se v Johannesburgu. Její otec pochází ze Skotska, matka byla Jihoafričanka. Má dva sourozence. V jejích jedenácti letech se rodina přestěhovala do Londýna. Ze strany rodičů se ji dostalo určité volnosti a podpory jejich zájmů. Kurzy herectví byly hlavním důvodem, proč se přihlásila na Univerzitu v Cambridgi. Po pěti letech studia se zúčastnila divadelního turné Edinburgh Festival. V roce 1997 získala roli ve filmu \"Anna Kareninová\" a ve filmu \"Žena v bílém\". Následně měla úspěch na Sundance Film Festivalu s filmem \"Margaretino neštěstí\", kde si zahrála vedle Brooke Shieldsonové. Dále přišla nabídka na hlavní roli ve filmu \"Nadějné vyhlídky\". Mezi tím se dostavily drobné úspěchy jako film \"Životní příběh Natalie Woodové\" nebo \"Dracula 2000\". \n\n\n \n"}
{"id": "334372", "url": "https://cs.wikipedia.org/wiki?curid=334372", "title": "Kostel svatého Jiljí (Střížov)", "text": "Kostel svatého Jiljí (Střížov)\n\nKostel svatého Jiljí je nemovitá památka ve Střížově.\nJe farním kostelem farnosti Střížov-Číměř.Kostel svatého Jiljí stojí u hřbitova na západě obce. Vystavět ho měli nechat třebíčští benediktini, jejichž klášteru Střížov náležel. Roku 1864 kostel vyhořel a dočkal se přestavby. Na přelomu tisíciletí kostel prodělal několik větších oprav: výměnu střešní krytiny (1998), opravu vstupního prostoru pod věží, při níž byla pořízena i kovaná mříž (2002). Od roku 2005 prošel kostel velkou obnovou, která si kladla za cíl zbavit kostel vlhkosti.\n"}
{"id": "334375", "url": "https://cs.wikipedia.org/wiki?curid=334375", "title": "La finta giardiniera", "text": "La finta giardiniera\n\nLa finta giardiniera (doslova \"Nepravá zahradnice\" nebo \"Zahradnice jen na oko\"), KWV 196, je komická opera, dramma giocoso, kterou v letech 1774-1775 napsal v necelých devatenácti letech Wolfgang Amadeus Mozart. Premiéra se konala 13. ledna 1775 v Salvatortheater v Mnichově. Autorem italského libreta je pravděpodobně Giuseppe Petrosellini.\nV roce 1780 Mozart přepsal svou italskou operu do podoby německého singspielu s názvem \"Die Gärtnerin aus Liebe\" (odtud pochází i konvenční český název tohoto díla \"Zahradnice z lásky\"). Pro tuto verzi Mozart částečně přepracoval některá hudební čísla a původní recitativy nahradil mluvenou prózou. Mozartova původní italská verze opery byla až do 70. let 20. století známa pouze částečně, neboť z autorovy rukopisné partitury se dochovalo pouze 2. a 3. jednání. 1. jednání sice bylo rekonstruováno podle singspielové verze, ovšem podoba původních recitativů byla neznámá. V 70. letech pak byly objeveny dosud neznámé historické prameny, které umožnily postupně zrekonstruovat původní italskou verzi. Jedním z nejvýznamnějších pramenů je v tomto ohledu opis partitury dochovaný v hudební sbírce na zámku v Náměšti nad Oslavou (dnes je partitura uložena v Moravském muzeu v Brně). Tato partitura posloužila novodobým editorům především jako zdroj k poznání původních italských recitativů. K dalším významným pramenům patří např. fragment partitury nalezený dr. Miladou Jonášovou v roce 2004 v hudební sbírce pražského strahovského kláštera. \nPřestože opera \"La finta giardiniera\" nebývá řazena mezi vrcholná Mozartova operní díla, představuje v autorově hudebně dramatické tvorbě významný mezník. Mozart v této opeře poprvé vytvořil model, který pak uplatnil ve všech svých pozdějších slavných operách - totiž prolínání komického živlu s vážnými motivy a tématy, míšení prvků komické opery s operou seria. Mozart zde usiluje o individuální hudební charakteristiku postav a invenčně pracuje s instrumentací. \"La finta giardiniera\" připomíná pojetím některých postav (Sandrina, Serpetta, Podesta, Belfiore), hudebním zpracováním a celkovou atmosférou mnohé ze zralých oper \"Únos ze serailu\" a \"Così fan tutte\".\nDon Anchise, purkmistr na panství Lagonero (tenor buffo)\nMarkýza Violante Onesti, vydávající se za zahradnici Sandrinu (lyrický soprán)\nHrabě Belfiore (lyrický tenor)\nArminda, šlechtična (dramatický soprán)\nDon Ramiro, rytíř (mezzosoprán)\nSerpetta, služka (subretní soprán)\nRoberto, Violantnin sluha vydávající se pod jménem Nardo za zahradníka (bas buffo)\n"}
{"id": "334377", "url": "https://cs.wikipedia.org/wiki?curid=334377", "title": "Ostrost", "text": "Ostrost\n\nOstrost je schopnost lidského oka odlišit dva body v prostoru nebo na snímku.\n\n\"Zraková ostrost\" závisí na schopnosti optického aparátu zaostřit paprsky na sítnici, ale také na průhlednosti oka, intenzity osvětlení a hustotě a zapojení fotoreceptorů v daném místě sítnice. Minimální zorný úhel ve žluté skvrně, kde je největší množství čípků, je 1 úhlová minuta (této hodnotě se říká rozlišovací schopnost oka) – vzdálenost obrazů na sítnici je pak pouhých 5 μm, mezi dvěma podrážděnými světločivými buňkami je jedna nepodrážděná.\n\nLidské oko neustále přeostřuje z místa na místo a vzniká tak pocit, že vidíme stále ostře. Rychlost svalů v oku je velmi rychlá a vnímání lidského mozku je naprogramováno tak, abychom si neustálého přeostřování nevšimli. Když se soustředíme například na náš prst, který je deset centimetrů od oka a vnímáme přitom ostrost předmětů na obzoru, vidíme je jako rozmazané.\n\nChápání ostrosti vychází z definice ostrého a neostrého obrazu. Lidské oko má omezenou rozlišovací schopnost. Rozpozná dva body, jenom pokud jejich úhlová vzdálenost je vyšší než zhruba 1 úhlová minuta. Pokud jsou dva body blíže, začnou zdánlivě splývat do jediného bodu. Nakreslíme-li si okolo libovolného bodu kružnici s úhlovým poloměrem 1 minuta, pak všechny body ležící uvnitř této kružnice budou splývat s původním bodem a všechny body vně této kružnice budou vidět jako samostatné body. \n\nTéto kružnici se v angličtině říká Circle Of ConFusion (kružnice splývání) a má zkratku COF.\n\nV praxi jedna úhlová minuta znamená, že budeme-li za ideálních světelných podmínek sledovat předmět z běžné čtecí vzdálenosti, budou nám splývat všechny body bližší než cca 1/6mm, tedy 0,166667mm.\n\nFotografický průmysl považuje za normální rozměr fotografie pozorované z běžné čtecí vzdálenosti 13×18cm. Taková fotografie vznikne jako pětinásobná zvětšenina políčka kinofilmu, tedy poloměr COF přeneseného na kinofilm je cca 0,166667/5 = 0,033333mm.\n\nKdykoliv tedy objektivem promítneme na políčko kinofilmu bod s takovou ostrostí, že jeho obraz je menší než 0,033333mm, jeví se obraz jako ostrý. Je-li průmět bodu kolečko o poloměru větším než COF, jeví se lidskému oku takový obraz jako rozmazaný.\n\nHloubka ostrosti DOF (Depth Of Field) je tedy rozmezí vzdáleností předmětů, jejichž body se promítnou na film jako kružnice o poloměru menším než je COF.\n\nJak je z předchozího vidět, poloměr COF závisí na velikosti zvětšeniny, formátu filmu, na který byl obraz snímán a vzdálenosti, ze které fotografii pozorujeme. \n\nProto se například billboard jeví z velké vzdálenosti jako perfektně ostrý, ačkoliv při pozorování z blízka na něm zřetelně uvidíme skvrny odpovídající jednotlivým barevným bodům.\n\nOstrost ve fotografii je hranový kontrast obrazu. Ostrost závisí na velikosti derivace kontrastu vzhledem k prostoru. Zjednodušeně řečeno se lidskému oku zdají kontrastnější obrázky ostřejší.\n\nNa příkladu (viz výše) byly namalovány dvě světlé šedé linky na šedém pozadí. Ostrost linky vlevo byla uměle zvýšena přidáním jednoho tmavšího a jednoho světlejšího proužku.\n\nPři fotografování se fotoaparát zaostřuje pohybem čočky (nebo více čoček) v objektivu. Správné zaostření zajistí, že na snímku bude ostré to, co si fotograf ze scény vybere. Nastavením \"zaostřovací vzdálenosti\" fotograf určí tzv. \"rovinu zaostření\". Objekty v této rovině jsou zobrazeny ostře, objekty před a za ní jsou ostré méně. Míru této neostrosti neboli hloubku ostrosti ovlivňuje nastavení clony na fotoaparátu. \n\nV současnosti naprostá většina fotoaparátů nabízí automatické zaostřování, pro něž se často využívá z angličtiny převzatý pojem autofokus. V hledáčku nebo na displeji se zobrazují tzv. \"zaostřovací body\", pomocí kterých fotograf může „ukázat“ na to místo ve scéně, které si přeje mít ostré. \n\nU lépe vybavených (dražších) fotoaparátů může fotograf autofokus vypnout a \"ostřit ručně\" otáčením zaostřovacího kroužku na objektivu. Mnoho současných fotoaparátů ovšem zaostřovací kroužek na objektivu nemá a takový postup neumožňuje. Některé však nabízejí aspoň kompromisní (méně přesné) „ruční zaostřování“ pomocí tlačítek, jimiž lze ručně ovládat servomotor, který uvnitř aparátu čočkou pohybuje. \n\nAutofokus u zrcadlovky Canon EOS 7D má 19 zaostřovacích bodů, všechny křížové (vysvětlení tohoto pojmu obsahuje článek Autofokus), a fotografovi nabízí pět různých způsobů ostření:\n\nNavíc, díky integrovaném gyroskopu zde existuje možnost předvolby jiných zaostřovacích bodů pro fotografování „na výšku“.\n\nŘada procesů, které se zabývají úpravou obrazu, pracuje s ostrostí – jako například \"unsharp mask\".\nPříklad rozmazané fotografie restaurované pomocí Wienerovy dekonvoluce:\n\n\n\n"}
{"id": "334378", "url": "https://cs.wikipedia.org/wiki?curid=334378", "title": "Claudia Cardinalová", "text": "Claudia Cardinalová\n\nClaudia Cardinalová, nepřechýleně Claudia Cardinale (někdy označována CC, * 15. dubna 1938 Tunis) je italská divadelní a filmová herečka, která se stala hereckou legendou a sexuálním symbolem 60. a 70. let dvacátého století. Často jí byly svěřovány filmové role žen s italským temperamentem. Během své kariéry spolupracovala s řadou známých režisérů a získala řadu filmových ocenění.\n\nNarodila se v roce 15. dubna 1938 jako \"Claude Joséphine Rose Cardinale\" rodičům sicilského původu, kteří po tři generace žili v Tunisku. I když její předci pocházeli ze Sicílie, v jejich rodině v Tunisku se mluvilo pouze francouzsky, neboť to byla jedna z úředních řečí země, a jí samé se dostalo francouzské, nikoliv italské výchovy. Jako dítě zažila v Tunisku boje na africké frontě druhé světové války, což pro ni znamenalo ukrývání se ve sklepeních společně s rodiči a mladšími sourozenci (sestra a dva bratři) a časté stěhování.\n\nJiž jako dítě nebyla k přehlédnutí, a to díky svému fotogenickému vzhledu. Jako mladá dívka vypadala mladší, než skutečně byla. V roce 1957 ve svých devatenácti letech vyhrála titul nejkrásnější Italky v Tunisku, a to údajně proti své vůli: byla nejkrásnější dívkou v sále a tak ji vytáhli na pódium. Jako odměnu pak dostala zájezd na Benátský filmový festival, kde její exotická krása sklidila velké uznání. Do dvou měsíců získala kontrakt na filmovou roli, přestože předtím nikdy herečkou být nechtěla, filmové role odmítala a chtěla být například učitelkou. K jejím vzorům patřila Brigitte Bardot, kterou v mládí někdy dokonce napodobovala.\n\nJako dítě „vynikala“ poněkud výraznějším hlubokým, až chraplavým, hlasem. K její půvabné tváři a tělu patří tedy ve skutečnosti poměrně drsný hlas, který podle většiny filmových režisérů vůbec neladil s jejím exotickým zevnějškem, a tak ji nechali dabovat – a to dokonce i v italštině. Teprve režisér Federico Fellini ji nechal promluvit vlastním hlasem, a to v roce 1963 ve filmu \"Osm a půl\" (\"Otto e mezzo\"). Také Luchino Visconti nenechal jako jeden z mála film \"Hvězdy velkého vozu\" (\"Vaghe stelle dell'Orsa\") (1965) předabovat.\nJejím filmovým debutem byl snímek \"Zmýlená neplatí\" z roku 1958. Objevila se v nejednom americkém filmu, například v \"Růžovém panterovi\" a ve filmu \"Svět cirkus (Il circo e la sua grande avventura)\" vedle Johna Wayna a Rity Hayworthové. Je považována za jeden ze symbolů italského filmu a zároveň je nejslavnější tuniskou herečkou.\n\nV roce 1962 se objevila po boku Jeana-Paula Belmonda ve filmů \"Cartouche\", z dalších výrazných titulů se jednalo o \"Tenkrát na Západě\" (1968) a \"Hezký, charakterní Ital v Austrálii hledá krajanku za účelem sňatku\" (1971). Hrála také ve snímcích \"Petrolejářky\" (\"Les pétroleuses\", režisér Christian-Jaque, 1971), \"Červený stan\", \"Zavázané oči\", \"Děvče se zavazadlem\" a dalších. V první polovině 60. let byla hostem karlovarského filmového festivalu.\n\nCelosvětovou známost získala především ze dvou filmů režiséra Luchina Viscontiho, ve kterých hrála po boku Alaina Delona. Byly to snímky \"Rocco a jeho bratři\" \"(Rocco e i suoi fratelli)\" z roku 1960 a \"Gepard\" \"(Il Gattopardo)\" z roku 1963. Předlohou významného filmu \"Gepard\", jednoho z nejlepších snímků v dějinách filmu, byl stejnojmenný román italského knížete Giuseppe Tomasi di Lampedusa.\n\nTaké Marcello Mastroianni byl hereckým partnerem Claudie Cardinalové, a to ve snímku \"Krásný Antonio\", který natočil režisér Mauro Bolognini v roce 1960, a ve známém epizodovém filmu Federica Felliniho \"Osm a půl\".\n\nDne 21. prosince roku 1968 se v Itálii uskutečnila premiéra westernu \"Tenkrát na Západě\" \"(C'era una volta i West)\" režiséra Sergia Leoneho, kde hrála roli vdovy po irském přistěhovalci McBainovi. Tento italowestern se stal kultovním filmem, v některých zemích západní Evropy se promítal nepřetržitě šest let a Cardinalovou proslavil ještě více než umělecky významnější dřívější filmy režisérů Viscontiho a Felliniho. Hrála v něm po boku Henry Fondy, Charlese Bronsona nebo Jasona Robardse. Herečka údajně nabídku na tuto roli přijala ihned potom, co si poslechla hudbu k filmu, kterou složil Ennio Morricone na motivy staré německé balady \"Spiel mir das Lied vom Tod\" (Zpívej mi píseň o smrti).\n\nPři natáčeních se naučila jezdit na koni a točila i nebezpečnější scény včetně žebříkových pod vrtulníkem. Díky svému africkému původu byla také většinou jediná, která neměla žaludeční potíže při natáčení v takových oblastech jako jsou amazonské pralesy. Natočila přibližně 150 filmů a od postav, ve kterých uplatňovala zejména svůj zjev, se později dostala k charakternějším rolím silných žen.\n\nV roce 2000 začala kromě filmu hrát rovněž v divadle, například ve hrách Luigiho Pirandella nebo Tennesseeho Williamse.\n\nJejí život zpočátku ovlivňovaly dodatky ke smlouvě s filmovým producentem Francem Cristaldim, se kterým žila 15 let. Přesně tak dlouho trvala jejich smlouva a ona nesměla po tu dobu přibrat na váze, měnit svévolně způsob oblékání ani líčení a hlavně musela před novináři tajit existenci svého malého syna Patricka, kterého porodila v devatenácti letech. Patricka její rodina vydávala za jejího nejmladšího sourozence a ani dítě nesmělo vědět, kdo je jeho pravá matka. Počátkem šedesátých let ale novináři tajemství odhalili a herečka byla nucena přiznat své mateřství.\n\nMá se zato, že byla provdaná za Franca Cristaldiho. Manželství trvalo od roku 1966 do rozvodu v roce 1975. Od roku 1975 žije s režisérem Pasqualem Squitierim. Squitieri je otcem jejího druhého dítěte, dcery Claudie, která se jí narodila až po čtyřicítce. V roce 1979 se stala babičkou, když se jí narodila vnučka Lucille, dcera jejího syna Patricka. Dcera Claudia absolvovala francouzskou Sorbonnu.\n\nV roce 1968 se zúčastnila demonstrace za legalizaci rozvodů. Při filmování se stala kuřačkou. \n\nV roce 2012 zasedala v porotě České Miss. Bydlí v Paříži, je velvyslankyní UNESCO pro ženy 21. století a aktivistkou pro ochranu ženských práv v rodném Tunisku.\n\n\nItalská:\nFrancouzská:\n\n"}
{"id": "334379", "url": "https://cs.wikipedia.org/wiki?curid=334379", "title": "Bichirek úhořovitý", "text": "Bichirek úhořovitý\n\nBichirek úhořovitý či bichir kalabarský (\"Erpetoichthys calabaricus\", Smith, J. A., 1865) je druh dravé sladkovodní ryby z čeledi bichirovitých, která je na první pohled snadno rozeznatelná pro svůj typický hadovitý tvar těla. Je jediným zástupcem svého rodu. Jedná se o nočního dravce, který se přes den převážně skrývá v dutinách a mezi rostlinami.\n\nBichirek úhořovitý se vyskytuje jako původní druh v ústí řek kolem západní Afriky, přibližně od břehů Nigérie, přes Angolu, Benin, Kamerun až po Kongo. Obývá převážně teplé tropické vody, kde se teplota pohybuje mezi 22 až 28 °C. Doporučované pH vody pro chování je 6,0 až 8,0. Hloubka jeho rozšířená není přesně zmapovaná, potvrzen byl v mělkých vodách.\n\nBichirek úhořovitý má typické hadovité tělo, které dorůstá průměrně okolo 40 cm v akvarijních poměrech a až 90 cm ve volné přírodě. Dožívá se velmi vysokého věku. V přední části se nachází malá, úzká hlava, na které jsou dvě oči o velikosti 7,5 - 8,5krát menší než hlava. Vzhledem ke své velikosti má poměrně velikou tlamu. Za hlavou se nachází dvě prsní ploutve, které slouží k pohybu. Mají kruhovitý tvar a jsou na nich výrazné černé skvrny kruhového tvaru. Chybí břišní ploutev. Na hřbetu se nachází 7 až 13 drobných ploutví, které je možné vztyčit, či přikrčit k tělu.\n\nPohybuje se podobně jako hadi krouživým pohybem těla. V těle se nacházejí i plicní vaky, které mu umožňují dýchat atmosférický kyslík, takže je schopný pobývat přibližně 8 hodin nad vodou.\n\nTělo je kryté tvrdými ganoidními šupinami, které mají nahnědlou až nazelenalou barvu. Na spodní části těla může být zbarvení žluté či žlutooranžové.\n\nBichirek je noční dravá ryba. Při lovu se pomalu přiblíží ke kořisti, kterou si vyhledá pomocí trubicovitých nozder na předku hlavy. V blízkosti kořisti se zdánlivě znehybní a následně rychlým pohybem vymrští své tělo a pozře kořist v celku. Kořistí se stávají malé rybky, bezobratlí živočichové, žáby, hmyz, ale nepohrdne ani mršinou, či v některých případech rostlinami.\n\nBichirek je chován v akvaristice jako klidná neagresivní ryba, která může být chována společně s jedinci stejného druhu (doporučuje se chovat ve skupinách), ale i s jinými stejně velikými rybkami. Nedoporučuje se chovat současně s malými rybkami, které by bichirek lovil jako kořist. Vhodné je pro něho v akváriu zarostlé prostředí, kde by se mohl schovávat během dne. Vrchol akvária je nutné kvalitně utěsnit, jelikož by mohlo dojít k útěku ryby. Průměrná cena jedince se pohybuje mezi 150 až 250 Kč (v roce 2011).\n\nRyba není komerčně lovena pro maso ani pro žádné další využití v potravinářském průmyslu.\n\n"}
{"id": "334380", "url": "https://cs.wikipedia.org/wiki?curid=334380", "title": "Copland", "text": "Copland\n\nCopland může znamenat:\n"}
{"id": "334388", "url": "https://cs.wikipedia.org/wiki?curid=334388", "title": "Těšínský kraj", "text": "Těšínský kraj\n\nTěšínský kraj ( \"Teschner Kreis\") byl zřízen roku 1783 při celkové reorganizaci krajské správy za Josefa II. Sídlo krajského úřadu bylo v Těšíně, v jeho čele stál krajský hejtman a úřad spravoval krom území Těšínska (zahrnujícího území Těšínského a Bílského knížectví, a nižší stavovská panství Bohumín, Frýdek, Ráj, Fryštát, Petrovice, Doubrava, Rychvald, Orlová a Německá Lutyně) také Klimkovicko (panství Bravantice, Poruba, Dobroslavice a Třebovice). Úřad zanikl při další reorganizaci státní správy roku 1850.\n\nNa severu kraj hraničil s Pruskem, na východě s Haličí, na jihu s Uhrami a moravským Přerovským krajem a na západě se slezským Opavským krajem.\n\nVedle Těšínska byla jeho součástí také východní část české části Opavského knížectví zahrnující ostravské městské obvody Krásné Pole, Martinov, Plesná, Polanka nad Odrou, Poruba, Pustkovec, Svinov, Třebovice; město Klimkovice, obce Bravantice, Budišovice, Čavisov, Děhylov, Dobroslavice, Dolní Lhota, Horní Lhota, Jistebník, Olbramice, Velká Polom, Vřesina a Zbyslavice, a katastrální území Studénka (součást města Studénka).\n\n"}
{"id": "334389", "url": "https://cs.wikipedia.org/wiki?curid=334389", "title": "Hrabišici", "text": "Hrabišici\n\nHrabišici (též Hrabišicové, později páni z Rýzmburka) byl český šlechtický rod, pocházející ze 13. století.\n\nVe 12. století jim patřil dnešní Most, kde pravděpodobně nechali zbudovat hrad Hněvín. Město Duchcov (tehdy ves) neslo ve 13. století jejich jméno – Hrabišín. Boreš mladší z Rýzmburka byl snad také zakladatelem Hoštejna.\n\nRod Hrabišiců náležel ve své době k nejpřednějším rodům v knížecích Čechách vůbec. Setkáváme se s nimi v knížecích službách, a to jak u Fridricha, který byl kronikářem Jarlochem pro svou neobratnost na knížecím stolci nazýván neobratným vozkou, tak také za vlády Přemysla Otakara I., Jindřicha Břetislava, Václava I. a též Přemysla Otakara II. Opětovně se dostali mezi vysokou šlechtu za vlády Karla IV., za Václava IV. ovšem poněkud ustoupili do pozadí a husitská revoluce znamenala konec jejich někdejší moci.\n\nTento rod se nazývá podle prvního známého předka tohoto rodu, jímž byl Hrabiše. Nicméně víme i o jiných významných osobnostech z tohoto rodu. Určující je pro nás dvojice sourozenců Hrabiše a Slavek (I.), tito oba byli komorníky českých knížat. Důležitá je ovšem ta skutečnost, že Slavek (I.) dal založit cisterciácký klášter v Oseku a přestože tím pravděpodobně spíše než náboženské sledoval osobní mocenské cíle, dal takto založit nový klášter, který jako jeden z mála uspěl při řešení potíží, které s sebou přinesla doba. Ke vzniku kláštera přispěla též řada jeho příbuzných. Jedněmi z nich byli i Kojata IV. Hrabišic a Všebor, synové tehdy již nebožtíka Hrabiše, kteří právě vlastnili Most. Po vymření této mostecké větve Hrabišiců spadl Most na krále jako odúmrť. Vnuk Slavka (I.), Slavek (III.) zde byl opatem v letech 1234–1239. Hrabišici patřili mezi významné šlechtické rody, jejichž členové měli osobní kontakty s králem. Dalším vnukem Slavka (I.) byl např. také Boreš z Riesenburka, který společně s Havlem z Lemberka rozdrtil mladšího krále Přemysla Otakara v bitvě u Mostu. Boreš byl mimochodem bratrem Slavka (III.) a právě za toto vítězství byl později uvězněn, ovšem nakonec propuštěn. Svůj život ovšem skončil stejně ve vězení, neboť se v sedmdesátých letech postavil králi Přemyslu Otakarovi II.\n\nV 15. století rod ztratil na významu a zchudl. Dokládá to zpráva o Borešovi z Rýzmburka, který v bitvě u Lipan bojoval na straně panské jednoty jako pěší, protože si nemohl dovolit koně. Přesto se však účastnil volby krále Ladislava Pohrobka. Poslední zmínky o rodu jsou z období kolem roku 1500, kdy nějací jeho členové sídlili v Litomyšli a v Bezděkově.\n\n\n"}
{"id": "334392", "url": "https://cs.wikipedia.org/wiki?curid=334392", "title": "Čínské fuseki", "text": "Čínské fuseki\n\nČínské fuseki či také čínské zahájení je jedním z druhů fuseki - zahájení ve hře go. Je typické postavením černého na pozicích 4-4, 4-3 a mezi nimi umístěným kamenem posunutým od hvězdy o průsečík směrem ke kameni 4-3. Podle toho, je-li střední kámen na třetí nebo čtvrté řadě, se nazývá fuseki vysokým nebo nízkým.\n\nHlavní myšlenkou za černého je přimět bílého k útoku na kámen 3, a ohrožováním skupiny, která mezi kameny 3 a 5 vznikne, vyvíjet vliv při dolní a pravé straně desky. Konkrétní vývoj partií se ale může od této základní strategie lišit.\n\nToto fuseki se objevilo počátkem 60. let 20. století v Japonsku. Několik čínských hráčů jej uvidělo a začalo jej intenzivně rozvíjet v Číně. Odtud se v roce 1966 znovu dostalo do Japonska. Začalo být populární a jeho použití na turnajích dosáhlo vrcholu v 70. letech 20. století. Ač jeho největší popularita pominula, používá se dodnes.\n\nLiteratura:\nEio Sakata, Kato Honinbo: 7 základních druhů fuseki\n"}
{"id": "334397", "url": "https://cs.wikipedia.org/wiki?curid=334397", "title": "Tenuki", "text": "Tenuki\n\nTenuki (japonsky 手抜き) je ve hře go lokální ignorování soupeřova tahu. Myšlenka je taková, že ignorování tahu v lokální pozici sice povede ke ztrátě, ale zisk v jiném místě globální pozice tuto ztrátu převáží. Obvykle se používá v situaci, kdy hráč usoudí, že lokální soupeřova hrozba nevyžaduje neodkladnou reakci. V šachu má podobný význam gambit.\n\nV této ukázce napadá bílý hráč trojúhelníkem označený kámen černého hráče. Černý neodpovídá na tah 5 a udělá tah 6 jinde (kámen není ve výřezu desky vidět) - to je tenuki. Bílý může v tomto rohu desky pokračovat například tahem 7 pro snížení lokálního vlivu skupiny černých kamenů tak, že blokuje její expanzi směrem vlevo podél stěny a nepřímo utlačuje do rohu hrací desky.\n\n"}
{"id": "334398", "url": "https://cs.wikipedia.org/wiki?curid=334398", "title": "Kálnica", "text": "Kálnica\n\nKálnica je obec v západním Slovensku v okrese Nové Mesto nad Váhom. Žije zde  obyvatel.\n\nObec leží na úbočí pohoří Považský Inovec asi 6 km východně od Nového Města nad Váhom.\n\nPrvní písemná zmínka o obci byla je z roku 1396.\n\n"}
{"id": "334400", "url": "https://cs.wikipedia.org/wiki?curid=334400", "title": "Roslin (rozcestník)", "text": "Roslin (rozcestník)\n\nSlovo Roslin má několik významů:\n"}
{"id": "334404", "url": "https://cs.wikipedia.org/wiki?curid=334404", "title": "Ingrid Betancourtová", "text": "Ingrid Betancourtová\n\nÍngrid Betancourt Pulecio (* 25. prosince 1961) je kolumbijsko-francouzská politička, bývalá senátorka a kandidátka na prezidenta Kolumbie.\n\nByla unesena 23. února 2002 levicovou povstaleckou organizací FARC (Revoluční ozbrojené síly Kolumbie) a osvobozena 2. července 2008, společně se čtrnácti dalšími rukojmími. Kolumbijské bezpečnostní složky se při této akci vydávaly za členy nevládní organizace, která měla rukojmí přepravit vrtulníkem na místo, kde by se setkali s vrchním velitelem FARC.\n\n\n"}
{"id": "334405", "url": "https://cs.wikipedia.org/wiki?curid=334405", "title": "Franz", "text": "Franz\n\nFranz může být:\n\n\n\n\n"}
{"id": "334406", "url": "https://cs.wikipedia.org/wiki?curid=334406", "title": "Albert I. Belgický", "text": "Albert I. Belgický\n\nAlbert I., rodným jménem Albert Leopold Clément Marie Meinrad (8. dubna 1875 Brusel – 17. února 1934 Marche-les-Dames, Belgie) byl třetí belgický král. Ve své vlasti je především obdivován za svoji chrabrost při obraně belgické neutrality za první světové války. Mezi jeho záliby patřilo horolezectví, které se mu stalo osudným.\n\nPo smrti svého staršího bratra Balduina, který zemřel v roce 1891 ve svých 22 letech bezdětný, se stal Albert třetím v pořadí na belgický trůn. V roce 1905 po smrti svého otce Filipa se stal flanderským hrabětem a zároveň belgickým korunním princem. V roce 1909 po smrti strýce a krále Leopolda se stal králem Belgičanů.\n\nNa počátku první světové války se Německé císařství rozhodlo neuznat mezinárodní smlouvy o neutralitě Belgie a přejít přes ni na Francii. Proti tomu se však Albert ohradil výrokem „\"Belgie je národ, nikoli silnice\",“ který řekl císaři Vilémovi II. a sám se postavil do čela belgické armády. Během německého útoku ztratil velkou část Belgie, ale pomohl spojencům, aby se mohli připravit na německou invazi a zastavit ji na Marně.\n\nPo celé čtyři roky byl účastníkem války. Zprvu se mu v roce 1914 podařilo uhájit Antverpy, později vedl úspěšněji armádu do bitvy o Yser a na konci války dobyl Belgii zpět. Později, když se vrátil do Bruselu, byl vítán lidem jako národní hrdina.\n\nVe svém soukromém životě se choval velmi pokrokově, sám sebe považoval pouze za obyčejného občana a proto někdy vycházel do ulic. K jeho zálibám patřily různé sportovní disciplíny, jako jízda na koni a horolezectví. S horolezectvím začal až ve svých třiceti letech, ale o to více byl k němu nakloněn.\n\nPo válce zlezl několik náročných útesů ve Švýcarsku a Tyrolsku. Až na domácí půdě, v jeho oblíbených skalách Marche les Dames ho dostihla smrt, když vystupoval k místu \"La vieux bon Die\" (Starý dobrý Pán Bůh), kde bylo nalezeno jeho bezvládné tělo. Vzhledem k absenci svědků tragédie se vyrojilo několik teorií o tom, že král Albert byl zavražděn, avšak to se nezdá pravděpodobné.\n\nDne 2. října 1900 si v Mnichově vzal za manželku princeznu Alžbětu Gabrielu Bavorskou (1876–1965).\n\n\n"}
{"id": "334407", "url": "https://cs.wikipedia.org/wiki?curid=334407", "title": "Padovská univerzita", "text": "Padovská univerzita\n\nPadovská univerzita (oficiálně , ) je jedna z nejznámějších italských univerzit sídlící v Padově. S rokem založení 1222 je zároveň jednou z nejstarších – třetí v Itálii a sedmá na světě.\n\nPadovská univerzita vznikla, když část učenců odešla z Bologne, kde neměli tolik akademické svobody. Prvními vyučovanými předměty byla právní věda a teologie. Roku 1545 založili místní medici nejstarší dosud funkční botanickou zahradu na světě. Zřejmě nejslavnějším učencem, který tu působil, byl Galileo Galilei. V roce 1678 získala na této univerzitě Elena Lucrezia Cornaro Piscopia, jako první žena v historii, titul doktora filozofie. V roce 2003 měla univerzita asi 65 000 studentů, 13 fakult a pracoviště v několika okolních městech.\n\n"}
{"id": "334415", "url": "https://cs.wikipedia.org/wiki?curid=334415", "title": "Bernstein", "text": "Bernstein\n\nBernstein je vlastní jméno německého původu. Nosí je více známých osobností:\n\n\n"}
{"id": "334417", "url": "https://cs.wikipedia.org/wiki?curid=334417", "title": "Thalamus", "text": "Thalamus\n\nThalamus (česky \"hrbol mezimozkový\") je spolu s epithalamem součástí zadní části mezimozku (diencephalon) a je seskupením senzorických, asociačních a nespecifických jader. Zprostředkovává převod informací přicházejících z periférie do specifických projekčních a asociačních oblastí mozkové kůry a do důležitých center mozečku. Umožňuje také vzájemnou interakci vyšších oddílů CNS.\n\nK thalamu má úzký vztah metathalamus, který zahrnuje součást zrakové a sluchové dráhy:\n\nSlovník: nc. – jádro (nucleus); ncc. – jádra (nuclei); aferentace – nervová vlákna (axony) jdoucí z jiných struktur svazky/dráhami do popisovaného útvaru; eferentace – nervová vlákna (axony) vycházející od popisovaného útvaru skrze svazky/dráhy k jiným strukturám.\n\nThalamická jádra jsou oddělena ploténkami (\"laminae medullares thalami externa et interna\"), čímž vytváří morfologicky sedm skupin jader:\n\n\nJádra se mohou rozlišovat podle toho, zda je jejich funkce \"specifická\",\" asociační\" nebo \"nespecifická\". Toto dělení je však nutno brát s rezervou, proto je výhodnější vyhnout se přesnému kategorizování.\n\nV thalamu lze nalézt tyto funkční skupiny jader:\n\nPodle volby parametrů můžeme mezi \"specifická jádra\" zařadit skupiny 1–2 nebo 1–3, mezi \"asociační\" skupinu 4 a do \"nespecifických jader\" skupinu 5.\n\n\nStimulováním receptorů dané modality nebo elektrickou stimulací specifických senzorických jader talamu s \"frekvencí 8–15 Hz\" dojde k vyvolání tzv. augmentační reakce (\"augmenting response – narůstající odpověď\") v odpovídajících projekčních oblastech mozkové kůry.\n\nNaopak elektrická stimulace talamických jader s difuzní projekcí vyvolá odpověď v celé mozkové kůře, která se liší od frekvence stimulace. Jedná se buď o desynchronizační odpověď (při \"frekvenci 100–300 Hz\"), nebo tzv. náborovou reakci (\"recruiting response, při frekvenci 6–10 Hz\").\n\n\n"}
{"id": "334418", "url": "https://cs.wikipedia.org/wiki?curid=334418", "title": "Slovenská fotbalová reprezentace", "text": "Slovenská fotbalová reprezentace\n\nSlovenská fotbalová reprezentace zastupuje Slovensko v mezinárodních fotbalových soutěžích, jako jsou Mistrovství Evropy nebo Mistrovství světa. Dosud se probojovala na MS 2010 v Jihoafrické republice a na Mistrovství Evropy 2016 ve Francii.\n\nPrvní zápas reprezentace sehrála v roce 1939, kdy zastupovala Slovenský stát. Soupeřem jí bylo Německo a Slováci vyhráli 2-0. V období 2. světové války sehrála slovenská reprezentace 16 zápasů, tři z nich vyhrála, ve dvou remizovala a v jedenácti zápasech prohrála.\n\nPrvní oficiální zápas v novodobé historii po rozdělení Československa sehrál slovenský národní tým s reprezentací Spojených arabských emirátů 2. února 1994 a vyhrál v něm 1:0. Autorem gólu a tedy prvním slovenským střelcem byl Vladimír Weiss.\n\n19. listopadu 2013 sehrál slovenský národní tým přátelské utkání proti Gibraltaru, které mělo dějiště v portugalském Algarve ve městě Faro a bylo vůbec prvním oficiálním zápasem Gibraltaru po jeho přijetí za 54. člena UEFA v květnu 2013. V zápase se favorizovaný slovenský celek nedokázal gólově prosadit a zrodila se překvapivá remíza 0:0. Slovenský trenér Ján Kozák ale nominoval na střetnutí (kterému přihlíželo 350 diváků) hráče z širšího reprezentačního výběru a také několik debutantů.\n\nSeznam zápasů slovenské fotbalové reprezentace na MS\n\nSeznam zápasů slovenské fotbalové reprezentace na ME\n\nS Českem se Slovensko utkalo několikrát. První přátelský zápas v roce 1995 skončil remízou 1:1, další dva zápasy už byli v kvalifikaci na MS 1998 – Slováci vyhráli doma 2:1, Češi jim porážku oplatili výsledkem 3:0. Další zápas přišel až v roce 2002, Slováci v něm Česku podlehli 1:4. Následující dva vzájemné zápasy patřily do kvalifikace na Mistrovství Evropy ve fotbale 2008 – Češi v obou případech vyhráli 3:0 resp. 3:1. Další vzájemné zápasy spadaly pod kvalifikaci na MS 2010, skončili domácí prohrou ČR 1:2 a remízou 2:2 v bratislavské odvetě.\n\nPozn.: vítěz střetnutí je zvýrazněn tučně.\n\n"}
{"id": "334420", "url": "https://cs.wikipedia.org/wiki?curid=334420", "title": "Osa zla", "text": "Osa zla\n\nOsa zla ( \"Axis of evil\") je termín používaný bývalým prezidentem USA George W. Bushem. Podle něj jsou to státy, které napomáhají terorismu (např. tím, že poskytují zázemí teroristům a teroristickým organizacím) a vyrábějí zbraně hromadného ničení. Bush v projevu, ve kterém poprvé použil tohoto spojení, jmenoval za státy osy zla Irák, Írán a Severní Koreu. Autorem jeho řeči z 29. ledna 2002 a tedy i autorem tohoto termínu je David Frum.\n\nVelvyslanec Spojených států u OSN John R. Bolton později k těmto státům přidal další tři: Kubu, Libyi a Sýrii.\n\nOd roku 2002 byly ze seznamu států podporujících terorismus vyškrtnuty dva státy: Irák a Libye. Irák byl dobyt USA v roce 2003 a nyní jej spravuje proamerická vláda. Libye byla ze seznamu vyškrtnuta v roce 2006, kdy její čelný představitel Muammar Kaddáfí začal se Spojenými státy spolupracovat a zastavil zbrojní programy této země.\n\nStáty stojící proti „ose zla“ americká propaganda označovala termínem koalice ochotných.\n\nNa podzim roku 2007 měla být ze seznamu zemí podporujících terorismus „vyškrtnuta“ Severní Korea, Spojené státy vzápětí tuto zprávu dementovaly. Severní Korea v reakci na nemožnost přímého nepodmíněného jednání vypověděla trilaterální smlouvu o nukleárním odzbrojování a ke konci září 2008 obnovila jaderný program v Jongbjonu a mezinárodní pozorovatele agentury pro atomovou energii vykázala. Později USA vyšly Severní Koreji vstříc a prezident Bush ji vyškrtl ze seznamu zemí podporujících terorismus za podmínek, že Korea bude odzbrojovat a spolupracovat s mezinárodními inspektory. Bohužel ani to se nestalo a Severní Korea čelila v roce 2013 tlaku ostatních zemí za obnovení svého jaderného programu.\n\n\n\n"}
{"id": "334422", "url": "https://cs.wikipedia.org/wiki?curid=334422", "title": "Cēsis", "text": "Cēsis\n\nCēsis (, , , ) je město v Lotyšsku ležící na řece Gauja. Žije v něm přibližně 18 000 obyvatel a je centrem stejnojmenného lotyšského kraje.\n\nV roce 1209 zde Řád mečových bratří založil hrad Cēsis.\nVe středověku bylo hanzovním městem.\n\nO město v červnu 1919 bojovalo společné vojsko Lotyšů a Estonců ve válce za nezávislost. Pětidenní bitvu vyhrálo, a dosáhlo tak rozhodujícího vítězství ve válce. Během druhé světové války se zde nacházelo německé polní letiště.\n"}
{"id": "334425", "url": "https://cs.wikipedia.org/wiki?curid=334425", "title": "Letiště Zlín", "text": "Letiště Zlín\n\nLetiště Zlín (dříve letiště Otrokovice) je neveřejné vnitrostátní letiště poblíž města Otrokovice a 11 km od Zlína. Letiště má přes den dostupnost podle pravidel VFR. Provozovatelem je firma 2007 s.r.o. V areálu letiště má sídlo společnost ZLIN Aircraft a.s.\n\n\n"}
{"id": "334427", "url": "https://cs.wikipedia.org/wiki?curid=334427", "title": "Lidová monarchistická strana", "text": "Lidová monarchistická strana\n\nLidová monarchistická strana (\"Partido Popular Monárquico\"), je politická strana v Portugalsku. Byla založena v roce 1974 stojících v opozici proti portugalskému „Estado Novo“, v souvislosti s Karafiátovou revolucí. Je nevelkou monarchistickou stranou s malou politickou podporou. Je známo, že nárokovatel na portugalský trůn, Dom Duarte Pio, stranu nepodporuje. Strana podporuje Dom Pedra de Mendoçu, VI. vévodu z Loulé (Correio da Manhã).\n\nV současnosti má strana dva zástupce v Assembleia da República, zvolených za Sociálně demokratickou stranu, v souladu s dohodou s někdejším předsedou strany, Pedrem Santana Lopesem. \n\nStrana nebyla sama zvolena od rozpuštění Demokratické aliance, jejíž byla součástí, a zřídka dosáhla 0.5% hlasů. Nicméně, za vedení Gonçala Ribeiry Tellese (který se nedávno ze strany stáhl), byla strana průkopníkem v zavední ekologických záležitostí do portugalské politiky.\n\n\n\n"}
{"id": "334432", "url": "https://cs.wikipedia.org/wiki?curid=334432", "title": "Marta Drottnerová-Blažková", "text": "Marta Drottnerová-Blažková\n\nMarta Drottnerová-Blažková (* 26. srpna 1941 v Kvasicích) je česká tanečnice, baletka, taneční choreografka a pedagožka.\n\nZačínala v deseti letech v baletním studiu při ostravském divadle, kde jako třináctiletá nastoupila do angažmá. Vzdělání si doplňovala studiem učebnice klasického tance od Agrippiny Vaganovové. Od roku 1959 dlouholetá členka a pozdější primabalerina (1966–1990) baletního souboru Národního divadla v Praze. Primabalerinou se stala po zisku stříbrné (1964) a zlaté (1966) medaile na prestižním konkurzu ve Varně . V roce 1968 obdržela Státní cenu, v roce 1975 titul zasloužilá umělkyně. Od roku 1975 byla nejmladší československou národní umělkyní. Je vítězkou mezinárodní taneční soutěže v Rio de Janeiro v roce 1961, první českou baletkou, jež vystupovala na scéně Velkého divadla v Moskvě, v roli Marie v Bachčisarajské fontáně. V letech 1989–1993 vyučovala balet na Hudební fakultě AMU. \n\nOcenění získala i na dalších mezinárodních baletních soutěžích, např. v Helsinkách a ve Varně. Hostovala v Královské akademii v Londýně (1963), ve Francii, Švýcarsku, Španělsku, Maďarsku, na Kubě .\n\nJedná se o jednu z nejlepších československých baletních umělkyň 20. století, je nositelkou Ceny Thálie z roku 2000 za celoživotní mistrovství v tanečním oboru.\n\nJejím manželem je tanečník a choreograf Jiří Blažek.\n\n\n"}
{"id": "334433", "url": "https://cs.wikipedia.org/wiki?curid=334433", "title": "Serra de Tramuntana", "text": "Serra de Tramuntana\n\nSerra de Tramuntana je pohoří na Mallorce, hlavním z Baleárských ostrovů. Táhne se podél severního pobřeží ostrova ve směru jihozápad-severovýchod. Jeho délka je přibižně 70 km. Nejvyšším vrcholem pohoří je hora Puig Major, která dosahuje výšky 1 445 metrů na mořem. Druhou nejvyšší horou je Puig de Massanella (1 364 m).\n\nV roce 2011 byla oblast pro svůj mimořádný přírodní a kulturní význam zapsána na seznam světového dědictví UNESCO. Zdejší kulturní krajina je po tisíciletí utvářena lidskou činností. Působením lidských rukou zde vznikly terasovitě upravené svahy, důmyslné systémy hospodaření s povrchovou vodou a pestrá mozaika drobných produkčních jednotek.\n"}
{"id": "334434", "url": "https://cs.wikipedia.org/wiki?curid=334434", "title": "Válka v Bosně a Hercegovině", "text": "Válka v Bosně a Hercegovině\n\nVálka v Bosně a Hercegovině, obecně známá také jako Bosenská válka za nezávislost, byl mezinárodní ozbrojený konflikt, který probíhal od března roku 1992 do listopadu roku 1995 na území Bosny a Hercegoviny. Do tohoto konfliktu bylo zapojeno několik stran a jejich armád, které spolu v důsledku nestability a mocenských nároků v této oblasti bojovaly po více jak tři a půl roku a válka byla označována za nejkrvavější z konfliktů té doby v Jugoslávii.\n\nRozpad socialistické Jugoslávie byl začátkem všech konfliktů na Balkánském poloostrově. Národní socialistické strany přestávaly být koncem osmdesátých let 20. století těmi nejmocnějšími a do popředí zájmů se dostávaly strany nacionalistické a separatistické. To bylo patrné zejména v Srbsku, Chorvatsku a Bosně a Hercegovině. V menší míře i ve Slovinsku a Makedonii.\n\nV březnu 1989 nabrala politická krize v Jugoslávii nových rozměrů po přijetí změn v srbské ústavě, které omezovaly pravomoci autonomních oblastí Kosovo a Vojvodina. Obě autonomie navíc měly po jednom hlase v jugoslávském federativním shromáždění, ovšem díky změnám, které prosadil Slobodan Milošević, prakticky získalo tyto hlasy Srbsko a mělo tak se svými třemi hlasy z osmi celkově velký vliv na fungování federace. Tato situace vedla k námitkám z jiných svazových republik, které vyzývaly k reformě jugoslávské federace.\n\nNa mimořádném 14. kongresu Svazu komunistů Jugoslávie, dne 20. ledna 1990, se delegace republik nemohly shodnout na hlavních otázkách budoucnosti jugoslávské federace, v důsledku čehož slovinští a chorvatští delegáti opustili kongres. Slovinská delegace v čele s Milanem Kučanem požadovala demokratické změny a volnější federaci, zatímco srbská delegace v čele s Miloševićem byla kategoricky proti tomu. Tento akt je považován za začátek konce Jugoslávie.\n\nVedle sporů na úrovni federace se na rozpadu značně podepsal vliv jednotlivých nacionalistických skupin, z nichž jedna z nejvýznamnějších byla Chorvatské demokratické společenství vedená Franjo Tuđmanem.\n\nKarađorđevská dohoda byla tajná dohoda mezi Franjo Tuđmanem a Slobodanem Miloševićem ohledně přerozdělení si území Bosny a Hercegoviny mezi Srbsko a Chorvatsko. Jednání se uskutečnilo již v březnu 1991 v srbské obci Karađorđevo.\n\nBosna a Hercegovina byla multietnickým územím, kde 43 % obyvatelstva tvořili Bosňáci, 31 % Srbové a 17 % Chorvaté. V listopadu a prosinci 1990, kdy se konaly první svobodné parlamentní volby, vyhrály bosňácká Stranka demokratske akcije (SDA), srbská Srpska demokratska stranka (SDS) a chorvatské Chorvatské demokratické společenství (HDZ BiH).\n\nStrany si rozdělily funkce v Socialistické republice Bosna a Hercegovina takto: předseda sedmičlenného prezidia – Bosňák, předseda parlamentu – Srb a ministerský předseda – Chorvat.\n\nSrbští členové parlamentu 24. října 1991 pro nesouhlas s vyhlášením suverenity Bosny a Hercegoviny na Jugoslávii založili Sněmovnu srbského národa Bosny a Hercegoviny (\"Skupština srpskog naroda Bosne i Hercegovine\"). Následně 9. ledna 1992 založili Republiku srbského národa Bosny a Hercegoviny (\"Republika srpskog naroda Bosne i Hercegovine\"), nato 7. dubna Sněmovna Srbského národa Bosny a Hercegoviny vyhlásila nezávislost Srbské republiky Bosny a Hercegoviny (\"Srpska Republika Bosne i Hercegovine\"), 12. srpna přejmenované na Republiku Srbskou (\"Republika Srpska\").\n\nChorvatské demokratické společenství Bosny a Hercegoviny (\"Hrvatska demokratiska zajednica Bosne i Hercegovine\", HDZ BiH) byla vlastně odnoží Chorvatské demokratické unie Franjo Tuđmana. Chorvatští nacionalisté v Bosně a Hercegovině pod vedením politiků jako Mate Boban, Dario Kordić, Jadranko Prlić a Ignac Koštroman vyhlásili 18. listopadu 1991 politickou, ekonomickou, kulturní a geografickou autonomii na Bosně a Hercegovině, nazvanou Chorvatské společenství Herceg-Bosna (\"Hrvatska zajednica Herceg-Bosna\"). Následně 14. září 1992 vyhlásili nezávislost Chorvatské republiky Herceg-Bosny.\n\nPo vyhlášení nezávislosti Slovinska a Chorvatska na Socialistické federativní republice Jugoslávii v roce 1991 Bosna a Hercegovina i přes odpor bosenských Srbů uspořádala referendum o nezávislosti, které se uskutečnilo ve dnech 29. února a 1. března 1992. Sněmovnu srbského národa Bosny a Hercegoviny vyzvala srbské obyvatelstvo k bojkotu referenda. Počet voličů v referendu byl 64 % a výsledek byl 99,43 % ve prospěch nezávislosti. Nezávislost byla vyhlášena dne 5. března 1992 v parlamentu. Po tomto aktu začaly ozbrojené blokády silnic, převážně ze strany Srbů.\n\nHrozba války v zemi si vynutila zasedání Evropského společenství a dalších států v září 1991. Carrington-Cutileirův plán byl pojmenovaný podle jeho tvůrců – lorda Petera Carringtona a portugalského velvyslance José Cutileira. Plán spočíval v rozdělení území podle majoritních etnik na všech úrovních správy. Nejprve byl plán přijat všemi třemi stranami, ale nakonec prezident Bosny a Hercegoviny, Bosňák Alija Izetbegović, od plánu ustoupil a jednání tak ztroskotala.\n\nDne 25. září 1991 vydala Rada bezpečnosti Organizace spojených národů rezoluci RB OSN 713 o uvalení zbrojního embarga pro všechny státy bývalé Jugoslávie. Embargo postihlo nejvíce armádu Bosny a Hercegoviny, protože Srbsko vlastnilo většinu vojenského arzenálu komunistické armády Jugoslávie a chorvatská armáda mohla využít pašování zbraní přes své pobřeží. Pakliže Srbsko vlastnilo většinu výbavy po rozpadlé Jugoslávii, na území Bosny bylo více než 55 % zbrojařských závodů a kasáren. Ovšem nedostatek surovin, elektrické energie pro výrobu a srbská správa mnoha podniků, nutilo BaH apelovat na embargo, protože v očekávání válečného konfliktu potřebovala BaH zbraně. Embargo zrušeno nebylo, proti se postavilo Spojené království, Rusko a Francie.\n\nPrvním reálným konfliktem v Bosně byl spor mezi Srby a Bosňáky. V druhém dni referenda o nezávislost 1. března 1992 byl na srbské svatbě v Sarajevu zabit otec ženicha Nikola Gardović, kterého Srbové považují za první oběť války. Naproti tomu Bosňáci a Chorvaté považují za první oběti civilisty z obce Ravno, které vyvraždila Jugoslávská lidová armáda 30. září 1991, v průběhu obléhání města Dubrovník.\n\nDne 19. září Jugoslávská lidová armáda (JNA) přesunula některé svoje jednotky do oblasti kolem města Mostar, kde obyvatelé veřejně protestovali proti vládě.\n\n6. květen 1993 RB OSN přijala rezoluci č. 824, kterou bylo město Sarajevo, Tuzla, Bihać, Goražde, Žepa a Srebrenica a jejich okolí vyhlášena bezpečnými zónami pod ochranou OSN. 11. července 1995 Bosenskohercegovští Srbové dobyli bosňáckou enklávu Srebrenici, kterou obléhali od léta 1992. Z města bylo evakuováno na 25 000 lidí, většinou do oblasti Tuzly. Nejasný zůstal osud asi patnácti tisíc bosňáckých mužů, kteří byli při obsazování města zajati. Část z nich se probila do Tuzly, ostatní byli pobiti. 25. července dobyly srbské síly Žepu, další takzvanou bezpečnou zónu.\n\n"}
{"id": "334437", "url": "https://cs.wikipedia.org/wiki?curid=334437", "title": "Schody (go)", "text": "Schody (go)\n\nSchody tvoří v go specifická sekvence tahů, v níž jeden hráč svými kameny neustále uzavírá do atari skupinu druhého hráče. Ten uniká a tvar, který tímto únikem vzniká, připomíná schodiště.\nSchody, přesněji řečeno hrozba jejich použití, je významnou součástí strategie i taktiky v go. Díky tomu, že vítězství ve schodech závisí na kamenech ve směru jejich rozvoje, mohou se vzájemně ovlivňovat situace ve velmi vzdálených oblastech gobanu.\n\nVětší schody mohou mít rozhodující význam na výsledek partie. Pokud je unikající hráč úspěšný, zůstane zajímajícímu hráči mnoho slabých kamenů. Pokud naopak uspěje zajímající hráč, získává zajaté kameny i území a obvykle i řeší problémy se spojením svých skupin. \n\nVítězství závisí na tom, jaké kameny jsou v cestě vznikajícím schodům. Pokud se v cestě nenachází žádný kámen, bude skupina ve schodech zajata. Stejně tak to dopadne, pokud je v cestě kámen zajímajícího hráče. Pokud je naopak v cestě kámen unikajícího hráče, zajmutí ve schodech je neúspěšné. \n\nProtože výsledek dokončených schodů je obvykle fatální, kromě partií začátečníků dochází ke vzniku větších schodů jen velmi zřídka. Zkušenější hráči obvykle dokážou určit jejich výsledek a prohrávající strana je raději vůbec nezačíná. Může je však použít jako nátlakový prostředek ve směru jejich šíření - tah, který útočí na nějakou skupinu, může zároveň měnit výsledek schodů v jiné části desky a tak ztížit soupeři volbu protitahu.\n\nZ těchto schodů není pro černého úniku - pokud ovšem v cestě neleží jeho kámen.\n"}
{"id": "334438", "url": "https://cs.wikipedia.org/wiki?curid=334438", "title": "Alleanza Monarchica", "text": "Alleanza Monarchica\n\nMonarchistická aliance, italsky Alleanza Monarchica, je italské monarchistické hnutí, demokratického a konzervativního založení, navazující na odkaz italského národního obrození a vlastenectví. Byla založena v roce 1972 tehdejší menší skupinou odštěpené od Italské demokratické strany Jednoty monarchie (PDIUM), která odmítla spojení s Italským sociálním hnutím G. Almiranteho, neboť považovala monarchistické principy za neslučitelné s politickým dědictvím fašismu.\n\nNárodním tajemníkem strany je Franco Ceccarelli, národním předsedou je Roberto Vittucci Righini. Hnutí zahájilo sérii podpisových kampaní pro podporu hnutí, přičemž představila symbol \"Stella e Corona\" (Hvězda a koruna). Existuje také mladá organizace strany, nazvaná \"Alleanza Monarchica Giovani\", a také ženské hnutí strany.\n\nPolitická historie monarchistů sahá do doby po ústavní referendum v Itálii (1946), kdy se stoupenci monarchie sjednotili v Italské monarchistické unii, kteří založili – již zakrátko - Italskou demokratickou stranu (PDI) s jasným monarchistickým zaměřením.\n\nPo krátké době se spojila s Italskou liberální stranou, monarchističtí veteráni založili Národní monarchistickou stranu (PNM), vedenou A. Covellim. PNM slavila svůj největší úspěch v roce 1957, kdy obsadila 56 křesel v italském parlamentu. Následný vývoj monarchistické myšlenky se konkretizovaly v založení Lidové monarchistické strany (PMP) a do již zmíněné Italské demokratické strany Jednoty monarchie (PDIUM).\n\n\n\n"}
{"id": "334439", "url": "https://cs.wikipedia.org/wiki?curid=334439", "title": "Útok hrubou silou", "text": "Útok hrubou silou\n\nÚtok hrubou silou ( ) je většinou pokus o rozluštění šifry bez znalosti jejího klíče k dešifrování. V praxi se jedná o systematické testování všech možných kombinací nebo omezené podmnožiny všech dostupných kombinací.\n\nÚtok hrubou silou se často používá pro uhádnutí dvojice uživatel a heslo. Je možné používat náhodná (resp. generická) přihlašovací jména a hesla při pokusech o autentizaci, případně možné varianty omezit. Například získat seznam uživatelských jmen a zkoušet prolomit pouze heslo. Pokud se heslo snažíme získat pomocí předem připraveného slovníku (seznamu), jedná se už o Slovníkový útok. Protože si uživatelé často volí málo silné heslo, je tento jednoduchý (a automatizovatelný) útok poměrně úspěšný a široce rozšířený. V případě, že útočník získá jednosměrně zašifrované heslo (typicky pomocí kryptografického hashe), může se pomocí slovníku pokoušet různá hesla zašifrovávat a porovnávat je se známým zašifrovaným tvarem. V okamžiku nalezení shody je nalezena i fráze pro přístup k dané službě. Proto je vhodné zašifrovaná hesla ukládat na místa, kde nejsou snadno dostupná.\n\nČas potřebný pro útok hrubou silou roste exponenciálně s rostoucí délkou klíče, protože se tím zvětšuje i prostor klíče (). Podle historických předpisů USA byla délka symetrických klíčů stanovena na maximálně 56 bitů (např. Data Encryption Standard), tyto předpisy neměly dlouhého trvání, dnešní symetrické šifrovací algoritmy používají obvykle delší klíče, a to 128 až 256bitové.\n\nExistují fyzické argumenty, podle kterých je symetrický klíč o délce 128bitů proti brute-force útoku dostatečně bezpečný. Takzvaný Landauerův limit vyplývající z fyzikálních zákonů určuje dle vzorce kT * ln(2) nejnižší potřebnou hranici vynaložené energie k prolomení klíče, kde T je teplota procesoru v kelvinech, k je Boltzmannova konstanta a hodnota přirozeného logaritmu ze 2 je 0,693. Z principu nemůže žádné výpočetní zařízení využít méně energie než té, která vyplývá z výše uvedeného vzorce. Kdybychom chtěli jednoduše otestovat všechny možné varianty pro 128bitový symetrický klíč,  bylo by teoreticky potřeba (2−1) testovaných bitů. Pokud předpokládáme, že výpočet probíhá v pokojové teplotě (~300 K), tak dle Von Neumann-Landauerova vzorce bude pro výpočet potřeba přibližně 10 joulů, což odpovídá spotřebě 30 gigawatů po dobu jednoho roku. To se rovná 30×10W×365×24×3600 s = 9.46×10 J nebo 262,7 TWh (vice než 1/100 světové výroby elektřiny). Pro skutečný výpočet – kontrolujeme každý klíč a zjišťujeme, zda jsme našli řešení – bychom mohli potřebovat mnohokrát více výše spočtené energie. Kromě toho, je toto pouze energie potřebná pro cyklický průchod klíčem; skutečný čas potřebný k otestování každého bitu je velký a nevyplatí se nám čekat.\n\nNavíc tyto výpočty předpokládají, že hodnoty klíče jsou vygenerovány konvenčně (ne pseudonáhodně), ale v dnešní době se při generování používá entropie. Bylo prokázáno, že i přes výše uvedený teoretický limit je možné sestavit hardware, který takový výpočet zvládne (viz reversible computing), zatím ale žádný takový počítač nebyl sestrojen.\n\nDostupný komerční následovník vládní ASICs Solution, také známý jako custom hardware attack, zveřejnil dvě technologie, které dokáží aplikovat brutte-force útok na některé dnešní šifry. První je moderní technologie grafického procesoru (GPU), a také technologie programovatelných hradlových polí (FPGA). Výhoda GPU spočívá v jejich široké dostupnosti a poměru cena – výkon, FPGA technologie je zase energicky výhodnější pro kryptografické operace. Obě technologie se pro brutte-force útok snaží využít výhody paralelního zpracování. Počet procesorů, které pro prolomení hesla využívá technologie GPU se pohybuje v řádů stovek, u FPGA je to i několik tisíc procesorů. Tyto technologie jsou mnohem účinnější než konvenční procesory. Různé výzkumy v oblasti kryptografické analýzy prokázaly velkou energetickou účinnost dnešních FPGA technologií, například počítač COPACOBANA složený z FPGA spotřebuje stejné množství energie jako jeden konvenční PC (600 W), ale pro některé algoritmy má účinnost 2 500 počítačů. Některé firmy provedly hardware-based FPGA kryptografické analýzy, a to od testování samotné FPGA PCI-Express karty až po specializované FPGA počítače. Šifry WPA a WPA2 byly metodou brute-force úspěšně napadeny tím, že se snížilo pracovní zatížení o faktor 50 v porovnání s konvenčním PC a o několik set v případě FPGA počítače.\n\nŠifrovací metoda AES pracuje s 256bitovým klíčem. K prolomení symetrického klíče o velikosti 256 bitů metodou brute-force je potřeba 2 krát větší výkon než u 128bitového klíče. Celkem 50 superpočítačů, které by byly schopny prověřit trilion (10) AES klíčů za sekundu (pokud by takové zařízení někdy bylo vyrobeno), by teoreticky vyžadovaly přibližně 3×10 let k vyčerpání (prozkoumání) všech možných 256bitových klíčů.\n\nZákladní předpoklad brute-force útoku je, že byla využita celá délka klíče pro jejich generování, což vyžaduje efektivní generátor náhodných čísel a skutečnost, že v algoritmu generujícím náhodná čísla nejsou chyby. Například několik systémů, které se zdály být vůči brute-force útoku imunní, byly přesto nabourány, protože prostor klíče () je mnohem menší, než se původně myslelo a to díky nedostatku entropie v jejich generátoru pseudonáhodných čísel. Mezi tyto systémy patří NETSCAPE implementace SSL (slavně prolomeno Ian Golbergem a Davidem Wagnerem v roce 1995) a linuxové distribuce Debian/Ubuntu, ve kterých se projevil nedostatek entropie v programu OpenSSL v roce 2008. Podobný nedostatek entropie v klíči vedl k prolomení Enigmy.\n\n"}
{"id": "334440", "url": "https://cs.wikipedia.org/wiki?curid=334440", "title": "Šarūnas Jasikevičius", "text": "Šarūnas Jasikevičius\n\nŠarūnas Jasikevičius (*5. března 1976, Kaunas) je bývalý litevský profesionální basketbalista. Má titul mistra Evropy z roku 2003 a třikrát vyhrál basketbalovou Euroligu. Působil na postu rozehrávače.\n\nV mladém věku se přestěhoval do Spojených států, aby mohl hrát basketbal na střední škole i na University of Maryland. Nebyl draftován do NBA a vrátil se do Evropy, kde působil v Lietuvosu Rytas a Olimpiji Lublaň.\n\nNa olympijských hrách v Sydney v roce 2000 získal s týmem Litvy bronzovou medaili, v semifinále jeho tým prohrál se Spojenými státy rozdílem pouhých dvou bodů, přičemž v poslední sekundě právě Jasikevičius minul tříbodový pokus.\n\nV letech 2000-2003 hrál v FC Barcelona, s níž zažil vítězství v Eurolize 2003, kde vítězství zopakoval v barvách Maccabi Tel Aviv v letech 2004 a 2005. Do tohoto týmu přestoupil po zisku titulu mistra Evropy 2003, kde byl vyhlášen nejužitečnějším hráčem.\n\nNa olympijských hrách v Aténách v roce 2004 zaznamenal proti Spojeným státům 28 bodů (z toho sedm trojek) a Litva USA porazila 94:90, což se jí ale nepovedlo v odvetě v souboji o bronzové medaile.\n\nV červenci 2005 podepsal svou první smlouvu s klubem NBA, za 12 milionů dolarů měl tři roky hrát za Indianu Pacers. Necelé dva roky poté přestoupil do Golden State Warriors, ale odtud zakrátko odešel zpět do Evropy, do aténského klubu Panathinaikos. Celková výše smlouvy (plat 7 milionů dolarů za dva roky a přestupní částka 1,7 milionu dolarů) z transferu učinily rekordní přestup v řecké sportovní historii. Později hrál ještě za Fenerbahce Istanbul, než se vrátil do Žalgirisu Kaunas a v jeho barvách v poslední sezóně své kariéry poprvé vyhrál litevský mistrovský titul.\n\nAktivní sportovní kariéru ukončil v létě 2014 a stal se členem trenérského týmu Žalgirisu Kaunas.\n\nJasikevičius má mladšího bratra Vytenise, který je rovněž basketbalistou. V roce 2006 se oženil s Linor Abargilovou, vítězkou soutěže Miss World 1998.\n\n"}
{"id": "334442", "url": "https://cs.wikipedia.org/wiki?curid=334442", "title": "Oxygen", "text": "Oxygen\n\nOxygen [ˈoksidžən] je motiv ( [θiːm], či artwork [ˈaːtˌwəːk], nesprávně téma; soubor ikon, kurzorů myši, zvuků, …) vytvořený pro prostředí KDE 4. Původně se jednalo pouze o ikony, ale časem se projekt rozrostl. Nyní Oxygen obsahuje také kurzory myši, styly widgetů a oken a zvuky.\n\nJedním z hlavních cílů Oxygenu bylo přinést pěkně vypadající prostředí, které nebude uživatele rozptylovat. Oxygen se tudíž snaží nepoužívat nasycených barev. Název Oxygen () pochází ze žertu mezi vývojáři, kteří chtěli „přinést prostředí (KDE) nádech svěžího vzduchu.“\n\nProjekt Oxygen si klade za cíl nabídnout standardní sadu ikon použitelnou i v jiných prostředích nežli KDE. Respektuje tedy standardy freedesktop.org pro pojmenování ikon (, ).\n"}
{"id": "334445", "url": "https://cs.wikipedia.org/wiki?curid=334445", "title": "Radioaktivní datování", "text": "Radioaktivní datování\n\nRadioaktivní datování (často nazývané radiometrické datování) je technika užívaná pro datování materiálů, obvykle založená na srovnání mezi množstvím přirozeně se vyskytujícího se radioaktivní izotopu s jeho produkty rozpadu, za využití známých poločasů rozpadu. Je to jeden z hlavních informačních pramenů o věku hornin , věku Země atp. Využívá se pro datování širokého okruhu přírodních i umělých materiálů. Nejznámější technikou je radiouhlíkové datování. Existují i další jako je například draselnoargonové datování a uranové datování. Poskytuje významný informační pramen o věku fosílií a o poměrech na zemi během její evoluce.\nPokud známe například poločas rozpadu určitého radionuklidu je možné použít průběh tohoto rozpadu zaznamenat pro měření časových intervalů. Například radionuklid draslíku K se rozpadá na izotop Ar s poločasem rozpadu 1,25×10 let. Měřením poměru Ar a K je možné v dané hornině za jistých předpokladů vypočítat její stáří.\n\nPro měření relativně kratších časových intervalů, zajímavých například z historických důvodů, je vhodné radiouhlíkové datování. Stanovování je omezeno stářím vzorků – nelze přesně určovat vzorky, jejichž reálné stáří přesahuje 50 000 let (v extrémních případech 100 000 let, ale s menší přesností), protože obsah C poklesne na příliš nízkou úroveň. Není také možné spolehlivě určit vzorky mladší než 100–200 let, protože v té době se díky spalování uhlí a ropy dostalo do ovzduší velké množství uhlíku pocházejícího z pozůstatků prastarých organizmů, který neobsahuje radioaktivní izotop. Metoda radioaktivního datování je totiž závislá na referenční hodnotě poměru izotopů, která obecně není neměnná. V druhé polovině 20. století se naopak množství radioaktivního uhlíku v ovzduší dočasně zvýšilo vlivem jaderných pokusů v atmosféře.\n\nStronciové datování zase například může být ovlivněno jiným druhem kontaminace.\n\nV roce 2013 se povedlo americké planetární sondě Curiosity na povrchu Marsu shromáždit poprvé v historii lidstva data umožňující provádět radiometrické datování na povrchu jiné planety než Země. K datování byla využita K-Ar metoda.\n\nTento moderní způsob datování od počátku 20. století výrazně zpřesnil naše představy o délce trvání geologického času, jednotlivých období a doby existence různých vyhynulých druhů organismů. Například ještě kolem roku 1915 platil předpoklad, že populární dravý dinosaurus druhu \"Tyrannosaurus rex\" žil asi před 3 miliony let. Ve skutečnosti žil ale ještě mnohem dříve, podle moderního datování před více než 66 miliony let (na konci křídové periody).\n"}
{"id": "334449", "url": "https://cs.wikipedia.org/wiki?curid=334449", "title": "Alliance royale", "text": "Alliance royale\n\nKrálovská aliance, francouzsky Alliance Royale je malá monarchistická politická strana ve Francii, založená v roce 2001. Jejím cílem je obnova konstituční monarchie ve Francii. Ve svém logu používá tři zlaté lilie na modrém poli, které byly ve a předrevolučního Francouzského království.\n\nToto uskupení si stanovilo cíl veřejnou debatu o výhodách monarchie, což v současnosti ve Francii nepatří mezi široce diskutovaná témata. Ačkoli je předseda považován za blízkého legitimistům, strana chce zachovat jednotu a ve sporu o nárok na francouzský trůn mezi Bourbony a Orleánskou dynastií, jež trvá více než 120 let, se nepřiklání se v otázce ani na jednu stranu.\n\nMezi jejich motta patří: «Každý vám slibuje světlo měsíce, vy požadujte Slunce».\n\nPředsedou je Yves-Marie Adeline, narozený roku 1960. Tato monarchistická strana se zúčastnila nedávných voleb, včetně prezidentských v roce 2007. Ve svém politickém programu, jsou např.: prvky korporativismu a paternalismu, reforma státního zřízení v monarchistickém duchu, politika založená na rodině, národnost daná pouze naturalizací, zrušení potratů, svobodnou volbu vzdělání, euroskepticismus a podpora a zvýšení výkonu francouzské ekonomiky. Jako důvody pro monarchii uvádí například podporu francouzské kulturní identity v rámci Evropy a potřebu hlavy státu, která stojí nad partikulárními stranickými zájmy a představuje státní kontinuitu nezávislou na momentální politické situaci.\n\n\n"}
{"id": "334454", "url": "https://cs.wikipedia.org/wiki?curid=334454", "title": "M1 (karabina)", "text": "M1 (karabina)\n\nKarabina M1 (oficiální označení United States Carbine, Caliber .30, M1) je americká lehká samonabíjecí karabina vyvinutá v letech druhé světové války a používaná i v poválečném období.\n\nTato samonabíjecí karabina vznikla podle specifikace americké výzbrojní správy požadující lehkou samonabíjecí nebo automatickou pušku nepřesahující váhu 5,5 libry (2,5 kg). Po dosavadních zkušenostech z bojů druhé světové války vyvstala potřeba zavést do výzbroje výkonnou zbraň pro výsadkáře, důstojníky, obsluhy těžkých zbraní, řidiče, spojaře a další specialisty. Pistole byly pro tento účel slabé a používaná puška M1 Garand zase příliš těžká. Firma Winchester proto vyvinula samonabíjecí karabinu zdokonalenou konstruktérem Davidem M. Williamsem. Pro tuto zbraň byl vyvinut nový náboj ráže .30 (7,62 mm) pistolového typu se zvýšeným výkonem. Byla v říjnu 1941 zavedena do výzbroje americké armády pod názvem Cal. 30. Carbine M1.\n\nKarabina M1 pracuje na principu odběru prachových plynů příčným kanálkem ve stěně hlavně. Závěr, který má v přední části uzamykací ozuby je uzamčen pomocí rotace závorníku kolem podélné osy. Zbraň má kohoutkové bicí ústrojí a umožňuje střelbu pouze jednotlivými ranami. Dioptrické hledí je nastavitelné na 75 a 150 yardů .\n\nPo vystřelení posledního patnáctého náboje není závěr zachycen v zadní poloze. Schránkový zásobník umístěný zespodu před spouští se musí vyměnit za plný. Pak je třeba natáhnout závěr a zbraň je opět v pohotovosti.\n\nPro rozborku není potřeba speciálního vybavení, jen demontážní klíč pro povolení matice pístu.\n\nVýroba karabiny M1 byla zahájena v roce 1941. Poprvé byly tyto karabiny bojově nasazeny při invazi v severní Africe v listopadu 1942. V průběhu války se objevily další modifikace. Provedení M1 A1 pro výsadkáře se sklopnou pažbou nebo verze M2 s možností střelby dávkou. Karabina byla velmi oblíbená u průzkumných a výsadkových jednotek pro svou pohotovost a snadnou ovladatelnost. Používala se i po druhé světové válce, například francouzskou armádou ve Vietnamu nebo britskými vojáky v Malajsii. Válečná výroba dodala více než 4 miliony těchto karabin.\n\nPrvní výrobní verze. Výroba zahájena na jaře 1942. Měla zásobník na 15 nábojů a vážila 2,36 kg. Používala se u pěších vojsk.\n\nVerze se sklopnou ocelovou ramenní opěrkou a pistolovou rukojetí používaná u výsadkového vojska. Opět měla zásobník na 15 nábojů a vážila 2,53 kg. Přijata do výzbroje v květnu 1942 a vyráběna byla až do konce války (celkem asi 140 000 ks).\nVerze umožňující střelbu jednotlivými ranami i dávkou, která se objevila v září 1944. Možnost upevnění bodáku na spodní část hlavně. V dubnu 1945 k ní byl zaveden i zvětšený zásobník na 30 nábojů, který díky svému tvaru zachycoval závěr v zadní poloze. Výroba probíhala převážně až v poválečném období, celkem vyrobeno 550 000 kusů.\n\nModifikace karabiny M2 pro noční boj. Vybavená tlumičem výšlehu a infračervenou optikou pro noční vidění. Vyrobeno pouze 2100 kusů.\n\nZásobníky se nosily po dvou v sumce, jíž bylo možno připnout k opasku nebo nasadit na pažbu zbraně. Používaly se též sumky Rigger. Bandalíry nebyly oficiálně zavedeny.\nVýsadkáři měli na verzi M1 A1 pouzdro s možností úchytu na opasek. Plátěná pouzdra existovala i pro verzi M1 se zapínáním na zip.\nPro M1/M1 A1 byl zaveden nástavec M8 pro střelbu puškových granátů, s mířidly M15.\n\n\n"}
{"id": "334455", "url": "https://cs.wikipedia.org/wiki?curid=334455", "title": "Tělesná teplota", "text": "Tělesná teplota\n\nTělesná teplota je označení pro přirozenou teplotu daného organismu, za kterého dochází k jeho obvyklému fungování.\n\nKaždý živočišný druh má rozdílnou tělesnou teplotu, která závisí na tělesné stavbě, metabolismu, životním prostředí a dalších faktorech. Termoregulace živočichů umožňuje, aby tělesná teplota byla nezávislá na počasí, ale vlivem rychlých klimatických změn může snadno poklesnout či stoupnout nad svoji normální hranici.\n\nPři překročení horní meze teploty dochází k přehřátí organismu. Jednotlivé živočišné druhy se proti riziku přehřátí přizpůsobily, například dlouhými končetinami či chladicím ústrojím. Dlouhodobým teplotním (sezónním) změnám s vysokými nepříznivými teplotami se některé živočišné druhy přizpůsobily tzv. letním spánkem a těm krátkodobým (na denní bázi) např. adaptací na noční život a strategií přebývání na stinných místech místo setrvávání na slunci, které by s sebou zákonitě neslo vyšší výdej tekutin.\n\nPokud teplota klesne pod jistou mez, dochází k podchlazení organismu a jeho nesprávnému fungování, které může vést až ke smrti jedince. Těla ne-studenokrevných živočichů mají mechanismy pro samoregulaci své teploty (v rámci určitých možností). Do malé vzdálenosti (řádově několik mm) od povrchu těla si vytvářejí mikrovrstvu vzduchu zahřátého teplem jejich těla. Tu však mohou ztratit působením větru. Teplo vyrobené jejich tělem též ztrácejí i běžným dýcháním, odpařováním jejich vytvářeného potu nebo tepelnou vodivostí při kontaktu s jiným prostředím (a to mnohonásobně, např. půda: 3×, voda: 27×, kov: ~ 100× rychleji a snadněji, než je-li médiem vzduch). Vítr a vlhkost vzduchu také ovlivňují pocitovou teplotu.. Protože jsou receptory teploty umístěny v kůži, pociťují lidé s tlustší podkožní tukovou vrstvou (např. ženy) nižší teplotu, protože jsou senzory více tepelně izolovány od zdroje tepla, kterým je v chladu teplokrevný organismus.\n\nProti podchlazení se živočichové v oblastech s výskytem těchto teplot přizpůsobili například kožními deriváty (srstí, chlupy, vlasy), které výše zmíněnou mikrovrstvu ohřátého vzduchu podporují udržovat, nebo vrstvou podkožního tuku (tepelná vodivost lidské pokožky či tuku je zhruba poloviční oproti jiným tkáním s vodou), který jim kromě dalšího slouží i jako „zásobárna energie“. Dlouhodobým teplotním (sezónním) změnám s nepříznivými teplotami se pak některé živočišné druhy přizpůsobují zimním spánkem.\n\nPrůměrná tělesná teplota na povrchu člověka se pohybuje v rozmezí 35,8 °C až 37 °C. Tato teplota zaručuje správné fungování všech tělesných orgánů a reakcí, které v nich probíhají. Z medicínského hlediska se za podchlazení u člověka považuje nechtěný pokles teploty tělesného jádra pod 35 °C. Normální teplota tělesného jádra je do 38 °C. Stupeň Fahrenheita vycházel z normální teploty člověka. Ovšem normální teplota se snižuje s věkem člověka, ale také historicky při snižování nemocnosti.\n\nPokud lidská teplota (měřená na povrchu) překročí 37 °C, může se jednat o přehřátí organismu, či o obrannou reakci imunitního systému na infekci organismu. V tomto případě se nedoporučuje srážet teplotu, jelikož zvýšení teploty je prostředek, jak lidské tělo podporuje produkci látek na ochranu těla. Srážení teploty by se mělo provádět až po překročení teploty 38 °C, a to buď za pomoci studených zábalů, anebo medikamentů určených pro srážení teploty. S přičiněním nadměrného pobytu na slunci v teplých dnech, bez pokrývky hlavy, může kromě přehřátí (hypertermie) dojít i k úžehu či úpalu. Lidské tělo na zvýšenou okolní teplotu reaguje a svoji tělesnou teplotu reguluje, a to zvýšeným pocením, které odpařováním z povrchu těla chladí organismus.\n\nRozeznáváme snížení tělesné teploty léčebné - používá se ve vážných situacích, kdy je nutno utlumit metabolizmus mozku tak, aby při snížené dodávce kyslíku bylo omezeno jeho poškození (operace srdce, náhlá zástava oběhu). Jinou kategorií je nechtěný pokles tělesné teploty. Ten je definován dosažením hodnoty 35,5 °C, kdy také nastupuje svalový třes zvyšující teplotu. Dochází k tomu při traumatickém šoku (poranění při kterém je nejčastěji pro krevní ztrátu těžce omezen průtok krve tkáněmi) dosti rychle, rychlost samozřejmě závisí na fyzikálních podmínkách v okolí ale u nás může hrozit celoročně. Velmi významné v chladných obdobích roku. Podchlazení hrozí dále lidem s poruchou vyšší nervové činnosti (alkohol a jiné drogy, děti, i jiná omezení myšlení), kteří nejsou schopni ukrýt se před chladem. Ohroženi jsou i lidé vzdáleni od možného bezpečí nevhodně oblečení a vystavení nepříznivým podmínkám při rekreační i sportovní činnosti venku. Samostatnou kapitolu tvoří zavalení lavinou a tonutí v chladných vodách, kdy člověk rychle ztrácí schopnost účelně reagovat. Smrt při tomto typu podchlazení nastává zástavou oběhu. Léčba spočívá v ohřátí tělesného jádra na specializovaném pracovišti (kardiochirurgie, ARO). První pomoc spočívá v resuscitaci oběhu stlačováním hrudníku a v dýchání z úst do úst po celou dobu transportu, pokud postižený jeví známky zástavy oběhu (nemá dechovou aktivitu, nepohybuje se a je v bezvědomí).\nTeplota se nejčastěji měří teploměrem umístěným do podpaží a nebo do úst. U nemluvňat se potom zjišťuje pomocí infračerveného senzoru a nebo klasickou metodou zasunutím konvenčního teploměru do konečníku. Pokud je nutno měřit teplotu tělesného jádra, používají se sondy jako součást močového katetru - měří se teplota v močovém měchýři, nebo sondy jícnové. Blízko teplotě tělesného jádra má být také teplota ušního bubínku, ale její měření je poněkud komplikované (doporučuje se změřit několikrát s různým úhlem teploměru ve zvukovodu a uvažovat nejvyšší naměřenou teplotu).\n\n"}
{"id": "334457", "url": "https://cs.wikipedia.org/wiki?curid=334457", "title": "Alveolární tekutina", "text": "Alveolární tekutina\n\nAlveolární tekutina je kapalina, druh tělní tekutiny, která vzniká v plicních sklípcích jako projev infekce. Má za následek jejich ucpávání a tedy zmenšování schopnosti přijímat atmosférický kyslík do organismu a tím zmenšovat účinnost plic. Při masivním výskytu alveolární tekutiny nastává stav, kdy tělo již není schopné přijímat dostatek kyslíku a dochází k udušení jedince.\n\nJedná se o základní projev zápalu plic, který může být způsoben různými příčinami.\n"}
{"id": "334461", "url": "https://cs.wikipedia.org/wiki?curid=334461", "title": "Goiswintha", "text": "Goiswintha\n\nGoiswintha nebo Goswintha, Goisvinta, Gosuinda (530 – 589), byla vizigótskou královnou. Její první manžel byl vizigótský král Athanagild, kterému porodila dvě dcery. Starší dcera Galswintha se provdala za franckého krále Neustrie Chilpericha I.. A mladší Brunhilda za franckého krále Austrasie Sigiberta I. \n\nPo Athanagildově smrti zůstal trůn pět měsíců neobsazen. Poté byl v Narbonne zvolen Liuva I., který byl pravděpodobně narbonnským duxem. Později přidružil na trůn svého bratra Leovigilda (rok 569). Krátce na to, se Leovigild oženil s Goiswintou a velice tím posílil svoji pozici. V roce 572 Liuva I. zemřel a jediným panovníkem se stal Leovigild. Goiswintha podněcovala sňatek mezi svojí vnučkou Ingundou (matka Brunhilda a otec Sigibert I.) a nevlastním prvorozeným synem Hermenegildem (otec Leovigild a matka první manželka Theodosia).\n\nGoiswintha, která byla fanatickou ariánkou, předpokládala, že její mladá vnučka bude snadno zvládnutelná a dá se přesvědčit aby přestoupila k ariánství. Ale byla velmi zklamána. Ingunda byla přesvědčená katolička a nepodlehla nátlaku své babičky a musela od ní strpět mnohá příkoří. Napětí mezi oběma páry (spíše ženami, neboť král nijak neobtěžoval manželku svého syna) se velmi přiostřilo a tak Leovigild, aby předešel problémům, jmenoval Hermenegilda správcem provincie (pravděpodobně Baetica) u hranic s územím, které v té době přináleželo Východořímské říši.\n\nBěhem této doby Ingunda přesvědčila svého manžela, aby přestoupil na katolickou víru.\nHermenegild poté rozdmýchal povstání proti svému otci a počítal s pomocí Řeků (některé prameny tvrdí, že toto povstání rozdmýchala sama Goiswintha, pravděpodobně aby se zbavila po neúspěšném povstání nepohodlného potenciálního nástupce). Řekové se, ale povstání neúčastnili, povstání bylo potlačeno a Hermenegild našel útočiště v kostele. Leovigild poslal na jednání s ním svého mladšího syna z prvního manželství Rekkareda I. Hermenegild mu nabídl mír. Nabídka byla přijata, avšak Goiswintha prosadila, aby byl uvězněn (Tarragona). Během svého uvěznění, když opět odmítl přestoupit k ariánství, byl na rozkaz svého otce popraven (585).\n\nKrál Leovigild, roku 586 zemřel. Na trůn nastoupil Rekkared I., který oficiálně uznal Goiswinthu jako královnu matku. Rekkared roku 587 přestoupil na katolickou víru. Goiswintha, která oficiálně rovněž konvertovala, ale v srdci zůstala ariánkou, se s touto skutečností nehodlala smířit. Rozpoutala proti němu společně s ariánským biskupem Uldilou druhé povstání. Povstání bylo potlačeno, a Uldila poslán do exilu. Goiswintha krátce na to v roce 589 zemřela.\n\n\n"}
{"id": "334464", "url": "https://cs.wikipedia.org/wiki?curid=334464", "title": "Poppler", "text": "Poppler\n\nPoppler je svobodná softwarová knihovna určená k renderování dokumentů ve formátu PDF. Knihovna je napsána v jazyce C++ a zastřešuje ji projekt freedesktop.org. Poppler je založen na kódech Xpdf verze 3.0 a byl vytvořen za účelem zjednodušení znovupoužití jeho renderovacího jádra a s tím spojeným snížením množství zbytečné práce. Poppler navíc podporuje editaci a ukládání vyplněných formulářů do souboru.\n\nKnihovnu Poppler používá několik prohlížečů dokumentů ve formátu PDF a dokonce může být použita jako backend pro Xpdf. Také mnoho zcela jiných aplikací tuto knihovnu používá (např. KOffice).\n\nNázev knihovny pochází z kresleného televizního seriálu Futurama; z epizody „The Problem with Popplers“ (Problém s Poplíky).\n\nNásledující prohlížeče používají knihovnu Poppler:\n\n"}
{"id": "334465", "url": "https://cs.wikipedia.org/wiki?curid=334465", "title": "Expresivita (lingvistika)", "text": "Expresivita (lingvistika)\n\nExpresivita či expresivnost je označení pro citové zabarvení výpovědi; citově zabarvená slova se pak označují jako expresiva. Je to pragmatická složka významu slova (obecně příslušné jazykové jednotky), která vyjadřuje hodnotící vztah, postoj nebo rozpoložení mluvčího.\n\nExpresivního zabarvení lze dosáhnout na všech jazykových rovinách (hláskoslovné, tvaroslovné, syntaktické i lexikální), kde mají zvláštní postavení frazémy, lexikální jednotky, které jsou velmi často expresivní. Na morfologické úrovni se emocionálního (hodnotícího) zabarvení dosahuje v češtině například pomocí přípon \"-oun\" \"(krkoun, hamoun, vrahoun)\", -isko (\"chlapisko\") a \"-ák\" (\"chudák, mrzák, (\"mor. varianta)\")\", přičemž rozsah užití přípony \"-ák\" se rozšiřuje i do neexpresivní vrstvy jazyka. Tato přípona tak pozvolna ztrácí příznak expresivnosti, přičemž příznak hovorovosti si ponechává (např. univerbizace toponym jako \"Karlák\" (Karlovo náměstí), \"Ípák\" (stanice I. P. Pavlova) a podobně) nebo jiných dvouslovných termínů – \"náklaďák\" (nákladní auto), \"uherák\" (uherský salám), \"tuzemák\" (tuzemský rum) a mnohé další.\n\nV lexikální rovině se v rámci expresiv vydělují vulgarismy, eufemismy, pejorativa, dětská slova, hypokoristika, deminutiva.\n\nPříbuzné pojmy jsou emocionálnost, evaluativnost.\n\nEncyklopedický slovník češtiny. Praha, NLN 2002.\n\n"}
{"id": "334469", "url": "https://cs.wikipedia.org/wiki?curid=334469", "title": "Lazaristé", "text": "Lazaristé\n\nLazaristé, též pauláni, vincentini nebo vincenciáni (\"Congregatio Missionis\" – Kongregace misie, zkr. CM) jsou různá označení pro katolickou mužskou kongregaci založenou sv. Vincencem z Pauly roku 1625 a schválenou papežem Urbanem VIII. roku 1632. Jejím hlavním posláním je výchova kněží, péče o staré, nemocné, sirotky a mravně pokleslé osoby. Označení lazaristé se používá hlavně ve Francii \"(lazaristes)\" a Rakousku \"(Lazaristen)\", zatímco v Německu se nazývají vincentini \"(Vinzentiner)\" a v anglickém jazykovém prostoru vincenciáni \"(Vincentians)\". Název \"lazaristé\" získali podle mateřského kláštera Saint-Lazare v Paříži.\n\nKongregace má dnes přibližně 4000 členů působících v padesátce zemích světa, např. na Slovensku, Ukrajině, v Maďarsku, Rusku nebo Hondurasu. V České republice je komunita lazaristů mj. v Plzni, Lošticích nebo v Dobrušce.\n\nVýraz pauláni se používá i pro členy jiných církevních uskupení, viz rozcestník.\n\n\n"}
{"id": "334470", "url": "https://cs.wikipedia.org/wiki?curid=334470", "title": "Thomas Beatie", "text": "Thomas Beatie\n\nThomas Beatie (*1974) je americký transsexuál a oficiálně první uznaný těhotný muž\n, který porodil zdravé dítě. Beatie (původně žena jménem Tracy Langondino\nsi nechal v pozdějším věku částečně změnit pohlaví, což spočívalo v odstranění prsou a v následné terapii mužským pohlavním hormonem testosteronem, a ač si ponechal dělohu a vaječníky, byl uznán před zákonem v roce 1998\n\ncoby muž. Fyziologicky byl však nadále schopný otěhotnět. O několik let později se oženil, a protože jeho manželka (Nancy 45) nemohla otěhotnět kvůli předešlé hysterektomii\n, rozhodl se otěhotnět sám . Beatie v rozhovoru pro tisk uvedl, že předchozí pokusy skončily potratem a že se samotné oplodnění bylo provedeno veterinářem, který mu mužské semeno vstříkl do vagíny stříkačkou .\n\nHolčička se narodila přirozenou cestou 29. června 2008, ač byl naplánován císařský porod\n. V září 2008 by měla vyjít vzpomínková kniha Thomase Beatiho, která se již nyní nabízí na Amazon.com\n"}
{"id": "334472", "url": "https://cs.wikipedia.org/wiki?curid=334472", "title": "Paulín", "text": "Paulín\n\nPaulíni, též pavlíni nebo paolíni je označení užívané pro členy několika náboženských organizací: \n\n\n\n\n"}
{"id": "334473", "url": "https://cs.wikipedia.org/wiki?curid=334473", "title": "Paulán", "text": "Paulán\n\nVýraz paulán může označovat:\n\n\n"}
{"id": "334476", "url": "https://cs.wikipedia.org/wiki?curid=334476", "title": "Řád Nejmenších bratří sv. Františka z Pauly", "text": "Řád Nejmenších bratří sv. Františka z Pauly\n\nŘád Nejmenších bratří sv. Františka z Pauly (Ordo minimorum, zkratka OM, hovorově \"pauláni\" nebo \"nejmenší bratří\") je římskokatolický řád založený svatým Františkem z Pauly a schválený papežem Sixtem IV. roku 1474.\n\nZákladem paulánské spirituality je pokora, láska k Bohu a kajícnost, usilují o hledání Boží přítomnosti ve světě, přičemž staví ducha nad hmotu, jako důkaz pokory. Také se snaží nejen o to, aby se lidé smířili s Bohem, ale aby se smířili i se sebou samými, s druhými lidmi a s celým stvořením, a mohli se tak z něj radovat. Snaží se být dobrým příkladem ostatním křesťanům nejen svým kajícným životem a horlivým apoštolátem, ale také přísnou tělesnou askezí. Místo obvyklých tří slibů, skládají po vzoru jejich zakladatele Františka z Pauly, ještě slib čtvrtý, který je zavazuje k přísnému půstu. Nekonzumují maso, mléko, vejce či sýry, jako pokání za všechny, kteří žijí nestřídmým životem. Vážně nemocní jsou přeneseni do nemocnice, která musí být od kláštera vzdálena nejméně 50 sáhů, kde mohou výjimečně obdržet masitou stravu. Jen při největším půstu jedí pouze chléb a pijí vodu. Také příkaz chození naboso není dodržován za každou cenu a podle ročního období nosí řeholníci i sandály či boty. V případě menších prohřešků mohou obdržet mírný trest – půst o chlebu a vodě nebo trest tvrdší – sebebičování, pouze v závažných případech porušení řehole bývají řeholníci uvrženi do vězení a dostávají pouze vodu a chléb.\n\nDo kláštera bylo zakázáno vstupovat ženám, ale zakladatelky a členky panovnického rodu měly výjimku. Naopak mniši směli klášter opouštět pouze v doprovodu společníka, a to včetně představeného kláštera, a nesměli nosit nic z plátna. Kvůli striktnímu dodržování slibu chudoby se nesměli pauláni peněz ani dotýkat, k vyřizování finančních záležitostí jim pak sloužili konventní obláti (u některých žebravých řádů zvaní terciáři).\n\nMniši mezi sebou mluvili málo a potichu, v některých částech kláštera bylo dodržováno přísné silentium. Zákaz návštěv v celách byl samozřejmostí. I přes přísný způsob života se pauláni věnují také duchovní správě farností, vědecké činnosti, výuce na školách a misii. Kvůli poustevnickému zaměření, se paulánské konventy nacházejí spíše dále od měst, či jejich center.\n\nŘeholní oděv paulánů tvoří černý, původně nebarvený, vlněný hábit s velkou dlouhou kapucí (\"chaperon\") a se škapulířem sahajícím po kolena, který je s kapucí spojen v jeden celek a je přepásán černým cingulem s pěti uzly.\n\nU zrodu řádu stojí František z Pauly, který se narodil 27. 3. 1416 jako dítě Jakuba Martollila a jeho ženy Vienny. Dlouho byli bezdětní, a tak se obrátili s prosbou na sv. Františka z Assisi, po němž pak syna pojmenovali. Jako mladý údajně František onemocněl oční chorobou a jeho rodiče slíbili, že pokud se uzdraví, pošlou jej na rok do kláštera. Slib dodrželi a František se odebral na rok do kláštera San Marco Argenanto. Údaje o jeho věku v době odchodu do kláštera se různí podle zdroje od 13 do 18 let.\nPo návratu z kláštera žije František jako poustevník nedaleko Paoly a později se odebírá k potoku Isca, postupně se k němu přidávají další druhové. Datum založení řádu se připisuje na rok 1435. Roku 1444 se v místě pobytu komunity, u potoku Isca začíná stavět první klášter (protokonvent).\nFrantišek chodil bos, jedl jednou denně (chléb a vodu) a spal na zemi či pryčně, a zavdal tak pozdějšímu vzniku čtvrtého slibu přísné askeze. Roku 1454 byl dostavěn klášter v Cosenze a Františkův věhlas se začal rychle šířit. Odmítl kněžské svěcení, protože neměl teologické vzdělání, ale vyprosil si právo světit růžence, obrazy, a také žehnat.\n\nBratrstvo nemělo jméno, ze začátku si říkali Poustevníci sv. Františka z Asissi, později Kající poustevníci bratra Františka z Pauly. Touhou po pokoře a snahou být ještě menší než menší bratři sv. Františka z Assisi (\"fratres minores\"), pak František zavedl označení „bratři nejmenší“ (\"fratres minimi\").\nDne 30. 11. 1471 vydal Pierro Caracciolo, biskup z Cosenzy, pro kající hnutí konstituci \"Decet nos\", vydanou v San Lucidě. Bratrstvo tak získalo statut kongregace podřízené Svatému stolci. Zároveň poustevníkům povolil postavit oratoř zasvěcenou sv. Františku z Assisi a také další potřebné budovy. Dne 23. 3. 1474 schválil nejmenší bratry i papež Sixtus IV., který jim bulou \"Sedes Apostolica\" ze 17. 5. 1474 přiznal i privilegia mendikantů na sbírání almužen.\n\nV Čechách měli klášter u Nové Bystřice (dnešní městská část Klášter). Stavba postavená v letech 1501–1507 byla 22. července 1533 vypálena novokřtěnci, ale po r. 1626 postavena znovu. Roku 1785 byl Josefem II. klášter zrušen a v r. 1959 zbourán. Dnes v obci jako pozůstatek kláštera stojí už jen kostel Nejsvětější Trojice, jenž byl na místě starého kostela postaven v letech 1668–1682, a tzv. Červená chodba přiléhající ke kostelu.\n\nPauláni začali budovat klášter také na Kuklově poblíž obce Brloh na Českokrumlovsku. Sem je přivedli v dubnu 1495 Rožmberkové, kteří jim místo k postavení kláštera darovali. Prameny dokonce uvádějí, že Kuklov byl nadřízený klášteru Novobystřickému. Klášter na Kuklově však nebyl nikdy dostavěn a již kolem roku 1535 uvádí kronikář Březan, že na místě je rožmberský pivovar. Z kláštera je dochována část nedostavěného kostela (presbyterium, a část rajské zahrady a s křížovou chodbou. Ostatní budovy byly přestavěny na selská stavení. Dnes je Kuklov chalupářská osada a ve zbytku kostela se konají netradiční svatby a občasné kulturní akce. Chvíli slávy si lokalita zažila v šedesátých letech dvacátého století, kdy zde režisér František Vláčil natáčel \"Údolí včel\".\n\nPodnět k výstavbě kláštera v Nové Pace dal majitel kumburského panství, svobodný pán Rudolf z Tiefenbachu. Přípravné práce byly dle závěti zahájeny po jeho smrti v roce 1653. Výkopové práce začaly v roce 1654, základní kámen byl položen v roce 1655. Obytná budova však byla dokončena až v roce 1701. Stavba klášterního a poutního kostela v barokním slohu byla zahájena roku 1709, vysvěcen byl v roce 1724 a v následujících letech dokončen. Za autora je považován jeden ze žáků Kryštofa Dienzenhofera. K vybavení patří dva obrazy od Josepha z Fuehrichu, Josefa Zeleného a především obrazy Petra Brandla. Fresky zhotovil J. Kramolín. V rámci josefínských reforem byl klášter zrušen.\n\nNa Moravě sídlil řád až do svého zrušení na konci 18. století ve Vranově u Brna. Sem se také pauláni opět vrátili v roce 1992. V následujících letech zde vzniklo Duchovní centrum svatého Františka z Pauly.\n\n\n\n\n"}
{"id": "334478", "url": "https://cs.wikipedia.org/wiki?curid=334478", "title": "Išimbaj", "text": "Išimbaj\n\nIšimbaj ( ; ) je město v Ruské federaci, v republice Baškortostán, 166 km od Ufy. Išimbaj leží na řekách Bělá a Tajruk.\nV roce 2008 dosáhl počet obyvatel 74 300.\n\nStatut města získala Išimbaj v roce 1940.\n"}
{"id": "334479", "url": "https://cs.wikipedia.org/wiki?curid=334479", "title": "Exilová vláda (rozcestník)", "text": "Exilová vláda (rozcestník)\n\nExilová vláda může být:\n"}
{"id": "334482", "url": "https://cs.wikipedia.org/wiki?curid=334482", "title": "Končiny", "text": "Končiny\n\nNázev Končiny má více sídel:\n"}
{"id": "334483", "url": "https://cs.wikipedia.org/wiki?curid=334483", "title": "Rýzmburk", "text": "Rýzmburk\n\nNázev Rýzmburk má více sídel:\n\nNázev Rýzmburk se rovněž vyskytuje jako název hradu:\n"}
{"id": "334486", "url": "https://cs.wikipedia.org/wiki?curid=334486", "title": "Výškovice", "text": "Výškovice\n\nNázev Výškovice má více sídel:\n"}
{"id": "334490", "url": "https://cs.wikipedia.org/wiki?curid=334490", "title": "Tomáš Krulich", "text": "Tomáš Krulich\n\nTomáš Krulich (* 19. dubna 1966, Teplice, Československo) je český rockový kytarista, hudební skladatel, zakládající člen skupiny Kabát. Krátce působil také ve skupině Motorband. V roce 1980 se stal jako žák mistr republiky ve fotbale za FK Teplice.\n\nSamostatný technolog v údržbě vysokotlakého potrubí.\n\nOn a kytarista Ota Váňa jsou hlavními skladateli skupiny Kabát. Texty skupině píše Milan Špalek, kterému napomáhá již nahraná hudba kytaristů a právě na něm závisí jestli píseň otextuje nebo se definitivně zahodí.\n\nMezi jeho významná díla patříː\nHraje na kytary Gibson Explorer, Gibson Flying V a Fender Telecaster. V počátcích hrál také na Fender Stratocaster. Firma Fokus mu na zakázku vyrábí napodobeniny jeho používaných kytar. V roce 2011 mu byl vyroben Fender Telecaster s tělem pomalovaným jako rifflovina a na zádi s jeho profilem obličeje a červeným logem Kabát. Roku 2016 na festivalovém turné ukázal napodobeninu Gibsona Explorera opět s rifflovými rysy a ženským pozadím. Na halovém turné v roce 2017 představil napodobeninu Gibson Flying V tentokrát výtvarně zpracováno s portrétem Lemmyho. \n"}
{"id": "334494", "url": "https://cs.wikipedia.org/wiki?curid=334494", "title": "Síť (go)", "text": "Síť (go)\n\nSíť je ve hře go jeden ze základních taktických tahů (tesuji), který nepřímo zajímá skupinu soupeřových kamenů u vlastní pozice. Obvykle se jím zajímá střihající kámen nebo jejich skupina. Tah může mít význam i pro přežiti skupiny, protože obvykle zajímajícímu hráči zajišťuje prostor pro jedno oko.\n"}
{"id": "334495", "url": "https://cs.wikipedia.org/wiki?curid=334495", "title": "Federace židovských obcí", "text": "Federace židovských obcí\n\nFederace židovských obcí v České republice je zastřešujícím právním orgánem židovských náboženských obcí, spolků a organizací v Česku a má status náboženské společnosti (církve) registrované u Ministerstva kultury. Od prosince 2012 je jejím předsedou Petr Papoušek.\n\nFederace židovských obcí sdružuje v současné době 10 židovských obcí v Čechách, na Moravě a ve Slezsku. Jsou to:\nFederace je rovněž zřizovatelem Chevra kadiša ČR.\n\nPřidruženými členy FŽO jsou tyto židovské organizace a spolky:\n\nNejvyšším orgánem FŽO je rada, která se skládá z volených zástupců. Jejich počet se řídí počtem členů obce. Spolky a přidružení členové jsou zastoupeni předsedy jednotlivých spolků. Rada volí předsedu, který spolu s tajemníkem zastupuje FŽO na veřejnosti. Každá obec má vlastní právní subjektivitu. Podmínkou pro vznik obce je pravidelné konání bohoslužeb.\nFŽO je členem Světového židovského kongresu a Evropské rady židovských obcí.\n\nČinnost FŽO je možné rozdělit na \"náboženskou\", která se soustřeďuje na podporu náboženského života jednotlivých obcí, dále\nčinnost vzdělávací (FŽO provozuje základní školu a gymnázium a účastní se řady vzdělávacích projektu v celém Česku) a publikační (nakladatelství Sefer a měsíčník Roš chodeš), sociální (provozuje domov důchodců) a kulturní (rekonstrukce synagog a hřbitovů). FŽO byla též jedním ze zakládajících členů Židovského muzea v Praze.\n\n\n"}
{"id": "334499", "url": "https://cs.wikipedia.org/wiki?curid=334499", "title": "Růžencový prstýnek", "text": "Růžencový prstýnek\n\nRůžencový prstýnek či řídce růžencový prsten je prsten sloužící jako pomůcka pro počítání zdrávasů při modlitbě růžence. Je tedy jakousi zmenšenou a zredukovanou verzi růžence. \n\nV některých oblastech bývá nošen jako symbol katolicismu. Jako nenápadný symbol byl používán např. i za komunistického režimu v Československu.\n\nJeho design je obvykle velice prostý - jde o jeden kroužek s deseti jednoduchými výstupky (zrnky) a jedním větším výstupkem ve tvaru kříže (případně vzácně i jiného symbolu). Některé růžencové prsteny jsou určeny k nošení na prstu (takže kříž je jakoby položen na kroužku, aby nepřekážel), u jiných se předpokládá spíše nošení v kapse či pověšení na šňůrce kolem krku a na prst se navléká (resp. může navlékat) až při modlitbě samé, u těchto bývá poměrně velký kříž či krucifix vztyčen kolmo k obroučce či pronořen obroučkou.\n\nExistují i růžencové prstýnky z drahých kovů či zdobené drahokamy.\n\n"}
{"id": "334501", "url": "https://cs.wikipedia.org/wiki?curid=334501", "title": "Martin Novotný", "text": "Martin Novotný\n\nMartin Novotný (* 21. ledna 1972 Olomouc) je český politik, mezi lety 2013 a 2017 poslanec Poslanecké sněmovny Parlamentu České republiky. V letech 2006–2014 byl primátorem statutárního města Olomouc, od ledna 2014 do ledna 2016 byl místopředsedou ODS. V letech 2000–2001 byl místopředsedou občanského sdružení Mladí konzervativci.\n\nNarodil se 21. ledna 1972 v Olomouci. Chodil na Základní školu Zeyerova v Olomouci, odmaturoval na Slovanském gymnáziu. Po střední škole nastoupil na Filosofickou fakultu Univerzity Karlovy, avšak studium ukončil v pátém ročníku. V roce 1998 a 1999 byl na studijním pobytu v Austrálii. Zde se zaměřoval na anglický jazyk a ekonomii.\n\nMartin Novotný je rozvedený. Se svojí bývalou manželkou Věrou má dceru Lidušku.\n\nV roce 2000 a v roce 2001 byl poradcem místopředsedy Poslanecké sněmovny. V roce 2002 byl poprvé zvolen do Zastupitelstva města Olomouce. Do roku 2006 zastával funkci náměstka primátora a v roce 2006 byl sám zvolen primátorem. V roce 2008 byl zvolen zastupitelem Zastupitelstva Olomouckého kraje. V roce 2010 byl primátorem zvolen na druhé funkční období.\n\nVe volbách do Poslanecké sněmovny PČR v roce 2013 kandidoval v Olomouckém kraji jako krajský lídr ODS a byl zvolen poslancem. Následně po zvolení poslancem oznámil, že kvůli souběhu funkcí odstupuje z postu primátora Olomouce. Na funkci olomouckého primátora pak rezignoval k 1. březnu 2014.\n\nMartin Novotný je od roku 1996 členem Občanské demokratické strany. V letech 2000–2001 byl předsedou o. s. Mladí konzervativci. V roce 2001 byl zvolen předsedou MS ODS Olomouc-město, kterým je až do současnosti. V současné době je také předsedou Oblastního sdružení ODS Olomouc. V roce 2012 byl kongresem ODS zvolen do Výkonné rady ODS. Ve volbách v roce 2013 vedl kandidátku ODS v Olomouckém kraji.\n\nNa 24. kongresu ODS 19. ledna 2014 byl ve třetím kole druhé volby zvolen místopředsedou strany, hlasovalo pro něj 227 delegátů. V lednu 2016 obhajoval na 27. kongresu ODS post místopředsedy strany, získal však pouze 160 hlasů od 463 delegátů (tj. 35 %) a v této funkci skončil. Ve volbách do Poslanecké sněmovny PČR v roce 2017 již nekandidoval.\n"}
{"id": "334507", "url": "https://cs.wikipedia.org/wiki?curid=334507", "title": "Oko (go)", "text": "Oko (go)\n\nOko je ve hře go jeden z nejdůležitějších pojmů, úzce související s otázkou života a smrti skupin kamenů. Je tvořeno prázdnými průsečíky, obklopenými vlastními kameny. Skupina je živá, pokud má alespoň dvě pravé oči.\n\nPodle pravidel go lze skupinu kamenů zajmout, pokud s ní nesousedí žádný volný průsečík. Zároveň platí pravidlo, že hráč nesmí svým tahem spáchat sebevraždu (své skupině svým tahem poslední průsečík odebrat). Jedinou výjimkou je tah, který zároveň zajímá soupeřovy kameny (po dokončení tahu má kámen spojení na volné průsečíky, vzniklé odebráním soupeřových kamenů).\n\nPokud má obklíčená skupina uvnitř sebe jen jeden volný prostor (oko), může jej soupeř vyplnit a tím skupinu zajmout. \n\nPokud má skupina uvnitř dva oddělené volné prostory (oči), musel by je soupeř zaplnit naráz. Jinak by zaplněním jednoho z prostorů spáchal sebevraždu, což je zakázáno. Proto dvě oči zajišťují skupině život.\n\nSituace je samozřejmě složitější: pokud je prostor uvnitř skupiny příliš velikým, může tam soupeř vybudovat vlastní živou (dvouokou) skupinu, čímž prostor přestává být okem.\n\n\nPíchání očí je taktika, jejímž účelem je zamezit soupeřově skupině ve vzniku dvou ok. Provádí se vhozením vlastních kamenů do nitra soupeřovy skupiny. Výsledkem je buď nepravé oko, nebo pak není možné prostor uvnitř skupiny rozdělit na dvě oči. Skupiny tak mohou být zajaty, některé situace vedou k seki.\n"}
{"id": "334508", "url": "https://cs.wikipedia.org/wiki?curid=334508", "title": "Canterburská katedrála", "text": "Canterburská katedrála\n\nCanterburská katedrála nacházející se v Canterbury je jednou z nejstarších a nejznámějších dochovaných křesťanských staveb v Anglii a je součástí světového dědictví. Je také katedrálou Arcibiskupa canterburského, vedoucího představitele Anglikánské církve. Její formální označení zní \"Katedrála a metropolitní kostel Ježíše Krista v Canterbury\" (Cathedral and Metropolitical Church of Christ at Canterbury).\n\nPrvním arcibiskupem byl Augustin z Canterbury, původně opat opatství Svatého Ondřeje v Římě. Roku 597 byl vyslán papežem Řehořem Velikým na misii do anglosaské Anglie. Augustin založil katedrálu roku 602 a věnoval ji Ježíši Kristovi.\n\nAugustin také založil za hranicemi města benediktýnské opatství Svatého Petra a Pavla. To bylo později věnováno jeho památce a po dlouhé období bylo používáno jako místo posledního odpočinku canterburských arcibiskupů. Toto opatství spolu s kostelem Svatého Martina je také součástí světového dědictví.\n\nDruhá stavba byla vybudována na tomtéž místě arcibiskupem Cuthbertem (740 až 758) a věnována Janu Křtiteli. O dvě staletí později arcibiskup Oda z Canterbury (941 až 958) nechal provést rekonstrukci, jejíž součástí bylo i prodloužení hlavní chrámové lodi. Součástí reforem prováděných Dustanem z Canterbury byla i výstavba benediktýnského kláštera v sousedství katedrály.\n\nSaská katedrála byla těžce poškozena při útoků Vikingů na Canterbury v roce 1011. Arcibiskupové Lyfing a Aethelnoth nechali dostavět západní apsidu jako oratoř Svaté Marie.\n\nPo ovládnutí Anglie Normany roku 1066 se stal prvním normanským arcibiskupem Lanfrank z Pavie. Ten nechal postavit na ruinách původní stavby katedrálu v normanském slohu, jejímž vzorem bylo opatství v Caen, kde byl Lanfranc dříve opatem. Nová katedrála byla vysvěcena roku 1077.\nArcibiskup Anselm z Canterbury (1090 až 1109) významně rozšířil chór na východ aby zajistil dostatečný prostor pro mnichy kláštera. Pod ní nechal vybudovat velkou a nádherně zdobenou kryptu, která je největší svého druhu v Anglii.\n\nDůležitým momentem v historii katedrály byla vražda Tomáše Becketa v severovýchodní příčné lodi 29. prosince 1170 vojáky Jindřicha II. Tento král měl časté spory s Becketem a uvádí se, že prohlásil \"Kdo mě zbaví tohoto nezkrotného kněze?\". Jeho vojáci toto zvolání vzali doslova a Becketa zavraždili v jeho vlastní katedrále.\n\nPo ničivém požáru roku 1174, který zničil celé východní křídlo, byl přestavěn chór a je tak důležitou ukázkou rané anglické gotiky. Později byl přistavěn kostel Nejsvětější Trojice jako relikviář pozůstatků Tomáše Becketa. Korunovací věž byla postavena v jeho východní části a je zde uchována jeho koruna, která mu spadla z hlavy při jeho vraždě. Dalšími významnými osobnostmi pohřbenými v katedrále jsou mimo jiné Černý princ Eduard a Jindřich IV. Anglický.\n\nPříjmy od poutníků navštěvujících Becketovy ostatky, jež měly mít hojivé účinky, významně financovaly další přestavby katedrály a okolních staveb.\n\nPřevor Chillenden (1390 až 1410) nechal přestavět hlavní chrámovou loď v perpendikulárním slohu, ale ponechal normanské východní křídlo v jeho původní podobě. Lanfranckova normanská věž byla zbořena roku 1430. Její rekonstrukce byla zahájena roku 1490 a byla dokončena roku 1510 a vznikla tak věž vysoká 90,5 m.\n\nV době rušení anglických klášterů, kdy byly uzavírány všechny církevní zařízení, byla katedrála opatstvím. V březnu roku 1539 se vrátila do předchozího stavu jako \"kolej světských učení\".\n\nPůvodní normanská věž byla z důvodu statických problémů zbořena na počátku 18. století. V 30. letech 19. století byla nahrazena dvojicí věží na jihozápadním okraji v perpendikulárním slohu. To byla poslední velká přestavba katedrály.\n\nRuiny románské ubytovny byly v 19. století nahrazeny neogotickou knihovnou a archívem. Tato stavba byla zničena leteckou pumou, určenou vlastní katedrále, která však minula svůj cíl, při náletu v době druhé světové války. O několik let později byla rekonstruována do původní podoby.\n\n"}
{"id": "334513", "url": "https://cs.wikipedia.org/wiki?curid=334513", "title": "Ješaja Horowitz", "text": "Ješaja Horowitz\n\nJešaja ben Avraham ha-Levi Horowitz (1565, Praha – 24. března 1630, Tiberias), počeštěně též Izajáš Horowitz nebo Izajáš Hořovský ( ) zvaný též podle svého nejvýznamnějšího díla ha-Šelah ha-kadoš () byl židovský rabín, učenec a kabalista.\n\nHorowitz se narodil v Praze do slavné a významné rodiny Horowitzů, ale brzy se odstěhoval společně se svým otcem do Polska. Jeho učiteli byli tehdy významní polští rabíni jako Me'ir z Lublinu nebo Jehošu'a Falk. Roku 1597 se stal místopředsedou soudního dvora (av bejt din) v Dubnu, roku 1606 pak ve Frankfurtu nad Mohanem. Během tohoto období se mu narodil syn, pozdější rabín Šabtaj Šeftl Horowitz. Roku 1614 byli Židé z Frankfurtu vyhnáni a Horowitz se vrátil do Prahy, kde sloužil do r. 1621 jako rabín. Po smrti své ženy se odstěhoval do \"Izraele\". Původně se usadil v Jeruzalémě, kde se stal vůdčí autoritou a rabínem aškenázské jeruzalémské komunity. Snažil se o obnovení duchovního života židovské obce a nebránil se ani kontaktům a vlivům sefardské orientální komunity, jejichž některé zvyky přejal. Zemřel v Tiberias a je pohřben poblíž hrobu Maimonida.\n\nOd svého mládí se Horowitz intenzivně zabýval židovskou mystikou - kabalou. Již roku 1597 vydal dílo svého otce \"Emek beracha\" se svými vlastními kabalistickými glosami a komentářem. V Jeruzalémě a v Galileji se setkal s dílem Mošeho Cordovera, Josefa Kara a především Jicchaka Lurii. Podle Horowitze byla kabala skutečným učením sděleným Bohem Mojžíšovi na Sinaji a nastal čas pro její odhalení jako úvod k budoucímu vykoupení. Rovněž v otázkách výkladu Bible preferoval výklady mysticky orientované (Nachmanides) před racionalisty (Maimonides).\n\nJeho hlavním, kabalou ovlivněným dílem se stal spis \"Šnej luchot ha-brit\" (Dvě desky smlouvy, hebrejsky: , známé pod akrostichem של״ה - Šelah). Poprvé byl tento spis vydán v Amsterdamu r. 1649. Skládá se ze dvou částí, \"Derech chajim\" (Cesta života), která se zabývá zákony a pořadím svátků v židovském kalendáři, druhou je pak \"Luchot ha-brit\" (Desky smlouvy) vypočítavající 613 přikázání. Celá kniha je eticko-halachickým dílem ve kterém kabala a její myšlenky slouží jako pomoc pro návod, jak žít plnohodnotný a z etického pohledu bezúhonný život.\n\nJešaja Horowitz byl respektovanou autoritou v oblasti halachy. I ve Š'nej luchot ha-brit je možné najít řadu odkazů na talmudickou literaturu a metodologii. Byl částečným odpůrcem talmudické studijní metody pilpul, kterou na jedné straně odmítal jako hlavní náplň studia Talmudu, na druhou stranu považoval „skutečný pilpul“ jako jeden z nástrojů, které můžou přivést člověka k netušeným informacím v textu tento postup aplikoval i na studium kabalistických spisů jako např. Zohar. Ohledně Tóry a halachy se vyjadřoval jako o kontinuálně pokračujícím procesu, který není možné zastavit a který umožňuje člověku správně reagovat a naplňovat Boží zákon vždy podle doby a místa, ve kterém žije. \n\nHorowitz po celé 18. století duchovně ovlivnil nejen svou novou obec v Jeruzalémě, ale především prostřednictvím svého syna Šabtaje Šeftla, který zůstal v Evropě, i celou středo- a východoevropskou židovskou populaci. Je možné, že některé jeho myšlenky měly vliv na vznik chasidismu.\n\nMezi nejvýznamnější díla patří také modlitební kniha (sidur) \"Ša'ar ha-šamajim\" (Brána nebes), vydaná až v 18. století a dále jeho komentáře a novely k několika dílům (např. kalendář Mordechaje ben Hilela nebo komentář k Zoharu, který se zachoval pouze v rukopisné podobě). Velký vliv měly i jeho dopisy zasílané z Palestiny do Evropy.\n\n\n"}
{"id": "334514", "url": "https://cs.wikipedia.org/wiki?curid=334514", "title": "Bludná planeta (Star Trek: Enterprise)", "text": "Bludná planeta (Star Trek: Enterprise)\n\nBludná planeta (v originále Rogue Planet) je epizoda seriálu \"\". Jde o osmnáctý díl první řady pátého seriálu ze světa Star Treku.\n\nEnterprise objevuje ve volném vesmíru osamocenou planetu, tzv. Bludnou planetu. Život na ní je soustředěn kolem míst, kudy uniká horký plyn ze země a žijí tu jen zvířata. Reed však zachytil energetickou signaturu, takže tam musí být loď. Výsadek ve složení kapitán, T'Pol, Reed a Hoši Sato se vydali na průzkum. Nalezli však jen tábořiště, vzápětí se ale setkali s národem nazývající se Eskové. Jejich vůdce, Damrus, jim vysvětlil, že na tuto planetu, které říkají Dakala, létají jednou za určitý čas lovit. Je to jejich tradice. Reed měl zájem se lovu zúčastnit a když slíbil, že nic nezabije, kapitán mu to dovolil.\n\nPoté co všichni kromě Archera u ohně usínají, ozývá se tajemný hlas, který ho volá k sobě. Archer ho následuje, a spatřuje neznámou ženu. Ta mlčí. Když zaslechne že se blíží další lidé, zmizí. Archer vypráví co viděl ostatním, ale ti tomu příliš nevěří, protože zde nikdo nežije, a senzory ani nikoho nezachytili.\n\nKdyž se Reed vydal s Esky na lov, zbytek lidí šel prozkoumat vřídla, mezi nimi i kapitán. Tam tu ženu uviděl znovu, tentokrát mu řekla, že od něho potřebuje pomoc, ale dál se nedostala, protože se k nim přiblížili ostatní lidé. Lovci byli mezitím napadeni nějakým zvířetem, které jednoho Eska zranilo. Ten byl dopraven a úspěšně ošetřen na \"Enterprise\".\n\nKapitán Archer hledá neznámou ženu, a opět se s ní setkává. Vysvětlila mu, že Eskové považují za největší kořist lovit její lid. Jsou schopni se přeměnit v cokoli. V táboře pak zavedli lidé téma na kořist a Eskové řekli, že hlavně loví „Stíny“, měňavce, kteří jsou telepati, jednají prý však instinktivně a proto je loví. Najdou je podle chemikálie, kterou vypouštějí, když mají strach. Po návratu na loď se proto doktor snaží přijít na něco, co by tu chemikálii překrylo a Eskové by pak ty tvory nemohli svými senzory zachytit.\n\nPhloxovi se nakonec opravdu podaří vyvinout způsob, jak tvory před Esky maskovat, a Archer jim ho předává. Ta žena pak kapitánovi poděkovala. Ten si vzpomněl, že je to žena z jeho fantazie, pak se proměnila ve svůj skutečný vzhled a odešla.\n"}
{"id": "334515", "url": "https://cs.wikipedia.org/wiki?curid=334515", "title": "Zisk (Star Trek: Enterprise)", "text": "Zisk (Star Trek: Enterprise)\n\nZisk (v originále Acquisition) je epizoda seriálu \"\". Jde o devatenáctý díl první řady pátého seriálu ze světa Star Treku.\n\nFerengové rafinovaně umístí na povrch měsíce artefakt ve formě nádoby, ze které T'Pol otevřením na palubě Enterprise vypustí uspávací plyn. Čtveřice Ferengů toho hbitě využije a než se posádka probudí, snaží se co nejvíc věcí ukrást a přenést na svou loď. V té době se ovšem Trip podrobuje u doktora dekontaminaci a plynem zůstane nezasažen. Dostane se sice z ošetřovny ve spodním prádle, sám však proti ozbrojeným vetřelcům nemá šanci.\n\nFerengové věří, že loď převáží také zlato nebo jiné cennosti, takže probudí kapitána, aby jim prozradil polohu trezoru. Archer rychle pochopí, že vetřelcům jde především o zisk a snaží se získat čas předstíráním, že se na lodi zlato skutečně nachází a případně se s Ferengy rozdělí. Ti pochopitlně odmítnou a Archer je přinucen přenášet zboží pod dohledem Krema, nejmladšího Ferenga. Kapitán od něj získá spoustu užitečných informací a snaží se Krema poštvat proti ostatním.\n\nMezitím Trip probudí T'Pol a spolu plánují taktiku proti Ferengům, kteří stále hledají neexistující trezor. Trip je sice chycen, ale naláká Ferengy do malé místnosti, kde je T'Pol omráčí phaserem. Všechen ukradený náklad Ferengové vrátí a za trest se Krem ujímá velení lodi, zatímco jeho bývalí nadřízení ho musí poslouchat.\n"}
{"id": "334516", "url": "https://cs.wikipedia.org/wiki?curid=334516", "title": "Nový Prosek", "text": "Nový Prosek\n\nNový Prosek () je původně domkářská osada (kolonie, dnešním názvoslovím „satelit“) vzniklá ve 20. letech 20. století mezi místními poli v katastru Proseku (část A) a také Letňan (část B), později připojená k Praze. Prosek byl k Praze připojen roku 1922, Letňany roku 1968.\nCharakteristická je pro Nový Prosek (resp. Nový Prosek A) pravoúhlá síť užších ulic s řadovou zástavbou dvoupodlažních domků, postupně částečně přestavěných a doplněná rodinnými domy, ohraničená ulicemi Měšickou, Ctěnickou, Zárybskou a Rudečskou. Výraznější je jen rozdělení širší ulicí Miškovickou, která má mezi oddělenými směry jízdy zelený pás.\n\nV 60. a 70. letech při výstavbě sídliště Prosek byla osada ze tří stran těsně obklopena a skryta vysokými deskovými panelovými domy. To sice poškodilo její klid, ale zároveň ji uchránilo před dopravním ruchem Prosecké a Lovosické ulice a zároveň zmírnilo větrnost lokality. Nedaleká zastávka autobusů MHD v Prosecké ulici nese název Nový Prosek.\n\nK Novému Proseku je počítána též základní sídelní jednotka Nový Prosek B, kolonie trojúhelníkovitého tvaru při ulici Beranových na území Letňan, v níž se nacházejí příčné ulice Broumovská a Hořická a souběžné ulice Buchlovská a Opočenská. Tato kolonie je od Proseku oddělena rychlostní Kbelskou ulicí, přes niž ji spojuje lávka pro pěší a cyklisty. V minulosti zde ulicí Beranových projížděla silniční doprava mezi Prosekem a Letňany a u kolonie byla autobusová zastávka na znamení s názvem Na hranici, dnes je ulice Beranových zaslepena.\n\nPod názvem „bytový soubor Nový Prosek“ postavila mezi roky 2000 a 2005 developerská společnost Skanska Reality na severovýchodním okraji sídliště Prosek při ulici Lovosické ve dvou etapách malé sídliště s ústřední ulicí Terezínskou a z ní odbočujícími Bechlínskou, Zlonickou, Kostomlatskou a Chotěšovskou. Tento obytný soubor ovšem leží v katastru Letňan a je administrativně jejich součástí, byť je od Letňan oddělen rychlostní ulicí Kbelskou.\n"}
{"id": "334521", "url": "https://cs.wikipedia.org/wiki?curid=334521", "title": "Seki", "text": "Seki\n\nSeki (: セキ) je ve hře go lokální situace, při níž jsou skupiny soupeřících kamenů do sebe zaklesnuty tak, že sice nejsou živé, ale ani je nelze zajmout. Jedná se tedy o jakousi lokální remízu (obdobu šachového patu).\n\nV tomto příkladu nemůže ani jeden z hráčů táhnout jako první. Pokud jeden z nich táhne na bod \"a\", druhý sebere jeho skupinu tahem na \"b\". První tah na \"b\" má stejný výsledek. Situace proto zůstane nezměněna do konce partie a volné průsečíky ani kameny se nezapočítávají do skóre ani jednomu ze soupeřů.\nV dalších příkladech je vidět různorodost situací seki. První je obdobou předchozího příkladu. Druhý ukazuje situaci, kdy obě skupiny v seki mají po jednom oku a nelze proto hrát na \"a\". Třetí ukazuje možnost, kdy jsou skupiny svázány přes dvojité kó – zde na zahrání jednoho ko odpoví soupeř okamžitě zahráním druhého. (Pozor: pokud se hraje podle Ingových pravidel, není tato situace seki)\n"}
