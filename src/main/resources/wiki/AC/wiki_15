{"id": "237090", "url": "https://cs.wikipedia.org/wiki?curid=237090", "title": "The Power of Nightmares", "text": "The Power of Nightmares\n\nThe Power of Nightmares (\"Moc nočních mur\"), s podtitulem The Rise of the Politics of Fear (\"Vzestup politiky strachu\"), je britská trilogie dokumentárních filmů, napsaná, vyrobená a provázená Adamem Curtisem. Série sestává ze tří hodinových filmů, tvořených většinou sestřihem archivního materiálu, kterými Curtis diváka provází. Poprvé byla série vysílána ve Velké Británii v roce 2004 a následně byla pouštěna v mnoha zemích a filmových festivalech, včetně MFF v Cannes o rok později.\n\nDíly série se jmenují:\n\nSérie \"The Power of Nightmares\" porovnává vzestup amerického neokonzervativního hnutí s radikálním Islámismem a zdůrazňuje jejich společné prvky. Navíc namítá, že hrozba radikálního islámismu jakožto masová, zlověstná síla zkázy ve formě Al-Káidy je ve skutečnosti mýtus páchaný politiky v mnoha zemích – zejména americkými neokonzervatisty – ve snaze sjednotit a podnítit své lidi, plnící jejich utopické ideologie.\nThe Power of Nightmares byl kritikou chválen jak ve Velké Británii tak ve Spojených státech. Jeho poselství a obsah byl též předmětem různých kritik (jak konzervativně tak progresivně smýšlejících).\n\n"}
{"id": "237095", "url": "https://cs.wikipedia.org/wiki?curid=237095", "title": "Hnutí Světlo-Život", "text": "Hnutí Světlo-Život\n\nHnutí Světlo-Život (polsky: \"Ruch Światło-Życie\") je katolické hnutí, které založil v 50. letech 20. století v Polsku služebník Boží, kněz Franciszek Blachnicki. Dnešní jméno získalo hnutí v roce 1976, předtím se pro ně používalo několik jiných jmen, např. Hnutí oáz (poněkud nepřesné označení oázy se pro ně v běžném hovoru používá dodnes).\n\nHnutí Světlo-Život je katecheticko-pastorálním hnutím s cílem evangelizovat a formovat dospělé křesťany. Tradiční spiritualitu spojuje s novými požadavky života dnešní společnosti. Snaží se vytvořit zdravé rodiny, dostatečný prostor pro život a společenství schopná ve znamení dobra, pochopení a milosrdenství sloužit lidem. Poslední dobou se stará též o liturgii, ekumenismus, rodinu a misie.\n\nHnutí působí v Polsku, Bělorusku, Bulharsku, České republice, Litvě, Rusku, Moldávii, Rakousku, Holandsku, Belgii, Velké Británii, Norsku, Švédsku, Lucembursku, Řecku, Itálii, Turkmenistánu, Pákistánu, Číně, Keni, Brazílii, USA, Kanadě, Lotyšsku, Německu, na Ukrajině a na Slovensku. Generálním moderátorem Hnutí je Marek Sędek, českým národním moderátorem pak Jan Rajlich OP (v současné době působí v dominikánském klášteře v Uherském Brodě). V českých zemích hnutí funguje od 80. let, v současné době existuje v Česku 5 středních oáz - čtyři v Čechách (\"Nový Jeruzalém\" v západních Čechách, \"Ain Karim\" v severních, \"Siloe\" v jižních a \"Mamre\" v Praze) a jedna na Moravě (\"Choreb\").\n\nPojmem oáza se označují jednak jednotlivá centra (skupiny) hnutí, jednak akce hnutím pořádané.\n\nZnakem hnutí je kříž s řeckým nápisem \"Fós-Zoé\" (česky \"Světlo-Život\"), což jsou alegorie Krista.\n\n\n"}
{"id": "237097", "url": "https://cs.wikipedia.org/wiki?curid=237097", "title": "Rabštejn (koncentrační tábor)", "text": "Rabštejn (koncentrační tábor)\n\nRabštejn byl za druhé světové války koncentrační tábor umístěný v údolí řeky Kamenice západně od dnešní České Kamenice. Tábor vznikl v srpnu 1944 jako Auβenkomando Rabstein pobočka koncentračního tábora Flossenbürg, průměrně v něm bylo vězněno asi 650 mužů 12 národností. Počet se měl zvýšit až na 1400 osob do konce války. Do května 1945 zde zemřelo nejméně 56 vězňů vysílením při těžké práci v nelidských podmínkách, na nemoci a v důsledku násilí stráží a táborových kápů. Ostrahu tábora prováděli němečtí a rumunští příslušníci SS. Tábor měl 2 ubytovací bloky, marodku a márnici. Vně střeženého prostoru byla umístěna strážnice spolu s ubytovnou příslušníků SS a 3 strážní věže.\n\nKoncentrační tábor vznikl v sousedství pracovního tábora \"Neu-Bremen\" a oba tábory zajišťovaly pracovní síly pro nedalekou podzemní továrnu německé společnosti \"Weser-Flugzeugbau GmbH\", která vyráběla součásti letadel a vrtulníků. Vězni koncentračního tábora byli nasazeni především na hloubení štol v pískovci, v menší míře se podíleli i na samotné výrobě letecké techniky. Do dubna 1945 vězni vyrubali prostory o objemu asi 17 500 m z celkově plánovaných 80 000 m.\n\nPo skončení druhé světové války prostory koncentračního tábora sloužily k soustředění zadržených příslušníků NSDAP, příslušníků gestapa, SS a SA, zatčených vedoucích říšských úřadů, strážních jednotek atd. Dne 21. října 1945 byl internační tábor předán vojenskou správou, zastoupenou velitelem štábním kapitánem Štěpánem, Okresní správní komisi v Děčíně, která internační tábor 11. dubna 1946 zrušila. V dalším období tábor sloužil pro internaci Němců před jejich odsunem. Dne 25. září 1946 bylo sběrné středisko zrušeno. Do současnosti se z tábora zachovaly jen základy některých budov, v jejichž blízkosti je umístěn památník obětem fašismu. Historie koncentračního tábora je zachycena v expozicích muzea umístěného v nedalekém podzemním komplexu letecké továrny, které provozuje občanské sdružení Rabštejn.\n\n\n"}
{"id": "237098", "url": "https://cs.wikipedia.org/wiki?curid=237098", "title": "21. horská divize SS „Skanderbeg“ (1. albánská)", "text": "21. horská divize SS „Skanderbeg“ (1. albánská)\n\n21. Waffen-Gebirgs Division der SS „Skanderbeg“ (albanische Nr. 1) byla horská divize Waffen-SS. Byla založena 17. dubna 1944. Její hlavní úlohou byl boj s partyzány na území Kosova a Makedonie. Své jméno „Skanderbeg“ obdržela podle albánského hrdiny z 15. století Iskandera Bega, který vyhnal bojovníky Osmanské říše z území Albánie.\n\nPři náboru bylo z původních 11 398 rekrutů schopno narukovat 9275. Do Waffen-SS nakonec vstoupilo 6491 etnických Albánců, kteří doplnili mužstvo. Jádro nové divize tvořily 300 etnických Albánců z 13. Waffen-Gebirgs Division der SS „Handschar“ (kroatische Nr. 1), \"Volksdeutsche\" (Němci žijící mimo území Říše) a důstojníci převelení z 7. SS-Freiwilligen-Gebirgs Division „Prinz Eugen“.\n\nPříslušníci divize spáchali zvěrstva v Kosovu, kde vraždili srbské civilisty a více než 10 000 srbských rodin donutili uprchnout z domovů. Při nasazení v Makedonii vojáci soustavně pronásledovali Židy, Srby a Romy.\n\nVrchní velení divize\n\n\nNáčelník štábu\n\n\nProviantní důstojník\n\n\n\n"}
{"id": "237101", "url": "https://cs.wikipedia.org/wiki?curid=237101", "title": "OpenArena", "text": "OpenArena\n\nOpenArena je zdarma dostupná open source 3D počítačová hra, která patří do žánru \"stříleček z pohledu první osoby\". \"OpenArena\" měla své první veřejné testovací vydání 19. srpna 2005, den po uvolnění zdrojových kódů id Tech 3 pod GPL a také poslední den Quake Expa 2005. OpenArena je vyvíjena především open source nástroji. Například jádro hry je GPL id Tech 3 od id Software. Jádro hry, kód hry a data jsou svobodná a volně dostupná.\n\nHraní \"OpenAreny\" je obdobné jako hraní Quake III Areny – získáváním fragů se snažíte vyhrát za použití nabídky zbraní určených pro různé situace. Herní módy jsou populární Deathmatch, Team Deathmatch, Tournament a Capture the Flag. Všechny módy jsou také v původní hře. Od verze 0.6.0 je možné hrát proti botům. V roce 2010 byla poslední verze 0.8.5.\n\nK OpenAreně existují nezávisle vyvíjené mody a také další hry, které běžely na OpenAreně. Mezi takové mody patří Defrag, české FPScore a další. OpenArena je kompatibilní s některými Quake 3 mody.\n\n\n"}
{"id": "237106", "url": "https://cs.wikipedia.org/wiki?curid=237106", "title": "Hra roku", "text": "Hra roku\n\nHra roku je ocenění udělované každoročně v několika zemích nejlepší společenské hře v té které v určitém období (přibližně rok udělení ocenění předcházející) zemi vydané či distribuované.\n\nNejprestižnějším oceněním je německá \"Spiel des Jahres\", udělovaná od roku 1979. V České republice je ocenění Hra roku udělováno od roku 2004 v rámci herního festivalu Deskohraní. K dalším oceněním patří polská \"Gra roku\" či španělská \"Juego del Año\".\n\n"}
{"id": "237109", "url": "https://cs.wikipedia.org/wiki?curid=237109", "title": "Pobočné tábory Auschwitz", "text": "Pobočné tábory Auschwitz\n\nPobočné tábory táborového komplexu Auschwitz je souhrnné označení pro převážně pracovní tábory fungující vedle třech hlavních osvětimských táborů označovaných jako Auschwitz I–III. Smyslem jejich vzniku byla zpočátku pouze potřeba ekonomicky zabezpečit existenci hlavních táborů. V pozdějších letech pak začala dominovat snaha o maximální využití levné vězeňské pracovní síly pro válečný průmysl.\n\nNěkteré z nich fungovaly pouze na přechodnou dobu, většina však přetrvala až do osvobození. \n\nDo roku 1943 podléhaly všechny pobočné tábory bezprostředně hlavnímu velitelství v kmenovém táboře Auschwitz I. Po administrativním rozdělení táborů v listopadu 1943 byly přiděleny tábory zemědělského charakteru pod správu Auschwitz II – Birkenau a tábory průmyslového charakteru pod Auschwitz III – Monowitz.\n\nV roce 1943 pracovalo pobočných pracovních táborech Horního Slezska přes 17 500 vězňů a v roce 1944 to již bylo více než 41 500 .\n\nDva z pobočných osvětimských táborů se nacházely na území župy Sudety: Freudenthal v Bruntále a Lichtewerden v Lichtvardu (dnes část obce Světlá v obci Světlá Hora) a jeden se nacházel na území Protektorátu Čechy a Morava: tábor Brünn v Brně.\n\n"}
{"id": "237112", "url": "https://cs.wikipedia.org/wiki?curid=237112", "title": "Dějiny Ruska", "text": "Dějiny Ruska\n\nDějiny Ruska počínají v raném středověku příchodem východních Slovanů, z nichž se později stali samostatné národy Rusů, Ukrajinců a Bělorusů. První zprávy o Rusi a Rusech pocházejí z 6. století. \n\nV roce 862 založil bájný varjažský bojovník Rurik obchodní sídliště Novgorod, který se stal historicky prvním hlavním městem. Údaje o Rurikovi pocházejí z jediného zdroje, nejstaršího ruského letopisu, známého pod názvem \"Pověst dávných let\". Skandinávské prameny o něm mlčí. \n\nKníže Oleg, jenž byl skandinávského původu, pak roku 882 založil významné slovanské město Kyjev a dal tak vzniknout státnímu útvaru zvanému Kyjevská Rus. Rovněž zbavil oblast kolem Kyjeva poplatné povinnosti vůči Chazarům. Kyjevská Rus navázala obchodní styky s mnohými evropskými státy, především však s Byzantskou říší. Odtud také přijal kníže Vladimír I. křesťanskou víru. Kyjevská Rus nadále prosperovala, avšak systém nástupnictví a státní správy umožnil regionálním vládcům získat větší moc na úkor kyjevských knížat. Kyjevská Rus se tak postupně rozpadla a na jejím místě se vytvořily menší státní celky. Ty poté nedokázaly obstát vůči náporu mongolských kmenů, které značnou část země obsadily, vyplenily a začaly vybírat od místních vládců poplatky. \n\nV této době došlo k rozvoji Moskevského knížectví, jež postupně získávalo stále větší území a poté i nezávislost na mongolské Zlaté hordě. V 16. století se moskevští vládcové začali titulovat jako carové (císaři) v návaznosti na zaniklou Byzantskou říši. Za vlády Ivana IV. zvaného \"Hrozný\" došlo k razantní územní expanzi na sever a na východ, kde byl dobyt Kazaňský chanát. Do této doby také spadá státem organizovaný teror zvaný opričnina. Po smrti Ivana IV. a jeho pozdějšího nástupce Borise Godunova se Rusko dostává do krize, jež byla ukončena nástupem dynastie Romanovců. Jeden z nejvýznamnějších carů Petr I. Veliký dosáhl dalších územních zisků a provedl také rozsáhlé hospodářské a vojenské reformy. Další významnou panovnicí byla carevna Kateřina, za jejíž vlády došlo k dalšímu rozmachu ruské moci (zejména na úkor Polska, které roku 1795 úplně zaniklo a bylo rozděleno mezi Rusko, Prusko a Habsburskou monarchii). Po Velké francouzské revoluci se Rusko snažilo prosazovat svůj vliv v řadě zemí Evropy s cílem zamezit jakýmkoliv revolučním změnám. Po prohrané krymské válce mezi Ruskem na jedné straně a Velkou Británií, Francií, Sardinským královstvím a Osmanskou říší na straně druhé se rozhodl car Alexandr II. přistoupit na několik opatření, která měla za cíl reformovat ruský stát a společnost. Roku 1861 tak byl zrušen ruský systém nevolnictví, nicméně princip samoděržaví, tj. neomezené moci panovníka, zůstal zachován.\n\nPo další prohrané válce s Japonskem roku 1905 a také následkem Krvavé neděle přistoupil car Mikuláš II. k dalším reformám. V první světové válce se Rusko postavilo na stranu Francie, Velké Británie a Srbska proti Ústředním mocnostem (Německo, Rakousko-Uhersko a Osmanská říše). \n\nRoku 1917 vypukla Únorová revoluce, která svrhla carský režim a nastolila demokratickou vládu. Ta však byla svržena během Říjnové revoluce téhož roku a v zemi byla nastolena komunistická vláda pod vedením Vladimira Iljiče Lenina. V občanské válce nakonec bolševici zvítězili a získali pod svou kontrolu značnou část původní carského impéria. Na tomto území se vytvořily komunistické státy, které byly sjednoceny do Svazu sovětských socialistických republik. V zemi zavládla levicová diktatura, přísná cenzura a státem organizovaný teror. Spolu s tím začalo znárodňování majetku a převádění většiny hospodářských zařízení pod kontrolu státu. Za vlády Leninova nástupce Josifa Vissarionoviče Stalina se v teroru nadále pokračovalo, navíc v zemi proběhl nucený přesun zemědělců do výrobních družstev (kolchozů a sovchozů). Tím jednak poklesla zemědělská produkce, jejíž značná část se kromě toho vyvážela, aby bylo z čeho financovat překotnou státem organizovanou industrializaci. V nastalém hladomoru zahynulo zejména v jižním Rusku a na Ukrajině asi 5-7 milionů lidí.\n\nBěhem druhé světové války, jejíž východní frontu Rusové nazývají \"Velká vlastenecká válka\", utrpěl Sovětský svaz nezměrné ztráty na životech i na majetku. Vítězství v této válce však vedlo k tomu, že se Sovětský svaz stal supervelmocí kontrolující řadu států východní, jihovýchodní a střední Evropy. V nadcházejícím konfliktu se Spojenými státy, zvaném studená válka, se však na konci 80. let 20. století Sovětský svaz postupně ekonomicky zhroutil a rozpadl, přičemž vedle Ruské federace vzniklo 15 dalších národních států.\n\nPrvním ruským prezidentem se stal Boris Jelcin, za jehož vlády Rusko přešlo od státem plánované ekonomiky k tržnímu systému. Po nástupu prezidenta Vladimira Putina došlo k ekonomické stabilizaci a v posledních letech Rusko posiluje svojí mezinárodní pozici. Jak na jeho vlastním území tak mimo něj došlo k řadě ozbrojených konfliktů s účastí ozbrojených sil Ruska − první a druhá čečenská válka, válka v Jižní Osetii, anexe Krymu, obsazení východní Ukrajiny a ruská intervence v Sýrii.\n\nVýchodní Slované sídlili v oblasti mezi řekami Vislou a Donem. Přes jejich území vedlo mnoho obchodních cest do Byzantské říše, v jejichž blízkosti vznikala opevněná hradiště. První zprávy o Rusi a Rusech pocházejí z 6. století. Roku 882 dobyl novgorodský kníže Oleg z rodu Rurikovců Kyjev, nejvýznamnější město na jihu, a založil Kyjevskou Rus. Při vývoji ruského státu hrály významnou úlohu vojenské výpravy vůči Byzancii, díky kterým se podařilo navázat hospodářské a kulturní styky s Byzancií a zařadit ruský stát mezi evropské státy. V 10. století přijal vládce Kyjevské Rusi kníže Vladimír z Byzantské říše křesťanství. Obřady se konaly ve slovanském jazyce a psalo se cyrilicí, ze které se později vyvinula graždanka. V 11. století proběhla v Rusi řada povstání, v jejichž důsledku došlo k meziknížecím vnitřním bojům, které stát oslabily. Na počátku 13. století se ve střední Asii sjednotily mongolské kmeny a pod vedením Čingischána zahájily ničivou expanzi proti Číně a na západě přes Kyjevskou Rus do střední Evropy. V roce 1223 bylo ruské vojsko poraženo Mongoly v bitvě na řece Kalce. O 17 let později se Kyjevská Rus rozpadla na čtyři knížectví, když Čingischánův vnuk Batú dobyl Kyjev. V roce 1240 porazil na břehu řeky Něvy kníže Alexandr Jaroslavič (později zvaný Něvský) švédská vojska při jejich invazi do Rusi. V roce 1242 porazil v bitvě na Čudském jezeře Řád německých rytířů.\nKoncem 13. století začalo nabývat na významu Moskevské knížectví. Moskva se stala sídlem hlavy pravoslavné ruské církve, jejíž součástí jsou i jurodiví. Země však byla pod přímým vlivem Zlaté hordy, která vznikla jako důsledek tatarsko-mongolských výbojů. Ruská knížectví musela platit jejím vládcům daň a byla na nich i politicky závislá. Roku 1380 využil moskevský velkokníže Dimitrij Ivanovič Donský vnitřních problémů mezi Tatary a porazil Zlatou hordu v Kulikovské bitvě. O dva roky později však zahájili Tataři vítězné tažení proti Rusi a závislost na nich byla v ruských zemích znovu obnovena. Země byla dále roztříštěna a mezi jednotlivými knížectvími probíhaly rozbroje až do poloviny 15. století.\n\nRoku 1462 se stal moskevským knížetem Ivan III., který sjednotil roztříštěná ruská knížectví do jednotného státu. Roku 1480 vyhrál válku s Tatary a Rusko se tak dostalo definitivně z područí Zlaté hordy. Postupně získal přímo či vazalsky další území - Kazaň, Pokamí a Pouralí a pronikl až za hřbet Uralu a k dolnímu toku Obu. Provedl expanzi i do ruských knížectví, která se nacházela pod litevskou či polskou nadvládou. Vznikla tak monarchie, která se opírala o bývalá knížata, o bojary i vyšší třídu z měst. Její další rozvoj pokračoval za vlády Ivana IV., který přestal používat titulu velkoknížete moskevského a vší Rusi a začal užívat od roku 1547 titulu car. Ivan IV. zvaný Hrozný provedl reformy, které modernizovaly ruský stát. V letech 1552–1556 dobyl Kazaňský a Astrachaňský chanát, pokračoval v expanzi na Sibiř. Pokusil se získat přístup k Baltskému moři a vedl války s Livonskem, Litvou, Polskem a Švédskem. Svoji politiku, která měla znamenat omezení moci šlechty a zavedení samoděržaví, se mu však zcela prosadit nepodařilo.\n\nPo smrti Fjodora I. roku 1598 vymřela dynastie Rurikovců, čímž se Rusko dostalo do období rozporů a bojů o carskou korunu, nazývané také jako období \"smuty\". Počátkem 17. století vládl Rusku Boris Fjodorovič Godunov, ovšem roku 1605 se objevil člověk, který se vydával za careviče Dimitrije, syna Ivana Hrozného, který byl již dříve zavražděn. Tento ve skutečnosti chudý šlechtic, který byl později nazván Lžidimitrij I., byl za účasti Republiky obou národů dosazen na carský trůn. V Rusku poté vypukly rozbroje a roku 1610 obsadila polská vojska Moskvu. Po vytvoření ruského lidového vojska však byla Moskva roku 1612 opět osvobozena. Roku 1613 byl do Moskvy svolán zemský sněm, který zvolil hlavou státu představitele starého moskevského bojarstva Michaila Fjodoroviče Romanova. Tomu se podařilo získat od Poláků smolenskou a od Švédů novgorodskou zemi, další území získal na jihovýchodě. Rusko pokračovalo v expanzi i v druhé polovině 17. století, kdy se mu díky povstání Bohdana Chmelnického podařilo získat levobřežní Ukrajinu, expandovalo dále na Sibiř, kterou postupně ovládlo. 17. století znamenalo pro Rusko také řadu povstání, z nichž snad nejznámější je selská vzpoura Stěpana Razina.\n\nKoncem 17. století se stal ruským carem Petr I. Veliký, který se pod cizím jménem Michajlov vydal roku 1697 s ruským „velikým poselstvem“ na cestu po Evropě. Seznámil se s technickým pokrokem, kontaktoval se s vojenskými a politickými osobnostmi, vědci, umělci, techniky, které pozval do Ruska, aby se podíleli na celkové modernizaci země. Po návratu do Ruska musel Petr potlačit povstání střelců. Roku 1700 podepsal po dlouholeté válce s Osmanskou říší mírovou smlouvu, díky níž Rusko získalo důležitý přístav Azov. Téhož roku začal válčit se Švédskem o Pobaltí, čímž začala severní válka trvající 21 let. Již roku 1702 získal Petr Veliký území v ústí Něvy, kde založil Petrohrad, který se stal roku 1712 ruským hlavním městem. Roku 1709 zvítězil nad švédským vojskem v bitvě u Poltavy, čímž se mu otevřela cesta k ovládnutí Pobaltí. Válka skončila Nystadským mírem, kdy Rusku připadlo Livonsko, Estonsko, Ingrie a část Karélie s Vyborgem a Rusko tak pevně zakotvilo na Baltu. Petr se též angažoval na Kavkaze, kde získal podporu knížectví, která byla pod vládou Turků. Dalšími významnými počiny Petra Velikého, které umožnily rozvoj Ruska, byly jeho sociální reformy, snaha o modernizaci země, zavádění manufaktur, rozvoj školství a vědy. Byla vytvořena silná armáda, vzniklo ruské loďstvo. Po smrti Petra Velikého sice nezaznamenalo Rusko žádné velké úspěchy, ač se účastnilo sedmé rakousko-turecké války, ale vše se změnilo nástupem Kateřiny II. Veliké. Tato žena Petra III. zavedla v Rusku tzv. \"osvícenský absolutismus\".\n\nOd roku 1768 válčilo Rusko s Osmanskou říší, která mu vyhlásilo válku. Roku 1770 ruská armáda i černomořské loďstvo porazily Turky a vojska obsadila Krym, a o čtyři roky později skončila pátá rusko-turecká válka podepsáním mírové smlouvy, díky níž získalo Rusko některá turecká území v Evropě a ruské loďstvo právo svobodné plavby úžinami Bospor a Dardanely. Roku 1773 se prohlásil Jemeljan Ivanovič Pugačov za cara Petra III. a došlo k mohutnému povstání, které skončilo až v lednu 1775 Pugačovovou popravou. Roku 1780 byla z iniciativy Ruska vytvořena Liga neutrálních států. Liga požadovala proti zájmům Velké Británie právo na svobodnou plavbu na otevřeném moři. V letech 1787–1791 probíhala šestá rusko-turecká válka, po níž Rusko posunulo svoji jihozápadní hranici až k Dněstru a potvrdilo výsledky předchozí války. Rusko se též účastnilo Trojího dělení Polska, při kterém postupně získalo ukrajinská, běloruská a litevská území, kde Poláci žili v menšině, a východní část dnešního Polska. Rusko se tak na prahu 19. století stalo světovou velmocí.\n\nNa počátku 19. století probíhal konflikt s Napoleonem, který podnikl do Ruska invazi. Po Vídeňském kongresu se Rusko díky územním ziskům posunulo směrem na západ, kde získalo velkou část Polska. Cara Alexandra II. vystřídal konzervativní Mikuláš I., který prosazoval spíše utužení absolutní monarchie.\n\nV 19. století se v důsledku připojení severních území, Povolží, Uralu, Sibiře a Dálného východu, která se stala součástí Ruského impéria v 16.-19. století], stalo impérium mnohonárodnostním státem. Dne 22. prosince 1801 Pavel I. podepsal Manifest o připojení Gruzie k Ruskému impériu zveřejněný 18. ledna 1801. Připojení do značné míry přispělo k tomu, že se gruzínský národ vyhnul genocidě a násilné asimilaci ze strany Turecka a Persie.\n\nDne 24. března 1801 byl na panovníka Pavla I. spáchán atentát. Atentátníci, většinou vysocí důstojníci ruské armády, dosadili na trůn mladého Alexandra Pavloviče a stopy atentátu dokonale zahladili, takže i historikové jsou odkázáni na domněnky.\n\nV roce 1806 ruská vojska napadla dunajská knížectví s cílem překazit Osmanské říši snahy o krutá zvěrstva prováděná na obyvatelstvu v Srbsku, začala tak další rusko-turecká válka. Na Kavkaze se ruské armádě podařilo potlačit nájezd tureckých vojsk na Gruzii. Tímto krokem získali města Anapa a Poti a za Dunajem Oršavu, Ruse, Giurgiu, Turno a Pleven. V roce 1811 maršál Michail Illarionovič Kutuzov zastavil postup vojska vezíra Ahmeda Beje. O rok později (1812) byla v Bukurešti uzavřena mírová smlouva, podle níž Ruské impérium získalo území Besarábie.\n\nRusko bylo součástí protifrancouzské koalice už na konci 18. století. V roce 1799 však z koalice pro neshody vystoupilo. Alexander I. však brzy přehodnotil své stanovisko a do bojů opět zasáhl. 2. prosince 1805 se Napoleonovým vojskům podařilo porazit spojená rakousko-ruská vojska v bitvě u Slavkova a Rusko zanedlouho z koalice opět vystoupilo. Po bitvě u Slavkova zůstala jediným soupeřem Francie v Evropě Anglie. Napoleon se proti ní rozhodl bojovat ekonomicky - blokádou. V roce 1812 obvinil Rusko z porušování této blokády, napadl je a zahájil tak své ruské tažení. Napoleon úspěšně pronikl na ruské území, ve velké bitvě na Berezině si vybojoval cestu do Moskvy, tu však po jeho příchodu stihli Rusové zapálit. V následující bitvě u Borodina utrpěl Napoleon Bonaparte rozhodující porážku a byl z ruského území vytlačen. Ruská armáda tak nakonec odrazila útok 422-tisícového napoleonského vojska. Západní oblasti Ruského impéria v ní utrpěly značné škody. Ruská vojska pronásledovala prchajícího Napoleona, v lednu 1813 překročila řeku Němen, vpadla do Pruska a začala osvobozovat Německo od francouzských okupačních vojsk. Dne 4. března 1813 dobyli Rusové Berlín a 27. března obsadili Drážďany. Za pomoci pruských partyzánů osvobodili i Hamburg. Ve dnech 16.-19. října 1813 se odehrála bitva, která do světových dějin vešla pod názvem \"Bitva národů\" nebo bitva u Lipska. V ruských dějinách je toto období známé pod názvem \"Evropský osvobozenecký pochod ruské armády\". Francouzská vojska Napoleona I. byla spojenými rusko-prusko-rakouskými vojsky poražena, a tak dne 31. března 1814 mohla ruská vojska vstoupit do Paříže.\n\nV letech 1818–1819 bylo v některých pobaltských provinciích zrušeno poddanské právo. Z poddaných rolníků-bezzemků se mohli stát vlastníci půdy. Po smrti cara Alexandra v roce 1825 se část ruských armádních důstojníků pokusila o odstranění cara Mikuláše I. z ruského trůnu při tzv. povstání děkabristů. Povstání však bylo neúspěšné a jeho organizátoři byli potrestáni. Následná politika nového cara dále prohlubovala společenskou a ekonomickou krizi v zemi.\n\nDne 16. července 1826 se perská armáda utábořila u hranice Ruského impéria v Karabachu. O tři dny později ruské 8 000 vojsko zaútočilo na 35 000 armádu Peršanů a vyhnalo ji za řeku Araks. Tím začala další rusko-perská válka. V květnu následujícího roku (1827) se ruská vojska vydala směrem na Arménii, obsadila město Ečmiadzin a několik pevností a zablokovala Jerevan. Pokus perských vojsk odrazit útok ruské armády na Jerevan skončil neúspěchem - město padlo po bleskovém útoku 1. října 1827. Podle Turmenčajské mírové smlouvy z roku 1828, která válku ukončila, byly k Ruskému impériu připojeny oblasti severního Ázerbájdžánu a východní Arménie. Obyvatelstvo těchto oblastí aktivně podporovalo ruskou armádu během války proti Persii. Pro arménské obyvatelstvo vítězství Rusů ve válce znamenalo konec dlouhodobého náboženského a národnostního útlaku ze strany Peršanů.\n\nRuská armáda se pokoušela ukončit nadvládu Osmanské říše v Řecku. 4. rusko-turecká válka začala 8. října 1828, kdy Rusové zničili tureckou flotilu u města Pilos v Řecku za pomoci spojenců - Anglie a Francie. Na území Evropy vojenské operace ruské armády pokračovaly obsazením měst v Rumunsku a Bulharsku. V oblasti Kavkazu byla osvobozena území, která obývalo arménské a gruzínské obyvatelstvo. Postupně byly osvobozovány i severovýchodní oblasti Bulharska (Dobrič a Silistra). Válka skončila podpisem mírové smlouvy 2. září 1829 v Adrianopoli. Války, které Rusko vedlo na Kavkaze v letech 1828–1864, měly za cíl navázat kontakty s Gruzií a Arménií. Bojové operace však pokračovaly velmi pomalu, protože protivníkům ruské armády pomáhalo Turecko a Anglie. V letech 1839–1895 se území Ruského impéria rozrostlo o oblasti dnešního Kazachstánu, Turkmenistánu a okolních oblastí. V roce 1849 se ruská armáda podílela na potlačení vývoje revoluce v Rakousku.\n\nHlavní příčinou další války bylo to, že Osmanská říše nechtěla splnit požadavky na přiznání práv řeckokatolické církvi na svatá místa v Palestině a také privilegia pravoslavným křesťanům. Boje začaly v roce 1853. Rusko vedlo válku proti Turecku, Anglii, Francii a Sardinii. Rakousko-Uhersko v této válce bylo v pozici neutrálního státu. Západní státy ve válce podporovaly Turecko, protože měly zájem o ekonomické a politické obchody na Kavkaze a Balkáně. 18. prosince 1853 na Černém moři porazil viceadmirál Pavel Nachimov tureckou eskadru Osmana paši. Na Kavkaze pokračovaly boje mezi tureckými paši a ruskou armádou (17. a 24. červenec 1854). V listopadu 1855 bylo obsazeno turecké město Kars, jehož obyvatelé byli Arméni a Gruzínci. 8. dubna 1854 začala anglo-francouzská flotila bombardovat opevnění Oděsy. Následně 1. září 1854 se anglická, francouzská a turecká vojska vylodila na Krymu. Po 11 měsíců dlouhé bitvě o Sevastopol se v srpnu 1855 ruská vojska musela města vzdát. Na kongresu v Paříži byla 18. března 1856 podepsána mírová smlouva, podle níž Ruské impérium ztratilo právo podporovat křesťany v Osmanské říši a muselo se vzdát všech pevností na pobřeží Černého moře a vojenské flotily v této oblasti. Krymská válka ukázala velkou technickou zaostalost Ruského impéria oproti západním zemím. Car následně v roce 1861 zrušil nevolnictví, vývoj kapitalismu v zemi se začal zrychlovat.\n\nÚtlak obyvatelstva Osmanskou říší v Bosně a Hercegovině vyvrcholil povstáním v roce 1875. Další povstání v Bulharsku v roce 1876 bylo Osmanskou říší krutě potlačeno, proto Ruské impérium 12. dubna 1877 vyhlásilo Osmanské říši válku. Rusko v boji proti Turkům podporovalo Rumunsko a Černá Hora. Válka je označována jako 9. rusko-turecká válka. Ruské vojsko o síle 220 000 mužů překročilo 10.-21. června 1877 Dunaj u vesnice Zimnica a v bitvě o průsmyk Šipka porazilo tureckou armádu a obsadilo Nikopol. Po dobytí města Pleven zaútočili na 250 000 osmanskou armádu. Výsledkem bitvy bylo osvobození Sofie 23. prosince 1877 a obsazení Adrianopole 8. ledna. Takto si otevřeli cestu na Istanbul. Ale Anglie, znepokojená opětovným postupem ruských vojsk v oblasti, pohrozila Rusku a začala mobilizaci vojsk. Dne 19. února 1877 byla ve městě San Stefano podepsána mírová smlouva, na jejímž základě se Černá Hora a Rumunsko staly nezávislými zeměmi. Bulharsko a Bosna a Hercegovina dostaly autonomii. Ruské impérium získalo oblasti s arménsky a gruzínsky mluvícím obyvatelstvem. S výsledkem smlouvy nebyly spokojeny Anglie ani Rakousko-Uhersko, které vyhlásily Ruskému impériu válku.\n\nZa účasti německého císaře Viléma I. se v Berlíně konal Berlínský kongres (13. červen - 13. červenec 1878), který uspořádal území Ruského impéria. Území Bulharska se mělo rozdělit na dvě části (vazalské knížectví a tureckou provincii Východní Rumélie). Bosna a Hercegovina připadla Rakousko-Uhersku. Tento výsledek války pobouřil ruské obyvatelstvo, které mělo čím dál revolučnější nálady.\n\nRusko se na počátku dvacátého století stále potýkalo s řadou problémů. Průmyslový vzestup byl vystřídán krizí v letech 1900–1903. Drtivou většinu půdy drželi stále velkostatkáři, kteří využívali drobné rolníky k levným námezdním pracím, což vedlo roku 1902 k selským nepokojům.\n\nV letech 1904–1905 probíhala rusko-japonská válka, jejímž důsledkem bylo odhalení hospodářské a vojenské slabosti ruského samoděržaví. Nespokojenost se projevila již počátkem roku 1905 při tzv. „krvavé neděli“, kdy carské úřady nechaly střílet do davů pokojně manifestujících obyvatel. V červnu proběhla vzpoura na křižníku Potěmkin a v prosinci vypuklo ozbrojené povstání v Moskvě. V roce 1914 vstoupila země do konfliktu, který přerostl v první světovou válku. Revoluční tendence byly od roku 1915 podporovány Německem, které si přálo rozvrat východní fronty a vyřazení Ruska z války. Dne 8. března 1917 podle gregoriánského kalendáře vyšlo do ulic v Petrohradě asi 90 tisíc žen, především textilní dělnice. Již následujícího dne se demonstrace rozšířily a přerostly v Únorovou revoluci. K demonstrantům se připojilo i vojsko a vláda byla nucena rezignovat.\n\nDne 13. března (28. února) 1917 byl sestaven dvanáctičlenný prozatímní výbor Státní dumy a vznikla Prozatímní vláda, do jejíhož čela se postavil kníže Georgij Lvov. Vojenskou moc však v Petrohradě držel ve svých rukou Petrohradský sovět pod kontrolou menševiků, složený z dělnických, rolnických a vojenských zástupců. Ti ovšem nebyli regulérně zvoleni, ale rekrutovali se z revolučních aktivistů. Podle jeho vzoru se pak postupně ustavovaly Sověty i v dalších ruských městech. V Sovětech měly své zástupce i bolševici a eseři. Dne 15. března (2. března) 1917 car Mikuláš II. abdikoval a předal korunu svému bratrovi Michailovi, který již následujícího dne rezignoval, aniž by určil svého nástupce, čímž v Rusku skončila vláda dynastie Romanovců.\n\nV dubnu 1917 byl ze švýcarského exilu prostřednictvím německé tajné služby dopraven do Ruska Vladimir Iljič Lenin spolu s dalšími revolucionáři. V květnu se zároveň z USA vrátil Lev Davidovič Trockij, který jakožto menševik získal postupně rozhodující slovo v Petrohradském sovětu. Oba muži pak společně začali připravovat převrat.\n\nProzatímní vláda pokračovala ve válce po boku Dohody a díky tomu rychle ztrácela popularitu. 8. července 1917 se novým předsedou vlády stal Alexandr Fjodorovič Kerenskij, člen frakce trudoviků ve straně socialistů-revolucionářů (eserů).\n\nDne 5. října 1917 se předsedou Petrohradského sovětu stal Trockij a 23. října 1917 proběhlo ilegální zasedání výboru bolševiků, na kterém Lenin puč schválil. 6. listopadu pak Trockij zahájil v Petrohradu říjnový převrat, nazývaný \"Velká říjnová socialistická revoluce\". Kerenskij se pokusil aktivizovat některé vojenské jednotky na obranu vlády, leč neúspěšně. 7. listopadu již měl Petrohradský sovět situaci ve městě pod kontrolou. V odpoledních hodinách se vrátil z Finska Lenin. 8. listopadu pak v paláci ve Smolném proběhl II. všeruský sjezd Sovětů, kde triumfovali bolševici. Do předsednictva bylo zvoleno 14 bolševiků a 7 levých eserů. Proti tomuto výsledku se postavila většina menševiků (Martov, Plechanov, ale bez Trockého) a praví eseři. Byla ustavena nová vláda v čele s Leninem a 9. listopadu 1917 byli zatčeni členové Prozatímní vlády. Leninova vláda pak přijala Dekret o míru, Dekret o půdě a Dekret o vládě lidových komisařů. Bolševici začali přebírat moc i v dalších ruských městech. Na nátlak ostatních levicových stran ale museli přislíbit konání voleb a přijmout 6 eserů do vlády (ti byli odsud vytlačeni až v březnu 1918). 25. listopadu se pak konaly volby, v nichž zvítězili eseři s 59,6% hlasů, až poté následovali bolševici s 23,9%, menševici získali 3,1%, pravicové strany 2,4% a strany neruských národů 11%. Lenin proto kvůli „organizačním potížím“ první jednání parlamentu odročil na 18. ledna 1918, a když k němu mělo dojít, nechal ho za pomoci vojska rozehnat a demonstraci na jeho obranu rozstřílet. Jelikož bolševici stále ještě nedrželi otěže moci plně ve svých rukou, přistoupil Lenin 3. března 1918 na podepsání Brestlitevského míru s Ústředními mocnostmi, kterým bolševici získali čas pro upevnění své moci. Pro Rusko znamenal ztrátu Pobaltí, Besarábie, části Ukrajiny, části Běloruska, Karsu, Ardahanu a Batumi. 8. března se bolševici přejmenovali na Komunistickou stranu Ruska (bolševiků) (zkráceně KSR(b)) a 12. března se novým hlavním městem Ruska stala Moskva.\n\nZemí již od převratu zmítala občanská válka, od roku 1919 probíhala rusko-polská válka, v jejímž důsledku muselo Rusko odstoupit Polsku některá území, která získalo při Dělení Polska koncem 18. století. V období do roku 1922 docházelo k postupné přeměně Ruska na Svaz sovětských socialistických republik. Ruské impérium jako takové zaniklo. Z jeho větší části vznikla Ruská sovětská federativní socialistická republika, z ostatních území (Bělorusko, Ukrajina, zakavkazské a středoasijské oblasti) vznikly postupně další svazové republiky.\n\nDo roku 1929 země zažívala stálý ekonomický růst na pozadí politického boje uvnitř VKS(b) a Nová ekonomická politika (dočasně umožňující soukromé podnikání) byla postupně opuštěna. Od roku 1930 byla zahájena kolektivizace (které padlo za oběť na 5 milionů lidí) a industrializace. Do roku 1931 si generální tajemník VKS(b) Stalin fakticky usurpoval moc ve straně, když vytěsnil ostatní členy Politbyra na druhořadé pozice. Zavraždění Sergeje Kirova na konci roku 1934 předznamenalo začátek stalinských represí. Vražděni už nebyli pouze nepřátelé komunistů, ale i členové samotné VKS(b). Propaganda označovala oponenty režimu (anebo jen nespokojence) za „nepřátele lidu“. Podle zprávy KGB z roku 1957 zahynulo od roku 1935 do roku 1941 19,8 milionu lidí, z toho bylo 7 milionů popraveno a zbytek zahynul v Gulagu. Stalinské čistky postihly nejen mnoho příslušníků inteligence, ale i armádu, což mělo před blížícím se vojenským konfliktem fatální následky.\n\nSSSR se zprvu přímé vojenské konfrontaci s Německem snažil vyhnout, i když je posiloval dodávkami, pro vysoce motorizované nacistické vojsko tak potřebné a jinak nenahraditelné ruské ropy, bez níž by bylo operačně nepohyblivé. SSSR uzavřel s Německem navíc dohodu, známou jako pakt Ribbentrop-Molotov. V souladu s tajnými dodatky této dohody bylo v roce 1939 po přepadení Polska k SSSR připojeny západní Ukrajina a západní Bělorusko, které byly do té doby ovládány Polskem. Součástí paktu byla i vzájemná ekonomická pomoc obou zemí. Ještě několik hodin před zahájením útoku na SSSR překračovaly hranice sovětské vlaky s obilím pro Německo.\n\n22. června 1941 nacistické Německo bez vyhlášení války napadlo SSSR. Začala Velká vlastenecká válka. Za několik málo měsíců německá armáda obsadila západní část země: Pobaltí, Bělorusko, většinu Ukrajiny a západní část RSFSR (i když pokus ovládnout Moskvu ztroskotal). Okupanti vystavili represím nejen představitele sovětské moci, ale všechny obyvatele obsazených území. Začalo partyzánské hnutí. Ve stejnou dobu, do konce roku 1942, se završilo přizpůsobení ekonomiky SSSR válečným podmínkám. Podíl zbrojních nákladů na národním důchodu stoupl z 15% v roce 1940 na 58% v roce 1942.\n\nPo bojích u Stalingradu a bitvě u Kurska začíná obrat ve válce ve prospěch SSSR a jeho západních spojenců. Do léta 1944 byla většina země od okupantů osvobozena. V roce 1945 se završilo vítězství SSSR ve Druhé světové válce, dosažené ovšem za cenu ohromných obětí s nejtěžšími demografickými důsledky (až do roku 1959 nenašly dvě třetiny sovětských žen partnera): ne méně než 27 milionů mrtvých a 14 milionů invalidů. SSSR prožívala těžkou hospodářskou depresi. V letech 1946-47 zemi zastihl další hladomor.\n\nV roce 1953 zemřel sovětský vůdce Stalin. Po třech letech bojů o moc ve vedení KSSS nový generální tajemník Nikita Chruščov na XX. sjezdu KSSS v roce 1956 v tajném projevu kritizoval rysy tzv. kultu osobnosti stalinského období. Dokonce naznačil, že na vraždě Kirova mohlo mít zájem nejvyšší sovětské vedení (tj. Stalin). Nastává určitá liberalizace politiky strany a rehabilitace části obětí stalinského teroru. Ve vnitřní politice kladl Chruščov větší důraz na zvýšení životní úrovně obyvatel, tj. zejména podporu zemědělství, a dosáhl (v letech 1956–1958) do jisté míry jeho zefektivnění (i když později se růst produkce zastavil). Osudné se mu však nakonec staly neúspěchy v zahraničí, zejména rozkol s Čínou, stejně jako pokusy o reformu stranické nomenklatury (členění podle odvětví).\n\nV roce 1964 byl Chruščov zbaven moci a generálním tajemníkem KSSS se stal Leonid Iljič Brežněv. Jeho počáteční nesmělé pokusy o ekonomickou reformu (s premiérem Kosyginem, 1966) byly následovány dlouhou stagnací, takzvanou epochou ustrnutí. Nebyla již provázena represemi ve velkém měřítku, nespokojenci (s politikou KSSS nebo sovětským způsobem života) byli vystaveni postihu většinou již bez rozsudků smrti. V roce 1979 začala Sovětská válka v Afghánistánu. Po smrti Brežněva v roce 1982 se po přechodném období (krátkém působení Jurije Andropova a Konstantina Černěnka v čelných funkcích) v roce 1985 stal generálním tajemníkem KSSS Michail Gorbačov, který zahájil období přestavby a glasnosti. Jeho cílem bylo reformování SSSR, avšak skutečným důsledkem jeho postupná dezintegrace.\n\n12. června 1990 přijal Výbor lidových zástupců republiky Deklaraci o suverenitě RSFSR. 17. března 1991 bylo realizováno referendum o zachování Sovětského svazu, jehož se účastnilo 80 % registrovaných voličů. Z nich se 76,4 % vyjádřily pro zachování Svazu. Byla zřízena funkce prezidenta RSFSR. 12. června 1991 byl prvním prezidentem Ruska zvolen Boris Jelcin, který získal 57 % odevzdaných hlasů (nastoupil do úřadu 10. července). 18. srpna 1991 skupina vysoce postavených funkcionářů uskutečnila pokus o obnovení sovětské vládní moci. Do dějin tento pokus vešel pod označením Srpnový puč a skupina iniciátorů jako Vládní výbor pro výjimečný stav. Jejich cílem bylo zrušení demokratických přeměn let 1990 - 1991. Rychlým potlačením puče zároveň selhal poslední pokus o odvrácení rozpadu SSSR. Již 8. prosince 1991 pak hlavy Ruska, Ukrajiny a Běloruska podepsaly Prohlášení o vytvoření Společenství nezávislých států (SNS) stanovící, že „SSSR jako subjekt mezinárodního práva přestal existovat“. 25. prosince 1991 byla RSFSR oficiálně přejmenována na Ruskou federaci a v 19 hodin 38 minut nad Kremlem zavlála (namísto vlajky SSSR) ruská trikolóra.\n\nZbytky přežívající sovětské moci pak definitivně odstranily říjnové události roku 1993. 3 - 4. října 1993 bylo v Moskvě ostřelováno sídlo Nejvyššího Sovětu. Těmto událostem předcházela vzájemná vyslovení nedůvěry mezi prezidentem RF Borisem Jelcinem a Nejvyšším Sovětem. 9. října prezident zrušil pravomoci sovětů všech úrovní a v prosinci 1993 vstoupila v platnost ústava, která novou podobu moci právně zakotvila. Ruská federace se stala právní nástupkyní SSSR, převzala po něm místo stálého člena Rady bezpečnosti OSN a dosavadní mezinárodní smlouvy SSSR. Hlavním důvodem pro souhlas ostatních svazových republik s tímto postupem byl závazek RF převzít všechny dluhy SSSR (ačkoli obyvatelstvo Ruska tvořilo méně než polovinu všech obyvatel SSSR). Status Ruska jako obnovené federace byl formálně zakotven Federální smlouvou, uzavřenou 31. března 1992 téměř všemi subjekty federace. Nesouhlas Tatarstánu a zejména Čečenska byl prvním výrazem separatistických tendencí, které nový stát existenčně ohrožují a vedou k mnoha krvavým válkám. 2. dubna 1997 naopak Rusko a Bělorusko vytvářejí vzájemný svazek, který se postupně přeměnil z konfederativního vztahu na měkkou federaci podle vzoru SSSR. Pokud jde o ekonomiku, 2. ledna 1992 začala liberalizací cen radikální ekonomická reforma. Už v prvních měsících roku se trh začal naplňovat spotřebními předměty, ale v důsledku hyperinflace se životní úroveň obyvatel prudce propadla. Ve stejné době došlo v důsledku rozpadu SSSR k přerušení mnoha výrobních vazeb, což mělo negativní dopad na ekonomiku RF. Na území jiných států se ocitla většina existujících nezamrzajících přístavů, ale i námořní obchodní flotily, podstatné části bývalých svazových ropovodů a plynovodů a mnoho nejmodernějších podniků.\n\nV procesu privatizace devadesátých let nastala výrazná diferenciace společnosti. Rozdíl v úrovni příjmů mezi nejbohatšími a nejchudšími 20 % obyvatel se zvýšil ze 3,3 násobku v roce 1980 na 8,5 násobek v roce 1995 a 14,1 násobek v roce 2004. Předání významných státních podniků do soukromých rukou nebylo vždy odůvodněno ekonomickými hledisky a někdy k němu docházelo za silně snížené ceny. Oslabení role ústřední vlády vedlo k velkému podílu nelegálního vývozu kapitálu a k prohloubení rozpočtového deficitu. Ekonomika trpěla finančními spekulacemi a pádem kursu rublu v rostoucí míře vytěsňovaného dolarem. Vysoké daně vedly ke snížení jejich výběru. Z důvodu nedostatku prostředků se neplnily sociální závazky, došlo k omezení financování školství, zdravotnictví, vědy a kultury a k růstu vnějšího zadlužení. Krize neplatičů a záměna finančních vztahů za barterové dále oslabily celkové fungování hospodářství. V letech 1991 - 1998 došlo k poklesu HDP na méně než 40% a životní úroveň většiny obyvatel se prudce snížila. Negativní vývoj kulminoval devalvací v roce 1998 a politickou krizí (v letech 1998–1999 se vystřídalo pět premiérů). Propad se však zastavil a nastalo hospodářské oživení, díky snížení kursu rublu a zpřísnění rozpočtové politiky. To umožnilo výrazně omezit neplatičství a barterové obchody. V roce 1999 došlo poprvé po dlouhé době ke zvýšení objemu zahraničních investic.\n\n31. prosince 1999 prezident Jelcin oznámil svůj odchod z politiky a pověřil výkonem prezidentských pravomocí předsedu ruské vlády Vladimira Putina. Ten vyhrál v prezidentských volbách v březnu 2000 a stal se tak druhým prezidentem Ruska. Mandát obhájil v roce 2004 a opakovaně se čtyřletou přestávkou i roku 2018. Putinovi se podařilo stabilizovat ekonomiku a státní správu, zato silně omezil demokratické svobody i nezávislý tisk a řada kritických novinářů byla zavražděna. Hospodářství zůstává závislé na vývozu nafty, plynu a zbraní. \n\n\n\n"}
{"id": "237113", "url": "https://cs.wikipedia.org/wiki?curid=237113", "title": "Sedm (film)", "text": "Sedm (film)\n\nSedm (v originále Se7en, nebo také Seven), je americký thriller režiséra Davida Finchera z roku 1995, který byl nominován na Oscara. Příběh sleduje dva detektivy, kteří vyšetřují sérii rituálních vražd, inspirovaných sedmi smrtelnými hřichy. Scénář napsal Andrew Kevin Walker. Role detektivů ztvárnili Brad Pitt a Morgan Freeman.\n\nDetektiv poručík Somerset (Morgan Freeman) má za týden odejít do důchodu. Poslední týden spolupracuje s detektivem seržantem Millsem (Brad Pitt), nezkušeným, ale odvážným detektivem, který sem byl právě přeložen. Mills je vznětlivý, temperamentní a často neovládá svůj hněv, zatímco Sommerset je uvážlivý starý profesionál.\n\nPrvní případ, který spolu řeší, se týká extrémně obézního muže, který byl nalezen mrtvý s tváří v misce se špagetami. Kotníky a zápěstí má svázány ostnatým drátem a pod stolem stojí kbelík se zvratky. Patolog později zjistí, že muže někdo násilím donutil jíst ohromné množství jídla, pak ho kopl do boku, čímž mu protrhl žaludek a způsobil vnitřní krvácení. Jediná stopa, která by mohla odhalit vraha, je několik účtenek na jídlo, které ukazují, že vrah šel několikrát do obchodu.\n\nSomerset vyjádří kapitánovi (R. Lee Ermey) své pochyby o tom, že Mills je připraven případ vyšetřovat, a následující den přebírá Mills nový případ, ohavnou vraždu prominentního právníka Eliho Goulda. Goulda někdo donutil vyříznout si libru svého vlastního masa, na podlaze je Gouldovou krví napsáno slovo „lakota“. Poté, co Somerset objeví na prvním místě činu za ledničkou tukem napsané slovo „obžerství“, začíná si myslet, že oba případy spolu souvisí, a řekne Millsovi a kapitánovi, že pravděpodobně mohou čekat pět dalších vražd podle zbývajících pěti smrtelných hříchů: chtíč, pýcha, lenost, hněv a závist.\n\nMillsova manželka Tracy (Gwyneth Paltrow) pozve Somerseta do jejich nového domu na večeři. Po večeři začnou oba případy vyšetřovat spolu. Ptají se vdovy po Gouldovi, zda si na fotografiích místa činu nevšimne něčeho neobvyklého, ona si všimne, že obraz v kanceláři je vzhůru nohama. Za obrazem detektivové objeví na zdi otisky prstů a rukou, které tvoří text „Pomoc“. Otisky patří známému drogovému dealerovi, o kterém si ale Somerset myslí, že vrahem není.\n\nUkáže se, že Somerset měl pravdu. Muže jménem Victor najdou přivázaného k jeho posteli, živého, ale v hrozném mentálním a fyzickém stavu po roce bez pohybu. Nad postelí je výkaly napsané slovo „lenost“. Vrah zde zanechal hromadu fotografií a vzorky různých tělesných tekutin oběti, které ukazují, že se jim vrah vysmívá. Přijede fotograf, Mills se rozčílí a zaútočí na něj, ale muž stihne pořídit Millsovu fotku. V této době se Tracy tajně setká se Somersetem a řekne mu, že je těhotná. Ještě to neřekla svému muži, protože si není jistá, jestli si chce dítě nechat.\n\nVyšetřování nikam nevede, a tak Somerset ilegálně zaplatí kontaktu v FBI, aby vytiskl seznam jmen ve vládní databázi „označených“ knih, o které by se podle Somerseta vrah mohl zajímat. Podle seznamu přijdou na možného vraha, jmenuje se Jonathan Doe. Když navštíví Doeův byt, Doe přijde a na chodbě na ně začne střílet. Později Doe zvládne srazit Millse k zemi. Doe bezmocnému Millsovi přitiskne pistoli k hlavě. O několik sekund později se Doe rozhodne ho nezastřelit. Pak uteče pryč a Somerset přijíždí Millsovi na pomoc.\n\nMills chce prohledat Doeův byt, to ale Somerset odmítá s námitkou, že potřebují důvod, aby tam vstoupili, protože Doeovu adresu našli nelegálně. Mills předstírá, že souhlasí, ale pak, když se Somerset chystá odejít, vykopne dveře. Rozhodnou se zaplatit bezdomovci, za vymyšlenou historku, že byt našli legálně. Detektivové prohledají Doeův byt a najdou noviny a fotky možných obětí, včetně fotografie prostitutky. Najdou i fotku Millse, kterou fotograf pořídil, ukazující, že Doe se objevil na místě činu s obětí lenosti.\n\nDetektivové jsou brzy povolání na místo další oběti (prostitutka). Na dveře pokoje je vyryto slovo chtíč, uvnitř je tělo prostitutky, policie a muž v šoku, který křičí: „Sundejte ze mě tu věc!“. Na stanici muž, který se silně třese, říká, že vrah ho donutil přivázat na sebe kožený penis s ostřím na konci a pak znásilnit prostitutku a tím ji zmrzačit k smrti.\n\nPátá oběť se objeví následující den po telefonním hovoru Johna Doea na policejní velitelství. Ve své posteli je nalezena mrtvá modelka. Doe jí ustřihl nos – pak jí nabídl možnost volby: žít s jejím znetvořením nebo spáchat sebevraždu. K jedné ruce jí přilepil prášky na spaní (kterými se mohla předávkovat) a k druhé ruce telefon (aby mohla zavolat pomoc). Tím, že si vybrala sebevraždu, souhlasila se hříchem pýcha, které je napsáno rtěnkou na záhlaví postele.\n\nMills a Somerset se vrátí na policejní velitelství, kde na ně v recepci zavolá muž, jehož ruce a košile jsou pokryty krví tří osob: jeho vlastní, od neustálého odřezávání si špiček prstů; modelky a ještě jedné neidentifikované oběti. Tento muž je brzy označen jako Doe (Kevin Spacey). Přes svého právníka (Richard Schiff) Doe nabízí, že se přizná ke všem vraždám, ale pod podmínkou, že ho detektivové doprovodí na místo, o kterém Doe říká, že tam jsou dvě další těla. Právní zástupce Doea hrozí, že odmítnutí nabídky povede k tomu, že Doea bude hájit jako nepříčetného. Mills se rozhodne pro plné přiznání.\n\nKdyž přijedou na místo určené Doeem, přijede dodávkový vůz. Somerset dodávku zastaví několik set metrů od Millse s Doeem a promluví s řidičem, který říká, že o ničem neví, má pouze doručit balíček. Krabice je adresovaná Millsovi, ale Somerset se rozhodne ji otevřít. Po otevření od krabice hrůzou odskočí a zakřičí na Millse, který se snaží ignorovat Doeovy poznámky, aby odhodil zbraň a nepřibližoval se ke krabici.\n\nZatímco Somerset běží zpět k Millsovi a Doeovi, Doe prozradí Millsovi, že potom, co Mills odešel do práce, navštívil Tracy a zkoušel „hrát manžela“. Nezávisle na bohatství, Doe záviděl plody běžného mužského života, a tedy je jeho hříchem závist. Doe vyzradí, že zabil Tracy, a pak přidá: „Vzal jsem si suvenýr … její pěknou hlavu“. Doe si pak dobírá Millse, když zjistí, že Mills nevěděl o Tracyině těhotenství.\n\nRozzuřený a zděšený Mills zvažuje zabití Doea. Somerset se ho pokouší zastavit tím, že Doe chce, aby ho zabil. Tím bude Doe potrestán za závist a Mills, který ho zabije, se stane ztělesněním hněvu a Doeovo dílo bude dokonáno. „Jestli ho zabiješ, vyhraje,“ říká Somerset. Nicméně rozrušený a emotivní Mills střelí Doea do hlavy a zbytek zásobníku vyprázdní do jeho těla.\n\nV další scéně odváží Millse v policejním voze. Kapitán se ptá Somerseta: „Kam půjdeš?“ Somerset unaveně odpoví: „Budu poblíž,“, čímž naznačuje, že neodchází do dlouho očekávaného důchodu.\n\nÚplně nakonec Somerset cituje Ernesta Hemingwaye: „Ernest Hemingway jednou řekl: Svět je krásné místo a stojí za to o něj bojovat. Souhlasím s druhou částí.“\n\n"}
{"id": "237114", "url": "https://cs.wikipedia.org/wiki?curid=237114", "title": "Zesilovač", "text": "Zesilovač\n\nZesilovač je elektronické zařízení, které je schopno transformací elektrické energie z vnějšího napájecího zdroje měnit parametry vstupního signálu. Z hlediska elektroniky bývá považován za aktivní dvojbran (nelineární), který je tvořen zesilovacím prvkem a pomocnými obvody zajišťující nastavení a stabilizaci pracovního bodu.\n\nObvykle zesilovač slouží především k zesílení amplitudy signálu, nebo jeho úrovně (u stejnosměrných zesilovačů), na požadovanou hodnotu. Používá se ale i v zapojeních, kde je potřeba změnit tvar signálu a jiných.\n\nZesilovače můžeme dělit podle konstrukce, zesilovacího média, podle velikosti budícího signálu, podle typu budícího signálu nebo například podle třídy zapojení. Obvykle udávanými parametry jsou u nich zisk, šířka zesilovaného pásma a zkreslení.\n\nČasto bývá v zařízeních použita kombinace zesilovačů, které signál upravují postupně – nejprve je zesílen předzesilovačem, potom zesilovačem (který by ale s nepředzesíleným signálem nebyl schopen pracovat), a nakonec výkonovým zesilovačem.\n\n\n\n\n\n\n\nV zesilovači třídy A pracují výstupní tranzistory (nebo elektronky) v lineární části své charakteristiky. To znamená, že vedou částečně, proto má zesilovač třídy A vysokou linearitu (malé zkreslení), ale velmi malou účinnost.\n\nU zesilovačů, pracujících ve třídě B, vedou výstupní tranzistory jen v jedné půlvlně vstupního signálu. K zesílení obou půlvln jsou nutné dva prvky, z nichž jeden zpracovává kladné výstupní úrovně a druhý záporné. Třída B vykazuje ve srovnání s třídou A mnohem větší účinnost, trpí však velkým přechodovým zkreslením v oblasti, kde výstupní signál prochází nulou. (Ve skutečnosti v reálném zesilovači při velmi malých signálech budou pracovat v obou půlvlnách oba tranzistory, protože klidový proud v praxi nemůže být nulový.)\n\nKompromisem mezi třídami A a B je třída AB, kterou charakterizuje větší účinnost (ve srovnání s třídou A) a menší zkreslení (srovnáme–li s třídou B). Za vše může jednoduchý posun pracovního bodu obou tranzistorů tak, aby vedly i v oblasti minimálních amplitud, kde zesilovač třídy B vykazuje nepříjemné nelinearity. V praxi to znamená aktivitu obou tranzistorů i v případě malých signálů (třída A). Při větších amplitudách je jeden z tranzistorů po část periody zcela uzavřen.\n\nPro nízkofrekvenční zapojení nemá význam, zato ve VF technice se dobře uplatní pro vysílače AM a FM. Tranzistor není otevřen ani polovinu periody vstupního signálu (předpětí báze). Pracovní bod C se pohybuje v aktivní oblasti po mnohem kratší dobu než je 180° a nachází se na „prodloužené“ převodní charakteristice. Vzniklé zkreslení není překážkou, jestliže je v kolektoru VF rezonanční obvod. Zesilovač vyžaduje větší budicí signál, ale zároveň pracuje s nejvyšší účinností.\n\nZesilovače třídy D pracují v pulsním režimu podobně jako spínané napájecí zdroje – velmi rychle (s kmitočtem mnohonásobně vyšším než je maximální přenášený kmitočet) přepínají výstup mezi maximálním a nulovým napětím. Běžný reproduktor nestačí sledovat rychlé změny, takže okamžitá výchylka membrány závisí na poměru dob vypnutí a zapnutí. Obvykle se nespoléhá na vlastnosti reproduktoru, ale je použita dolní propust, která složky s vysokými kmitočty odfiltruje. Spínaný signál pro koncový stupeň se získá pomocí pulzně šířkové modulace nebo delta modulace. Hlavní výhodou celé konstrukce je účinnost, která často přesáhne i 90 %, protože výstupní tranzistory jsou během své činnosti buď zcela sepnuty nebo úplně nevodivé. Tímto způsobem se vyloučí situace, kdy tranzistor vede částečně, kdy při poměrně velkém proudu na něm vzniká velký úbytek napětí, takže se velké množství energie musí proměnit na teplo. Moderní zesilovače třídy D poskytují stejně věrnou reprodukci jako zesilovače třídy AB.\n\nTřída G se velmi podobá zesilovacím strukturám třídy AB, snad jen s tím rozdílem, že s radostí využije dvě nebo i více napájecích hladin. Pokud potřebujeme zpracovat malé signálové úrovně, zesilovač zvolí nižší napájení. Porostou‑li amplitudy, pomůže si celá struktura vyšší hladinou napájecího napětí. Zesilovače třídy G tak mohou ve srovnání s třídou AB mít větší účinnost, protože maximální velikost napájecího napětí využijí jen v případě skutečné potřeby, zatímco zesilovače třídy AB poběží z plného napájení neustále.\nZesilovače třídy H regulují své napájecí napětí s cílem minimalizovat napěťové úbytky na koncovém stupni. Praktické provedení pak zahrnuje větší počet diskrétních úrovní nebo dokonce plynule nastavitelnou velikost napájecího napětí. Ačkoli se na první pohled může velmi podobat způsobu, kterým snižuje výkonové ztráty třída G, nebudeme v případě třídy H nutně vyžadovat více napájecích zdrojů. Tento přístup je při obecném srovnání s jinými návrhy komplexnější, protože vyžaduje speciální struktury, kterými zajistí předvídatelnost změn i následné řízení napájení.\n\n\n\n"}
{"id": "237116", "url": "https://cs.wikipedia.org/wiki?curid=237116", "title": "Všeobecná fakultní nemocnice v Praze", "text": "Všeobecná fakultní nemocnice v Praze\n\nVšeobecná fakultní nemocnice v Praze (zkratka VFN) je jedno z nejdůležitějších zdravotnických zařízení v Praze a současně patří mezi největší fakultní nemocnice v Česku. Celkový počet lůžek činí 1 921. Pracuje zde okolo 4 200 zaměstnanců a v roce 2009 hospitalizovala 52 775 pacientů. Jednotlivá pracoviště se nacházejí nejen na území hlavního města, ale i mimo Prahu. Nejstarší část tvoří budovy rozmístěné v druhé pražské městské části zhruba v trojúhelníku Karlovo náměstí (Praha), Karlov, Albertov na Novém městě.\n\nVšeobecná fakultní nemocnice v Praze poskytuje vysoce specializovanou lékařskou a zdravotnickou péči. Její správa spadá přímo do gesce Ministerstva zdravotnictví České republiky. Ve spolupráci s 1. lékařskou fakultou Univerzity Karlovy (1. LF UK) zde probíhají také významné výzkumné projekty a výuka studentů lékařství. Na odbornou praxi do VFN docházejí studenti středních a vyšších odborných zdravotnických škol.\n\nV roce 2019 získala nemocnice páté místo v soutěži Bezpečná nemocnice, získala je za projekt \"Zefektivnění procesu bezpečné medikace, přípravy a podávání cytostatik a biologické léčby cestou nové softwarové podpory\".\n\nPůvodní plány T. Bayera a F. L. Hergeta počítaly s umístěním nemocnice do augustiniánského kláštera na Karlově, eventuálně v premonstrátském klášteře na Strahově, či klášteře kapucínů u sv. Josefa.\n\nSituaci nakonec rozhodl sám císař Josef II. při své návštěvě Prahy v roce 1786\n\nVšeobecná fakultní nemocnice byla otevřena v roce 1790 na základě císařského výnosu Josefa II. o zdravotních ústavech v Rakouském císařství z roku 1781. Ten nařizoval, jak mají být budovány a upravovány ústavy veřejné zdravotnické péče a porodnictví pro nemajetné. Pražská všeobecná nemocnice byla založena jako čtvrtá v monarchii (po vídeňské – 1686, resp. 1784, brněnské – 1783 a olomoucké – 1787). Důvodem k pozdějšímu zahájení provozu byly finanční potíže a další technické a administrativní problémy.\n\na v rekonstruované budově bývalého ústavu šlechtičen u sv. Andělů. Součástí areálu se stala také jezuitská kolej při kostele sv. Ignáce z Loyoly. Nemocnice se rozrůstala přístavbami a přikupováním okolních pozemků a objektů. Strukturu nemocnice výrazně ovlivnila spolupráce s Univerzitou Karlovou, se kterou v současné době vytváří společná pracoviště.\n\nNěkteré objekty nemocnice jsou výrazně architektonicky či historicky cenné. Například v roce 1875 byla dokončena novogotická stavba Zemské královské porodnice, dnešní Gynekologicko-porodnické kliniky VFN „U Apolináře“. Součástí areálu VFN je i slavný Faustův dům, který využívá 1. LF UK.\n\n  Centrum podpůrné a paliativní péče\n\n  Centrum primární péče\n\n  Centrum pro cévní přístupy\n\n  Denní sanatorium Horní Palata\n\n  Dermatovenerologická klinika\n\n  Fakultní transfuzní oddělení\n\n  Foniatrická klinika\n\n  Geriatrická klinika\n\n  Gynekologicko – porodnická klinika\n\n  I. chirurgická klinika – hrudní, břišní a úrazové chirurgie\n\n  I. interní klinika – hematologie\n\n  I. klinika tuberkulózy a respiračních nemocí\n\n  II. chirurgická klinika – kardiovaskulární chirurgie\n\n  II. interní klinika – kardiologie a angiologie\n\n  III. interní klinika – endokrinologie a metabolismu\n\n  Interní oddělení Strahov\n\n  IV. interní klinika – gastroenterologie a hepatologie\n\n  Klinika adiktologie\n\n  Klinika anesteziologie, resuscitace a intenzivní medicíny (KARIM)\n\n  Klinika dětského a dorostového lékařství\n\n  Klinika nefrologie\n\n  Klinika pracovního lékařství\n\n  Klinika rehabilitačního lékařství\n\nNemocniční lékárna\n\n  Neurologická klinika\n\n  Oční klinika\n\n  Oddělení otorinolaryngologie (ORL)\n\n  Onkologická klinika\n\n  Psychiatrická klinika\n\n  Radiodiagnostická klinika\n\n  Sexuologický ústav\n\n  Stomatologická klinika\n\n  Urologická klinika\n\n  Ústav biologie a lékařské genetiky\n\n  Ústav imunologie a mikrobiologie\n\n  Ústav lékařské biochemie a laboratorní diagnostiky\n\n  Ústav nukleární medicíny\n\n  Ústav patologie\n\n  Ústav soudního lékařství a toxikologie – soudní lékařství\n\n  Ústav soudního lékařství a toxikologie – toxikologie\n\n   Ústav tělovýchovného lékařství\n\n\n"}
{"id": "237122", "url": "https://cs.wikipedia.org/wiki?curid=237122", "title": "Československá hokejová liga 1953/1954", "text": "Československá hokejová liga 1953/1954\n\n11. ročník československé hokejové ligy 1953/54 se hrál pod názvem Mistrovství republiky.\n\n18 účastníků hrálo ve třech skupinách po 6, hrálo se dvoukolově systémem každý s každým. První dvě mužstva z každé skupiny postoupila do finále, které se hrálo jednokolově systémem každý s každým. Vzhledem k plánovanému snížení počtu účastníků na 16 hrály poslední týmy jednotlivých skupin skupinu o udržení, ze které poslední dva týmy sestoupily a její vítěz hrál baráž o nejvyšší soutěž proti vítězi finálové skupiny druhé nejvyšší soutěže.\n\n\nJiří Kolouch (14/2,86/-/-),\nZdeněk Trávníček (3/1,67/-/-) –\nZdeněk Chocholatý (15/0/0/8),\nLadislav Olejník (15/2/2/10),\nBohuslav Sláma (15/0/0/8),\nStanislav Sventek (14/0/0/14) –\nSlavomír Bartoň (8/13/4/6),\nVlastimil Bubník (15/24/9/4),\nBronislav Danda (15/22/13/2),\nZdeněk Kopsa (2/0/0/0),\nČeněk Liška (14/2/2/4),\nArnošt Machovský (2/0/0/0),\nZdeněk Návrat (15/2/2/6),\nBohumil Prošek (15/7/5/6),\nFrantišek Vaněk (2/0/0/0),\nJiří Zamastil (15/13/7/2) –\nhrající trenéři Vlastimil Bubník a Bronislav Danda, kouč Václav Řezáč\n\n\n\n\n"}
{"id": "237123", "url": "https://cs.wikipedia.org/wiki?curid=237123", "title": "1978 v hudbě", "text": "1978 v hudbě\n\nTento článek obsahuje události související s hudbou, které proběhly v roce 1978.\n\n\n\n\n\ndomácí\nzahraniční\n\nKiss Meets the Phantom of the Park\n\n"}
{"id": "237124", "url": "https://cs.wikipedia.org/wiki?curid=237124", "title": "Kronfelzov (dělostřelecká tvrz)", "text": "Kronfelzov (dělostřelecká tvrz)\n\nDělostřelecká tvrz Kronfelzov (též transkripce Kronfelsov) je nerealizovaná vojenská tvrz, která byla plánována v důsledku zvolení Adolfa Hitlera kancléřem v Německu. Patřila mezi páteř obrany československého opevnění na severní hranici Československa. Stavba tvrze byla plánována do prostoru kóty 853 Kronfelzov (dnes 852 Holý vrch nebo Jílovec) asi 3 km severně od Kolštejna (dnes Branné) v Jeseníkách. Tato tvrz byla jako jediná, která byla umístěna do stavebního úseku ŽSV Staré Město pod Sněžníkem. Počet osádky byl plánován na cca 561 mužů.\n\nTvrz měla být tvořena třemi pěchotními sruby (StM-S 41-43), dělostřelecká otočná věž (StM-S 44), dělostřelecký srub (StM-S 45), minometná věž (StM-S 46) a vchodový objekt (StM-S 46a). K tvrzi měla také náležet izolovaná dělostřelecká pozorovatelna (StM-S 46b), která byla plánována na kótě 691 Gregorkoppe (dnes 695 Kozí vrch) západně od Starého Města.\n\nNa jaře 1937 byla z plánů ŘOP z časových a finančních důvodů vyškrtnuta. Na místo tvrze byly umístěny dva izolované pěchotní sruby, které byly již klasicky plánované v II. stupni odolnosti. Třetí pěchotní srub StM-S 42 byl vypuštěn bez náhrady. Místo palebné síly dělostřelecké tvrze se plánoval izolovaný dělostřelecký srub.\n\n"}
{"id": "237128", "url": "https://cs.wikipedia.org/wiki?curid=237128", "title": "Poustka (dělostřelecká tvrz)", "text": "Poustka (dělostřelecká tvrz)\n\nDělostřelecká tvrz Poustka (též Grünwald) je tvrz, která byla plánována v rámci systému československého opevnění na severní hranici Československa, přičemž měla patřit mezi páteř obrany ve svém okolí. Stavba tvrze byla plánována do prostoru kóty 658 Grünvald (dnes 669 Poustka) mezi Slavětínem a Petříkovicemi na Trutnovsku. Co do počtu zbraní se tvrz řadila k největším. Velikost osádky se plánovalo na cca 700 vojáků. Stavba tvrze nikdy nebyla zadána žádné stavební firmě.\n\nPoustka měla být tvořena pěti pěchotními sruby (T-S 45-47, T-S 51 a T-S 51a), dělostřeleckou otočnou věží (T-S 48), dvěma dělostřeleckými sruby (T-S 49 a T-S 49a), minometnou věží (T-S 50) a vchodovým objektem (T-S 50a). Délka podzemí spojující jednotlivé sruby měla činit 2 kilometry. Vzhledem k velkým výškovým rozdílům na ploše tvrze mělo být podzemí rozděleno do dvou výškových úrovní, spojených vyrovnávací schodišťovou a výtahovou šachtou.\n\nTvrz měla houfnicemi podporovat izolované pěchotní sruby nalevo až za sousední tvrz Stachelberg a napravo se palebný vějíř T-S 49a křížil s vějířem tvrze Jírová hora. Dělostřelecká tvrz měla postřelovat důležitou silnici od hranic s Německem přes Zlatou Olešnici směrem na Trutnov. Dělostřelecká otočná věž měla dostřel až k Žacléři do prostoru silnice Žacléř - Trutnov, napravo pak celý úsek hranic v prostoru Adršpach a Teplice nad Metují. Jelikož byla tvrz umístěna dostatečně blízko hranic, zasahovala její dělostřelecká postřelovatelnost hluboko na území nepřítele.\n\n"}
{"id": "237134", "url": "https://cs.wikipedia.org/wiki?curid=237134", "title": "Harmonic Worlds", "text": "Harmonic Worlds\n\n\"Harmonic Worlds\" je nahrávka Davida Hykese. Jedná se o vůbec první dlouhohrající nahrávku, pořízenou Davidem Hykesem společně s jeho sborem \"Harmonic Choir\" od úspěšného prvního alba Hearing Solar Winds z roku 1983. Na této nahrávce dochází k dalšímu rozšiřování horizontů Hykesova stylu, prezentuje zde sedm tzv. \"harmonických modů\", které vytvořil v nedávné době jako určité formální předpisy, podle kterých nyní vznikají jeho skladby a improvisace.\n\n\n"}
{"id": "237135", "url": "https://cs.wikipedia.org/wiki?curid=237135", "title": "Skutina (dělostřelecká tvrz)", "text": "Skutina (dělostřelecká tvrz)\n\nDělostřelecká tvrz Skutina je vojenská tvrz, postavená na území dnešního okresu Rychnov nad Kněžnou v Královéhradeckém kraji na obranu Československa proti nacistickému Německu. Patřila mezi páteřní stavby československého opevnění na severní hranici Československa. Stavba tvrze byla navržena do prostoru kóty 736 Skutina mezi Sedloňovem a Novým Hrádkem v Orlických horách. Velikost osádky se plánovala na 679 vojáků. Stavba tvrze byla zadána stavební firmě \"Dr. Ing. Karel Skorkovský, civilní inženýr stavební a stavitel, akciová společnost\" a 14. prosince 1937 byla započata výstavba. Zadávací částka činila 31 843 990,40 Kč.\n\nTvrz měly tvořit dva pěchotní sruby (N-S 48 \"U stodol\" a N-S 49 \"Pod lesem\"), dělostřelecká otočná věž (N-S 50 \"Na kótě\"), minometná věž (N-S 51 \"Na mezi\"), dělostřelecký srub (N-S 52 \"Bažina\") a vchodový objekt (N-S 52a \"V lese\"). Minometná věž (N-S 51 \"Na mezi\") současně s tvrzí zadána nebyla, ta měla být dodatečně doplněna, avšak na jejím předpokládaném místě byla zřízena šachta do podzemí. Jako u všech tvrzí měly být postaveny jako první pěchotní sruby, které měly uzavřít linii opevnění. V červenci 1938 byl vybetonován první pěchotní srub N-S 48 a o měsíc později i druhý N-S 49. Oba sruby dodnes stojí ve výkopech, nebyly zavezeny, ani osazeny zvony. Doposud lze v okolí těchto srubů nalézt známky pracovních domů, těžebních jam apod. Z tvrze byly vybetonovány pouze zmíněné dva pěchotní sruby a zbytek tvrze včetně podzemí zůstal v září 1938 v různém stavu prací. Práce na tvrzi byly definitivně zastaveny 30. září 1938. Podzemí tvrze bylo vyražené pouze z části a chodby proto nenavazují. Nejlblíže k dokončení měla chodba mezi sruby N-S-48 a N-S-49, kde ke spojení chybí pouze 8 m.\n\nTvrzové zbraně měly nalevo podporovat linii pěchotních srubů až k Náchodu a palebný vějíř dělostřeleckého srubu se měl překrývat s palebným vějířem srubu N-S 76 \"Amerika\" z nalevo situovaného Dobrošova. Palba dělostřelecké otočné věže mohla podporovat palbu i obranu linie a spolupracovat s otočnou věží z Haničky napravo.\n\nPěchotní srub N-S 48 \"U Stodol \"je v současné době veřejně přístupný, a to včetně 36 m hluboké šachty a malé části nedokončeného podzemí tvrze. Uvnitř srubu se nachází muzeum s dobovými zbraněmi i vybavením.\n\nV okolí srubu N-S 48 jsou k vidění ukázky různých typů protitankových a protipěchotních překážek. Součástí prohlídkové trasy je také blízký objekt lehkého opevnění vzor 37, typ A-180 Z.\n\n\n"}
{"id": "237136", "url": "https://cs.wikipedia.org/wiki?curid=237136", "title": "Pravda (hrad)", "text": "Pravda (hrad)\n\nZřícenina hradu Pravda stojí na zalesněném opukovém ostrohu v oblasti přírodního parku Džbán, mezi vesnicemi Pnětluky a Domoušice v okrese Louny, v katastrálním území Konětopy u Pnětluk spadajícím do obce Pnětluky, asi 2 kilometry severozápadně od železniční stanice Domoušice, v nadmořské výšce 481 metrů. Zřícenina je volně přístupná a z okolních vesnic k ní vedou turistické značené cesty. Od roku 1964 je chráněna jako kulturní památka.\n\nPokud jde o dobu založení hradu, dělí se historikové na dva tábory. Heber, Veselý, Brod, Štědrý, Bořivoj Lůžek (v Andělem editované monografii) a Durdík je kladou do čtrnáctého století, zatímco Sedláček, Menclová a Roedl až do patnáctého století. Pravděpodobnější je druhá alternativa. Rok 1380, který jako první zmínku nebo rok založení uvádějí někteří z první skupiny, není doložený žádným písemným pramenem. Několik vykopaných a vyobrazených střepů údajně ze čtrnáctého století není průkazných – datace je nejistá a kromě toho nemusely souviset s výstavbou fortifikace. Závažným nedostatkem je, že na Pravdě nebyl proveden archeologický výzkum. Je dále velice nepravděpodobné, že by se název hradu za celé předhusitské období neobjevil v přídomku některého ze šlechticů, kteří by ho vlastnili. Kromě toho samotný název hradu evokuje dobu počátků husitství. Tomáš Durdík však prokázal na hradě dvě stavební fáze. Lze proto vyslovit hypotézu, že se stavbou Pravdy začal ve třicátých letech patnáctého století Beneš z Kolovrat, který v té době sídlil na tvrzi v Pnětlukách, vesnici pod hradem. V případě Pravdy se nejednalo o rezidenční sídlo, nýbrž opěrný bod, sloužící jako útočiště v neklidných válečných dobách. Je pravděpodobné, že hrad do dnešního rozsahu dostavěl, snad v šedesátých letech patnáctého století, Benešův syn Jan z Kolovrat, poté, co Beneš přesídlil do Mašťova. Nicméně ani Beneš, ani Jan přídomku „na Pravdě“ neužívali.\n\nPrvní písemná zmínka o hradu pochází až z roku 1523, kdy Jan starší Mašťovský z Kolovrat prodal Pravdu za 6750 kop grošů českých Děpoltovi z Lobkovic († 1527). V té době byl hrad administrativním centrem panství, kam patřilo několik vesnic a městečko Ročov. Po smrti Děpolta majetek zdědila jeho manželka Anežka Míčanová z Klinštejna, která jej postoupila Jiřímu z Lobkovic. V roce 1533 na Pravdě, využívané tehdy nejspíše jako lovecký hrad, sídlil lobkovický úředník Jan z Mlékovic. Způsob bydlení na Pravdě postupně přestal odpovídat nárokům šlechty a mimoto ležel hrad stranou důležitých komunikací. Proto se jeho lobkovickým majitelům nevyplatilo investovat do jeho opravy. Už v roce 1593 je uváděn jako \"zámek pustý, který slove Pravda\". Roku 1681 připadl pustý hrad do divického panství, s nímž roku 1802 přešel do majetku Schwarzenbergů. V druhé polovině devatenáctého století se stal hrad Pravda, zřejmě i kvůli symbolické síle svého názvu, jedním z poutních míst českého národního obrození a konaly se zde tábory lidu, například 12. července 1868 za účasti několika tisíc lidí. V dnešní době se hrad stal cílem turistů a trampů, kteří na nádvoří často táboří, a místem konání různých setkání a festivalů. Během dvacátého století se stav hradu výrazně zhoršil, Společnost hradu Pravda se pokoušela ho stabilizovat.\n\nPravda představuje vrcholný projev fortifikačního umění poloviny 15. století, který reagoval na rozvoj dělostřelectva. Těžiště obrany hradu již neleželo na hradební zdi samotné a vnitřním příkopu, nýbrž na mohutném zemním valu v severní části předhradí. V jeho nárožích byla vybudována dvě čtvrtokrouhlá dělostřelecká postavení, která umožňovala aktivní obranu. Jak val, tak zbytky dělostřeleckých postavení se dochovaly. Hrad má trojúhelníkové jádro, které obíhá hluboký příkop, nad nímž je navrstven vnitřní zemní val. Obvod hradu obíhal parkán, přístupný brankou v severní hradbě, kudy bylo možné na něj zavážet děla. Obytné a hospodářské budovy hradu přiléhaly k hradbě. Jedinou věžovou stavbou na Pravdě byla rozložitá nízká vstupní brána. Dochovaly se zbytky dvou budov: při západní hradbě plochostropý trojprostorový palác, při jihovýchodní hradbě podsklepená budova, z níž se dochoval portál a okénko.\n\nSeverovýchodně od hradu stával opevněný poplužní dvůr, který zanikl zřejmě v době, kdy byl hrad opuštěn. Dochovaly se z něj valy, kterými byl opevněn.\n\n\n\n"}
{"id": "237137", "url": "https://cs.wikipedia.org/wiki?curid=237137", "title": "Olympie", "text": "Olympie\n\nOlympie, Starověká Olympie (řecky: Αρχαία Ολυμπία, \"Starověká Olympie\") je město v řecké regionální jednotce Élida v kraji Západní Řecko. Leží na západě Peloponéského poloostrova 19 km od Pyrgu. K roku 2011 žilo v obci Starověká Olympie 13 409 obyvatel, z čehož pouze 835 připadalo na samotné město Starověká Olympie. Ta vyrostla v těsném sousedství archeologického parku s památkami stejnojmenného antického svatostánku. Malé město má jednu hlavní třídu, množství hotelů a obchodů se suvenýry.\n\nObec Starověká Olympie od roku 2011 zahrnuje 4 obecní jednotky. Více než tři pětiny obyvatel žijí v obecní jednotce Starověká Olympie. V závorkách je uveden počet obyvatel obecních jednotek a komunit.\n\nOlympie byla svatostánek antického Řecka, nacházející se v Elidě, na východ od Pyrgu. V obecnou známost vešla jako dějiště antických olympijských her. V průběhu 19. a 20. století byly její pozůstatky odkryty a lokalita zpřístupněna veřejnosti. V roce 1961 byl na východním úpatí Kronova pahorku otevřen areál Mezinárodní olympijské akademie. V roce 1989 byl archeologický park zapsán na Seznam světového dědictví UNESCO.\n\nPočátky osídlení spadají do poloviny 2. tisíciletí před naším letopočtem a pravděpodobně už okolo roku 1000 před naším letopočtem se tu konaly náboženské slavnosti na počest nejvyššího řeckého boha Dia. V roce 776 př. n. l. se tu konaly první olympijské hry, o kterých se dochovaly záznamy. Ty se pak konaly pravidelně jednou za čtyři roky, než je roku 394 zakázal římský císař Theodosius I. Hry pak sice ještě nějaký čas byly organizovány, již ale pouze na lokální úrovni.\n\nPrvní známky postupného úpadku se objevují ve 3. století. Řecko se tehdy jako součást Římské říše dostalo do hluboké krize, což mělo negativní dopady i na samotnou Olympii. Stavební aktivita se zcela zastavila a práce na sochařské výzdobě byly značně utlumeny.\nV roce 256 vtrhl do země germánský kmen Herulů.\nV roce 394 vydal římský císař Theodosius I. edikt, kterým zakázal olympijské hry a krátce na to vtrhl do Olympie další germánský kmen, tentokrát Vizigóti.\nRoku 426 vydává císař Theodosiuse II. edikt, ve kterém znovu opakuje zákaz Olympijských her, navíc nařizuje zničit všechny pohanské chrámy. Co v Olympii po vykonání tohoto rozkazu zbylo, bylo zničeno zemětřeseními provázenými záplavami v roce 522 a 551.\n\nPrvní Evropan, který se vydal do Řecka vyhledat Olympii, byl pomořanský Němec Matthias Palbitzki. Svoji cestu uskutečnil v letech 1645 až 1648.\n\n\n"}
{"id": "237140", "url": "https://cs.wikipedia.org/wiki?curid=237140", "title": "Songs in Red and Gray", "text": "Songs in Red and Gray\n\nSongs in Red and Gray je šesté řadové album americké písničkářky Suzanne Vega. Vyšlo v roce 2001.\n\n"}
{"id": "237145", "url": "https://cs.wikipedia.org/wiki?curid=237145", "title": "Biecz", "text": "Biecz\n\nBiecz je polské město v Malopolském vojvodství. Je to jedno z nejstarších měst v Malopolsku, bylo založeno v roce 1257. Počet obyvatel v roce 2008 byl 4 569.\n\n\n"}
{"id": "237150", "url": "https://cs.wikipedia.org/wiki?curid=237150", "title": "Live in London (album, Deep Purple)", "text": "Live in London (album, Deep Purple)\n\nLive in London je koncertní album skupiny Deep Purple. Záznam byl pořízen 22. května 1974 v Kilburn State Gaumont pro rozhlasovou stanicí BBC, na vinylu však nebyl vydán až do roku 1982. Na koncertu vystoupila sestava označovaná jako Mark 3: Blackmore/Coverdale/Hughes/Lord/Paice, která též nahrála album \"Burn\".\n\nAutory písní byli David Coverdale, Ritchie Blackmore, Jon Lord a Ian Paice, pokud není označeno jinak.\n\n\n"}
{"id": "237152", "url": "https://cs.wikipedia.org/wiki?curid=237152", "title": "Microsoft Silverlight", "text": "Microsoft Silverlight\n\nSilverlight je zastaralá aplikační platforma vytvořená společností Microsoft, která je určena pro vývoj businessových a multimediálních aplikací (RIA). Aplikace psané pomocí této technologie mohou běžet v rámci webového prohlížeče Internet Explorer. Dříve mohly běžet i v dalších prohlížečích jako Mozilla Firefox, Safari a Google Chrome, nebo v režimu \"out of browser\", tedy ve vlastním okně mimo prohlížeč. Od r. 2012 není tato platforma dále rozvíjena.\n\nUživatelské rozhraní se typicky definuje pomocí deklarativního programovacího jazyka XAML, který kromě vzhledu uživatelského rozhraní může popisovat například i animace a vazby na data. Jedna z nejsilnějších stránek Silverlightu je přehrávání videa, v posledních verzích ale přibylo mnoho funkcí, které je možné využít při tvorbě business aplikací (například různých webových informačních systémů). Silverlight podporuje video v HD kvalitě a kodek VC-1, který využívá HD DVD i Blu-ray.\n\nJako vývojové prostředí se používá Visual Studio, ale je možno použít i opensourceové řešení Eclipse4SL.\n\nJako programovací jazyk pro aplikační logiku používá Javascript. Tato verze byla vytvářená pod přezdívkou \"Windows Presentation Foundation/Everywhere (WPF/E)\" a byla vypuštěna v roce 2007. Zahrnující základní složky frameworku, díky kterému obsahuje vlastní uživatelské rozhraní, grafiku, animace, možnost přehrávání médií (audio/video), obrázky aj.\n\nTato verze sestává z následujících součástí:\n\n\nV této verzi vypadá spouštění a fungování následovně:\n\nPři spuštění Silverlightu se nejdříve načte \"Silverlight control\" z HTML stránky, která následovně načte soubor XAML. Soubor XAML obsahuje \"plátno\", které slouží jako podklad pro další elementy. Silverlight umožňuje nejrůznější množství geometrických útvarů - od přímky, elipsy a podobných tvarů, až po texty, obrázky, média atp. Tyto elementy jsou následovně propoziciovány tak, abychom dosáhli chtěného vzhledu aplikace. Tyto možnosti mohou být také \"zanimovány\" tzv. \"Event triggers\". Některé animace jsou přednastaveny, další mohou být vytvořeny jako součást již předdefinovaných. I pohyb myši/klávesnice může vyvolat \"Event\" (událost), která se může zpracovat různými scripty.\n\n\nPůvodně se jednalo o verzi 1.1, která byla v listopadu 2007 přejmenována na 2.0. Zde je možné jako programovací jazyk využít C#, VB.NET, Javascript a IronPython a jsou k dispozici i standardní ovládací prvky, které ve verzi 1.0 citelně chybí.\n\nDostupné ovládací prvky (widgety):\n\nDále verze 2.0 nově podporuje:\n\nDíky této poslední novince je přehrávač médii schopen vybrat bit-rate (kvalitu audia/video) na základě výkonnosti CPU\na celkového výkonu počítače.\nVerze 2 následovně nabízí omezený přístup k souborovému systému aplikacích pod ním vytvořených. Nalezená data se dají ovšem otevřít pouze v módu pro čtení a navíc je zakryto např. uživatelské jméno pro zachování anonymity apod.\nFunkce DeepZoom, technologie umožňující přirozeně přiblížit a oddálit obrázek kolečkem myši. Obrázky se mohou zvětšovat od 2 nebo 3 megapixelů až po gigapixel. Nově přidává .NET Framework Windows Presentation Foundation → pro vytvoření nového, bohatšího a lepšího uživ. prostředí podporující dokumenty, média (audio/video), animace, objekty WPF apod. Také přináší více jak 30 možností, jak takové prostředí ovládat (textová okna, „CheckBox“, posuvníky, „ScrollViewer“, kalendář aj.), viz ovládací prvky.\n\nVerze 3 byla ohlášena 12. září 2008, v Amsterdamu a téměř rok poté, 9. července, byla vydána finální verze.\n\nSilverlight 3 přináší další možnosti ovládání uživ. prostředí, např.: datové mřížky, prohlížení stromové struktury, nejrůznější panely a datový formulář. Verze 3 také podporuje přesměrování pomocí hypertextových odkazů a tzv. deep-linking (odkazování přímo na specifickou stránku).\nNově nabízí podporu Advanced Audio Coding, H.264 (video), možnost přehrávání HD video (1080p), podpora Pixel Shaderů a možnosti předělání 2D do 3D. Kvůli všem těmto graficky náročným operacím podporuje nyní Silverlight i využívání grafické karty, GPU.\nVerze 3 přináší tzv. “element-to-element“ provázání = jeden element (tlačítku) může být napojen na druhý element (posuvník) tvořící tak nové ovládání.\nDokonce je od této verze možné aplikaci spouštět i mimo okno prohlížeče, jako klasickou aplikaci (takzvaný out-of-browser). A v neposlední řade podpora SEO.\n\nVerze 4 byla oznámena dne 18. listopadu 2009 na události Professional Developers Conference v Los Angeles a následně 15. dubna 2010 vydáno konečná verze.\nVerze 4 nově nabízí:\n\n\nV neposlední řade tato verze vylepšuje i out-of-browser klienta následujícími novinkami:\n\nVerze 5 byla oznámena dne 2. prosince 2010 na události Silverlight Firestarter. První beta vydání 5. verze by mělo být v první polovině roku 2011 a v druhé polovině je naplánováno vydání finální verze. Mezi nejzajímavější novinky ve verzi 5 patří:\n\nV rámci projektu Mono je Novellem za podpory Microsoftu vyvíjen Moonlight, svobodná implementace Silverlightu.\n\n"}
{"id": "237158", "url": "https://cs.wikipedia.org/wiki?curid=237158", "title": "Robert Manning", "text": "Robert Manning\n\nRobert Manning (22. října 1816, Avincourt, Normandie – 9. prosince 1897, Dublin) byl irský inženýr a hydrolog.\n\nNarodil se v Normandii, kde žil až do smrti svého otce, a poté, v roce 1826 se společně se svou matkou přestěhoval do Irska, do Waterfordu. Od roku 1834 do roku 1845 pracoval jako účetní pro svého strýce, Johna Stephanse. V roce 1846, v době velkého hladomoru, byl přijat jako kreslič do oddělení trubního odvodnění \"(Arterial Drainage Division)\" na Irské institutu veřejných komunikací a staveb \"(Irish Office of Public Works)\". Ještě téhož roku se stal asistentem oblastního inženýra, Samuela Robertse, a poté, co ji Roberts v roce 1848 opustil, byl jmenován na jeho pozici, kterou zastával až do roku 1855.\n\nOd roku 1855 do roku 1869 byl zaměstnancem markýze z Downshiru a kromě výzkumné činnosti dohlížel i na výstavbu mostu v zátoce Dundrum Bay a navrhl zásobování vodou pro město Belfast.\n\nPo markýzově smrti, v roce 1869, se Manning vrátil na Irský institut veřejných komunikací a staveb do pozice asistenta hlavního inženýra. V roce 1874 se stal hlavním inženýrem, aby tuto pozici zastával až do odchodu do důchodu v roce 1891.\n\nManningovi se nikdy nedostalo formálního vzdělání v technických oborech ani v mechanice proudění kapalin a mohl klidně skončit jako účetní. Jak sám uvádí ve spise z roku 1895, až přečtení \"Traité d'Hydraulique\" od \"d'Aubissona des Voissons\" v něm vzbudilo opravdový zájem o hydrauliku. Jeho práci doprovázelo zejména logické myšlení a schopnost najít podstatu problému a tu potom řešit.\n\nZákladem jeho díla byla práce se sedmi v té době nejpoužívanějšími rovnicemi pro výpočet rychlosti proudění kapalin:\n\nPo dosazení stejných hodnot sklonu dna a hydraulického poloměru (používal hodnoty 0,25 m < R < 30 m) dostaneme z každé z předešlých rovnic jiný výsledek. Manning tyto výsledky porovnával a poté dospěl ke vztahu, který tyto výsledky nejlépe popisoval:\n\nformula_1\n\nManning popsal tento vztah jako zcela empirický a později ho zjednodušil na vztah:\n\nformula_2\n\naby poté na základě výsledků výzkumu Humphreyho a Abbota na řece Mississippi a stejně tak na základě práce Bazina stanovil koeficient formula_3. V roce 1885 Manning tedy přišel se vztahem:\n\nformula_4\n\nV dopise Flamentovi Manning poznamenal: \"Obrácená hodnota koeficientu formula_5 odpovídá koeficientu formula_6, který definovali švýcarští inženýři Ganguillet a Kutter; formula_5 i formula_6 je pro stejné koryto konstantní.\n\n4. prosince 1889, v 73 letech, Manning předal tento vzorec irskému institutu veřejných komunikací a staveb. Publikován byl v roce 1891 v jeho pojednání nazvaném \"Proudění vody v otevřených korytech a potrubí (On the flow of water in open channels and pipes)\" vydaném \"Transactions of the Institution of Civil Engineers\" v Irsku.\n\nManning neměl rád svůj vlastní vzorec a to hned ze dvou důvodů:\n\nPrávě z těchto dvou důvodů ještě upravil svůj vztah na:\n\nformula_9\n\nkde formula_10 je barometrický tlak na rtuťovém sloupci v metrech a konstanta formula_5 je bezrozměrné číslo, které se mění v závislosti na tvaru a povrchu koryta.\n\nNicméně od konce 19. století a hlavně od začátku 20. století je v učebnicích hydrauliky výše uvedený vztah psán ve tvaru:\n\nv imperiální měrové soustavě\n\nformula_12\n\nv soustavě metrické\n\nformula_13\n\nkde formula_14 je rychlost proudění v m.s, formula_6 je drsnostní součinitel, formula_16 je hydraulický poloměr a formula_17 je podélný sklon dna koryta. Tento vztah je nazýván Maningovou rovnicí. Součinitel 1,49 je převodní součinitel mezi imperiální a metrickou měrovou soustavou.\n\nPorovnáním s Chézyho rovnicí lze získat Chézyho rychlostní součinitel podle Manninga ve tvaru (pro metrickou měrovou soustavu)\n\nformula_18\n\nHistorii vzniku a zajímavé poznámky lze kromě internetového odkazu níže nalézt v publikaci \n\n"}
{"id": "237159", "url": "https://cs.wikipedia.org/wiki?curid=237159", "title": "Dyšna Kylchap", "text": "Dyšna Kylchap\n\nKylChap je speciální dyšna, vyvinutá na sklonku parní éry francouzským konstruktérem André Chapelonem. Protože se inspiroval vynálezem nástavce nad výfukovým potrubím, který vynalezl a v roce 1919 nechal patentovat finský konstruktér Kyösti Kylälä, byla dyšna pojmenována zkratkou z jmen obou vynálezců (Kyösti Kylälä a André Chapelon).\n\nZákladní myšlenkou této dyšny je několikanásobné mísení páry se spalinami a rozdělení proudů páry pomocí speciálního nástavce. \n\nPára z výfukové trysky proudí prostorem dýmnice nejprve do nástavce, který její proud rozdělí na čtyři části. Z tohoto nástavce proud putuje opět prostorem dýmnice k dalšímu nástavci a z něj (opět dýmnicí) do komína. \n\nDíky tvarování celého systému se proti klasické dyšně několikanásobně lépe využije energie páry k vytvoření podtlaku a čerpání spalin do komína. To umožňuje použít výfukovou páru o nižším tlaku, snížit protitlak na písty při výfuku a tak zvýšit účinnost celého stroje.\n\nDyšna kylchap byla používána ve Francii, u některých britských lokomotiv, například na stroji Flying Scotsman i rekordní lokomotivě 4468 Mallard a v široké míře u poválečných lokomotiv v Československu (například řady 387.0, 475.1, 477.0, 486.0, 498.0, 498.1 a 556.0). U těchto strojů byla dyšna dvojitá (dvě identické soustavy za sebou, komín byl pak dvojitý)\n\n"}
{"id": "237161", "url": "https://cs.wikipedia.org/wiki?curid=237161", "title": "Aut", "text": "Aut\n\nV některých míčových sportech se jako aut, out či zámezí označuje situace, při které se míč (popř. hráč s míčem) dostane mimo vymezenou hrací plochu.\n\nVelká část sportovních disciplín provozovaných na přesně vymezeném hřišti zná přestupek spočívající v tom, že míč (případně hráč s míčem) opustí vymezený prostor hřiště. (Někdy též pokud se dotkne stropu nebo předmětu či osoby mimo hrací plochu.)\n\nVe sportech, ve kterých týmy bojují o míč na společném hřišti (basketbal, fotbal, ragby, pozemní hokej), je zpravidla trestem ztráta míče ve prospěch soupeře, který míč do hry uvede předepsaným způsobem (typicky vhazováním či jiným rozehráním z místa, kde míč hrací plochu opustil, ve fotbale též rohovým kopem). V některých sportech (lední hokej, florbal) je hřiště obehnáno mantinelem, aby se míč (nebo puk) pokud možno udržoval na hrací ploše; v takových sportech nastává podobná situace méně často.\n\nVe sportech hraných na hřišti odděleném sítí (volejbal, tenis, badminton, nohejbal) bývá důsledkem bodový zisk protistrany, po kterém hra pokračuje standardně novým podáním.\n\nJednotlivé sporty se liší definicí toho, kdy už je míč mimo hrací plochu. Např. ve fotbale musí míč zcela opustit hrací plochu celým svým objemem (tzn. nejvnitřnější bod míče musí být až za nejvzdálenějším bodem čáry), aby se jednalo o aut; v basketbale stačí, když se míč (nebo hráč, který ho drží) dotkne hraniční čáry, naproti tomu však hráč, který stojí uvnitř hřiště, smí držet míč ve vzduchu i mimo hřiště. V tenise či volejbale je rozhodující ta část míče, která se dotkla země, a pokud se alespoň částečně dotkla čáry, o aut se nejedná. Zejména v těchto sportech se někdy používají elektronické prostředky, které rozhodčím pomáhají rozhodnout, zda se jednalo o aut: buď zpětným zkoumáním videonahrávky, nebo specializovanými automatickými systémy označovanými např. jako „jestřábí oko“.\n"}
{"id": "237164", "url": "https://cs.wikipedia.org/wiki?curid=237164", "title": "Siligir", "text": "Siligir\n\nSiligir ( , ) je řeka v Jakutské republice v Rusku. Je 344 km dlouhá. Povodí má rozlohu 13 400 km².\n\nPramení na Středosibiřské vysočině a skrze ní protéká. Je to pravý přítok řeky Oleňok.\n\nZdroj vody je sněhový a dešťový. Průměrný průtok vody v ústí činí 70 m³/s. Zamrzá na začátku října a rozmrzá ve druhé polovině května.\n"}
{"id": "237167", "url": "https://cs.wikipedia.org/wiki?curid=237167", "title": "Československá hokejová liga 1954/1955", "text": "Československá hokejová liga 1954/1955\n\n12. ročník československé hokejové ligy 1954/55 se hrál pod názvem Mistrovství republiky.\n\n16 účastníků bylo rozdělených do dvou skupin po 8, ve skupině se hrálo dvoukolově systémem každý s každým. První dvě mužstva z každé skupiny postoupila do finále, které se hrálo jednokolově systémem každý s každým. Mužstva na posledních místech ve skupinách sestoupila.\n\n\nJiří Kolouch (17/2,29/-/-),\nZdeněk Trávníček (2/0,00/-/-) –\nLadislav Chabr (17/4/2/-),\nLadislav Olejník (17/0/1/-),\nFrantišek Mašlaň (17/0/1/-),\nBohuslav Sláma (17/4/3/10) –\nSlavomír Bartoň (10/12/4/-),\nVlastimil Bubník (17/15/7/-),\nBronislav Danda (17/11/11/-),\nZdeněk Návrat (17/9/8/-),\nBohumil Prošek (17/9/11/22),\nMiroslav Rys (2/0/0/-),\nRudolf Scheuer (17/4/3/-),\nKarel Šůna (17/9/3/-),\nFrantišek Vaněk (17/11/8/-),\nJiří Zamastil (17/5/4/-) –\nhrající trenéři Slavomír Bartoň, Vlastimil Bubník a Bronislav Danda, trenéři Slavomír Bartoň (od ledna 1955) a Vladimír Bouzek (od března 1955)\n\nKvalifikace se zúčastnilo šest vítězů jednotlivých skupin druhé nejvyšší soutěže. První dva týmy postoupily do nejvyšší soutěže.\n\n\n"}
{"id": "237168", "url": "https://cs.wikipedia.org/wiki?curid=237168", "title": "Mómos", "text": "Mómos\n\nMómos (latinsky \"Momos či Momus\") je v řecké mytologii synem bohyně noci Nyx. Je uváděn jako bůh hany a hlouposti.\n\nZdá se, že Mómos není pravá mytická postava, je uveden v Hésiodovi nejprve jako poradce nejvyššího boha Dia, později jako nositel břitké kritiky, nakonec jako osoba, která hanobí cokoliv a kdykoliv. Je také představován jako zosobnění \"Hany\", stejně jako existuje zosobnění \"Osudu\", \"Smrti\", \"Snů\", \"Bídy\". Tyto bytosti jsou převážně potomky bohyně noci Nyx.\n\nJako kritik je Mómos ostrý a nevybíravý, dovolil si kritizovat i nejvyššího boha Dia. Ještě jako jeho rádce s přívlastkem \"Výtka\" nesouhlasil s božským rozhodnutím seslat na nehodné lidstvo potopu.\n\nNakonec byl uváděn jako bůh hlouposti, prý jedním z jeho nápadů byl ten, aby býci neměli rohy nahoře na hlavě, ale pod očima.\n\nMít boha hlouposti je možná překvapivé, avšak milé, rozhodně ale logické - vždyť jeho vliv a působení patří skupině obyvatelstva, která v žádném období lidstva nebyla co do počtu zanedbatelná.\n\nPostavu Móma ztvárnil v satyrském dramatu velký Sofoklés. Bohužel toto dílo se ztratilo. Chrámy ani sochy k jeho poctě však nikdo nebudoval a nebyl ani příliš váženým bohem.\n\n"}
{"id": "237169", "url": "https://cs.wikipedia.org/wiki?curid=237169", "title": "Jelgava", "text": "Jelgava\n\nJelgava (, starší názvy jsou také : , : , : , : ) je město ve středním Lotyšsku, 41 km jihozápadně od Rigy, na březích řeky Lielupe, původně s centrem na břehu levém. V roce 2017 mělo město 56 743 obyvatel, je tak čtvrtým největším městem Lotyšska a největším městem historické provincie Zemgale.\n\nMěsto bylo hlavním městem Kuronského a zemgalského vévodství. Během druhé světové války bylo zničeno asi 90 % města - historické centrum, veřejné budovy i železniční síť.\n\nV současnosti je Jelgava turisticky atraktivním městem; vedle několika kostelů je největší památkou pozdně barokní zámek postavený Bartolomeo Rastrellim pro vévodu Ernesta Jana Birona jako rezidence kuronských vévodů. Dnes zde sídlí zemědělská univerzita.\n\nLivonci se začali usazovat v oblasti mezi řekami Lielupe a Driksa v 10. století. V čele s jejich velitelem Konradem z Mandernu postavili křižáci Livonského řádu 1265/66 hrad Mitau (Jelgava) na existující opevnění ostrova (Pilssala). Město získalo význam jako obranné opevnění proti Litvanům, kterým se v roce 1345 podařilo Jelgavu vydrancovat.\n\nPo posledním rozpuštění Livonského řádu během Livonské války v roce 1561 se Jelgava stala součástí kuronského vévodství, které se stalo vazalským územím polsko-litevské unie.\n\nV roce 1573 získala Jelgava městská práva. V roce 1578 se stala hlavním městem sjednoceného Kuronského a zemgalského vévodství. To bylo rozděleno v roce 1596 a vévoda Friedrich Kettler ze Semgallenu se v Jelgavě usídlil. V roce 1617 bylo město opět hlavním městem sjednoceného vévodství. Během opakovaných válek mezi Polskem a Litvou byla Jelgava několikrát obléhána. Přesto se město stalo centrem obchodu a řemesel. Vzhledem k tomu, že sousedé vévodství zesílili, ruský vliv na město i na vévodství stoupal.\n\nPředposlední kuronský vévoda, Ernst Johann von Biron, Jelgavu kulturně pozvedl. Nechal postavit vévodský hrad a otevřel první veřejnou knihovnu ve městě. Rovněž podporoval konání divadelních představení u svého dvora. V roce 1775 zde poslední kuronský vévoda Peter von Biron založil univerzitu Academia Petrina, která se stala centrem vzdělanosti a kultury v zemi. \n\nPo vypuknutí francouzské revoluce v roce 1789 požadovali občané Jelgavy další práva. V roce 1795 bylo město připojeno k ruské říši společně s celým Kuronskem v průběhu dělení Polska a nyní se nazývalo Mitawa (ruská Mitava). Akademie Petrina byla v roce 1806 přeměněna na střední školu, protože 1802 znovu založená císařská univerzita v Dorpatu (Tartu) měla být jedinou státní univerzitou pro tři pobaltské státy.\n\nHraběti z Provence a později králi Francie, Ludvíku XVIII., sloužil jelgavský palác od roku 1798 do roku 1801 a od roku 1804 do roku 1807 jako sídlo vlády.\n\nV roce 1799 se zde oženil s Marií Terezií Charlottou, nazvanou \"Madame Royale\" (dcera Ludvíka XVI. a Marie Antoinetty), její bratranec Louis-Antoine de Bourbon, vévoda z Angoulême.\n\nBěhem tažení Napoleona do Ruska v roce 1812 byla Jelgava od července až do prosince sídlem velitele pruských vojsk, generála Ludwiga von Wartenburga Yorcka, spřízněného s Napoleonem.\n\nDalší rozkvět Jelgavy nastal po připojení k železniční síti v roce 1868.\n\n"}
{"id": "237174", "url": "https://cs.wikipedia.org/wiki?curid=237174", "title": "Kotva", "text": "Kotva\n\nKotva je zařízení, používané ke spojení plavidla se dnem vodní plochy, na níž pluje. Obvykle je kotva ke dnu spouštěna na řetězu nebo lanu a je vybavena jedním nebo několika zpětnými hroty. Hroty se mají zarýt do dna a tím fixovat loď na místě.\n\nKotvy v historii prodělaly vývoj od jednoduchého závaží (obvykle kamene) až po speciálně tvarovaná zařízení často i s pohyblivými částmi.\n\nDélka kotevního řetězu se měří na úseky dlouhé 15 sáhů (27,435 metru), tzv. šakly (z angl. shackle).\n\n"}
{"id": "237175", "url": "https://cs.wikipedia.org/wiki?curid=237175", "title": "Allmusic", "text": "Allmusic\n\nAllmusic (zkratka AMG) je internetová hudební encyklopedie, kterou vlastní společnost \"All Media Guide\". Jednotlivé články v této encyklopedii tvoří více než 900 profesionálních hudebních novinářů a kritiků.\n\nDatabáze se skládá ze:\nNa konci srpna 2009 obsahovala databáze AMG:\n\nAMG o sobě prohlašuje, že vlastní největší kolekci plně zdigitalizovaných skladeb a obalů alb na celém webu – má do ní patřit přibližně 6 milionů zdigitalizovaných skladeb.\n\nAll Music Guide\n"}
{"id": "237178", "url": "https://cs.wikipedia.org/wiki?curid=237178", "title": "Pásový dopravník", "text": "Pásový dopravník\n\nPásový dopravník (řidčeji pásový přepravník) je strojní zařízení – dopravní prostředek z kategorie dopravníků, který je používán zejména k přepravě sypkých či polotekutých hmot na kratší vzdálenost. Může se ale jednat i o přepravu jednotlivých menších předmětů, např. zavazadel, balíků apod.\n\nStroj se skládá zpravidla z dlouhého rámu respektive nosné konstrukce stroje, na které jsou upevněny otočné válečky, které tvoří pevnou pojezdovou dráhu pro pohyblivý (pryžový, textilní, plastový) pás, po kterém se přepravuje příslušný materiál. Pásový dopravník může být konstruován jakožto zařízení určené pro přepravu ve vodorovné poloze (např. doprava sypkého materiálu, užívá se ponejvíce v povrchových dolech) nebo pro dopravu v poloze šikmé (např. doprava písku či štěrku na stavbách či doprava drceného kamene v kamenolomech).\nPohon pásu stroje obstarává obvykle asynchronní elektromotor přes poháněcí buben, na kterém je dopravní pás nasazen. Moderním řešením pohonu pásových dopravníků je pohon prostřednictvím bubnového motoru (elektroválce). Pohon bubnovým motorem přináší prostorově úsporné řešení, zjednodušení konstrukce dopravníku a minimální náročnost na údržbu. Kromě přímých pásových dopravníků jsou vyráběny i pásové oblouky a pásové spirály.\n\nPříbuzným strojem může být korečkový dopravník což může být stroj konstruovaný jako zvláštní pásový nebo řetězový dopravník. Ten je primárně určen pro zdvihání tekutých či polotekutých hmot v tzv. korečkovém provedení. Tekutý či kašovitý obsah zde do výšky vždy po šikmé dráze zdvihají korečkové kapsy upevněné buďto přímo na pohyblivém pásu stroje nebo na hnacím řetězu stroje - používá se zejména pro dopravu sypkých hmot z vody např. při prohlubování říčních koryt či těžbě mokrého písku apod. (princip je dosti podobný klasickým korečkovým rypadlům používaným třeba při skrývce nadloží v povrchových dolech).\n\nPoháněcí válce typu PV jsou řešeny, jako kompaktní hnací jednotky určené k pohonu zejména pásových dopravníků. Pro svoji funkci nevyžadují žádné přídavné dílce. Konstrukčně jsou tvořeny ocelovým válcem se zabudovaným vestavným asynchronním motorem a speciální cykloidní převodovkou.\n\nKrouticí moment je z motoru na pás přenášen s vysokou účinností.\n\nUchycení jednotky v nosné konstrukci dopravníku je provedeno pomocí nosných čepů v ose válce.\n\nVývod motoru do svorkovnice je proveden dutou hřídelí. Funkční části motoru i převodovky jsou chráněny \nuvnitř pláště proti vnějším vlivům prostředí. Válec je plněn olejovou náplní, která kromě mazání zabezpečuje odvod tepla z funkčních částí motoru. Poháněcí válce jsou konstruovány pro nepřetržitý i přerušovaný \nprovoz při jmenovitém zatížení.\n\n\nVe velkých povrchových dolech mohou složité soustavy velkých pásových dopravníků tvořit i celé dopravní cesty leckdy dlouhé i několik kilometrů. V dnešní době právě tento způsob dopravy postupně vytlačuje původní úzkorozchodné důlní železnice, neboť je z provozního hlediska podstatně ekonomičtější respektive mnohem méně nákladný.\n\nV klasických tepelných elektrárnách pak pásové dopravníky např. obstarávají přesun fosilního paliva resp. uhlí ze skládky paliva k jednotlivým uhelným mlýnům.\n\nV potravinářském průmyslu jsou často používány pásové dopravníky s hladkými, modulárními nebo destičkovými pásy. Jsou zde kladeny specifické požadavky na použité materiály a komponenty. Konstrukčním materiálem rámu dopravníku je nerezavějící ocel, pohony bubnovými motory v celonerezovém provedení, které mají stupeň krytí IP66/67.\n\n"}
{"id": "237185", "url": "https://cs.wikipedia.org/wiki?curid=237185", "title": "Gaston Bachelard", "text": "Gaston Bachelard\n\nGaston Bachelard (27. června 1884, Bar-sur-Aube, Champagne – 16. října 1962, Paříž) byl francouzský filosof a spisovatel 20. století. Zabýval se hlavně filosofií vědy, epistemologií a poetikou, protože vědu a básnickou imaginaci pokládal za dvě rovnocenné cesty lidského růstu.\n\nBachelard se narodil v chudé rodině, po maturitě a vojenské službě pracoval od roku 1907 v Paříži na poště a ve volném čase studoval matematiku, fyziku a chemii. Tři roky strávil na frontě a byl vyznamenán Válečným křížem za statečnost. Po válce dokončil studia a v letech 1919 až 1930 učil v Bar-sur-Aube fyziku a chemii. Zároveň studoval filosofii a promoval 1927 disertací \"O aproximativním poznání\". Roku 1930 nastoupil na univerzitu v Dijonu a roku 1940 se stal profesorem dějin a filosofie vědy na pařížské Sorbonně. Roku 1951 byl vyznamenán Řádem čestné legie a 1955 byl zvolen členem \"Académie des sciences morales et politiques\".\n\nMěl dceru Suzanne Bachelard (1919 - 2007). Spolu s ní je pochován na hřbitově v obci Bar-sur-Aube.\n\nBachelard byl ve vědě i ve filosofii autodidakt a řada jeho knih má blízko k poezii. Jeho rané práce se týkají filosofie vědy: kolem roku 1900 došlo ve vědě k několika převratným proměnám pohledu na svět a Bachelard se tuto schopnost vidět nově snažil uplatnit i ve filosofii. Jak vědy musí i filosofie být tvořivou činností, musí být otevřená novým náhledům. Bachelard se hlásil k Descartovu racionalismu, ale jak empirismus tak racionalismus mohou postihnout jen jisté stránky skutečnosti. Filosofie potřebuje vědu a věda potřebuje filosofii, aby věděla, co dělá. Empirické a teoretické poznání se tedy doplňují a podmiňují a Bachelard hovoří o „surracionalismu“. Vědecké poznání se od běžného smyslového poznání ostře liší tím, že je založeno na hypotézách, že je kritické a nezaujaté. Není spojité, nýbrž podléhá „mutacím“, kdy se vědci musí zbavit „epistemologických bariér“ (\"obstacle épistémologique\"); proto jsou dějiny vědy plné „epistemologických přeryvů“.\n\nAni skutečnost a zejména čas nejsou spojité, nýbrž vždy přetržité, neboť jen tak v nich mohou vznikat nové počátky. „Jenom nicota je skutečně spojitá.“ Tuto otevřenost pro nové sdílí věda a filosofie s poezií, s básnickou imaginací. „Ve vývoji vskutku tvořivém platí jen jeden obecný zákon, a to že u kořene každého pokusu o další vývoj je vždy nějaká nehoda (\"accident\").“ V této souvislosti se Bachelard zprvu hodně zabýval psychoanalýzou, později se s ní však rozešel, protože vědecká i básnická inspirace pochází podle něho z věcí, ne z vlastního nevědomí.\n\nJako dlouholetý učitel se Bachelard zabýval také didaktikou, kde kladl hlavní důraz na probouzení „nezištného zájmu“ o poznání, na výchovu k otevřenosti a k vlastní aktivitě:\n\nBachelard měl velký vliv na dvě generace francouzských filosofů i vědců. Jeho přímým žákem a nástupcem byl Georges Canguilhem. Na Bachelardovu epistemologii a teorii vědy navázali Alexandre Koyré, Thomas Kuhn, který rozvinul jeho pojem „epistemologického zlomu“, Michel Foucault, Roland Barthes i Emmanuel Lévinas, který převzal představu nespojitého času vždy nových počátků. Zda se Bachelardovou myšlenkou poznávání jako „přibližování“ (\"connaissance approchée\") inspiroval Karl Popper, není jisté. Oba se však účastnili 8. filosofického kongresu v Praze (1934), kde Bachelard na toto téma přednášel.\n\nBachelardovy práce o imaginaci oceňovali postmodernističtí a hermeneutičtí filosofové, mj. Paul Ricœur v díle \"Živá metafora\"; mezi spisovateli se k Bachelardovu odkazu hlásí např. romanopisec Michel Tournier.\n\n\n"}
{"id": "237190", "url": "https://cs.wikipedia.org/wiki?curid=237190", "title": "Peithó", "text": "Peithó\n\nPeithó (latinsky \"Suada či Suadela\") je v řecké mytologii dcerou Titána Okeana a jeho manželky a sestry Téthys.\n\nJe bohyní lichotivého přemlouvání, lichotek a svádění. Není divu, že s tímto uměním je služebnicí bohyně lásky Afrodíty a jejího syna Eróta. Je rovněž družkou Múz.\n\nSvým oblíbencům a těm, kteří k ní upínají své modlitby, pomáhá získat lásku i úspěchy. Ctili a milovali ji zejména řečníci a milenci. Její vliv i oblibu dokládá i to, že měla svůj oltář v chrámu bohyně Afrodíté v Athénách.\n\nJako nejvýznačnější počin bohyně Peithó bývá uváděna pomoc trojskému princi Paridovi. S její velkou pomocí přemluvil krásnou Helenu, aby opustila svého manžela Meneláa a odjela s Paridem do Tróje.\n\nPodoba Peithó je zachycena na několika vázových malbách například na\n\n"}
{"id": "237195", "url": "https://cs.wikipedia.org/wiki?curid=237195", "title": "Bitva u Bosworthu", "text": "Bitva u Bosworthu\n\nBitva u Bosworthu (22. srpen 1485), byla vojenským střetem, ve kterém Jindřich Tudor, z rodu Lancasterů porazil vojsko Richarda III., ukončil tak vládu rodu Plantagenetů na anglickém trůnu a zahájil panování rodu Tudorovců. Tato bitva bývá považována za ukončení válek růží a stejně tak i období středověku v Anglii, i když se v tomtéž roku odehrály jiné bitvy proti příslušníkům rodu Yorků, kteří si činili nárok na anglický trůn. Richard III. byl posledním anglickým králem, který padl v bitvě.\n\nPoté co se vyhnul anglické flotile vyslané králem Richardem, která ho měla zadržet, vylodil se Jindřich Tudor 7. srpna s malým vojskem v Milford Haven. Richard se již dříve utkal s Lancastery, a i když Jindřich neměl tak bohaté vojenské zkušenosti, doprovázeli ho Jasper Tudor a John de Vere, oba zkušení vojevůdci. Jindřich po cestě Walesem doplňoval svou armádu vojáky svých spojenců, a když dorazil do Midlands, čítala jeho armáda asi 5 000 vojáků. Král naproti tomu disponoval asi 8 000 vojáky. Rozhodným faktorem bitvy se stal postoj bratrů Stanleyů – sira Williama Stanleye a Thomase Stanleye. Richard měl dost důvodů jim nevěřit, ale byl závislý na jejich podpoře.\n\nJindřich Percy s lordem Stanleyem a sirem Williamem Stanleyem spolu se svými vojsky zaujali na počátku bitvy, kdy Richardovo vojsko bojovalo s Jindřichovými žoldnéři, vyčkávací pozici. Stanleyovi svá vojska postavili v odstupu od místa střetu hlavních linií. Důvodem bylo to, že Richard vzal Stanleyova syna jako rukojmí a pokud by Stanleyovi podpořili Jindřicha, nechal by ho zabít. Stanleyovi tak vyčkávali na to, až bude Jindřich mít situaci pod kontrolou, aby se k němu přidali a pomohli mu vyhrát. Nicméně pokud by se vítězství klonilo na Richardovu stranu, pomohli by mu proti Jindřichovi a jejich syn by byl propuštěn.\n\nPodobně jako u jiných bitev ve středověku ani o bitvě u Bosworthu neexistují podrobné záznamy a tak jejich popis vychází spíše z odhadu skutečností, než aby se jednalo o podrobný soupis reálných faktů.\n\nRichardovo vojsko dorazilo k Ambionskému vršku a rozestavilo se do tří částí. Jeho vojáci byli dostatečně odpočatí, na rozdíl od Jindřichova vojska, které mělo problémy se zformovat na nerovném terénu pod kopcem. Kdyby Richard zaútočil, mohl by dezorganizované vojsko nepřítele lehce porazit, ale není známo, proč to neudělal. Když Jindřichovo vojsko zaujalo pozici, začalo pomocí děl a lukostřelců útočit na Richardovy vojáky, aby je přiměli odejít z vrchu kopce. Když se Richardovo vojsko pohnulo dolů, pokynul vojsku Jindřicha Percyho, aby se připojil k útoku na pravém křídle s čerstvými silami. Jindřich to ale odmítl a držel své vojsko mimo místo hlavního střetu. Existují jisté náznaky, že to mohlo být způsobeno zalesněným terénem a úzkou frontou, na níž se odehrával hlavní střet, ale je pravděpodobnější, že ze strany Jindřicha Percyho šlo o vyčkávání dalšího průběhu bitvy. Byl v den bitvy zajat, ale brzy nato byl propuštěn a Jindřichem VII. mu byly potvrzeny všechny jeho tituly i majetek. Ale hlavním prvkem obratu bitvy byl postoj Stanleyů, kteří svá vojska do bitvy nezapojili.\n\nRichardův velitel vojska John Howard padl a vojsko Stanleyů se stále nezapojilo do bitvy. Richard byl zřejmě přesvědčen o jejich zradě a jeho rádci navrhovali ústup. V té době Jindřich Tudor, který si zřejmě nebyl jist výsledkem, opustil hlavní řady svého vojska a zamířil k Stanleyům možná proto, aby u nich osobně intervenoval. Když to Richard zahlédl, vyrazil s malou skupinou proti němu. Jeho vojáci zabili několik Jindřichových strážců a Richard sám zabil nosiče Jindřichovy standarty. Když byl Richard na dohled Jindřicha Tudora, rozhodli se Stanleyovi zasáhnout na Jindřichovu záchranu. Zaútočili se svými vojáky na Richardovu skupinu.\n\nRichard byl v boji zabit a i zdroje nepřátel uvádí, že se bil statečně. Richard III. byl posledním anglickým králem, který padl v bitvě. Jím také skončila vláda Plantagenetů na anglickém trůnu. Jeho tělo bylo převezeno do Leicesteru, kde bylo nahé potupně vezeno v průvodu městem. Jeho ostatky byly pohřbeny v Leicesterském kostele. Bitva je považována za rozhodující vítězství Lancasterů v dlouhotrvající válce růží, i když poslední bitva tohoto konfliktu se odehrála roku 1487 ve Stoke.\n\nJindřich Tudor byl korunován jako Jindřich VII. a stal se zakladatelem rodu Tudorovců, který na anglickém trůnu vládl dalších 118 let. Snažil se okamžitě antedatovat svou vládu do období před bitvou u Bosworthu tak, aby mohl šlechtice bojující na Richardově straně pronásledovat.\n\nJindřich Tudor byl ve skutečnosti postaven mimo zákon a zbaven dědičnosti, když dosedl roku 1485 na anglický trůn. Jeho korunovace toto opatření anulovala. Poté parlament vydal zákon, kterým byl každý, kdo se postavil u Bosworthu proti Jindřichovi, prohlášen za zrádce.\n\n"}
{"id": "237198", "url": "https://cs.wikipedia.org/wiki?curid=237198", "title": "Litai", "text": "Litai\n\nLitai (nesklonné, mn.č.) - v řecké mytologii jsou dcery nejvyššího boha Dia. Jsou to bohyně proseb. Jako jejich matka se obvykle uvádí bohyně pomsty Eris, někdy nebývá uvedena vůbec.\n\nLitai jsou staré, vrásčité, chromé a šilhavé ženy. Provázejí svou sestru Áté, bohyni zaslepené a nezkrotné vášně a zmaru. Áté zatemňuje mysl lidí, kteří poté provádí zlé činy, přinášející zkázu. Lidé potom volají o pomoc, ale Litai vždy přicházejí pozdě, protože jsou staré a kulhavé. Platí však u nich do písmene „pozdě, ale přece“.\n\nPomáhají provinilým a potrestaným lidem, vždy však jenom těm, kteří v ně mají důvěru. Člověk, který Litai neuznává a nedůvěřuje jim, jejich pomoci se nikdy nedočká. Naopak - Litai na ně znovu přivolají ještě větší hněv své sestry Áté a lidé jsou pak ztraceni a není jim pomoci.\n\"Homér: Ilias, IX\"\n"}
{"id": "237200", "url": "https://cs.wikipedia.org/wiki?curid=237200", "title": "Otec vlasti", "text": "Otec vlasti\n\nOtec vlasti (lat. \"Pater patriae\") byl ve starověku titul římských císařů. Vůbec poprvé ho obdržel senátor Marcus Tullius Cicero, po něm pak Gaius Julius Caesar.\n\nPozději tak byli v souladu s tradicí titulováni středověcí panovníci. U českých panovníků je to poprvé doloženo v případě knížete Soběslava I. Současná česká historiografie tento titul obvykle spojuje s císařem Karlem IV., čímž oceňuje přínos jeho osobnosti pro český stát. Poprvé toto označení použil v pohřební řeči jeho přítel Vojtěch Raňkův z Ježova, profesor na pařížské Sorboně.\n\nStejně tak se někdy toto označení používá pro Františka Palackého, obvyklejší však je \"otec národa\".\n\nI jiné země mají své „\"Otce vlasti\"“:\n"}
{"id": "237201", "url": "https://cs.wikipedia.org/wiki?curid=237201", "title": "Samouk", "text": "Samouk\n\nSamouk nebo také autodidakt (z řeckého \"autos\", sám, a \"didaskó\", učím se) je člověk, který v nějaké oblasti dosáhl vysoké úrovně, aniž by prošel soustavným odborným školním vzděláním.\n\nOznačení autodidakt, jež má smysl teprve ve společnostech, kde je odborné školní vzdělání pravidlem, poprvé použil Leibniz, a to pro označení sebe sama. Mnozí slavní autodidakti dosáhli mimořádných výsledků ve vědě, v umění, v literatuře či technice.\n\n\n\n\n"}
{"id": "237204", "url": "https://cs.wikipedia.org/wiki?curid=237204", "title": "Parodontitida", "text": "Parodontitida\n\nParodontitida (parodontóza, paradentóza, paradontóza) je zánětlivé onemocnění závěsného aparátu zubů (parodont, lat.: parodontium), který je tvořen dásní (lat.: gingiva), ozubicí (lat.: periodontium), cementem (lat.: cementum) a alveolárním výběžkem (lat.: proccessus alveolaris maxilae, pars alveolaris mandibulae). Toto onemocnění může skončit až ztrátou zubů. Příčinou je působení mikroorganismů, jejichž množení podporuje zubní plak a zubní kámen.\n\nParodontóza je označení pro chronické onemocnění parodontu. V řadě příznaků je parodontóza podobná parodontitidě, v klinickém nálezu však chybí zánět. Podobně jako u parodontitidy se tvoří pravé parodontální choboty, viklavost a dochází k putování zubů, ale nevyskytuje se zde zánětlivá exsudace. Chrup přitom bývá čistý, chybějí většinou i zevní dráždivé příčiny. Nezánětlivý charakter a ústup tkání připomínají atrofii parodontu, kde však nejsou přítomny parodontální choboty a zuby zůstávají in situ.\n\nSlovo je složeno z řecké předpony para a buď z latinského ‘‘dens‘' (zub) nebo z řeckého ‘‘odous‘‘ (‘‘genitiv odontus‘‘, zub). V minulosti byla běžnější řeckolatinská podoba slova paradentóza, dnes se v odborném užití upřednostňuje řecká, odvozená přímo z názvu orgánu, parodontu.\n\nJedná se o bakteriální zánět podpůrných tkání zubu – odborně parodontu, kterému často předchází zánět dásní (gingivitida). Nejprve začíná krvácením z dásní, později se tvoří parodontální choboty,obnažují se zubní krčky, dásně ustupují, zuby mění své umístění (rozestup a výklon), viklají se, dásně někdy bolí a otékají. Organismus reaguje na tuto infekci vytvářením látek způsobujících destrukci vaziva přiléhajícího k zubu a rozkladem kostěného lůžka zubu. Následkem tohoto stavu je postupné uvolňování zubů, které může vyústit až v jejich ztrátu. Nebezpečí parodontitidy spočívá v tom, že její průběh bývá obvykle bezbolestný a počátek výraznější bolesti již signalizuje vznik abscesu. \n\nParodontitida se vyskytuje především ve středním a vyšším věku. U kuřáků je tento stav 4–7krát častější než u nekuřáků. Kouření navíc snižuje obranyschopnost organismu proti bakteriím. Na rozdíl od zánětu dásní – gingivitidy, způsobuje parodontitida trvalé poškození, pouze v některých méně závažných případech je možná regenerace porušeného vaziva. Správná léčba a důsledná hygiena dutiny ústní může však v jakémkoliv stádiu onemocnění zlepšit zdraví dásní a zabránit tak přechodu onemocnění do pokročilejšího stádia. \n\nParodontitida se projevuje především ustupujícími dásněmi, jejich krvácením a zápachem z úst. V pokročilém stádiu se již zuby viklají a uvolňují následkem porušeného vaziva v okolí zubu, konečným stádiem je jejich ztráta. Mnoho lidí však žádné příznaky nezaznamená. Zubní lékař onemocnění odhalí pečlivým vyšetřením dásní speciální sondou nebo provede rentgenový snímek, na kterém je patrný úbytek kosti zubního lůžka.\n\nLéčbou parodontitidy se zabývá obor zvaný paradontologie. Ta usiluje o zachování a léčbu tkání zajišťujících zakotvení zubu. \n\nExistují tři stádia závažnosti parodontitidy: \n\nPři středně těžkých a těžších stavech se kromě chirurgické léčby používá i léčba antibiotiky, nebo případně se tyto léčby kombinují.\n\nZabránit vzniku parodontitidy nebo ji v raném stádiu léčit je možné pouze pravidelnou a správnou technikou ústní hygieny. Léčba se provádí pomocí léčiv jako jsou speciální zubní pasty, ústní vody nebo masážní roztoky. Profesionální ústní hygienu v ordinaci zubního lékaře nebo u dentální hygienistky je vhodné podstoupit každých 6 měsíců. \n\n"}
{"id": "237208", "url": "https://cs.wikipedia.org/wiki?curid=237208", "title": "Bernina", "text": "Bernina\n\nMasiv Bernina bývá někdy společně s Livigno a skupinou Sesvenna spojován do jednotného celku Rétské Alpy (\"Rhetian Alps\"). Je to vysoká a bohatě zaledněná oblast na území švýcarského kantonu Graubünden a italské provincie Sondrio. Bernina je nejvyšším pohořím Východních Alp.Zvedá se pozvolna z jihu od úrodného údolí Valtellina jako gigantický horský val a je rájem turistů a horolezců. Nejvyšším vrcholem masivu je Piz Bernina (4 049 m), který zároveň jako jediný ve Východních Alpách překračuje hranici 4 000 m, poté Piz Zupò Význam slova \"Bernina\" je dodnes nevyjasněný. Slovo \"Barnyna\" znamenalo předsíň. To bylo uváděno v r. 1429. Právě tak slovo \"Pernina\" uváděné v roce 1538 postrádá výklad významu.\n\nPohoří zaujímá plochu 1 500 km². Na severozápadní straně je určeno údolími Val Bregaglia (údolí říčky Mera) a Oberengadin (horní část Innu). Severovýchodní hranici tvoří údolí Val Bernina, sedlo Berninapass (2 328 m) a údolí Val Poschiavo, jižní údolí řeky Adda zvané Valtellina, západní údolí řeky Mera.\n\nGeologické složení pohoří je složité a nejednotné. Žula je základním prvkem hlavního hřebene. Setkáme se však i s hlubinnými vyvřelými horninami jakými jsou zelený amfibol a granodiorit. Horolezecky nejzajímavější část pohoří - masiv Bergell je vystavěn z pevné a odolné žuly. Masiv Disgrazia je tvořen čtvrtohorním dioritem. Na území najdeme také vápence a slepence.\n\nVýchod území patří opět žulovému pohoří Bregaglia. Na jih od masivu Disgrazia najdete ještě nižší nejvíce na jih vysunutou skupinu Masino (Piz Lingoncio). Centrální masiv tvořený hlavním alpským hřebenem prezentuje především vrchol Piz Bernina. V jeho okolí leží mnoho dalších vysokých štítů - Piz Roseg, Piz Zupo, Piz Argient. Východně od Berniny leží samostatně uváděná skupina Bellavista a Palü. Na tento hlavní a nejvyšší hřeben se napojuje několik menších masivů - Corvatsch (3 451 m) a Margna - Tremoggia (3 159 m). Západně od údolí Valmalenco najdeme ještě menší horský celek Scalino (Piz Scalino, 3 323 m) a Cambolo (2 900 m).\n\nHorstvo je významným rozvodím, odděluje dva evropské vodní systémy - řek Pádu a Dunaje. Odvodnění ze severu zajišťuje Inn (ve Švýcarsku zvaný Enn), který svými vodami napájí Dunaj a Černé moře. Jižní oblasti jsou odvodňovány řekou Adda, jež pramení nad Bormiem a u městečka Colico se vlévá do jezera Lago di Como. Následně napájí řeku Pád a Jaderské moře. Severní okraj pohoří (Horní Engadin) je oblastí bohatou na jezera - Sils (\"Lej da Segl\"), Silvaplana (\"Lej da Silvaplauna\") a další. Jižní strana pohoří je bohatá na přírodní ledovcová jezera (Lago Scarolda (2 456 m), Lago Palü (1 921 m), i na přehradní nádrže (Lago di Alpe Gera, Lago Campomoro). Na východě území, pod sedlem Berninapass se rozkládá velké jezero Lago Bianco (2 234 m). Rovněž zaledněním patří Bernina na přední místo v Alpách (ledovce Morteratsch, Sella, Pers, Tschierva atd.). Největší ledovce jsou na švýcarské straně. Na italské straně jsou největšími ledovými plochami ledovce Scerscen, Fellaria, Disgrazia a další.\n\nPohoří Bernina je velmi dobře zpřístupněno řadou turistických stezek vedoucích do velkých výšek a mnoha bivaky a horskými chatami. Hlavním turistickým centrem na jihu Berniny je městečko Chiesa in Valmalenco ležící jen 13 km jižně od vrcholu Piz Bernina (o 3 000 m níže) v dolině Valmalenco. Na severu (Švýcarsko) je to Pontresina, kde je i kemp. Silniční spojení zajišťují dvě hlavní silnice : Zernez - Tirano přes sedlo Berninapass a Zernez - Chiavenna přes sedlo Malojapass (1 815 m). V oblasti Horního Engadinu je železnice (Rhétská dráha, \"Rhätische Bahn\") po níž jezdí mimo jiné tzv. Bernina-Express.\n\nSkupina Bernina (\"Berninagruppe\")\n\nSkupina Bergell (\"Bregaglia\")\n\nZápadní část (\"výchozí bod silnice směrem na Chiareggio\")\nCentrální část (\"výchozí bod Campomoro\")\nVýchodní část (\"výchozí bod silnice mezi Chiesa in Valmalenco a Campomoro\")\nCentrální část (\"výchozí bod Pontresina\")\nVýchodní část (\"výchozí bod stanice lanové dráhy Morteratsch\")\n\n\n"}
{"id": "237209", "url": "https://cs.wikipedia.org/wiki?curid=237209", "title": "Tara Fuki", "text": "Tara Fuki\n\nTara Fuki je duo zpívajících violoncellistek, které tvoří Dorota Barová (rovněž zpívala se skupinou Chorchestr a Asyl Akt) a Andrea Konstankiewicz-Nazir (dále hrála v kapele BOO). Texty písní (většinu z pera Doroty Barové) jsou většinou v polštině. Na ostravské konzervatoři se minuly, setkaly se až v roce 2000 při studiu hudební vědy na Filozofické fakultě v Brně. Ve své hudbě i textech se nechaly inspirovat poetikou nocí a snů, které chápou jako extrakt podvědomí. Protože „\"to, co se v nás odehrává v noci, je úplně jiné a mnohdy i pravdivější než to, co vnímáme ve dne\".“\n\nJejich hudba je hudební improvizace na pomezí mnoha hudebních žánrů (klasická hudba, jazz, folk a jiné). Texty písní zpívají polsky, česky i francouzsky. Spolupracující skupinou bývá často Vertigo-kvintet, což je československá jazzová skupina.\n\nTara Fuki úspěšně koncertují po celé Evropě (Česko, Slovensko, Francie, Německo, Itálie, Rakousko, Švédsko, Polsko, Rusko, Ukrajina, státy bývalé Jugoslávie, Rumunsko, Holandsko, Anglie, atd.) a střední Americe. Zatím získaly dvě ocenění Akademie populární hudby v kategoriích \"Alternativní hudba – World music\" a \"Objev roku\" za rok 2001. Za album \"Auris\" Tara Fuki získaly žánrovou cenu Anděl 2007 v kategorii „world music“.\n"}
{"id": "237210", "url": "https://cs.wikipedia.org/wiki?curid=237210", "title": "Berden", "text": "Berden\n\nBerden je vesnice v Essexu v Anglii. Leží 9 km severně od Bishop's Stortford. Náleží do distriktu Uttlesford. Ve vesnici je kostel svatého Mikuláše. V roce 2001 zde žilo 427 obyvatel.\n"}
{"id": "237211", "url": "https://cs.wikipedia.org/wiki?curid=237211", "title": "Církev všech světů", "text": "Církev všech světů\n\nCírkev všech světů ( – CAW) je neopohanská náboženská skupina, rozšířená zejména v Austrálii a Spojených státech. Nemá více než 1000 členů a organizace vydává časopis Green Egg (\"„Zelené vejce“\").\n\nPočátky Církve všech světů spadají do roku 1961 a do souvislosti s malou skupinou vysokoškolských přátel. Richard Lance Christie, jeden ze studentů, se věnoval nauce seberealizace v konceptu Abrahama Maslowa. Poté, co se seznámil s Timothy Zellem, začal experimentovat s mimosmyslovým vnímáním. V této době skupina přátel četla fiktivní knihu Roberta Henleina \"Cizinec v cizí zemi\", která je v mnohém inspirovala.\n\nFormálně byla církev všech světů založena v roce 1962. V průběhu své historie zažila mnoho pádů, kdy takřka zanikla, i mnoho vzestupů.\n\nPrincipy církve jsou postaveny na tzv. Teorii Gaie. Zakládá se na starověkých myšlenkách, že naše planeta je živý organizmus, Matkou Gaia. O zemi se lidé musí starat a žít v souladu s celou biosférou země. Členové si mezi sebou říkají „Ty jsi Bůh“. Uznávají totiž božství každé živé bytosti ve vesmíru. Další výklady církve se týkají zejména životního prostředí, duchovnem a lidskými aspekty. Obhajují mimo jiné principy feminismu, práva homosexuálů, legalizaci používání produktů konopí, přírodní rezervace a posvátnou sexualitu.\n\nV církvi existuje hierarchie, kdy každý člen zastává nějakou funkci (vyhledávání nových členů, vedení různých poboček atd). Vysvěcení tak trvá až několik let. Součástí církve je několik menších organizací jako \"Nemeton\" či \"Ekoways\", které se zabývají úzce vymezenými, většinou ekologickými problémy po celém světě.\n\n\n\n"}
{"id": "237216", "url": "https://cs.wikipedia.org/wiki?curid=237216", "title": "Graffiti v pražském metru", "text": "Graffiti v pražském metru\n\nGraffiti se v pražském metru začalo objevovat od 90. let 20. století. Souviselo to se změnou společenských podmínek, hlavně tedy díky sametové revoluci. Pražská podzemní dráha se jako exponované místo stala v mnoha bodech terčem tzv. writerů, tedy autorů graffiti. \n\nPrvní nápisy se objevily zhruba někdy kolem roku 1991, jednalo se o nápisy psané různými fixy. Ty však byly lehce odstranitelné a nezpůsobovaly dopravnímu podniku takové problémy, jako nápisy novější.\n\nJiž o dva roky později přešli totiž tvůrci graffiti k sprejům a tvorbě větších obrazců, podobných, s jakými se potýkali například v New Yorku či jiných amerických městech v 80. letech. Vzrostla spotřeba čisticích prostředků a zvyšovalo se poškození obkladů. Největší problém byl s kamennými obklady, které se ničily rychleji než snadněji vyměnitelné obklady z hladkých skleněných či plechových panelů. \n\nV letech 1993 a 1994 proto začala být hledána řešení pro snadnější odstraňování a prevenci vzniku těchto nápisů v metru. Nakonec byl vybrán švýcarský prostředek založený na nanášení dvou vrstev pryskyřic. Od dubna 1996 se pak používá přípravek český od firmy \"LAVIS\". Ochrana proti graffiti je relativně nápadná, nátěr přidává obkladu lesklý povrch. Spousta lidí si stále chybně myslí, že po aplikaci tohoto prostředku se barva ze spreje vůbec vlaku nechytá, ve skutečnosti se chytá úplně normálně, ovšem graffiti lze o poznání snadněji smýt.\n\nTato ochrana však nedokáže zabránit vyškrabávání nápisů do skel, které poškozuje jednak okna a dveře souprav, jednak i velké skleněné plochy ve stanicích úseků I. B, II. B atp. \n\nV samotných stanicích začalo množství graffiti v polovině první dekády 21. století klesat, hlavně díky ústupu tohoto trendu celosvětově. V některých stanicích navíc přibyly hlídky, metro často kontrolují i strážníci městské policie. V boji proti výtvorům graffiti by pomohlo i rozšíření kamerového systému, a to do jednotlivých vozů, podobně jako je tomu například v Ostravě. Autoři přesto vytvářejí nápisy i v oblastech, kam je jejich vstup zakázán, jako jsou například technologické části stanic, kolejiště, areály depa, odstavných kolejí atd.\n\nV dnešní době se však všechny místa, kam má lidská noha vstup zakázána, pomalu stávají více nebezpečnější pro autory graffiti. Proto writeři tagují (dělají své podpisy) za provozu soupravy uvnitř vagonů, kde se podepisují na dveře, stěny, sedadla, zem a především okna, na která používají writeři látku, která se vyloženě zažere do skla a je nesmývatelná, a to jakýmkoliv způsobem. Tuto látku používá především RBL crew, hlavně její člen Sawe. Jedná se o kyselinu fluorovodíkovou, která slouží k leptání skla a užívají ji především umělci, kteří dělají na skleněné nádoby různé ornamenty a obrazce. Kromě této kyseliny writeři používají také asfaltovou bázi, která se doslova zaryje do povrchu nátěru a jde stěží odstranit.\n\nV první polovině 90. let bylo možné nápisy snadno z vlaků odstraňovat, neboť jejich počet ještě nebyl příliš vysoký. Od roku 1995 pak trend směřoval k zvýšení výskytu nápisů, mnohdy i v celovozovém provedení (tzv. \"wholecar\" s posprejovanými okny a částečně i střechou). Bylo proto vyzkoušeno několik systémů ochrany. Jako nejúčinnější pak následně byl vyhodnocen průmyslový odstraňovač Lawis LAP 8650.\n\nSoupravy metra 81-71M a M1 mají již interiér navržený tak, aby byl snadněji omyvatelný a lépe odolával výtvorům graffiti. Přesto i vozy těchto typů bývají často terčem writerů. Nejrozšířenější však bylo graffiti na soupravách 81-71.\n\nFenomén graffiti v pražském metru, hlavně pak na soupravách, ukazuje také i český film Gympl z roku 2007.\n\nV roce 2015 činily škody způsobené na pražském metru 10 milionů Kč.\n\nKdo poškodí cizí věc tím, že ji postříká, pomaluje či popíše barvou nebo jinou látkou, může být potrestán odnětím svobody až na jeden rok nebo peněžitým trestem. Při splnění dalších podmínek se může jednat o trest až tři, případně osm let odnětí svobody.\n\n"}
{"id": "237220", "url": "https://cs.wikipedia.org/wiki?curid=237220", "title": "CoolKeg", "text": "CoolKeg\n\nCoolKeg je technologie samochlazení vyvinutá německou společnosti Cool-System.\n\nPivovary ji používají k výrobě samochladicích sudů. Sud má dvoukomorový dutý plášť. Komora přiléhající k vnitřnímu plášti obsahuje vodu, komora u vnějšího pláště pak minerál zeolit. Po otevření přepážky mezi komorami absorbuje zeolit vodní páru, tím ochlazuje vodu a ta pak následně vlastní obsah sudu. Teplo je odváděno do vnějšího pláště, který se zahřívá. Touto technologií je možné ochladit 20 litrů piva za 60 minut na teplotu 5 °C a udržet ho vychlazené dalších 12 hodin.\n\n\n"}
{"id": "237221", "url": "https://cs.wikipedia.org/wiki?curid=237221", "title": "Stavidlo", "text": "Stavidlo\n\nStavidlo je jednoduchý hradící prvek. Slouží k zastavení a regulaci průtoku vody, případně může při povodňových situacích plnit i roli bezpečnostního přelivu, kdy voda automaticky přepadá přes jeho horní hranu. Regulace průtoků je prováděna částečným povytažením stavidla nad úroveň dna nádrže nebo koryta a průtok je pak definován velikostí takto vzniklého otvoru, výškou hladiny a rychlostí proudění před a za stavidlem. K výpočtu lze použít Bernoulliho rovnici.\n\n\n"}
{"id": "237222", "url": "https://cs.wikipedia.org/wiki?curid=237222", "title": "Michal Michalík", "text": "Michal Michalík\n\nPrap. Michal Michalík (*12. července 1980, Plzeň) je český moderní pětibojař, bronzový medailista z mistrovství světa 2003 a šestý na olympijských hrách v Aténách.\n\nModernímu pětiboji se po vzoru své sestry začal věnovat ve 13 letech v rodné Plzni. V roce 2001 dosáhl prvního velkého úspěchu, když vyhrál mistrovství světa juniorů, hned o rok později se stal důležitým členem družstva seniorů, které přivezlo stříbrnou medaili ze závodu týmů na mistrovství světa, první po 13 letech. V roce 2003 se stal teprve pátým českým individuálním medailistou na mistrovství světa, když v italském Pesaru obsadil třetí místo a kvalifikoval se na olympijské hry do Athén.\n\nV olympijské soutěži se po vydařeném parkuru probojoval až na druhé místo, ze kterého startoval do závěrečného přespolního běhu, v něm se ale propadl na šesté místo, předběhl ho i v cíli bronzový Libor Capalini. Po olympijských hrách se ještě zúčastnil mistrovství Evropy v Albeně a mezi jednotlivci navzdory potížím s nedostatkem motivace získal za Litevcem Krungolcasem stříbrnou medaili mezi jednotlivci (jako třetí Čech po Milanu Kadlecovi a Capalinim) a druhý byl i v družstvu.\n\nV následujících letech získával další medaile v soutěžích družstev, ale mezi jednotlivci se prozatím nedočkal. Na mistrovství světa v Berlíně sice v roce 2007 vedl po čtyřech disciplínách, ale znovu svůj náskok ztratil a skončil sice nejlepší z Čechů, ale sedmý.\n\nMichal Michalík vyniká v šermu, jeho nejslabší disciplínou je běh.\n\nMichalík vystudoval Elektrotechnickou fakultu Západočeské univerzity v Plzni.\n\n"}
{"id": "237225", "url": "https://cs.wikipedia.org/wiki?curid=237225", "title": "PIC", "text": "PIC\n\nPic nebo PIC může znamenat:\n\n\n"}
{"id": "237226", "url": "https://cs.wikipedia.org/wiki?curid=237226", "title": "Regolit", "text": "Regolit\n\nRegolit je označení vrstvy nezpevněného, různorodého horninového materiálu, který pokrývá celistvé podloží. Regolit se vyskytuje jak na Zemi, Měsíci, některých planetkách, tak i na jiných planetách. Termín byl prvně definován \"G. P. Merrillem\" v roce 1897. Označení vzniklo spojením dvou řeckých slov \"rhegos\" (pokrývka) a \"lithos\" (kámen).\n\nRegolit vzniká během dopadů meteoroidů různé velikosti, které neustále převracejí vrstvu a míchají její obsah s vyvrženým materiálem během impaktu. Chemické složení je závislé na místním zdroji, který se v okolí nachází a ze kterého byla látka na regolit uvolněna.\n\nRegolitem se občas označuje všechno, co se na Zemi nachází mezi původní horninou a okolní atmosférou, tato definice je tak velmi široká a zahrnuje jak půdu, tak nánosy, náplavy atd. V zemských podmínkách vzniká jako výsledek zvětrávání. Na zemském povrchu je regolit velmi důležitý, jelikož vytváří obytnou zónu pro živé organismy.\n\nMěsíc je téměř celý pokryt regolitem, podložní horniny vystupují na povrch jen na některých místech poblíž příkrých kráterů a nebo lávových kanálů. Měsíční regolit začal vznikat před 4,6 miliardami let dopadem malých a velkých meteoritů, mikrometeoritů, působením slunečního a kosmického záření, které rozrušilo povrch. Extrémní teplotní přechody mezi osvětlenou a neosvětlenou stranou povrch zapekly a ztvrdily. Přibližně 90 % hornin tvořící regolit na Měsíci pochází z lokálního zdroje, zbylých 10 % připadá na horniny pocházející z jiné oblasti Měsíce (8 %) či z meteoritů (2 %).\n\nJeho současné složení je na světlých částech obohaceno o vápník a hliník a v tmavých mořích o titan, železo a hořčík. Regolit na Měsíci dosahuje hloubky 4,5 metrů v oblasti měsíčních moří a 10-15 metrů (jiný zdroj uvádí až 20 metrů) v nejstarších horstvech. Pod touto vrstvou se nachází přechodná vrstva, která je tvořená rozpukaným podložím, což mají za následek dopady cizích těles na povrch. Tato část se často nazývá \"megaregolit\". Průměrná hustota regolitu dosahuje na povrchu Měsíce okolo 1400 kg/m³, nicméně rychle narůstá směrem do hloubky. V jednom metru pod povrchem je hustota regolitu již 2000 kg/m³.\n\nPřed přistáním člověka na Měsíci panovaly velké obavy, že by vrstva regolitu nemusela udržet váhu přistávacího modulu a ten se zabořil, případně byl zcela pohlcen. Nicméně se později ukázalo, že regolit má vysoký koeficient vnitřního tření, který způsobuje, že regolit má dostatečnou únosnost. Na motivy tohoto problému napsal Arthur C. Clarke sci-fi knihu \"Měsíční prach\". Po přistání se ale ukázalo, že regolit je tvrdá vrstva, u které se někdy potřebovalo kladivo při zarážení sond na pořizování geologických vzorků.\n\nPředpokládá se, že regolit je velmi bohatý na helium-3, které se zde po miliardy let ukládá ze slunečního větru. Některé studie se již zabývají jeho těžbou, zpracováním a použitím při výrobě energie. Měsíční regolit je nejlépe prozkoumaným regolitem, díky jeho vzorkům, které zpět na Zemi dopravily automatické sondy a astronauti během programu Apollo.\n\nPlanetky na svém povrchu mají také regolit, který vznikl dopadem meteoritů, jak dokázala sonda NEAR Shoemaker fotografií povrchu planetky Eros. Podobné překvapivé záběry přinesla i japonská sonda Hayabusa od asteroidů, u kterých se předpokládalo, že má příliš malou gravitaci, aby si mohl udržet vyvržené částice.\n"}
{"id": "237228", "url": "https://cs.wikipedia.org/wiki?curid=237228", "title": "Cykas japonský", "text": "Cykas japonský\n\nCykas japonský (\"Cycas revoluta\" Thunb., 1782), je rostlina pocházející z jižního Japonska. Je nejznámějším druhem mezi třemi stovkami známých druhů cykasů. Ty patří k nejstarším rostlinám na světě a na zemi se objevily poprvé v době permu před 250 miliony let. Pro řadu prehistorických prvků bývají označovány jako živoucí fosílie. Cykas japonský je vzácnou rostlinou, chráněnou před mezinárodním obchodem zařazením na seznam CITES II.\n\nCykas japonský je běžně dostupný v obchodní síti v ČR.. Pod slovem „cykas“ si proto každý vybaví právě tuto rostlinu. V poslední době se na trhu objevil i další z cykasů, keják otrubnatý.\n\nRostliny, pěstované botanickými zahradami a sběrateli, se při dobré péči dožívají značného věku. Cykasy japonské jsou přitom velmi dlouho žijící stromy, přičemž některé propočty ukazují na možnost 2000 let života. Délka života starých cykasů v japonských zahradách se odhaduje na více než 1100 let. Určování věku cykasů je však složité, protože tyto stromy nemají letokruhy. Dvoutisícileté odhady spočívají především na propočtech z počtu jizev po listech a znalostech průměrné rychlosti růstu.\n\nI když v zahraničí bývá cykas japonský někdy neodborně označován jako \"ságová palma\" s palmami nemají cykasy nic společného, snad kromě vzhledu, tvořeného drsným kmenem s korunou lesklých, temně zelených listů. Pravé ságo je přitom škrobovitý prášek, který se vyrábí ze středu kmene palem Metroxylon sagu.\n\nS kmenem dosahujícím u největších rostlin 5 m výšky. se řadí mezi středně velké cykasy. U mladších rostlin má podobu typické hnědé koule, ze které raší koruna „palmových“ listů, tak tvrdých, že si je nezkušené oko může splést s plastem. Kmen se může u starších rostlin větvit.\n\nSamčí šišky dorůstají velikosti 30-60 cm, samičí do 20 cm. Rozeznat od sebe samce a samici cykasu bez šišek není možné, rostliny se vzhledově neliší.\n\nListy zpeřené, tvrdé, temně zelené a na koncích lehce podvinuté. To je také jeden ze znaků, který jej odlišuje od jiných cykasů, např. druhu \"Cycas taitungensis\".\n\nPůvodní areál cykasu japonského je ostrov Kjúšú (Kyushu) v jižním Japonsku a ostrovech známých jako Jižní japonské souostroví. V poslední době se objevily i zprávy o jeho výskytu na jihovýchodě Číny v provincii Lianjiang. Cykas japonský roste na svazích s vápencovým podkladem, plně vystaven slunci. Občas se objevuje i v lesích, ale vždy na vápenci.\n\nPřevažující subtropické počasí má mírné léto s teplotami ve stínu 26-33 °C a chladné zimy od 7-20 °C. Podobné teploty jsou tedy doporučeny, pokud chceme, aby rostlina dobře rostla (nad topením).\n\nTyto rostliny jsou ovšem schopny přežít kratší snížení teploty až na -10 °C (některé zprávy mluví i o nižších teplotách). I proto je například v prodeji v Holandsku můžete najít v zimě vystavené venku. Nižším teplotám odolává především kmen, u listů může dojít k poškození mrazem. Ještě odolnější je podobný čínský druh cycas panzhihuaensis, který odolává těžkým mrazům a sněhu.\n\nPěstování běžně dostupných cykasů je jednoduché, nicméně pro dosažení nejlepšího vzhledu je potřeba se s nimi naučit zacházet. Rostliny v našich domácích podmínkách vytvářejí obvykle jednou za rok vrh listů, které rostou ze středu a odvíjejí lístky podobně jako listy kapradin. Vzhledem k hlubokému a mohutnému hlavnímu kořenu jsou doporučovány vysoké květináče, které nemusí být příliš široké, musí ovšem zůstat prostor pro vystoupení korálovitých kořenů na povrch.\n\nAbsolutní podmínkou pro pěstování cykasů je prodyšná půda, kterou voda proteče, zůstane vlhká, ale nikoliv zbytečně dlouho mokrá. Škodí jim přílišné vlho a zcela zásadně nesnášejí mokro a chlad současně. Hlavní příčinou jejich úmrtí je proto uhnití kořene ve vlhkém prostředí, které ne vždy lze zpočátku poznat na samotné rostlině. Hlínu je tedy třeba namíchat s kaménky či jiným hrubým materiálem jako je pemza či perlit. Případně lze nouzově využít prodyšné směsi pro palmy nebo pro kaktusy. Naopak občasné úplné vyschnutí půdy po běžné dovolené rostlinám zásadně neuškodí, pokud se nejedná o úplně mladé exempláře. Rostliny dobře snášejí zanedbávání a nezalévání. Uškodit jim může přílišná péče spojená s přeléváním, přílišným hnojením a příliš výživnou hutnou půdou.\n\nProblémy při pěstování doma:\n\nPro další růst jsou nicméně nutné další faktory – teplo a světlo – bez nich je obtížné dosáhnout vyrašení nových listů, typický problém v našich podmínkách. Na jaře (v březnu) se tedy doporučuje rostliny umístit na teplá a světlá místa, například k oknu nad topení a začít rostlinu více zalévat. To by mělo být dobrým popudem pro zahájení růstu. Teplo musí být zajištěno i v noci, což v ČR může být problémem obzvláště venku. Naopak, teplo by nemělo být v zimě (opět problém ve vytápěných bytech). Teplo totiž rostlinu donutí vyhnat nové listy příliš brzo (v lednu či únoru), kdy je nedostatek denního světla.\n\nCykasy držené v teple, ale v polostínu vytvářejí protáhlé nepěkné listy (podstatně delší než listy původní), které se po vyzrátí a zatvrdnutí již nikdy nezmění a je možné je tedy odstřihnout. V případě zahájeného rašení nového vrhu listů je proto potřeba rostlinu okamžitě umístit alespoň dočasně na velmi teplé a velmi světlé místo do doby než mladé měkké listy zatvrdnou, poté ji můžete vrátit zpět. Pokud je toto místo u okna s jedním směrem světla, je vhodné rostlinu otáčet, aby se vytvořily pravidelné listy. Bez tepla ovšem rostlina nemusí na jaře nasadit.\n\nTyto rostliny rostou velmi pomalu. Nejrychlejším růstem pozorovaným ve vynikajících podmínkách komerčního pěstování v jižním Texasu byl přírůstek kmene 3 cm za rok a tři vrhy listů ve stejném období. V domácích podmínkách se občas může dosáhnout dvou vrhů listů za rok a pomalejšího růstu. Zájemcům o větší rostliny je tedy doporučováno přímé zakoupení staršího cykasu. I z tohoto důvodu jsou v Japonsku z cykasů vytvářeny oblíbené bonsaje, sbírány jsou i vzácné odrůdy se zlatými novými listy případně odrůdy s tvarově odlišnými šiškami.\nRostliny jsou především v Holandsku prodávány i bez listů a většiny kořenů, pouze jako „špalek“ – čistý kmen. Pro jejich zakořenění je potřeba držet rostlinu v teple.\n\nCykasy jsou dvoudomé rostliny, které se rozmnožují semeny, případně i oddělením kmenových výhonků. Samčí rostlina kvete šiškami, samičí rostlina falešnými šiškami tvořenými zpeřenými listy držícími semena – tzv. megasporofyly. Opylování je v přírodě vázáno na specifický druh hmyzu, v zajetí je možné umělé opylování.\n\nCykas japonský se v domácnosti může množit postranními odnožemi, odebranými v období zimního odpočinku, které zakořeňují v půdě smíchané s hrubším pískem a ve velkém teple (kolem 30 °C). Toto množení není ovšem zcela jednoduché.\n\nKmen je zdrojem škrobovitého sága, které se používá k přípravě potravy. Škrob se také z cykasů v minulosti průmyslově vyráběl. V Japonsku se z něj na ostrově Rjúkjú vyrábí druh sake a pojídána byla v minulosti i semena po zpracování.\n\nČásti cykasů jsou ovšem jedovaté a před konzumací musí být speciálně proprány a dále upraveny. Nebezpečné je nicméně pouze přímé pojídání rostlin, zejména vnitřku semen po vypeckování. Známé otravy cykasy způsobují selhání jater a ledvin, ochrnutí a je studována jejich role v takzvané Guamské nemoci. Některé sloučeniny cykasů jsou rakovinotvorné.\n\nStavy cykasu japonského (\"C. revoluta\") v přírodě stále klesají, jedná se o chráněnou rostlinu, řazenou na seznam ohrožených rostlin IUCN do kategorie „téměř ohrožený“. Je proto zařazen na seznam ohrožených druhů CITES II. Obchod s nimi je tedy kontrolován. Tento cykas se nicméně poměrně dobře pěstuje, rostliny z obchodů nejsou odebrány z přírody.\n\n\n"}
{"id": "237230", "url": "https://cs.wikipedia.org/wiki?curid=237230", "title": "WH", "text": "WH\n\nSpojení písmen W a H může mít různé významy:\n\n"}
{"id": "237243", "url": "https://cs.wikipedia.org/wiki?curid=237243", "title": "Řehole", "text": "Řehole\n\nŘehole (z latinského \"regula\", pravidlo) je písemně formulovaný návod a souhrn pravidel, jimiž se řídí činnost řádu a život jeho členů. V přeneseném slova smyslu znamená činnost, která na člověka klade velké nároky.\n\nŘehole jsou náboženské texty, většinou sepsané zakladateli řádů (nebo jim aspoň připisované). Základ řehole obvykle tvoří evangelní rady chudoby (společné vlastnictví), čistoty (celibátní život) a poslušnosti. Text blíže určuje duchovní zaměření (spiritualitu) a poslání řádu a dále vymezuje jeho činnost. Podstatnou část řehole obvykle tvoří pravidla společného života. Řehole může popisovat jednotlivé kroky k začlenění do řádu (noviciát, řeholní sliby), stejně tak jako procedurální záležitosti, zařízení a organizaci kláštera (volba představeného apod.).\n\nŘehole byly obvykle sepsány jako pravidla pro život křesťanských komunit, které se rozhodly pro společný život podle evangelních rad. Nejznámější řehole sepsali Basileios z Kaisareie, sv. Benedikt, sv. František z Assisi a sv. Albert Jeruzalémský). Řehole svatého Augustina z roku 397 nebyla původně určena pro řeholní řád, ale pro osoby, které žily v jeho biskupském domě. Vedle komunit jimi založených však tyto řehole používaly i další řády a řeholní kongregace, které je přijaly. V současné době je proto obvyklé, že jednou řeholí se řídí více řádů; jejich odlišnost je pak dána stanovami jednotlivých řádů.\n\n"}
{"id": "237248", "url": "https://cs.wikipedia.org/wiki?curid=237248", "title": "Kolonie Spojených států amerických", "text": "Kolonie Spojených států amerických\n\nSpojené státy americké, které samy byly do konce 18. století britskou kolonií, začaly v průběhu 19. století vážně konkurovat i nejvýznamnějším světovým velmocem – Velké Británii a Francii. USA se nejprve zaměřovaly na karibskou oblast, poté svůj okruh zájmů rozšířily i na Pacifik. První koloniální zisky si Spojené státy připsaly po španělsko-americké válce v roce 1898, teritoriální expanze vyvrcholila na konci 2. světové války, kdy USA obsadily mnohé pacifické ostrovy. Spojené státy americké vlastnily následující kolonie:\n\n\nPo španělsko-americké válce válce v roce 1898 bylo Španělsko donuceno postoupit USA své kolonie Kubu a Portoriko. Kuba se v roce 1901 stala nezávislým státem, USA si však vymínily právo na vojenskou intervenci, ostrov tedy zůstával v americké sféře vlivu. V roce 1934 získaly USA exklávu v zátoce Guantánamo.\n\n\n\nNa základě Guano Islands Act (americký zákon z roku 1856, který opravňuje občany USA k vlastnictví ostrovů, které dosud nepatří žádnému státu a na kterých se vyskytuje guáno) anektovaly Spojené státy některá jihopacifická území – Bakerův, Jarvisův a Howlandův ostrov, Kingmanův útes a Johnstonův atol. Midwayské ostrovy byly objeveny Američany v roce 1859 a roku 1867 včleněny do amerických území.\n\nSouostroví Palmyra náleží USA od roku 1859, ostrov Wake od roku 1899, dříve sloužil jako důležité místo při mezipřistáních letů do Asie. Od roku 1941 je zde vojenská základna, ostrov nárokuje také stát Marshallovy ostrovy.\n\nRoku 1947 byly Spojeným státům přidělena Mikronésie a Palau jako tzv. poručenské území Tichomořské ostrovy, tyto státy získaly nezávislost až v roce 1991, resp. 1994, přesto zůstávají závislé na USA v zahraniční politice a vojenských záležitostech.\n\nPo druhé světové válce patřily Spojeným státům také Marshallovy ostrovy, nezávislost získaly roku 1979, s USA jsou ale stále úzce spjaté v mnoha oblastech.\n\n"}
{"id": "237251", "url": "https://cs.wikipedia.org/wiki?curid=237251", "title": "Nine Objects of Desire", "text": "Nine Objects of Desire\n\nNine Objects of Desire je páté řadové album americké písničkářky Suzanne Vega, které vyšlo v roce 1996. Píseň \"Caramel\" se objevila na soundtracku k filmu Mikea Nicholse \"Na dotyk\".\n\n\n"}
{"id": "237261", "url": "https://cs.wikipedia.org/wiki?curid=237261", "title": "Hůrka (dělostřelecká tvrz)", "text": "Hůrka (dělostřelecká tvrz)\n\nDělostřelecká tvrz Hůrka je jednou z pěti stavebně dokončených tvrzí v České republice budovaných v rámci československého opevnění proti Německu. Nachází se v severozápadním výběžku Hanušovické vrchoviny v masívu vrchu Výšina na severovýchodním okraji města Králíky. Je přístupná veřejnosti jako muzeum.\n\nPrůzkum terénu v prostoru budoucí tvrze Hůrka se uskutečňoval zejména během června 1935. Autorem projektu se stal škpt. žen. Ing. Leopold Krejčí. V konkurzu na samotnou výstavbu tvrze zvítězil stavitel Dr. Ing. Karel Skorkovský Praha při zadávací částce 20 876 371,21 Kč. Stavba započala 5. 8. 1936 a trvala 24 měsíců.\n\nZ hlediska vojenského dozoru byla stavba vedena jako samostatný stavební podúsek 2./III. Velitelem byl sám projektant tvrze škpt. Leopold Krejčí, stavbyvedoucím se stal npor. stav. Ing. Václav Blažík. Výstavba tvrze si vyžádala tři smrtelné úrazy.\n\nVchodový objekt československé dělostřelecké tvrze byl vždy zásadně budován na skrytém místě na odvráceném svahu v dostatečné vzdálenosti od hlavního obranného postavení. Nebylo předpokládáno jeho přímé zapojení do bojů, naopak i během nich mělo probíhat nerušené zásobování tvrze. V objektu se nachází vjezd pro nákladní automobily, vchod pro pěší, překladiště na pevnostní dráhu o rozchodu 600 mm, nasávání vzduchu pro centrální filtrovnu, dopravní kancelář a místnosti obvyklého zázemí. Byl vyzbrojen jedním těžkým kulometem vz. 37 spřaženým s protitankovým kanónem vz. 36 v levé vnější střílně a lehkým kulometem vz. 26 v pravé vnější střílně, ve střílně v prvních pancéřových vratech, v prvním zalomení vjezdu a ve dvou pancéřových zvonech na střeše objektu.\n\nObjekt byl vybetonován 11. – 18. 5. 1938 ve IV. třídě odolnosti. Kubatura betonu je 4730 m³. Během okupace došlo k vytržení pancéřových zvonů, hala a nakládací rampa byla k objektu přistavěna v poválečném období. V současné době se zde nachází vstup do muzea. Na jaře roku 2012 byla hala zbourána.\n\nObjekt věže byl vybudován pro jednu z hlavních zbraní tvrze, dvojče 10 cm houfnic vz. 38 umístěné v dělostřelecké otočné a výsuvné věži. Jeho betonáž proběhla 23. – 30. 3. 1938 ve IV. třídě odolnosti a kubatura betonu je 2 620 m³. Na podzemní systém tvrze je napojen svislou schodišťovou a výtahovou šachtou. Soustrojí věže nebylo nikdy osazeno, pro něj určená šachta je v současné době uzavřena železobetonovou deskou. Objekt není v rámci muzejních prohlídek přístupný, podzemní prostory pod ním jen občasně.\n\nObjekt srubu byl druhým objektem určeným pro umístění hlavních zbraní tvrze. Konkrétně se jednalo o trojici 10 cm houfnic vz. 38 umístěných ve střeleckých místnostech. Jejich palba byla orientována západním směrem do prostoru Kladské kotliny. Houfnice nebyly nikdy osazeny a v období mobilizace na podzim 1938 byly nahrazeny 7,5 cm horskými kanóny vz. 15 stojícími před vlastním objektem. Jedna dvojice lehkých kulometů vz. 26 se nacházela v pomocných střílnách, druhá v pancéřových zvonech. Betonáž ve IV. třídě odolnosti proběhla na dvě etapy 6. – 10. 9. a 4. – 13. 10. 1937, kubatura betonu je 5350 m³. S podzemním systémem je objekt spojen dvěma svislými šachtami – schodišťovou a výtahovou. Během okupace na objektu probíhaly postřelovací zkoušky podkaliberních protibetonových střel Röchling, zkoušky ženijních náloží, a bojovým výbušným plynem, díky čemuž je značně poničen. Oba pancéřové zvony byly vytrženy v padesátých letech. Podzemí pod objektem je přístupné v rámci běžné prohlídky muzea, samotný objekt je výjimečně přístupný v rámci speciálních prohlídek. Do budoucna je počítáno s jeho zařazením do klasické prohlídky.\n\nPěchotní srub leží na linii hlavního obranného postavení, nejpozději kde měl být zastaven postup útočníka. V hlavní výzbroji objektu se nacházela dvojice protitankových kanónů vz. 36 spřažených s těžkým kulometem vz. 37. Na sousední pěchotní srub K-S 13 \"U lomu\" pálila tato zbraň samostatně, na opačnou stranu ve směru na objekt K-S 9 \"Mezi lesíky\" byla její palba doplněna vedle umístěným dvojčetem těžkých kulometů vz. 37. Kruhovou palbu by umožňovala ve střeše umístěná otočná kulometná věž vyzbrojená rovněž dvojčetem těžkých kulometů vz. 37. Ta však nebyla nikdy dodána. Jedna dvojice lehkých kulometů vz. 26 se nacházela v pomocných střílnách, druhá v pancéřových zvonech na střeše objektu. Srub byl vybetonován 1. – 12. 6. 1937 ve IV. třídě odolnosti při kubatuře betonu 2856 m³. Na podzemní systém tvrze je napojen svislou schodišťovou a výtahovou šachtou. Během okupace byl objekt silně poničen postřelovacími zkouškami. Pancéřové zvony byly vytrženy v padesátých letech. V rámci prohlídek muzea není objekt přístupný.\n\nPěchotní srub leží na linii hlavního obranného postavení, nejpozději kde měl být zastaven postup útočníka. V hlavní výzbroji objektu se nacházely dva protitankové kanóny vz. 36 spřažených s těžkými kulomety vz. 37. Jeden mohl vést palbu ve směru na sousední srub K-S 10 \"U boží muky\", palbu druhého ve směru na K-S 14 \"U cihelny\" zesilovalo dvojče těžkých kulometů vz. 37 umístěné v pancéřové kopuli. Jedna dvojice lehkých kulometů vz. 26 se nacházela v pomocných střílnách, druhá v pancéřových zvonech na střeše objektu. Třetí pancéřový zvon byl pozorovací. Betonáž ve IV. třídě odolnosti probíhala 8. – 17. 7. 1937 při kubatuře betonu 3250 m³. Na podzemní systém je objekt napojen svislou schodišťovou a výtahovou šachtou. Pancéřové zvony i kopule byly vytrženy během okupace. Ve stejném období byl srub rovněž postřelován střelami \"Röchling\". V rámci prohlídek muzea není objekt přístupný.\n\nObjekt dělostřelecké pozorovatelny se nachází východně od samotné tvrze na kótě Veselka. Objekt takticky patřil do sestavy tvrze, ale není na něj napojen podzemním systémem chodeb. Jeho základním úkolem nebyl aktivní boj, ale pasivní pozorování. Pro svou obranu byl vybaven jedním lehkým kulometem vz. 26 v pomocné střílně a druhým v pancéřovém zvonu (později vytrženém). Druhý pancéřový zvon je pozorovací a jako jediný se v širokém okolí dochoval na původním místě. Betonáž ve III. třídě odolnosti proběhla 16. – 21. 8. 1937 při kubatuře betonu 1405 m³. I ona je muzejně zpřístupněna, ale jiným subjektem a nezávisle na hlavním objektu tvrze.\n\nVchodový srub K-S 12a je na podzemní systém napojen za pomoci kolejové svážnice. Stavebně je svážnice součástí vchodového srubu. Jedná se o zařízení s mírnými úpravami sestrojené v padesátých letech na základě dokumentace vzniklé v letech třicátých. Na hranách 38 schodových stupňů byla instalována dvojice kolejí o rozchodu 600 mm, po kterých jezdí dvojice speciálních vozíků sloužících k vodorovné přepravě klasických železničních vozíků po schodišti. Oba jsou napojeny lany na výtahový stroj v horní stanici svážnice a jezdily kyvným způsobem – jeden nahoru a jeden dolů přičemž se navzájem vyvažují. Návštěvníkům muzea je její činnost předváděna jen výjimečně.\n\nPo celé délce hlavní galerie a v obou dělostřeleckých galeriích je instalována pevnostní dráha o rozchodu 600 mm. Na galerii se ve směru od vchodového srubu nacházejí:\n\nObě odbočky (tzv. dělostřelecké galerie) vedoucí k dělostřeleckým objektům jsou vybaveny pevnostní železnicí. Na jejich koncích se nachází trojice sálů, z nichž jeden sloužil jako velitelství věže a dva jako skladiště munice M2. Z obou skladovacích sálů vedou krátké chodby ke schodišťové a výtahové šachtě do objektu na zemském povrchu. Jsou zde i místnosti pro strojovnu výtahu, kompresor a transformátor.\n\nPěchotní galerie pokračující ve směru hlavní chodby z překladiště pěchotní munice pevnostní železnicí vybavena není. Původně byla volně přístupná, ale v rámci poválečných úprav byl vstup zazděn a vybaven pouze malým průlezem. Chodba se po určité vzdálenosti rozděluje do dvou větví, které vedou k oběma pěchotním srubům.\n\nVzhledem k tomu, že tvrz byla veřejnosti zpřístupněna teprve 18. srpna 2008, expozice je zde stále ve stádiu zrodu a je ovlivněna sice nepříliš zásadními, ale zřetelnými úpravami interiéru z období hospodaření naší poválečné armády, která zde zřídila skladiště. Postupem času bude zahrnovat všechny významné etapy historie tvrze (svůj původní účel, postřelovací zkoušky a výstavbu letecké továrny v období druhé světové války, poválečnou éru). Zpřístupněny mají být i další části interiéru.\n\nVstupní expozice je situována do prostoru prvorepublikové filtrovny. V malém sále se nachází ukázka zbraní, které se na našem opevnění vyskytovaly (lehký kulomet vz. 26, těžký kulomet vz. 37). Dále je zde vybavení z lehkého opevnění vz. 37 \"Řopíku\" (střílna, uzávěry střílen, periskopy, reaktivační kamínka), střílna pro lehký kulomet vz. 26 do těžkého opevnění, ukázka protipěchotních překážek tzv. prasečích ocásků, tankového a protitankového střeliva, nášlapné miny, kumulativní nálož. Vše je samozřejmě doprovázeno podrobným výkladem průvodce a tištěnými popisy technických vlastností exponátů.\n\nJedná se o první stálou expozici v ČR, která je věnována československým výsadkovým operacím z Velké Británie a Itálie za 2. světové války s názvem „S padákem nad hlavou…“. Otevřená byla 24. června 2010 v 11:00. Výstava se nachází v sále, který byl původně určen pro strojovnu tvrze. Tato výstava obsahuje velké množství informačních panelů s popisy jednotlivých výsadků a fotografiemi jejich účastníků, případně i fotografie jejich činnosti, například atentát na Heydricha, spoustu trojrozměrných exponátů, dobový tisk, zbraně, uniformy a další informace o všech československých paraskupinách, které v letech 1941-1945 vyslal II. (zpravodajský) odbor Ministerstva národní obrany československé exilové vlády v Londýně na území Protektorátu Čechy a Morava, ale také do Francie, Itálie, Jugoslávie a na Slovensko. Vše se nachází na ploše 140 m2. Hlavním scenáristou výstavy je historik PhDr. Jan Břečka z Moravského zemského muzea v Brně, na projektu se podílí také členové Společnosti přátel čs. opevnění. Tato stálá expozice se rovněž dotýká témat, jako např.: československých paradesantních jednotek v Sovětském svazu, parašutistických jednotek států účastnících se II. světové války a významných výsadkových operací…\n\nOd konce srpna roku 2011 je též částečně vybavená laborační místnost pěchoty v prostoru hlavních muničních sálů. Místnost je vybavená dobovými exponáty a má návštěvníkům přibližovat, jak by tato mohla eventuálně po svém osazení a dokončení na sklonku 30. let vypadat. Expozice také zároveň funguje, jako pozvánka na akci \"Oživená pevnost 1938\", která se v podzemí tvrze koná každoročně poslední víkend v srpnu.\n\nVstup do tvrze se nachází na okraji města Králíky přímo vlevo u silnice směr Hanušovice. V areálu vchodového objektu je možné zaparkovat automobil. Vlakové nádraží v Králíkách se nachází ve vzdálenosti asi 1,5 km. Ze stejné silnice jsou přístupné i povrchové bojové objekty (přibližně v nejvyšším bodě stoupání po polní cestě vlevo) a dělostřelecká pozorovatelna K-S 12b (po svépomocně vyznačené trase od okraje lesa před obcí Červený Potok). Ke pěšímu přístupu ke vchodovému objektu i k bojovým objektům na povrchu tvrze je možné využít i trasu naučné stezky vojenské historie Králíky, která má svůj počátek na hlavním náměstí v Králíkách. Ta umožňuje i přímé pěší spojení s dalšími vojenskohistorickými muzei v okolí města. V jejím rámci bylo na povrchu tvrze vybudováno několik informačních tabulí věnujících se problematice tvrze.\n\n\n"}
{"id": "237265", "url": "https://cs.wikipedia.org/wiki?curid=237265", "title": "Seznam obcí v departementu Ain", "text": "Seznam obcí v departementu Ain\n\nToto je seznam obcí v departementu Ain ve Francii, jichž je celkem 419:\n"}
{"id": "237268", "url": "https://cs.wikipedia.org/wiki?curid=237268", "title": "Éra mučedníků", "text": "Éra mučedníků\n\nÉra mučedníků nebo Anno Diocletiani nebo také Diokleciánova éra je metoda číslování let, která byla používána Alexandrijskými křesťany v průběhu čtvrtého a pátého století. Západní křesťané si toho byli vědomi, ale tento letopočet většinou nepoužívali. Bylo to kvůli jménu císaře Diokleciána, který podnítil poslední velké pronásledování křesťanů v Římské říši. Rok jedna Diokleciánské éry začíná datem nástupu Diokleciána na trůn, což bylo 29. srpna 284. Tato éra byla využívána při výpočtu ve Velikonočních tabulkách, který prováděla Alexandrijská církev. Když Dionysius Exiguus pracoval dále v Římě na těchto tabulkách pro dalších 95 let, nahradil éru Anno Diocletiani érou Anno Domini (léta Páně), protože si přál, aby tabulky nebyly datovány podle letopočtu pojmenovaném po tyranovi, který se podílel ne perzekuci křesťanů. Křesťanský letopočet se stal posléze dominantní érou latinského západu, zatímco na řeckém východě se začala používat až v moderní době.\n\nÉra mučedníků nebyla jediným letopočtem používaným ranými křesťany. Většina římských křesťanů určovala roky podle jmen dvou konzulů, kteří daný rok vykonávali svou funkci. Zřídka bylo používáno datování od vzniku Říma (\"Ab urbe condita\"). Někteří východní křesťané ve druhém a třetím století používali letopočty začínající narozením Ježíše Krista. Toto datování bylo brzy nahrazeno érami, které začínaly dnem stvoření, nazývané éry Anno Mundi, a staly se dominantní metodou číslování let ve východní části Římské říše až do moderní doby. Annianus z Alexandrie, mnich který žil na počátku pátého století, umístil počátek svého letopočtu od stvoření světa na 25. březen roku 5492 př. n. l. odečtením jedenácti 532-letých velikonočních cyklů (532 = tzv. velká indikce) od roku 77 éry mučedníků, což byla doba čtyř 19letých lunárních cyklů po roce 1 éry mučedníků. Chápal ho spíše jako občanskou než náboženskou éru, která začínala prvním dnem Alexandrijského roku, 29. srpna 5493 př. n. l. Tato éra byla preferována byzantskými křesťany, jako např. Maximem zpovědníkem, do doby než se zhruba v 10. století stala dominantní tzv. byzantská éra s počátkem 1. září roku 5509 př. n. l. Obě tyto éry byly založeny na textu Septuaginty. Křesťané ve Španělsku používali od pátého století do středověku vlastní, tzv. španělskou éru.\n\n"}
{"id": "237271", "url": "https://cs.wikipedia.org/wiki?curid=237271", "title": "Karel Kalaš", "text": "Karel Kalaš\n\nKarel Kalaš (9. října 1910 Vídeň – 3. května 2001 Praha) byl operní pěvec, sólista opery Národního divadla v Praze.\n\nNarodil se ve Vídni, v roce 1934 byl angažován do Slovenského národního divadla v Bratislavě a o pět let později jej přijalo pražské Národní divadlo do stálého angažmá. Zde působil až do roku 1972 a ztvárnil tu řadu rolí (Vodník v Rusalce, Gremin v Evženu Oněginovi, Kecal v Prodané nevěstě či hrabě v Jakobínovi).\n\nV roce 1978 Karla Kalaše režisér Ladislav Smoljak obsadil pro film Kulový blesk do role vysloužilého operního pěvce.\n\nV roce 1995 obdržel Karel Kalaš Cenu Thálie za celoživotní mistrovství.\n\n\n"}
{"id": "237278", "url": "https://cs.wikipedia.org/wiki?curid=237278", "title": "99.9F°", "text": "99.9F°\n\n99.9F° je čtvrté album americké písničkářky Suzanne Vega, které vyšlo v roce 1992. Po překvapivém úspěchu remixu singlu \"Tom’s Diner\" z předchozí desky, kterým zazářila do té doby neznámá formace DNA, začíná Vega využívat více elektrických nástrojů. Z této desky jsou singly \"When Heroes Goes Down\", \"Blood Makes Noise\" a \"99.9F°\".\n\n\n"}
{"id": "237279", "url": "https://cs.wikipedia.org/wiki?curid=237279", "title": "Tümen", "text": "Tümen\n\nTümen (nebo \"Tumen\") je označení nejsilnější organizované vojenské jednotky mongolských a turkotatarských vojsk 13.-15. století, obvykle o síle 10.000 mužů; ve skutečnosti však jejich počet byl často nižší. \n\nTümen se skládá z menších decimálních jednotek po 1000 (minghan), 100 (yaghun), 10 (arban) vojácích, každá se svým velitelem, jenž infmoroval o úroveň níž. Každý tümen měl svého vrchního velitele tzv. nojona. \n\nTümeny měly praktickou velikost - ne příliš malou pro účinné tažení, ani příliš velikou z hlediska přepravy a zásobování. Vojenská strategie byla založena na využití tümenů jako základních prvků, jež umožnilo šok a účinný útok. \n\nToto uskupení bylo využíváno především při mongolských výbojích za doby Čingischána a jeho následovníků. Šlo o součást mongolské armády, sestávající nikoli výlučně z Mongolů, ale z příslušníků podrobených národů. \nTímto názvem byly v Mongolském státě označovány rovněž administrativně-územní jednotky, jejichž obyvatelstvo bylo povinno postavit jednotku o deseti tisících vojínů. \n\nPředpokládá se, že termín byl poprvé použit v období mongolských výbojů, často se však objevuje v písemných památkách datovaných do období tureckých kaganátů (552—603).\n\nNení vyloučeno, že od tohoto výrazu pochází název ruského města Ťumeň.\n\nTümen je vojenská jednotka dodnes figurující jako součást turecké armády. Sestává z 6.000-10.000 vojáků, jejím velitelem je \"Tümgeneral\" (ekvivalentem je generálmajor), u námořnictva pak \"Tümamiral\" (ekvivalentem je kontradmirál).\n"}
{"id": "237282", "url": "https://cs.wikipedia.org/wiki?curid=237282", "title": "Talla 2XLC", "text": "Talla 2XLC\n\nAndreas Tomalla alias Talla 2XLC je jedním z průkopníků německé, ale i celosvětové techno a trance hudební scény. Jeho působení jako DJe a hudebního producenta je méně komercializované v porovnání se srovnatelně známými umělci a proto také v techno scéně platí za skutečného umělce. Tomalla má dva bratry, žije ve Frankfurtu nad Mohanem, je ženatý a bezdětný.\n\n"}
{"id": "237283", "url": "https://cs.wikipedia.org/wiki?curid=237283", "title": "Christopher Tolkien", "text": "Christopher Tolkien\n\nChristopher John Reuel Tolkien (21. listopadu 1924 Leeds, Spojené království – 16. ledna 2020 Draguignan, Francie) byl anglický spisovatel a editor, nejmladší syn spisovatele J. R. R. Tolkiena. Ve známost vešel především jako editor otcových posmrtně vydaných děl. Pro vydání připravil knihy \"Silmarillion\", \"Nedokončené příběhy\", \"The History of Middle-earth\", \"Húrinovy děti\", \"Beren a Lúthien\" a \"Pád Gondolinu\". Nakreslil rovněž mapy pro \"Pána prstenů\", které podepsal iniciály C. J. R. T.\n\nChristopher Tolkien se narodil v Leeds v Anglii jako třetí a nejmladší syn J. R. R. Tolkiena. Jeho matkou byla Edith Tolkienová. Během druhé světové války sloužil jako pilot u Royal Air Force a potom studoval angličtinu na Oxfordské univerzitě.\n\nV dětství mu otec vyprávěl příběhy o Bilbu Pytlíkovi, v mládí mu potom Christopher dával zpětnou vazbu na \"Pána prstenů\". Měl za úkol vytvořit mapy Středozemě do knih z otcových někdy i protikladných nákresů. Hlavní mapu nakreslil v 70. letech, aby opravil některé chyby a opomenutí.\n\nV letech 1964 až 1975 byl jako jeho otec docentem a tutorem na Univerzitě v Oxfordu.\n\nV roce 2001 obdržel žádost o vyjádření svého postoje k filmové trilogii \"Pán prstenů\" režírované Peterem Jacksonem. Vyjádřil obavy, že ve filmovém zpracování nemusí zůstat podstata díla, ale zdůraznil, že je to jenom jeho názor.\n\nChristopher žil ve Francii se svou druhou ženou Baillie Tolkienovou, která se podílela jako editorka na vydání knihy \"Dopisy Dědy Mráze\" (\"The Father Christmas Letters\"), díla J. R. R. Tolkiena. Mají dvě děti, Adama a Rachel. Jeho syn z prvního manželství, Simon Tolkien, je advokát a romanopisec.\n\nZemřel 16. 1. 2020 V noci ze středy na čtvrtek v nemocnici v Draguignanu na jihovýchodě Francie, kde od 70. let minulého století žil.\n\nJ. R. R. Tolkien napsal velké množství prací spojených se Středozemí, které však nebyly za jeho života publikovány. Přestože původně zamýšlel vydat \"Silmarillion\" spolu s \"Pánem prstenů\" a některé části díla již byly dokončeny, zemřel v roce 1973 aniž by práci dokončil.\n\nPo smrti svého otce se Christopher pustil do organizace jeho poznámek, z nichž některé byly napsány na kousky použitého papíru před půl stoletím. Většina z nich byla psána ručně, občas dokonce přes napůl vymazané dřívější náčrty. Jméno postavy se běžně změnilo i během jediného textu. Christopher se přiznal, že někdy hádal, co tím jeho otec myslel.\n\nSpolu s Guyem Gavrielem Kayem, který mu pomáhal v letech 1974 až 1975, připravil \"Silmarillion\" na vydání v roce 1977. \"Silmarillion\" je často diskutovaná kniha, protože její finální podobu upravil Christopher, aby seděla do kánonu Středozemě. \"Silmarillion\" byl následován \"Nedokončenými příběhy Númenoru a Středozemě\" v roce 1980 a \"Historií Středozemě\" s 12 díly v letech 1983 a 1996.\n\nV září 2006 oznámil Christopher Tolkien vydání nové knihy \"Húrinovy děti\" založené na otcových poznámkách z let 1918 až 1959. Práce nad touto knihou mu trvala 30 let. V dalším desetiletí vydal poslední dvě díla zkompletovaná z otcových návrhů: \"Beren a Lúthien\" a \"Pád Gondolinu\"\n\n"}
{"id": "237285", "url": "https://cs.wikipedia.org/wiki?curid=237285", "title": "Nojon", "text": "Nojon\n\nNojon (mongolsky \"ноён\") byl vrchní velitel mongolských a turkotatarských vojenských jednotek o síle 10 000 mužů (tzv. \"tümenů\") v éře Čingischána a jeho následovníků. Nejvýznamnějšími nojony Čingischánovy armády byli Subotaj (Sübetej) a Čepe (Džebe). V moderní mongolštině se používá také jako zdvořilé oslovení muže, asi jako české „pan“. \n"}
{"id": "237288", "url": "https://cs.wikipedia.org/wiki?curid=237288", "title": "Wilhelm Wundt", "text": "Wilhelm Wundt\n\nWilhelm Maximilian Wundt (16. srpna 1832 – 31. srpna 1920) byl německý lékař, fyziolog, psycholog, systematik a zakladatel vědecké psychologie. Byl 95. nejcitovanějším psychologem ve 20. století. \n\nByl ovlivněn středoevropskou duchovní atmosférou poloviny 19. století, která navazovala na století předchozí. Leibnizovo pojetí apercepce a Wolffova psychologie připravily půdu ke zvědečtění psychologie. Herbartovo zdůraznění významu matematiky pro psychologii, fyziologické práce J.E. Purkyně a J. Müllera, Weberova experimentace s počitky stejně jako mnohé Helmholtzovy vědecké příspěvky vedly k době, ve které Fechner mohl založit psychofyziku.\n\nByl to však Wundt v posledních desetiletích 19. století, který se stal hlavním představitelem nové experimentální psychologie s detailními, logickými, systematickými pohledy, aktivní laboratoří a mnoha žáky, kteří založili laboratoře další. Wundtův strukturalismus převzal vedoucí místo po Brentanově, Stumpfově a G.E. Müllerově psychologii, i když vliv uvedené trojice autorů pokračoval.\n\nHistorici se v datu vzniku psychologie jako samostatné vědy rozcházejí, jedni považují za stěžejní vydání Wundtova díla \"Základy fyziologické psychologie\" roku 1874 a druzí přejmenování Wundtovy lipské laboratoře na \"Psychologický institut\" roku 1879.\n"}
{"id": "237289", "url": "https://cs.wikipedia.org/wiki?curid=237289", "title": "Královna ze Sáby", "text": "Královna ze Sáby\n\nKrálovna ze Sáby (hebrejsky מלכת שבא, arabsky ملكة سبأ, ge'ez ንግሥተ ሳባ) byla vládkyně starověkého království zmiňovaného ve Starém zákoně. Zmiňována je v hebrejském Starém zákoně, konkrétně v první knize královské a druhé Paralipomenon, ale také v Novém zákoně, Koránu a etiopských legendách, zvláště etiopské národní sáze \"Kebra Nagast\" – Právo králů, sepsané v jazyce ge'ez ve 12. století, kde ji Etiopané nazývají jménem Makeda (ge'ez ማክዳ), ale její jméno bylo v různých zemích a různých dobách jiné. V islámské tradici je známa jako Bilqís (arabsky بلقيس). Král Šalomoun ji znal jako královnu ze Sáby. Žila pravděpodobně v 10. století př. n. l. Přibližná poloha její říše je historickým sporem mezi Etiopií a Jemenem.\n\nZůstává otevřeno, zda královna ze Sáby skutečně žila či nikoliv, protože nebyly nalezeny žádné soudobé nápisy svědčící o její existenci. Jako biblický příběh může mít svůj původ zpětně v některé starší sumerské či chaldejské mytologii. Podobný příběh existoval i v Persii, kde královna vystupovala jako dcera čínského vládce. Hebrejský biblický text vznikl pravděpodobně mezi 7. a 6. století př. n. l. Je však možné, že král Šalomoun udržoval spojení s některou africkou královnou. Jiná teorie se opírá o vyprávění o královně ze Sáby z kanaánského zvyku hieros gamos (posvátný sňatek), což by vysvětlovalo, proč křesťanský etiopský císařský rod odvozuje svůj původ od nemanželského syna krále Šalomouna a královny ze Sáby, císaře Menelika I. Poslední habešský císař Haile Selassie I. tak měl pocházet z 225. generace potomků Šalomouna a královny ze Sáby.\n\nPodle Starého zákona nejmenovaná královna země sábské slyšela o veliké moudrosti krále Šalomouna, vládnoucího v Izraelském království. Královna proto cestovala k Šalomounovi spolu s cennými dary, zlatem, drahým kamením a vzácným dřevem, aby vyzkoušela Šalomounovu moudrost svými hádankami. Královna byla Šalomounovou moudrostí a bohatstvím naprosto ohromena a vyslovila požehnání k Bohu, kterého uctíval Šalomoun. Šalomoun královně oplatil její dary a „vše co žádala“, načež se královna vrátila zpět do své země. Královna ze Sáby byla velmi mocná, o čemž svědčí obrovské dary, jež dala Šalomounovi, včetně asi čtyři a půl tuny zlata.\n\nŠalomoun měl dobré styky s fénickým králem Týru Chíramem, se kterým Izrael rozvíjel čilý obchod, ale i další projekty, jako stavbu Šalomounova paláce, či jeruzalémského chrámu, na němž se podíleli féničtí řemeslníci, ale také vybudování přístavu v Ecijon Gever u Ejlatu a obchodního námořnictva, které izraelský zahraniční obchod rozšířil i na africké pobřeží. Příběh o setkání africké královny a izraelského krále se tak považuje za důkaz významných obchodních vztahů Izraelského království a afrických zemí.\n\nV Novém zákoně je zmíněna v Matoušovi a Lukášovi. Podle evangelií Ježíš naznačoval, že ona a Ninivané budou soudit generace Ježíšových současníků, kteří ho odmítnou. Křesťanská interpretace královny ze Sáby, mající své kořeny ve Starém zákoně, typicky zdůrazňuje historickou a přenesenou hodnotu z příběhu; ten je tak křesťany interpretován jako metafora i analogie: královnina návštěva Šalomouna je přirovnávána k symbolickému manželství církve s Kristem, kde Šalomoun představuje mesiáše a královna ze Sáby pohanský lid, který jej přijímá.\n\nKrálovnina neposkvrněnost, neboť aby mohla držet královskou hodnost, musela být panna, je také považována za předzvěst Panny Marie; královna ze Sáby byla předmětem stejné úcty, jako později Marie a obě tyto postavy hrály ve svých kulturách přesně stejnou úlohu. Tři dary, které královna Šalomounovi přinesla, tedy zlato, koření a drahé kameny, jsou obdobou k darům Tří králů novorozenému Ježíšovi.\n\nKorán se o královně ze Sáby nikdy nezmiňuje jménem, ačkoliv arabští komentátoři Koránu ji jmenují \"Bilqís\", či \"královna Jihu\". Příběh je téměř stejný jako v Bibli, vychází z židovské tradice. Svatá kniha muslimů vypráví, že král Šalomoun se doslechl o zemi, jíž vládla královna a jejíž lid uctíval Slunce. Poslal proto královně zprávu, kde ji zval, aby k němu přišla v pokoře:\n\nKrálovna se radila se svými šlechtici, kteří konečné rozhodnutí nechali na ní. Královna se rozhodla poslat Šalomounovi posla s darem jako smířlivé gesto a vyčkat, jak král zareaguje. Šalomoun však posly odmítl a odpověděl královně výhrůžkou invaze. Šalomoun se poté obrátil na své sluhy – džiny –, aby mu donesli trůn královny ze Sáby dříve, než měla dorazit sama královna a jako mrknutím oka se před Šalomounem objevil královnin trůn. Královna přicestovala k Šalomounově dvoru do Jeruzaléma a když vstoupila do králova křišťálového paláce a byl jí ukázán její vlastní trůn, stala se věřící.\n\nV Ibn Kahhirových „Příbězích proroků“ je příběh téměř stejný jako v Koránu. Šalomoun se rozhodl vykonat pouť do svaté mešity v Mekce, kterou vybudoval prorok Ibrahim. Když král vykonal hadždž, pokračoval v cestě na jih, do města San'á, dnešního hlavního města Jemenu, kde byl ohromen zdejším zavlažovacím systémem. San'á se nachází poblíž města Marib, které je považováno za hlavní město Sábského království. Šalomoun poslal dudka, aby prozkoumal zemi a našel zdroje podzemní vody. Protože pták dlouho nevracel, Šalomoun se rozzuřil. Dudek se nakonec vrátil k Šalomounovi se zprávami o Sábě, zemi jež žila v blahobytu a její královně s nádherným trůnem, avšak královnu i její lid ovládal Satan a Sábané místo Všemohoucího Boha uctívali slunce. Šalomoun poslal po dudkovi královně dopis, aby se poddala Bohu. Královna rozzuřeně svolala své dvořany, kteří konečné rozhodnutí přenechali královně. Ta se rozhodla poslat Šalomounovi dar a přitom po poslu zjistit, jakou silou Šalomoun disponuje. Když královnini emisaři dorazili k Šalomounovi, král nechal nastoupit celou svou armádu, aby poslové viděli dobře vyzbrojené vojsko, které disponovalo i lvy, tygry a ptáky. Poslové byli ohromeni Šalomounovou armádou i bohatstvím, ale když předávali dary na znamení přátelství, král je odmítl a s tím, že jestli se královna a její lid neodvrátí od svého modlářství, Sábu vyvrátí. Královna se nato rozhodla Šalomouna vidět osobně. V Jeruzalémě ji Šalomoun uvítal se všemi poctami a ona byla tak ohromena jeho mocí a nádherou, že se vzdala uctívání slunce a přijala monoteismus.\n\nKorán přesně nepopisuje, kde se mělo království rozkládat, ale další islámské zdroje uvádějí, že hlavním městem Sáby byl Marib, který leží v dnešním Jemenu, nedaleko San'y. Korán se zmiňuje, jak bylo království Sába zničeno staletí po smrti Bilqís, protože lidé opustili pravou víru a navrátili k polyteismu:\n\nŽidovský historik Flavius Iosephus v jednom spisu popisuje židovský tradiční výklad cesty královny ze Sáby, které dává jméno Nicaula, za Šalomounem do Jeruzaléma. Órigenés o královně tituluje jako královně Egypta a Etiopie, přičemž zřejmě zaměňuje etiopské město Sába, později perským velkokrálem Kambýsem přejmenované na Meroe, a postavu královny ze Sáby. Oba raně církevní otcové, Órigenés i svatý Jeroným Makedu považují za královnu černošské africké národnosti.\n\nV roce 1951 byl v jižní Arábii, v dnešním Jemenu, americkým týmem vedeným doktorem Wendellem Phillipsem objeven Mahram Bilqís – Chrám měsíčního božstva. Archeologické nálezy chrámu, jenž byl hlavní svatyní sábské civilizace, podporují myšlenku, že královna ze Sáby vládla v oblasti jižní Arábie a že v oblasti kolem chrámu se nacházelo i hlavní město říše. Samotný chrám pak podle Dr. Billa Glanzmana, vedoucího vykopávek, sloužil v letech 1200 př. n. l.–550 jako poutní místo; jeho náboženský význam by tak přežil i pád sábské civilizace v 6. století př. n. l.\n\nVýzkumný tým organizovaný a financovaný nadací American Foundation for the Study of Man (AFSM) a vedený profesorem z University of Calgary Dr. Billem Glanzmanem pracoval v chrámu ve spolupráci s jemenskými archeology i místními beduíny. Mnohé nalezené artefakty, jako keramika, nápisy a umělecké předměty znamenají důležité objevy pro odhalování starověkých dějin jižní Arábie; podle Billa Glanzmana představovalo království královny ze Sáby „kolébku arabské civilizace“ a samotný chrám „byl srdcem její země“.\n\nStředověké umění zobrazovalo především návštěvu královny ze Sáby u krále Šalomouna, např. vyobrazení na portálu Cathédrale Notre-Dame d'Amiens v francouzském městě Amiens, který zahrnuje jako obdobu části většího vyobrazení darů od mágů. Katedrály ze 12. století, například Notre-Dame de Strasbourg, Notre-Dame de Chartres, katedrála v Rochesteru či Canterbury mají umělecké vyobrazení královny ve zdobení oken a dveřních zárubní.\n\nGiovanni Boccaccio postavu královny ze Sáby zpracoval ve svém díle \"De mulieribus claris\" (1362). Christine de Pisan v knize \"Le Livre de la Cité des Dames\", kterou reaguje na Boccacciovu \"De mulieribus claris\" jej následuje. Na freskách v Arezzu (pocházejí přibližně z roku 1466) od Piera della Francescy na „Legendě o Pravém kříži“ je ztvárněna audience královny ze Sáby u Šalomouna. Legenda spojuje paprsky Šalomounova paláce, které uctívala královna ze Sáby, s dřevem ukřižování. Renesanční kontinuita s metaforickými pohledy na královnu ze Sáby se shoduje s gotikou v tématu darů od mágů a je zřetelnější v klanění se. Například Hieronymus Bosch si v roce 1510 vybral scénu Šalomouna a královny ze Sáby na ozdobném límci jednoho z mágů.\n\n\n\n\n"}
{"id": "237291", "url": "https://cs.wikipedia.org/wiki?curid=237291", "title": "Zynovij Kovalyk", "text": "Zynovij Kovalyk\n\nZynovij Hryhorovyč Kovalyk ( ; 18. srpna 1903 Ivačiv Horišnij, Halič, Rakousko-Uhersko – 1941 Lvov) byl katolický kněz východního (byzantsko-slovanského) obřadu, misionář, redemptorista. Zemřel mučednickou smrtí.\nNarodil se v roce 1903 v obci Ivačiv Horišnij u Ternopilu. Již v dětství byl znám svou hlubokou vírou a nekompromisností v náboženských otázkách.\nV srpnu 1926 složil první sliby v kongregaci redemptoristů. Studoval v Belgii, kde byl také 9. srpna 1932 vysvěcen na kněze. Mottem jeho kněžského působení byla tato modlitba, kterou dal natisknout na své primiční obrázky: \"Ježíši, přijmi mě spolu s obětí tvého Těla a Krve. Přijmi tuto moji oběť za tvou svatou církev, za kongregaci, za vlast… Maria, moje drahá Matko, chraň moje kněžství…\"\nPůsobil jako misionář na Volyni. Byl velkým šiřitelem úcty k Panně Marii.\nS příchodem bolševiků se stáhl do Lvova. Tam navázal kontakty s metropolitou Šeptickým. Z toho získaly úřady dojem, že je metropolitovou pravou rukou a snažili se najít záminku, aby jej mohli uvěznit. P. Kovalyk se ale nebál. To dokazuje jeden z jeho výroků: \"Když to bude Boží vůle, s radostí přijmu i smrt, ale jako kazatel nebudu dělat kompromisy a křivit tak cestu pravdy.\"\n\nV noci z 20. na 21. prosince 1940 byl odvlečen KGB z kláštera Redemptoristů ve Lvově. Čtyři měsíce o něm spolubratři neměli žádné zprávy. Ve vězení rozvinul tajnou pastoraci spoluvězňů a tajně sloužil bohoslužby.\nPodmínky ve vězení byly nelidské. Na cele 3x4 metrů bylo přes 30 vězňů, přes noc museli spát na podlaze, protože v cele nic nebylo. P. Zynovij se o vše dělil se spoluvězni. Snažil se jim pozvednout náladu, vyprávěl jim i veselé historky ze života misionářů.\nBěhem vyšetřování absolvoval 28 velice brutálních výslechů.\n\nV červnu 1941 byl Lvov velice silně bombardován. Během náletů zahynulo asi 70.000 vězňů. Věznitelům byli na obtíž, proto je stříleli. Mezi 27. a 29. červnem zemřel i otec Zynovij. Podle svědectví spoluvězňů jej mučitelé ukřižovali na zeď věznice, rozřezali mu břicho a vložili do něj mrtvolu dítěte.\n\nPapež Jan Pavel II. otce Zynovije prohlásil za blahoslaveného v roce 2001 během návštěvy Lvova. Spolu s ním se uskutečnila beatifikace dalších 26 mučedníků - řeckokatolíků.\n\nO. Kovalyk na webu českých Redemptoristů\n"}
{"id": "237293", "url": "https://cs.wikipedia.org/wiki?curid=237293", "title": "Maksym Hryva", "text": "Maksym Hryva\n\nMaksym Hryva (Maksym Zahryvnyj, ; 20. února 1893 – 19. června 1931) byl ukrajinský básník, prozaik, publicista; člen Pražské básnické školy.\n\nNarodil se v Černihivské oblasti. Bojoval v řadach armády UNR. V roce 1922 odešel do polského internačního táboru v Kališi, kde se publikoval v časopise „Veselka“. Krátce na to přijel do Prahy, aby zde zahájil studia v Ukrajinském pedagogickém institutu. Od roku 1924 byl v poděbradském spolku ukrajinských spisovatelů „Kult“. Zemřel roku 1931 na tuberkulózu.\n\nMaksym Hryva psal hlavně poezii a intimní a občanskou lyriku. S dalšími autory Pražské básnické školy (např. s Malanjukem) jej sbližují historické motivy v jeho tvorbě, kde oslavuje slavnou ukrajinskou minulost. V krátkých prózách prostupuje Hryvův sklon k satiře, v pozdějších dílech se objevuje předtucha předčasné smrti.\n\nDoposud nebyla vydána žádná sbírka M. Hryvy, jeho dílo je roztroušeno po časopisech. V roce 2001 vydal lvovský časopis „Dzvin“ (č.4) výběr básníkových próz a básní.\n\n"}
{"id": "237294", "url": "https://cs.wikipedia.org/wiki?curid=237294", "title": "Pověsti o zvonech", "text": "Pověsti o zvonech\n\nZvony se objevují v celé řadě pověstí. Pověsti mohou být obecně rozšířené nebo jen regionální – vážou se k určité obci nebo místu.\n\nPověst o odlétání zvonů do Říma na Velikonoce je všeobecně známá. Vždy na Zelený čtvrtek po odeznění modlitby \"Sláva na výsostech Bohu\" (\"Gloria in excelsis Deo\") zvony umlkají a odlétají do Říma pro požehnání svatého otce. Někdy se tvrdí, že zvony odlétají proto, že se bojí řehtaček. Letí zcela tiše, první ty nejstarší, které znají cestu, na konci malé, aby se neztratily, průvod uzavírají \"Zikmund\" z chrámu svatého Víta a \"Marie\" z Týnského chrámu – veliké české zvony, které již po léta slouží jako stráž.\n\nV tomto průvodu se objevují i někteří podivní hosté – zvonový kov se totiž ani při rozlití nezbavuje povinnosti vykonat každoroční pouť do Říma, a tak jedna pověst vypravuje, jak dělostřelci v bitvě na Piavě postrádali o velikonoční noci svá děla.\n\nKudy přesně zvony letí a jak překonávají Alpy, není známo, jsou ale na tomto letu neúnavní – není zpráv o tom, že by snad některý z nich let nevydržel nebo se cestou ztratil. Pověst ze slovenské Levoči vypráví, že levočský zvon dokonce celou cestu nesl s sebou i studenta, který chtěl vidět Řím.\n\nPokud by některý zvon neodlétl, přineslo by to obci neštěstí.\n\nKdyž zvony doletí, papež jim požehná za věrné služby církvi a zvony letí zpět. Na Bílou sobotu po \"Gloria\" se vrátí a zvoní: „Byl jsem tam! Byl jsem tam!“\n\nToto zvonění má prý kouzelnou moc – když hospodyně při tomto zvonění zamete dům, nebudou se v něm po celý rok držet švábi; pokud se při něm člověk umyje v pramenité vodě, bude celý rok zdráv; ovocnými stromy v zahradě se má zatřást, aby se probudily, a rovněž postříkat vodou (nebo potřít čerstvě zadělaným těstem), což jim prý na celý rok dodá sílu.\n\nO půlnoční mši na Štědrý den se hlasem zvonů probudí mrtví a otevřou všechny zakopané poklady, rozezvoní se také všechny zvony z propadlých a ztracených obcí.\n\nKdo by však vstoupil pod zem se záměrem obohacení, uvázne tam a vrátí se až za mnoho věků, neboť minuta tam trvá 80 let. Proto se také na vánoční stromek věší ozdoby ve tvaru zvonků, které mají mimo jiné varovat před pokusem o snadné nabytí majetku. Po zazvonění půlnočních vánočních zvonů je také možné nahlédnout do vysekané díry v ledu a spatřit tam budoucnost, jak nám to popisuje Erbenův \"Štědrý den\". Vánoční zvoneček ohlašuje počátek rozdávání dárků.\n\nStejná pověst se často vypravuje v celé řadě obcí, liší se jen v detailech příběhu.\n\nKromě zmíněného velikonočního letu do Říma zvony létají v mnoha jiných pověstech.\n\nLokality:\n\n\nLokality:\n\n\nLokality:\n\n\nLokality:\n\n\nLokality:\n\n\nLokality:\n\nLokality:\n\n\nLokality:\n\n\nLokality:\n\nLokality:\n\nLokality:\n\n\n"}
{"id": "237295", "url": "https://cs.wikipedia.org/wiki?curid=237295", "title": "Ivan Zjatyk", "text": "Ivan Zjatyk\n\nBlahoslavený Ivan Zjatyk ( ; 26. prosince 1899, Odrzechowa, Halič, dnes Polsko – 17. května 1952, Bratsk, SSSR) byl řeckokatolický kněz, řeholník kongregace redemptoristů, zemřel jako mučedník.\n\nNarodil se roku 1899 v obci Odrzechowa u města Sanok. Po gymnáziu v Sanoku studoval v kněžském semináři v Přemyšlu. Na kněze byl vysvěcen roku 1923 a působil dva roky jako farář. V letech 1925–1935 konal funkci prefekta semináře v Přemyšlu. V roce 1935 vstoupil do kongregace redemptoristů.\nJeho působišti byly Stanislavov, Lvov, dále působil v Holosku a ve Zbojičkách. Všude tam byl oblíben jako zpovědník a kazatel.\n\nS příchodem komunistů nastaly problémy. V klášteře v Holosku, který byl určen maximálně pro 15 řeholníků, jich bylo nuceno bydlet 58. Otec Ivan se stal nástupcem viceprovinciála, který byl jako původem Belgičan vyhoštěn. O. Ivan byl také jmenován generálním vikářem řeckokatolické církve na Ukrajině.\nV roce 1948 byl otec Ivan spolu se třiceti spolubratry převezen do kláštera studitů v Uněvě. Tam byl pod stálým dohledem KGB. V roce 1950 byl zatčen.\n\nV únoru 1950 se konal vykonstruovaný proces s o. Ivanem. Mimochodem byl viněn za shromažďování protisovětské literatury (toto obvinění bylo směšné, protože „protisovětskou literaturou“ měly být knihy \"Malá příručka Bratrstva Panny Marie Ustavičné pomoci\", \"Ježíši, miluji Tě\" a další náboženská, nikterak protistátní literatura). Během vyšetřování musel protrpět mnoho brutálních výslechů, které podle svědectví začínaly po 22. hodině a končily v 6 hodin ráno.\nV listopadu 1951 byl o. Zjatyk převezen do věznice KGB do Kyjeva, odsouzen na 10 let vězení.\n\nVe věznici v městě Bratsk v Irkutské oblasti nalezl otec Ivan smrt. Na Velký pátek 1952 byl brutálně bit, poléván ledovou vodou a znovu bit. Na následky tohoto zacházení zemřel 17. května 1952, tedy o 3 dny později.\n\nBlahořečení o. Ivana Zjatyka proběhlo ve Lvově v roce 2001. Spolu s ním byl beatifikován o. Zynovij Kovalyk a další mučedníci.\n\n"}
{"id": "237297", "url": "https://cs.wikipedia.org/wiki?curid=237297", "title": "Eduard Spranger", "text": "Eduard Spranger\n\nEduard Spranger (27. července 1882 – 17. září 1963) byl německý psycholog.\n\nVyučoval v Berlíně od roku 1909, v Lipsku od 1911 a opět v Berlíně od 1920. V Tübingenu od 1946 jako žák Diltheyův budoval svou kulturní a životní filosofii i psychologii porozumění na duchovních vědách. Rozlišuje mezi subjektivní duší a objektivním duchem. Subjektivní duše se vyvíjí vrůstáním jedince do objektivního ducha, tj. do úhrnu kulturních hodnot určité doby. Stykem se světem kulturních hodnot, duchovními akty, roste individuální duše a stává se schopnou rozumět objektivnímu duchu a znovu jej oživovat.\n\nSprangerova typologie:\n\nRozdělil typy osobnosti do šesti skupin, podle 6 základních hodnot nebo motivů v životě:\n\n\nTato typologie byla přijata G. Allportem při výzkumu hodnotových orientací. Rabín a filosof Josef Dov (Bär) ha-Levi Solovějčik (1903‒1993) doplnil Sprangerovu typologii o halachického člověka, jenž sdílí některé rysy typu náboženského a teoretického, ale v jiných rysech se od nich radikálně odlišuje.\n\n"}
{"id": "237300", "url": "https://cs.wikipedia.org/wiki?curid=237300", "title": "Hallstatt", "text": "Hallstatt\n\nHallstatt ( ) je obec s 923 obyvateli nacházející se v Solné komoře v Rakousku. Leží bezprostředně u Halštatského jezera a společně s pohořím Dachstein a Solnou komorou patří ke Světovému dědictví UNESCO.\n\nHallstatt leží ve vnitřní části Solné komory (Salzkammergutberge) vedle stejnojmenného jezera, ve výšce 508 metrů nad hladinou moře.\n\nJednotlivé domy obce se tísní vedle sebe na úzkém pruhu pobřeží mezi vysokými horami, některé jsou částečně postaveny na kůlech zapuštěných v jezeře. Obec v podstatě tvoří jediná ulice a malé tržiště. Největší vzdálenost ze severu na jih je 9,1 km, ze západu na východ 13,2 km. Celková rozloha činí 59,8 km², z níž 34,8 % je zalesněno.\n\nJeště na konci 19. století se do Hallstattu nedalo dostat jinak než lodí nebo úzkou horskou stezkou. Ve vesnici se nevelkým prostorem mezi horou a jezerem muselo maximálně šetřit. Spojení mezi domy stojícími u jezera existovalo jen s pomocí člunů nebo tzv. \"vrchní cestou\", úzkou cestičkou nad střechami domů. Teprve v roce 1890 byla do Hallstattu postavena silnice podél západního pobřeží, kvůli níž musel na některých místech proběhnout odstřel překážejících skal.\n\nPřes nehostinnost horské krajiny byla oblast vyhledávána nejspíše již v neolitu. Důvodem byl bohatý výskyt solných ložisek, z nichž se těžilo tisíce let. Nejstarší důkazy (např. nástroje ze staršího neolitu) se datují zhruba do roku 5000 př. n. l. V roce 1846 objevil Johann Georg Ramsauer nahoře u halštatských solných dolů pohřebiště. Byla zde vykopána také jedna z prvních kováren. Čilý obchod a s ním spojený blahobyt umožnil rozvoj kultury, která se podle nálezů v Solné komoře nazývá Halštatská kultura, jež trvala přibližně mezi lety 800 př. n. l. a 400 př. n. l. a proslavila Hallstatt na celém světě.\n\nZ doby římské a raného středověku neexistují žádné písemné zprávy. V roce 1311 získal Hallstatt právo pořádat trhy, což je známkou toho, že osada neztratila na hospodářském významu.\n\nObyvatelé Hallstattu se hlásí převážně ke katolickému nebo evangelickému křesťanství. V obci se nacházejí dva kostely, přičemž podstatně mladší evangelický kostel špičkou své věže dosahuje zhruba do výšky farního katolického kostela, postaveného kvůli záplavám na vyvýšeném místě.\n\nStejně jako v jiných rakouských horských vesnicích padlo v Hallstattu na úrodnou půdu luteránské učení. Počátkem 17. století však napomohla vojska salcburského knížecího biskupa k vítězství Protireformace. V polovině 18. století byly vyhoštěny z Hallstattu stovky protestantů a přesídleny do Sedmihradska.\n\nTeprve toleranční patent císaře Josefa II. v roce 1781 alespoň částečně umožnil protestantům v okolí Dachsteinu jejich náboženské vyznání. Protestantský patent císaře Františka Josefa I. je pak v roce 1861 úplně zrovnoprávnil s katolíky a v Hallstattu mohl být v blízkosti jezera zřízen novogotický evangelický kostel.\n\nCelá oblast i s romantickou vesnicí byla v roce 1996 organizací UNESCO přičleněna ke Světovému dědictví. Předmětem zájmu turistů je nádherná krajina, Halštatské jezero, velké jeskynní systémy (Obří a Mamutí jeskyně) a v neposlední řadě malebný Hallstatt se svými památkami, muzeem a doly.\n\nNa skále nad střechami domů trůní v roce 1520 postavený \"farní kostel Nanebevzetí Panny Marie\". Jeho mohutná věž je jedinou dochovanou částí původního kostela z roku 1320. Dvoulodní halová stavba poskytuje přístřeší nejvýznamnější kulturněhistorické památce, mariánskému oltáři, vyřezanému v pozdněgotickém stylu. Tento dvojitý skládací oltář byl zhotoven v roce 1515 gmundenským řezbářem Leonhardem Aistem.\n\nNa sever od kostela se nachází hřbitov a v něm kostnice, která se datuje do 16. století. Je zde uloženo několik set lebek zesnulých. Asi po 20 až 30 letech dochází k exhumaci kostí, jejich nabílení a vyzdobení: Na čele je společně s datem narození a úmrtí napsáno většinou jméno člověka, doplněné namalovaným věncem z dubového listí, břečťanu nebo květin.\n\n\"Museum Hallstatt\" vlastní po Muzeu přírodní historie ve Vídni druhou největší sbírku archeologických nálezů z Rakouska z Doby halštatské, vystavovaných moderní formou.\n\nK \"halštatskému pohřebišti\" a \"důlním štolám\", nejstarším na světě, vede nahoru pěšina a \"lanovka\". V letech 1282 až 1284 zde nechal vévoda Albrecht I. zřídit tzv. \"Rudolfovu věž\", kterou pojmenoval podle svého otce, Rudolfa I. Věž sloužila během Solné války jako opěrný bod proti salcburskému arcibiskupovi Konrádovi IV. a byla od roku 1313 do poloviny 20. století domovem důlních dozorců. Dnes se ve věži nachází oblíbená restaurace.\n\nO svátku Božího těla se už od roku 1623 každoročně koná procesí u Halštatského jezera. Při něm nacházejí uplatnění tradiční čluny zvané „Mutzen“ nebo „Fua“, které slouží jako oltářní lodě.\n\nPrvní víkend v květnu se od roku 1987 běhá půlmaraton kolem Halštatského jezera s příhodným názvem \"Hallstättersee-Rundlauf\".\n\nV červnu 2012 byla v čínské provincii Kuang-tung slavnostně otevřena kopie městečka Hallstattu, která vznikla jako developerský projekt pro zámožné Číňany. Plně funkční replika vyšla na 940 milionů amerických dolarů. Obyvatelé a majitelé nemovitostí z Hallstattu přitom původně neměli tušení o tom, co se v Číně plánuje - plány na vybudování kopie jejich města se dozvěděli až od jednoho z pracovníků, kteří u nich rok předtím pečlivě dokumentovali domy a ulice. Na otevření \"čínského Hallstattu\", na nějž byla pozvána i rakouská delegace, jejíž členové vyjadřovali jednak hrdost na své město, ale zároveň i nelibost z toho, že s nimi čínská strana dopředu své plány nekonzultovala. Majitelka jednoho z hallstattských hotelů pro agenturu Reuters prohlásila: \"\"Měli se zeptat majitelů hotelu a dalších budov, zda souhlasí s nápadem, aby se Hallstatt postavil v Číně.\"\" \n\n\n"}
{"id": "237303", "url": "https://cs.wikipedia.org/wiki?curid=237303", "title": "Veliká Ves (okres Praha-východ)", "text": "Veliká Ves (okres Praha-východ)\n\nObec Veliká Ves se nachází v okrese Praha-východ, kraj Středočeský. Rozkládá se asi devatenáct kilometrů severně od centra Prahy a osmnáct kilometrů západně od města Brandýs nad Labem-Stará Boleslav. Žije zde obyvatel.\n\nPrvní písemná zmínka o obci pochází z roku 1271.\n\nDějiny územněsprávního začleňování zahrnují období od roku 1850 do současnosti. V chronologickém přehledu je uvedena územně administrativní příslušnost obce v roce, kdy ke změně došlo:\n\nVe vsi Veliká Ves u Prahy \"(přísl. Čeňkov, 495 obyvatel, poštovní úřad, telegrafní úřad, telefonní úřad)\" byly v roce 1932 evidovány tyto živnosti a obchody: 3 hostince, kolář, konsum Svépomoc, kovář, 2 obuvníci, pekař, 4 pojišťovací jednatelství, porodní asistentka, 5 rolníků, řezník, sedlář, 4 obchody se smíšeným zbožím, spořitelní a záložní spolek, 2 trafiky, 2 truhláři, 3 vápenice, 2 zahradnictví.\n\n\nDopravní síť\n\nVeřejná doprava 2011\n\n"}
{"id": "237307", "url": "https://cs.wikipedia.org/wiki?curid=237307", "title": "Moravičany", "text": "Moravičany\n\nObec Moravičany (, hanácky \"Moravičanê\") se nachází v okrese Šumperk v Olomouckém kraji. Žije zde obyvatel.\n\nSymbolem obce je kráčející kohout (pečeť obce z roku 1646), který je vyobrazen na moravičanském znaku i vlajce.\n\nPrvní písemná zmínka o obci pochází z roku 1249. Po Mohelnici (1140) a Žádlovicích (1078) jsou Moravičany třetí nejstarší obcí na severozápadní Moravě.\n\nObec patří k nejstarším osídleným lokalitám v okrese Šumperk a je významnou archeologickou lokalitou. První stopy osídlení pochází z mladší doby kamenné (neolit). Zdejší vykopávky dokazují existenci dvou kultur: kultura s lineární keramikou a kultura s moravskou malovanou keramikou a to v období 5000 - 1800 př. Kr. V období eneolitu se zachovaly stopy po několika kmenech, které tehdy pronikly na naše území. Do tohoto období jsou řazeny kultury se zvoncovitými poháry a kultury popelnicových polí, po kterých byly taktéž zjištěny stopy. Také mohylové kultury zde zanechaly stopu na sklonku starší doby bronzové, dokladem této kultury jsou objevy rozoraných hrobů na Dlouhých Dílečcích z období 15. - 13. století př. Kr. Kultury popelnicových polí osídlovaly tento kraj ve 13. - 4. století př. Kr. Důkazem hustého osídlení je velké množství nálezů této lužické kultury. V prostoru kostel svatého Jiří a v lokalitě na Dílečcích bylo objeveno mnoho nádob, bronzových i železných předmětů, a také významné popelnicové pohřebiště na Dílečcích o rozloze 1800 metrů čtverečných.\n\nŽivot lidu popelnicových polí byl ve 4. století př. Kr. porušen vpádem Keltů do našich zemí. Na území Moravičan byla nalezena keramika, která se již vyráběla pomocí hrnčířských kruhů. V roce 1999 náhodně objevil archeolog Jaroslav Peška na březích Moravičanského jezera vydlabanou keltskou kupeckou loď o délce 10 metrů (monoxyl). Unikátní tři tisíce let starý nález je zakonzervován a vystaven ve Vlastivědném muzeu v Olomouci. Další stopy osídlení dokazuje minulost Germánských kmenů. V 6. - 8. století po Kr. se na území Moravičan nachází první staroslovanské osady. Byly objeveny základy tří polozemnic o půdorysu 3 x 3 metry v lokalitě Dílečky. Další stopy po Slovanech pochází z 9. století. Důkazem osídlení jsou nálezy zlatých a bronzových šperků, železných zbraní a kosterních pozůstatků. Touto dobou existovaly slovanské osady u kostela a obranné hradiště nad soutokem Moravy a Třebůvky (známé jako slovanské hradiště v Doubravě (přírodní rezervace).\n\nArcheologické výzkumy na území Moravičan prováděli: Josef Novák, Josef Horký, Jiří Adamec, Rudolf Fišar, Jiří Nekvasil a Rudolf Tichý v 50. a 60. letech 20. století, v těchto lokalitách: Hliník, Dílečky, Dlouhé Dílečky, Kouřilka (Mitrovice), kostel sv. Jiří, Záhumení a na březích řek Třebůvky a Moravy.\n\n\"Zajímavé a výjimečné objevy:\"\n\n1979 - Při stavbě vodojemů byly objeveny kosterní pozůstatky ženy s náhrdelníkem, 22 mramorových perel, podélně provrtaných a spojených šňůrou, jedná se o jedinečný nález na Moravě, neboť náhrdelník není domácí výrobek, ale pochází z Maďarska či Balkánu, pravděpodobně šlo o ženu z balkánských kmenů, která zde zemřela v době eneolitu.\n\n1999 - Unikátní nález keltské kupecké lodi, o délce 10,5 metrů, šířce 1 metr, tloušťce 0,6 metrů a o hmotnosti 2 tuny, loď byla vydlabána z jednoho kusu dřeva, objevil ji tehdejší ředitel Vlastivědného muzea Jaroslav Peška při rybaření.\n\n? - Ve 20. století byl v kostele objeven relikviář Druhů sv. Mořice o velikosti 41,7 cm a 13,2 cm, jehož počátky sahají do konce 15. století, v současné době je zapůjčen do stálé expozice Arcidiecézního muzea v Olomouci.\n\nPrvní písemná zmínka o Moravičanech je z roku 1200, kdy na jedné listině je uveden jako svědek Búz z Moravičan. Ovšem tato listina je podvržena, takže první oficiální uznanou písemnou zmínkou je listina z roku 1249, kde je uveden Zpytat z Moravičan. Do roku 1379 patřily Moravičany s okolními obcemi pod bouzovské panství a právě v tomto roce ves prodal Beneš z Búzova litomyšlskému biskupovi Albertu ze Šternberka za 866 hřiven. A od roku 1381 se novými držiteli Moravičan stávají kartuziáni, jimž biskup Albert v Tržku u Litomyšle zřídil klášter a věnoval jim Moravičany, Palonín, Dolany a Tovéř. Kartuziánský řád spravoval nejen ves, ale i celou farnost s kostelem sv. Jiří. Pod moravičanskou faru patřilo mnoho okolních obcí: Palonín, Bílá Lhota, Řimice, Červená Lhota, Hrabí a Trpín. Počátkem 15. století byl v obci postaven mlýn, obec je osídlena po březích řeky Třebůvky. V roce 1500 se plánovitě vybudovala náves se selskými statky.\n\nBěhem třicetileté války celá ves vyhořela. V roce 1679 je poprvé zmiňováno zdejší školství, a to v souvislosti s obnovou školy, která byla zničena za třicetileté války. V roce 1754 obec navštívila císařovna Marie Terezie.Zpráva sčítací komise z roku 1771 hovoří o tom, že: \"Poddaní v Moravičanech jsou zámožní, dobří hospodáři, poslušní a tiší poddaní, jsou tam výstavné domy, dobře obdělaná pole, takže tu není pociťována žádná bída a zdražení\". V důsledku Josefínských reforem byl roku 1782 zrušen kartuziánský řád. Od té doby obec patřila pod doubravické panství až do roku 1848. V roce 1786 vzniká samostatná německá osada Tkanovice (severní část Moravičan), která se později počešťuje, což je v tomto kraji výjimkou. Samostatnost Tkanovic setrvává až do roku 1849.Moravičanská farnost v této době spravovala nejen Moravičany a okolní vsi, ale nějaký čas i Loštice, Maletín, Dolní Hynčinu, Studenou Loučku, Měrotín, Bílou Lhotu a dokonce i Zábřeh.\n\nPo roce 1848 se obec osamostatnila a byla nejvyspělejší zemědělskou obcí mohelnického soudního okresu (součást politického okresu Zábřeh). V roce 1860 celá obec podruhé vyhořela, ale brzy se obnovila. V letech 1842 - 1845 se budovala přes obec jedna z prvních železnic střední Evropy tzv. Severní státní dráha z Olomouce do Prahy. Ovšem stanice zde byla postavena až v roce 1890. V roce 1888 byl postaven v obci nýtovaný silniční most přes řeku Třebůvku. Od roku 1892 je v obci zřízen poštovní úřad. Za první světové války zahynulo 19 místních mužů, jejich jména jsou vytesána na pomníku v obci.\n\nV roce 1918 byla vystavěna nádražní budova Moravičany-Loštice. Ze zdejšího nádraží se do světa vyvážely slavné olomoucké tvarůžky z Loštic. Továrníkem V. Kratochvílem byla roku 1918 zprovozněna továrna amerických dřevěných kolíčků, párátek a kopyt pro zlínské závody Tomáše Bati. V roce 1920 je založena sportovní organizace Orel Moravičany a rok později také tělovýchovná organizace Sokol Moravičany.V obci působí od roku 1934 fotbalový klub (dnešní TJ Tatran Moravičany) a v roce 1938 je založen místní spolek Červený kříž.\n\nDne 11. října 1938 byly německým vojskem obsazeny Moravičany a okolní moravské vesnice. Byl přerušen železniční provoz na trati. Proti záboru čistě českých obcí se postavily mnohé vlivné osobnosti i místní činitelé, proto byly dne 24. listopadu 1938 z německého záboru Moravičany vypuštěny společně s obcemi Červenka a Střelice. V průběhu druhé světové války se v Moravičanech formovalo rozsáhlé odbojové hnutí. Oběťmi této protinacistické činnosti se stali moravičanští odbojáři František Kruš a Rostislav Ambrož. Jména všech obětí této války jsou vytesána na pomníku Plačící ženy od sochaře Julia Pelikána. Dne 7. května 1945 ustupující německá vojska odstřelila železniční most přes Moravu. Ruská osvobozenecká vojska vtáhla do obce 9. května 1945. V obci nastal poválečný zmatek, neboť do 20. května 1945 nefungovalo železniční spojení a tisíce lidí se snažily dostat domů. V Moravičanech na nádraží byl zřízen charitní lazaret pro nemocné a raněné. Několik osob zde také zahynulo, byli pohřbeni na místním hřbitově.\n\nPo květnu 1945 byla obec administrativně navrácena k Mohelnicku. Po roce 1948 byla továrna na dřevěné zboží znárodněna a včleněna do UP závody Bučovice. V roce 1968 se zaměstnancům místního nádraží podařilo blokovat jízdu ruského okupačního vlaku do Prahy. V roce 1976 se k obci připojily dvě části: Doubravice a Mitrovice, zároveň zanikl statut vsi Tkanovice.\n\nObec Moravičany geomorfologicky leží v provincii Česká vysočina, v Krkonošsko-jesenické subprovincii, v Jesenické oblasti v Mohelnické brázdě. Povrch katastru obce je rovinatý, nadmořská výška se pohybuje od 243 do 257 m. n. m., což je podprůměrná nadmořská výška České republiky (430 m. n. m.). Nejvyšším blízkým bodem je vrch Hradisko (316 m. n. m.), který ovšem spadá pod katastr obce Stavenice. Historickým vývojem spadá obec Moravičany do oblasti Hané. Moravičany jsou jednou z nejsevernějších hanáckých obcí s původním moravským obyvatelstvem. Obec patří do svazku obcí Mikroregion Mohelnicko (je 3. největší obcí mikroregionu - po Mohelnici a Lošticích).\n\nNa území obce se nachází Chráněná krajinná oblast Litovelské Pomoraví s několika významnými přírodními lokalitami: Doubrava (přírodní rezervace), Kačení louka, Moravičanské jezero a Za Mlýnem.\n\nObcí protéká řeka Třebůvka, která se zde vlévá do Moravy. Severně od obce se nachází Moravičanské jezero (\"Bagr\"), které vzniklo těžbou štěrkopísku. Oblast spadá do povodí řeky Moravy a úmoří Černého moře.\n\nKrovy moravičanského kostela sv. Jiří ukrývají početné kolonie netopýrů. Při posledním sčítání na jaře roku 2017 jich zde žilo okolo 900 kusů. Jedná se o významné hnízdiště těchto druhů: Netopýr vodní (Myotis daubentonii), Netopýr velký (Myotis myotis) a Netopýr rezavý (Nyctalus notula). V centru obce na starém komíně se také nachází hnízdiště Čápa bílého (Ciconia ciconia). Čápi na zimu migrují, takže spatřit je zde je možné od jara do brzkého podzimu. Tento druh se v ČR rozšířil až počátkem 20. století. Od roku 1992 je Čáp bílý chráněn jako ohrožený druh.\n\nObec patří do teplé podnebné oblasti ČR a roční průměrná teplota vzduchu je 9 °C. Průměrný roční úhrn srážek se pohybuje v rozmezí 600 - 700 mm. Oblast je velmi významná jako zásobárna podzemních vod. Převažuje zde nivní půdní typ, o kterém svědčí těžba písku a štěrkopísku v místním jezeře.\n\nV Moravičanech na soutoku řek Moravy a Třebůvky se nachází stanice Českého hydrometeorologického ústavu, která slouží ke kontrole a měření stavu povrchové vody na řece Moravě. Hladina a průtok řeky Moravy se zde měří již od roku 1911.\n\nV katastru obce jsou evidovány tyto kulturní památky:\n\n\nV obci se donedávna nacházel nejstarší železný most v okrese Šumperk. Most, po kterém vedla silnice přes řeku Třebůvku byl projektován a vybudován v roce 1888 firmou bratří Kleinů. Technická data: rozpětí 30,60 metrů, šířka 3,60 metrů, výška nad terénem 3,90 metrů, výška parabolických nosníků 3,95 metrů. Původní mostovka byla v roce 1985 nahrazena železobetonovou deskou. Most byl ve špatném stavu, proto byl 5. 4. 2009 v rámci rekonstrukce odstraněn; byl nahrazen novým mostem.\n\nPamětihodnosti v katastru obce, které nejsou zapsány mezi kulturní památky:\n\nPřes obec prochází páteřní železniční trať 270 Česká Třebová - Přerov - Bohumín. Je zde vlaková stanice s dopravní obsluhou osobních vlaků (Kouty n. Desnou) - Šumperk - Olomouc - Prostějov - (Nezamyslice).\n\nHranici katastru protíná dálnice D35 (Mohelnice - Olomouc) s vlastním napojením - exit 240 - Moravičany, Loštice. Obcí prochází řada silnic III. třídy (4441, 4442 a 4443), které spojují obec se sousedními městy Loštice a Mohelnice. V obci je 5 autobusových zastávek s pravidelnou dopravou do Loštic a Mohelnice.\n\nObcí vedou cyklotrasy č. 51 (Olomouc - Litovel - Mohelnice - Hanušovice) a č. 6036 (Moravičany - Loštice - Bouzov - Javoříčko). Úsek Moravičany - Mohelnice vede po smíšené stezce pro pěší a cyklisty. Stezka bude od roku 2018 pokračovat obcí do sousední Doubravice. Přes Moravičany vede také modrá turistická značka (Úsov - Moravičany - Loštice - Bouzov - Javoříčko).\n\nV obci funguje TJ Sokol Moravičany (sportovní klub), TJ Tatran Moravičany (fotbalový klub), bikepark Crazy Jump, windsurfingový klub TJ Sokol Mohelnice, Kynologický klub Moravičany, myslivecký a včelařský spolek Moravičany, Sbor dobrovolných hasičů Moravičany, Český červený kříž Moravičany a Římskokatolická farnost Moravičany.\n\nPravidelné akce v obci: tříkrálová sbírka (v roce 2018 se na území obce vybralo 70 725 korun českých), plesy, živá křížová cesta, velikonoční klapání, Moravičanské hody, turistický memoriál F. Kruše a R. Ambrože, Noc kostelů, Memoriál Zdeňka Horáka, závody Crazy Jump, Moravičanské vinobraní, poutě ke sv. Joséfku v Doubravě, adventní trhy a vánoční koledování, koncerty, výstavy, divadla, hasičské soutěže, sportovní utkání...\n\nNa území obce působí hudební kapela A.M.Úlet se svými přidruženými kapelami.\n\nV roce 1918 zde byla založena dřevařská továrna V. Kratochvíla. Vyráběly se zde americké dřevěné kolíčky, párátka a kopyta pro firmu Baťa. Po znárodnění podnik přešel pod nábytkářský závody UP Bučovice. Po roce 1989 zdejší průmysl zanikl. Od roku 2012 na území funguje rozvíjející se firma Logaritma a.s., která se zabývá výrobou a montáží světlometů pro automobilový průmysl. Také zde sídlí strojírenská firma Vinbra s. r. o.,která se zabývá zpracováváním plechu pomocí CNC strojů. Významnou firmou v obci je rovněž Elbee Mobility, která vyvíjí a vyrábí malé automobily pro lidi s tělesným postižením.\n\nJiž od pradávna se zdejší obyvatelstvo živilo zemědělstvím. V 18. a 19. století se rozmohlo statkářské soukromé zemědělství v celé obci, neboť úrodná oblast Hané měla vždy příhodné pěstitelské podmínky. V 50. letech 20. století v Moravičanech a Doubravicích vzniklo JZD, které ukončilo soukromé hospodaření statkářů. Po roce 1989 se družstvo připojilo k ZD Palomo a.s., které sdružuje téměř veškeré zemědělství v okolí Moravičan, Loštic a Palonína. Dříve významné zemědělství upadlo a k soukromému hospodaření se vrátilo jen pár statkářů. Zemědělský ráz obce přetrval dodnes.\n\nKratochvíl a spol. - výroba nábytku - továrna amerických dřevěných kolíčků, párátek a kopyt * Zemědělské družstvo pro vedení a zužitkování elektrické síly v Moravičanech s. r. o. * Rolnické mlékařské družstvo pro Moravičany a okolí s. r. o. * Občanská záložna v Moravičanech s. r. o. * Spořitelní a záloženský spolek v Moravičanech s. r. o. * Nádražní restaurace * František Brauner - výroba mazadel * Antonín Vavrda - výroba cementového zboží * Hynek Navrátil - obchodník s dobytkem * Julius Kukula - holič * Hynek Gottwald - hostinský, trafikant a obchod se smíšeným zbožím * Albín Kunc - hostinský * Antonín Kutal - hostinský a truhlář * Hynek Navrátil - hostinský a trafikant * Bohumila Zahradová - hostinská a trafikantka * Františka Bukvicová - trafikantka * Richard Habermann - kapelník * František Vidrman - kolář * František Kratochvíl - kovář * František Ambrož - kovář * František Havlíček - krejčí * Anna Vavrdová - obchod s máslem a vejci * Matěj Chaloupek - obuvník * Josef Reisig - obuvník * Josef Hájek - pekař * František Martinec - pekař * Anna Tyrolová - porodní asistentka * František Červinak - řezník *Karel Merta - řezník *Alois Petřík - řezník * bratři Tauberové z Doubravic - sladovna.\n\nV Moravičanech jsou 3 školská zařízení. Veřejná základní škola z roku 1966 a mateřská škola se školní jídelnou z roku 1974. Třetím zařízením je soukromá mateřská škola.\n\nK dispozici je veřejná knihovna s internetem, pošta, 2 obchody a 2 hospody, dětské a fotbalové hřiště, vodácké tábořiště se zázemím, loděnice pro vodní sporty, tělocvična, jezero pro sportovní rybaření, dům s pečovatelskou službou, sběrný dvůr a areál bikeparku s umělou horolezeckou stěnou.\n\nDalší podniky a firmy působící v obci: Roman Ženožička - elektropráce; Stanislav Petřík - autoservis; Pavel Hrubý - odtahová služba; Autopress s. r. o. - autoservis; Ambrož Trade s. r. o. - dřevovýroba; Horníček ml.-pohřební služba s. r. o. - provoz pohřební služby; Honza Nor s. r. o. - autodoprava; BSH Diving s. r. o. - sportovní služby; KELLY EXPRES s. r. o. - autodoprava; Jiří Zháněl - voda, topení, plyn; Martinec Petr s. r. o. - cateringové služby; OCHRANA-DŘEVA s. r. o. - ochranná dezinfekce staveb; Půjčovna minibagrů s. r. o. - pronájem stavebních nástrojů; 1. Moravská obchodní s. r. o. - zámečnictví, elektroopravy; Hana Šipková - masérské, rekondiční a regenerační služby; Milan Králíček - opravy motorových vozidel; Martinec Jaromír - výroba el. energie, mlynářství; Krmelová Jiřina - cukrářská výroba; Hohn Martin Ing. - fotografování; ELOSERVIS.CZ - servis domácích spotřebičů; JV PAPÍRENSKÉ ZBOŽÍ - kancelářské zboží; Jitka Hlochová - kadeřnické služby; BLAŽKOVÁ LENKA Ing. - překlady, tlumočení; HOLÁ LENKA PhDr. Ph.D. - advokátní činnosti; ELNEROVÁ IVETA - oděvy; MAS Mohelnicko, z. s. - cechy, sdružení, asociace; Milena Strupková - cukrářská výroba; Truhlářství Rozman - výroba nábytku; Kratochvílová Marcela-Kadeřnictví - kadeřnický salón a služby; Josef Bílek - truhlářství.\n\nO počátku Moravičan: Podle lidové pověsti tvořily počátek Moravičan domky rybářů na Záhumení, kteří v Moravě lovili (\"čanili\"), a tak dostala vzniklá ves název „Moravičany.“\n\nZnámá je také pověst O Moravičanském hastrmanovi, který pobýval poblíž Farova v tůních u Třebůvky. Nebo O rybáři Lukášovi z moravičanského Koutu: https://majovyhonzik.wordpress.com/2012/09/17/moravicany-nejstarsi-osidleni-v-okrese-sumperk-hastrman/\n\nDalší pověst se váže k moravičanskému smírčímu kříži. O osudu sedlákovy rodiny. Dle této pověsti vedle „našeho“ kříže kdysi nalezli zesnulou matku sedláka Jana Janíčka. Ta kříž křečovitě objímala oběma rukama a byla oblečena ve sváteční černé. Při sundávání zesnulé jí dokonce museli obě ruce zlomit. A sedlák Janíček od té doby neměl rád černou barvu. Několikrát se mu matka zjevila ve snu a vždy otevřela skříň, ve které měl starý svatební oblek. Tak si ho jednou oblékl a vydal se v něm ke kříži za vesnici. U něj zrovna odpočívala stará Hanzálková - celá v černém – a Janíček v hrůze, že je to jeho matka, padl mrtev k zemi.\n\nVelice známým příběhem je pověst O vzniku kaple sv. Josefa nad obcí. Traduje se, že ji nechal postavit polesný, jistý Josef Chaloupský, údajně někdy kolem 16. století jako vděk za záchranu života před divou zvěří.\n\nDalší pověsti: Troubící studánka, Doubravák z Doubravy, U Chmeléna, Moravičanský hastrman, Ve službě u hastrmanky od moravičanského rodáka Vlastimila Ambrože.\n\nV okolí Moravičan se nachází Chráněná krajinná oblast Litovelské Pomoraví, Bouzov (hrad), Úsov (zámek), Mírov (hrad), Olomoucké tvarůžky, Arboretum Bílá Lhota, Javoříčské jeskyně a Mladečské jeskyně.\n\nVzdálenosti do okolních měst: Mohelnice - 3 km; Loštice - 2,5 km; Zábřeh - 18 km; Uničov - 18 km; Moravská Třebová - 25 km; Litovel - 12 km; Olomouc - 30 km; Šumperk - 30 km; Šternberk - 33 km; Prostějov 42 km; Konice 25 km.\n\nVývoj počtu obyvatel v obci Moravičany: (*tento počet obyvatel je pouze v Moravičanech, bez Tkanovic, Doubravic a Mitrovic)\nV roce 2001 bylo v Moravičanech 350 trvale obydlených domů a celkem 421 domácností. Z celkových 1192 obyvatel bylo 615 ekonomicky aktivních a polovina z nich pracovala v průmyslu. Věřících zde bylo evidováno 537.\n\nV roce 2011 bylo v Moravičanech 383 trvale obydlených domů a celkem 459 domácností.\n\nKe dni 31. 12. 2017 byla nezaměstnanost v obci 3,15 %.\n\nKe dni 31. 12. 2016 byl průměrný věk v obci 42,0 let.\n\nJedná se o osoby, které se v obci narodily, zemřely anebo zde nějakou dobu pobývaly. Osobnosti jsou řazeny podle roku narození.\n\noficiální části obce:\nhistorické čtvrti:\n\nNa rokávce bévale hanácky parádnice doméšlevy a mivale jich nekolekere, e šestere. V země si dávale šate do richtiko. Prale, škrobile a žehlele, řasele sokně a štipale rokávce a šele. S nachestanó parádó se moselo vestačet cely lito a na takovy rokávce nebévalo v litě kde. Na všedni chozeni se rokávce neštipale a limečke se taky jenom trocho vešivale. …O rokávech a pentlách o nich spivá hanácká pěsnička z Moravičan (Vehlidal str. 186):\n\nNéni hezčéši panenky v celé dědině,\n\njak ta naša Marijána dyš se umyje.\n\nMá rukávy vyškrobeny tajak pergamin,\n\nChodi za ňó kancelářský, to je gavalir.\n\nKřópalova s Vitkovó, to je jedna pára,\n\npodvazujó svy rukávce červenéma pantlama,\n\nčervenéma podvazujó a biléma vážó,\n\njedna druhé povidajó, co svém milém skážó. (Marta Čížková)\n\n...Není místa, kde by se tolik stýkala minulost s přítomností jako v chrámě. V kostele schází se žijící obec se svými zemřelými předky, jejichž prach setlel často - jak je tomu v Moravičanech - u samých zdí chrámových. Zvuky jejich řeči, kterou chválili Tvůrce všehomíra, chvějí se dosud jako nejdrahocennější odkaz v zbožných písních, jimiž shromážděný lid při bohoslužbě velebí Boha. Tichý, neslyšný šepot jejich zpěvu jakovy se zvedal při hře varhan a pojil se k písni potomků. Každý kámen chrámových zdí mohl by vypravovat o radostech i bolestech dávno zesnulých lidí, a kdyby se stal zrcadlem, viděli bychom v něm podoby zašlých dob. Kostel je však více než pouhým muzeem drahocenných památek. Je zřídlem skýtajícím duchovní posilu celé farnosti. Odtud vyvěrá síla a moc národa... Mdlí a upadá národ, jehož členové odvracejí se od chrámu a nechtějí slyšet hlasu jeho zvonů... V hmotných zájmech rozpadne se jednota národa. Kostely, jejichž štíhlé věže jako zkamenělé prsty Posvátnosti neustále ukazují k modrým výšinám nebe, jsou majáky světla, které ve změti a bouřích temných událostí udávají správou cestu lodičce lidského života...(P. Josef Novák - moravičanský farář)\n\n\n"}
{"id": "237309", "url": "https://cs.wikipedia.org/wiki?curid=237309", "title": "Wallpaper", "text": "Wallpaper\n\nWallpaper, množné číslo wallpapers př. wallpapery, znamená v českém významu tapeta na plochu, nebo také pozadí. Jde o grafické obrázky nebo fotografie umisťované na plochu počítače, tabletu nebo mobilního telefonu. Wallpapery se rozdělují podle velikostí rozlišení obrazovky.\n\nJejich účel může být jak informativní (v menšině), tak estetický (většinou).\n\nLze je získat na internetových databázích, či je vytvořit v grafickém editoru. Jejich samotné vložení na plochu závisí na daném operačním systému a jeho verzi.\n \n"}
{"id": "237311", "url": "https://cs.wikipedia.org/wiki?curid=237311", "title": "Damianova hra", "text": "Damianova hra\n\nDamianova hra nebo též Damianova obrana je šachové zahájení, které spadá do skupiny otevřených her. Toto zahájení je charakterizováno úvodními tahy 1. e4 e5 2. Jf3 f6 (plnou notací: 1. e2–e4 e7–e5 2. Jg1–f3 f7–f6). Jedná se o nekorektní systém, který dnes můžeme vidět jen v partiích naprostých začátečníků. Krytí pěšce e5 pokračováním f7–f6 je totiž pouze zdánlivé. Černý svým posledním tahem oslabuje uhlopříčku a2–g8, blokuje pole f6 vhodné pro jezdce, nedělá nic pro vývin figur, ale hlavně kriticky oslabuje diagonálu e8–h5, což umožňuje bílému okamžitě obětovat na poli e5 jezdce a zaútočit na černého krále. Černý může po přijetí oběti následně zabránit rychlému matu jen za cenu velkých materiálních ztrát, které dají bílému rozhodující převahu.\n\nJako pochybné označil toto zahájení ve své učebnici již portugalský mistr Pedro Damiano da Odemira v roce 1512. Toto tvrzení prokázal též analýzou. Je proto pozoruhodné a do jisté míry absurdní, že tento systém byl v průběhu historie přesto po něm pojmenován, jako kdyby jej propagoval nebo hrával. Ten ho dokonce naopak sám nazýval „bastardské zahájení“.\n\n1. e4 e5 2. Jf3 f6? 3. J×e5! O této oběti vyvracející obranu černého se zmiňuje již Španěl Luis Ramirez de Lucena roku 1497, detailní analýzu ale provedl Pedro Damiano da Odemira. Kromě oběti je však velmi silné i 3. Sc4 nebo 3. d4. 3. … f×e5? Pokud černý chce pokračovat v boji, musí oběť jezdce odmítnout! 4. Dh5+ Ke7 (alternativa 4. … g6 vede po 5. D×e5+ ke ztrátě věže na h8 se snadnou výhrou bílého) 5. D×e5+ Kf7 6. Sc4+ Do útoku na černého krále zapojuje bílý další figuru! 6. … d5 (Černý již musí vracet materiál, protože další úhyb krále po 6. … Kg6 vede již do matu po 7. Df5+ Kh6 8. d4+ g5 9. h4! Se7 10. h×g5+ Kg7 11. Df7 mat) 7. S×d5+ Kg6 8. h4! (Teď hrozí 9. h5+ a na Kh6 10. d4+) 8. … h6 9. S×b7! (Postavení černého je na pokraji zhroucení, nejde 9. … S×b7 10. Df5 mat) 9. … Sd6 10. Da5 Jc6 11. S×c6 a bílý má rozhodující převahu materiálu.\n\nstudentské MS družstev, Krakov 1964\n\n1. e4 e5 2. Jf3 f6? 3. J×e5 De7 Odmítnutí oběti je jedinou možností, jak se pokusit zkomplikovat situaci. 4. Jf3 d5 5. d3 d×e4 6. d×e4 D×e4+ 7. Se2 Jc6 8. 0–0 Sd7 9. Jc3 De6. Člen polského družstva na akademickém mistrovství světa samozřejmě dobře věděl, že Damianova hra není korektní. To, že toto zahájení černými použil byl z jeho strany spíše jakýsi šachový černý humor. Snad se domníval, že se mu podaří soupeře nějak splést. Bílý se však nenechá vyvést z míry a černého za jeho troufalost rychle potrestá: 10. Sf4 0–0–0 11. Jb5 Se8 12. Sd3 Sd6. Jak jinak pokrýt pěšce c7? 13. Ve1 Dg4 (Ani po jiných ústupech dámy černému pšenka nekvete 13. … Df7 14. S×d6 c×d6 15. Sf5+ Kb8 16. J×d6 +/-, 13. … Dd7 14.S×d6 c×d6 15. Jfd4 s rozhodujícím útokem)14. S×d6 c×d6 15.V×e8! V×e8 16. Sf5+ 1–0 a černý se vzdal.\n"}
{"id": "237316", "url": "https://cs.wikipedia.org/wiki?curid=237316", "title": "Deathspell Omega", "text": "Deathspell Omega\n\nDeathspell Omega je blackmetalová kapela z Francie, zároveň patří k nejznámějším hudebním skupinám z hnutí \"Norma Evangelium Diaboli\".\n\nTextově vychází převážně ze satanismu na metafyzické úrovni, ale zabývá se i dalšími teologickými tématy. V současnosti kapela pracuje na sérii tří koncepčních alb, zaměřujících se na teologické aspekty Boha a Satana a na vztah člověka k nim. Kapele je obvykle připisována větší textová i ideologická hloubka než většině ostatních satanicko-blackmetalových skupin.\n\nZpočátku produkovala Deathspell Omega tradiční dřevní black metal po vzoru takových alb, jako bylo \"Transilvanian Hunger\" kapely Darkthrone. Nicméně od vydání desky \"Si Monumentum Requires, Circumspice\" došlo ke změně zvuku směrem k více experimentálnímu, zahrnujícímu například vliv gregoriánského chorálu a sborové hudby obecně.\n\nKapela si vydobyla na undergroundové scéně kultovní status právě vydáním desky \"Si Monumentum Requires, Circumspice\", jež bývá v jejich tvorbě považována za klíčovou. Jakožto první kapitola z plánované trilogie dostalo album kladná ocenění od hudební kritiky a získává si stále nové příznivce.\n\nTvorba kapely se po vydání \"Si Monumentum Requires, Circumspice\" stala ještě více experimentální, což se projevilo na pěti skladbách vydaných v roce 2005 na demu \"Kénôse\" a dvojici split alb – v celkové délce téměř osmdesáti minut (která, což stojí za zmínku, přesahuje rozsah celého \"Si Monumentum Requires, Circumspice\").\n\nDruhý díl trilogie – \"Fas - Ite, Maledicti, in Ignem Aeternum\" – byl vydán 16. července 2007 (v USA 17. července 2007).\n\nO členech skupiny je známo jen velmi málo osobních informací. Avšak během let poskytli několik rozhovorů, v nichž přiblížili svou životní filozofii.\n\nK předpokládaným členům Deathspell Omega patří: Hasjarl, zakládající člen Hirilorn, a Mikko Aspa, odpovědný za vokály a člen kapel Grunt, Fleshpress, Clandestine Blaze, Nicole 12 a Stabat Mater. Hasjarl má údajně co do činění s aktivitami Norma Evangelium Diaboli a byl také zainteresován ve vydavatelství End All Life Productions. Mikko pracuje v Northern Heritage a Freak Animal Records, proslulých black metalových a power-elektronických labelech.\n\nDeathspell Omega nahráli skladbu s názvem \"Black Crushing Sorcery\", která je dostupná pouze na kompilaci \"Black Metal Blitzkrieg\" vydané v roce 2001 vydavatelstvím End All Life Productions v počtu tří set ručně označených kopií (zdroj: http://www.metal-archives.com/band.php?id=4237).\n\n\n\n\n\n"}
{"id": "237318", "url": "https://cs.wikipedia.org/wiki?curid=237318", "title": "Orel (dělostřelecká tvrz)", "text": "Orel (dělostřelecká tvrz)\n\nDělostřelecká tvrz Orel (též \"U orla\", \"Darkovičky\") je tvrz, která byla plánována v důsledku zvolení Adolfa Hitlera kancléřem v Německu. Patřila mezi páteř obrany československého opevnění na severní hranici Československa. Stavba tvrze byla plánována do prostoru kóty 284 U orla nedaleko Darkoviček severně od Hlučína. Velikost osádky se plánovala na cca 405 vojáků. Stavba celé tvrze nebyla zadána, jen pěchotní srub MO-S 20 byl zadán firmě \"V. Nekvasil, stavební akciová společnost\" za zadávací částku 7 670 470,93 Kč. Firma začala s pracemi 27. dubna 1936. \n\nTvrz měly tvořit tři pěchotní sruby (MO-S 20, MO-S 20a, MO-S 20b), minometná věž (MO-S 20c), dělostřelecká otočná věž (MO-S 20d) a vchodový objekt (MO-S 20e). Ojedinělostí této tvrze bylo to, že čelo tvrze netvořily pěchotní sruby, ale nejvíce byla vysunuta dělostřelecká otočná věž, která byla po stranách chráněna pěchotními sruby. Teprve několik metrů za touto sestavou procházela hlavní obranná linie.\n\nMísto, na kterém byla tvrz navržena, je z geografického hlediska velice výhodné, protože dělostřelecká otočná věž mohla ostřelovat významné silniční a železniční komunikace na nepřátelském území. Avšak při stavbě vyvstaly velké geologické problémy, zemina v prostoru se skládala z naprosto nevhodného podloží (písek, hlína, jíl), a proto byla výstavba odložena. Dalšími důvody byly také finance, nedostatečná stavební kapacita a neujasněná koncepce stavby.\n\n"}
{"id": "237319", "url": "https://cs.wikipedia.org/wiki?curid=237319", "title": "Javoří", "text": "Javoří\n\nNázev Javoří má více sídel:\n\n"}
{"id": "237320", "url": "https://cs.wikipedia.org/wiki?curid=237320", "title": "Šibenice (dělostřelecká tvrz)", "text": "Šibenice (dělostřelecká tvrz)\n\nDělostřelecká tvrz Šibenice (též \"Galgenberg\") je tvrz, která byla plánována v důsledku zvolení Adolfa Hitlera kancléřem v Německu. Patřila mezi páteř obrany československého opevnění na severní hranici Československa. Stavba tvrze byla plánována do prostoru kóty 375 U Šibenice mezi obcemi Sádek a Milostovice, západně od Opavy. Velikost osádky se plánovala na cca 615 vojáků. Stavba tvrze byla zadána firmě \"Lanna, akciová společnost stavební\", která započala se stavbou 30. dubna 1938. Zadávací částka činila 49 779 717,30 Kč.\n\nTvrz tvořily tři pěchotní sruby (OP-S 30-32), dělostřelecká otočná věž (OP-S 33), minometná věž (OP-S 33a), dva dělostřelecké sruby (OP-S 34 a 35) a vchodový objekt (OP-S 35a). Projekt minometné věže ještě v době realizace tvrze nebyl zpracován, a tak se počítalo s dodatečným zadáním. Co se týče rozsahu, byla Šibenice nejrozsáhlejší tvrzí vůbec. Délka jejího podzemí činí asi 2800 m bez započítané 420 m dlouhé odvodňovací štoly.\n\nDT Šibenice byla rozestavěna, avšak v důsledku ohrožení nacistickým Německem byla v rozestavěné fázi účelově zasypána tak, aby nebyl nalezen vstup - vchod do tvrze. V podzemní části jsou údajně velmi dlouhé spojovací chodby jako únikové cesty, tak spojovací a zásobovací. Chodby mají mít délku asi 2,5 km.\n\nV místě dělostřelecké věže OP-S 33 byla vletech 2018–2019 postavena rozhledna Šibenice, připomínající bunkr a architektonicky odkazující na okolní fortifikační stavby i samotnou nedokončenou tvrz.\n\nTvrz měla podporovat houfnicemi izolované pěchotní sruby od Opavy až po pěchotní srub OP-S 50 u obce Sosnová. Dělostřelecká otočná věž mohla svými zbraněmi ostřelovat německá města a městečka Pilszcz, Branice, Uciechowice a další. Nalevo od tvrze se měla palba překrývat se zrušenou tvrzí Milotický vrch, která byla nahrazena dvěma izolovanými dělostřeleckými sruby.\n\n"}
{"id": "237326", "url": "https://cs.wikipedia.org/wiki?curid=237326", "title": "Puchverk", "text": "Puchverk\n\nPuchverk je krátké údolí s osadou na říčce Pstružná v okrese Klatovy. V roce 2011 zde trvale žilo dvanáct obyvatel.\n\nJméno \"Puchverk\" je nepochybně německého původu, původně označovalo technické zařízení na říčce. Údolí spojuje obec Hrádek u Sušice s obcí Kolinec. V údolí se nachází pila na zpracování dřeva, v minulém století zde byl v provozu na říčce i funkční mlýn. V současné době má údolíčko status místní části se známou chalupou významného rakouského podnikatele zvanou „Maria“. Osada nemá více než 30 obyvatel. V létě, se na loukách v okolí v ubytovacích budovách pořádají dětské tábory.\n"}
{"id": "237330", "url": "https://cs.wikipedia.org/wiki?curid=237330", "title": "Ivana Chýlková", "text": "Ivana Chýlková\n\nIvana Chýlková (* 27. září 1963 Praha, rozená Jánská) je česká filmová a divadelní herečka.\n\nNarodila se v Praze, ale dětství prožila na severní Moravě ve Frýdku-Místku. Absolvovala Státní konzervatoř v Ostravě, poté byla přijata na katedru herectví DAMU v Praze, jejíž studium dokončila v roce 1985.\n\nNa DAMU chodila do stejného ročníku jako Karel Roden a řada dalších talentovaných kolegů (Jitka Asterová, Vilma Cibulková, Veronika Žilková a Eva Holubová). Příležitostně zpívala, např. ve skupině Žentour a na představeních divadla Sklep.\n\nPo tříletém působení (1988–1991) v Činoherním studiu v Ústí nad Labem hrála v dva roky v Divadle Na zábradlí. Od roku 1993 je členkou pražského Činoherního klubu.\n\nJeště při studiu na DAMU debutovala roličkou jedné z mnoha dívek stárnoucího donchuána Leoše Suchařípy ve snímku Faunovo velmi pozdní odpoledne (1983). Po větší roli ve slovenském filmu Iná láska (1985) se prosadila postavou vyzývavé milenky Karla Heřmánka ve filmu Dobré světlo (1986). Její první nezapomenutelnou rolí se stala Dana v režijním debutu Ireny Pavláskové Čas sluhů (1989). Do dějin českého filmu se dále zapsala jako Olga z filmu Díky za každé nové ráno (1994), za kterou byla oceněna Českým lvem. Za roli paní Marty v seriálu Přítelkyně z domu smutku (1992) obdržela Velkou zlatou cenu na televizním festivalu v Cannes.\n\nJejím partnerem byl herec Karel Roden. Od jejich rozchodu v 90. letech je jejím partnerem moderátor Jan Kraus, se kterým má syna Jáchyma (1998).\n\n\n\n\n\n\n\n\n"}
{"id": "237331", "url": "https://cs.wikipedia.org/wiki?curid=237331", "title": "Junkers Ju 290", "text": "Junkers Ju 290\n\nJunkers Ju 290 byl dálkový transportní, bombardovací a námořní průzkumný letoun používaný Luftwaffe během druhé světové války.\nJunkers Ju 290 byl nepřímým pokračovatelem dopravního letounu Junkers Ju 90 upraveným pro vojenské účely.\nV létě roku 1942 byl dohotoven první prototyp Ju 290, který vznikl úpravou stroje Ju 90 V11 (Werk-Nr.900007). Úpravy se týkaly zejména křídla, které mělo zvětšené rozpětí o 2 m, kýlovky a bočních okének, jejichž tvar byl změněn z kruhových na obdélníkový. Stroj byl označen Ju 290 V1 (BD+TX) a jeho letové zkoušky započaly v srpnu 1942.\n\nJiž v říjnu téhož roku byl v závodech v Bernburgu dokončen první předvýrobní stroj Ju 290 A-0 (Werk-Nr.0150), poháněný hvězdicovými motory BMW 801 L o vzletovém výkonu 1176 kW. Druhý letoun varianty A-0 následovalo pět sériových Ju 290 A-1 (Werk-Nr.0152-0156), které byly řešeny jako těžké transportní letouny vybavené nákladovou rampou v ocase. Obrannou výzbroj tvořil kulomet MG 131 ráže 13 mm umístěný v zadní části podtrupové gondoly a kanóny MG 151 ráže 20 mm ve střelecké věži v přední části trupu a ve střelištích v přední části trupové gondoly a v ocasní části letounu.\nVýroba a další vývoj typu Ju 290 se soustředila v závodech Letov v Praze, kde byly od roku 1942 stavěny bojové verze počínaje verzí Ju 290 A-2 (Werk-Nr.0157-0159) , která nesla vyhledávací radar FuG 200 Hohentwiel a byly vybaveny druhou hřbetní střeleckou věží s kanónem MG 151. První vyrobený stroj byl následně předán do Erprobungsstelle Rechlin.\nZáměna zadní věže HDL 151 za věž firmy Focke-Wulf s kanónem MG 151 ráže 20 mm vedla k variantě A-3 (Werk-Nr.0160-0162). Poslední dva ze tří postavených strojů byly poháněny motory BMW 801 D o vzletovém výkonu 1250 kW.\nPět vyrobených Ju 290 A-4 (Werk-Nr.0165-0169) se od předešlého typu lišilo pouze tím, že rovněž přední hřbetní střelecká věž byla nahrazena věží firmy Focke-Wulf.\n\nJu 290 A-5 byl vybaven samosvornými palivovými nádržemi a přídavným pancéřováním sedaček prvního i druhého pilota. Ve střelišti v zadní části podtrupové gondoly byl místo kulometu MG 131 instalován kanón MG 151 a posádka byla rozšířena ze sedmi na devět osob. Celkem bylo vyrobeno 11 kusů varianty A-5 (Werk-Nr.0170-0180).\n\nNa jaře 1944 byly zahájeny letové zkoušky prototypu průzkumné-bombardovací varianty Ju 290 A-7 (Werk-Nr.0181). Vyznačoval se novou prosklenou přídí, kde byl umístěn kanón MG 151 a dvěma hřbetními střeleckými věžemi s kanónem MG 151. Celková produkce dosáhla 13 exemplářů, z nichž jeden po válce ukořistili Američané.\n\nZ deseti objednaných Ju 290 A-8 byly dokončeny pouze dva (Werk-Nr.0211 a 0212). Nesl čtyři hydraulicky ovládané věže, z nichž každá byla vyzbrojena kanónem MG 151. Stejná hlavňová výzbroj se nacházela v prosklené přídi trupu, v přední části podtrupové gondoly a po jednom v bočních oknech. V zadní části gondoly se nacházel kulomet MG 131 a v ocasním střelišti pak opět dvojice MG 151.\n\nTři vyrobené letouny Ju 290 A-9 (Werk-Nr.0182 až 0184) měly prodloužený dolet a byly určeny k průzkumu. Zvýšení hmotnosti způsobené větším množstvím neseného paliva bylo vykompenzováno odstraněním části výzbroje.\n\nPrototyp Ju 290 B-1 byl dokončen v létě 1944, nenesl žádnou výzbroj a byl používán ke zkouškám.\n\nNěmecká armáda narazila v zimě 1941 na problém zásobování jednotek, které pronikly hluboko na území Sovětského svazu a vzdálily se tak pozemním zásobovacím základnám. Možným řešením problému bylo upravení civilního čtyřmotorového letounu Junkers Ju 90 na vojenský transportní letoun pod označením Ju 290. Ju 290 V1 a jeden z předvýrobních Ju 290 A-0 byly v lednu 1943 nasazeny na východní frontě, kde prováděly letecké zásobování Paulusovy 6. armády v obleženém Stalingradu. První let provedly 10. ledna 1943 a o tři dny později havaroval první prototyp při startu s raněnými do Německa. Druhý ze strojů byl poškozen při útoku sovětské stíhačky LaGG-3.\n\nDne 2. ledna 1943 byla na letišti Tempelhof pod velením Hauptmana Brauna zformována nová jednotka Viermotorige-Transportstaffel, záhy přejmenovaná na Luftransportstaffel 290. Její letouny setrvaly do března 1943 v Berlíně pod přímým velením vrchního velitele vzdušné přepravy. Později byly odeslány do Grosseta v Itálii, kde působily pod operačním velením velitele vzdušné přepravy oblasti Středozemního moře a zásobovaly německé jednotky v Tunisu, na Sardinii a na Korsice. Oba dva Junkersy Ju 290 A, které měla LTS 290 ve výzbroji, však v dubnu 1943 zničili spojenci, takže jí zůstaly jen stroje Ju 90, Junkers Ju 252 V5 a jeden Focke-Wulf Fw 200 B. Jednotka proto byla přejmenována na Transport-Fliegerstaffel 5.\nMezitím se vystupňovala potřeba námořního hlídkového letounu s dlouhým doletem pro vyhledávání zásobovacích konvojů spojenců. Verze Ju 290 A-2 nesla vyhledávací radar typu FuG 200 Hohentwiel měla akční rádius kolem 3000 km a mohla zůstat ve vzduch přibližně 20 hodin. Pro hlídkové úkoly se výborně hodila a brzy začala u bojových útvarů Luftwaffe nahrazovat Focke-Wulf Fw 200 Condor. Postupně bylo dokončeno pouze 65 strojů ve všech verzích, ovšem nikdy nebylo zároveň v činné službě více než 20 z nich. První série letadel nesly kamufláž RLM 65/70/71, stroje určené pro námořní hlídkovou službu nátěr RLM 65/72/73.\nLetouny A-2 a A-3 zahájily operační činnost 15. října 1943 v rámci jednotky FAGr.5 v Mont de Marsan jižně od Bordeaux. Druhá letka této skupiny byla vytvořena o měsíc později a obě operovaly nad Atlantikem. Na jaře 1944 byly skupině přiděleny první stroje varianty A-5. FAGr.5 ukončila operační činnost v srpnu 1944 a její Ju 290 byly převeleny k transportnímu letectvu nebo k I./KG 200.\nPozdější verze letadla vykazovaly velmi slibné vlastnosti, větší dolet, těžší výzbroj a možnost nést protilodní řízené střely.\nJediný Ju 290 A-6 (Werk-Nr.0185) byl původně postaven jako soukromé dopravní letadlo pro Adolfa Hitlera. Měl přetlakovou kabinu a mohl nést až 50 cestujících. Tento letoun byl zařazen k I/KG200 ve Finsterwalde.\n\nPo třech strojích Junkers Ju 290 A-5 vlastnil německý přepravce Lufthansa, který je využíval pro noční letecké spojení Berlín-Barcelona, letiště Muntadas.\nVelký dolet Ju 290 ho činil skvělým kandidátem pro projekt transatlantického bombardéru a prototypy odvozené verze s ještě větším doletem byly vyvíjeny pod označením Junkers Ju 390. Po pro Německo nepříznivém vývoji válečných operací, kdy Luftwaffe ztratila výhodné základny v západní Francii byl v říjnu 1944 projekt Ju 390 zastaven.\nNěkolik strojů Ju 290 přečkalo válku. Spojenci využili minimálně tři kusy. Jeden připadl Spojeným státům (Ju 290 A-4 výrobního čísla 0165 s baňatým nosem z Letovu a radarem FuG 203) byl využíván k nočním operacím a spodní plochy měl natřeny černou barvou. Britové obdrželi ke zkouškám dva letouny.\nJu 290 A-5 (Werk-Nr.0178, D-AIIR) získalo Španělsko během posledního oficiálního letu Lufthansy 24. března 1945, kdy pilot letoun nedobrzdil a přejel konec přistávací dráhy. V Barceloně zůstal poškozený do konce války a v roce 1947 ho ve dražbě koupil Heliodor Elorrieta z Bilbaa. Nový vlastník A-5 opravil a v prosinci jej pilot společnosti Iberia Teodosio Pompo opět zalétal. O několik dnů později uskutečnil přelet do Madridu. 29. dubna 1950 se novým majitelem stalo španělské vojenské letectvo Ejército del Aire. Stroj (evidenční označení 74-23) byl využíván k výcviku posádek ve Vyšší letecké škole letecké akademie v Matacánu; ze služby byl stažen pro nedostatek náhradních dílů v létě 1952.\nJeden letoun Ju 290 byl v srpnu 1946 dokončen v továrně Letov jako civilní dopravní Letov L.290 Orel s využitím součástek určených pro prototyp Ju 290 B-2 a rozestavěného exempláře Ju 290 A-8 (Werk-Nr.0212). V roce 1956 byl sešrotován.\n\nPo invazi německých vojsk do Sovětského svazu v červu 1941 bylo uzavřeno přímé spojení Německa a Japonska, jež bylo nadále možné jen nebezpečnou a dlouhou cestou pomocí lodí a ponorek. Proto bylo v plánu obě mocnosti Osy spojit pomocí letadel Luftwaffe modifikovaných na extrémně dlouhý dolet. Polní maršál Erhard Milch nechal zpracovat studii proveditelnosti pro takové lety. Bylo zvažováno několik tras včetně Němci okupovaného Ruska a Bulharska. Nakonec bylo jako optimální místo vybráno Nautsi poblíž jezera Inari v severním Finsku, plán letu byl letět podél Severního ledového oceánu, poté přes východní Sibiř do Mandžuska k dotankování pro let do samotného Japonska. Přes teoretickou zvládnutelnost se mělo jednat o let zvláště náročný a nebezpečný.\n\nV roce 1943 byl pro tyto lety vybrán stroj Ju 290 a testy začaly v březnu 1943 na letounu typu Ju 290 A-5 (výrobní číslo 0170, KR+LA) naloženého 45 tunami paliva a nákladu. Tři Ju 290 A-9 (výrobní čísla 0182, 0183 a 0185) byly přebudovány pro dálkové lety v továrně Junkers rovněž v březnu 1943. Žádný let se však neuskutečnil a plán byl nakonec odložen na neurčito poté, co Japonci tento postup odmítli, neboť nechtěli provokovat SSSR (s nímž měli uzavřen pakt o neútočení) přeletem jeho sibiřského území, a tři letouny byly předány KG 200. 0182 byl ztracen v akci v Rusku, 0183 byl zničen v Travemünde a 0185 byl vyhodnocen jako neopravitelný po misi v Rusku, vše v průběhu roku 1944.\n\nPráce na letech do Japonska byly obnoveny v prosinci 1944, hlavně kvůli potřebě přepravit generála Luftwaffe Ulricha Kesslera do Japonska jako náhradu za německého atašé v Tokyu. Ju 290 A-3, č. 0163, byl přelétnut do Travemünde k nezbytným modifikacím, ale práce se zpožďovaly, a tak bylo nakonec rozhodnuto Kesslera poslat ponorkou U-234. Letadlo bylo zničeno 3. května 1945 při příchodu britských jednotek.\n\nDo povědomí odborné i laické veřejnosti se rozšířil mýtus o tom, že byl přece jen nějaký let Ju 290 do Japonska během druhé světové války uskutečněn. Vzniknout mu dala dezinformace podaná zajatým německým mechanikem jménem Wolf Baumgart. Nicméně výzkum Gunthera Otta, hlavního znalce tohoto typu, který sestavil kompletní osudy všech kusů těchto dálkových letounů, nepotvrdil, že by se nějaký let uskutečnil.\n\nPřestože byl mýtus vyvrácen, dostal se i do české odborné literatury, například do publikace Václava Němečka \"Vojenská letadla 3\", kde přímo uvádí, že tři Ju 290 s přídavnými palivovými nádržemi vykonaly let do Mandžuska bez mezipřistání a umožnily tak výměnu důležitých technických informací a vzácných surovin se spřáteleným Japonskem.\n\nNicméně, husarský kousek v podobě dálkového letu do Japonska přes území SSSR se povedl Italům na letounu Savoia-Marchetti SM.75 v polovině roku 1942.\n\n\n"}
{"id": "237333", "url": "https://cs.wikipedia.org/wiki?curid=237333", "title": "Ženijní skupinové velitelství V Náchod", "text": "Ženijní skupinové velitelství V Náchod\n\nŽSV Náchod je linie československého opevnění, stavěného v letech 1933–1938. Tato linie se skládal z úseku začínající na jihu Orlických hor u Komářího vrchu vede přes hřeben Orlických hor a podél hranic navazající na tři tvrze, Skutinu, Dobrošov a Jírová hora, až po Červený Kostelec u Hronova. V této oblasti mělo být postaveno 125 objektů těžkého opevnění (postaveno 46 objektů).\n\n"}
{"id": "237334", "url": "https://cs.wikipedia.org/wiki?curid=237334", "title": "Robert Boyle", "text": "Robert Boyle\n\nRobert Boyle (25. ledna 1627 Lismore – 31. prosince 1691 Londýn) byl irský přírodovědec, chemik, fyzik a vynálezce, jenž psal i na téma teologie. Nejvíc je znám pro formulaci tzv. Boyleova zákona. Ačkoliv jeho osobní filosofie a výzkumy mají zřejmé kořeny v tradiční alchymii, dnes bývá označován za prvního moderního chemika, a tedy i jednoho ze zakladatelů moderní chemie. Jeho kniha \"The Sceptical Chymist\" (\"Skeptický chemik\") bývá považována za přelomové dílo na poli chemie.\n\nNarodil se v protestantské rodině, měl čtrnáct sourozenců. Byl velmi nadaný, v osmi letech uměl řecky a latinsky. V roce 1635 odešel studovat na Eton College v Anglii. Když mu bylo 12 let, poslal ho otec i s jeho bratrem do kontinentální Evropy. Boyle navštívil Paříž, Lyon a Ženevu, tam se učil náboženství, francouzštinu a rétoriku. V roce 1649 si ve Stalbridge udělal chemickou laboratoř, což předurčilo jeho kariéru. Už od 21 let se tedy mohl podílet na vědeckých pokusech. Vymezil chemické pojmy prvek, směs a sloučenina.\n\nZatímco byl Boyle zaměstnán přírodní filosofií, věnoval mnoho času taktéž teologii, kde vyjadřoval velký zájem o praktické otázky, zatímco mu byly lhostejné kontroverzní polemiky. Během restaurace Stuartovců byl Boyle příznivě přijat na dvoře a v roce 1665 mu bylo nabídnuto místo na Eton College pod podmínkou, že vstoupí do řádu. To Boyle odmítl s tím, že jeho spisy týkající se náboženských témat budou mít větší váhu, když budou pocházet od laika, než kdyby je psal člověk placený církví.\n\nJako ředitel Východoindické společnosti vynaložil obrovské prostředky na šíření křesťanství na Východ. Hojně přispíval na misionářské aktivity či na překládání Bible do mnoha jazyků. Založil taktéž tzv. \"\" (Boylovy přednášky) za účelem obrany křesťanství proti těm, které považoval za „notorické bezvěrce, jmenovitě ateisty, deisty, pohany, židy a muslimy“ s opatřením, že kontroverze mezi křesťany navzájem se v přednáškách zmiňovat nebudou. Roku 2004 byly tyto přednášky obnoveny v Londýně.\n\n"}
{"id": "237335", "url": "https://cs.wikipedia.org/wiki?curid=237335", "title": "Reprezentace", "text": "Reprezentace\n\nReprezentace (z lat. \"re-praesentatio\", znázornění, zpřítomnění) může znamenat: \n\n\n\n\n\n"}
{"id": "237341", "url": "https://cs.wikipedia.org/wiki?curid=237341", "title": "Suchoj Su-47", "text": "Suchoj Su-47\n\nSuchoj Su-47 Berkut (rusky - \"Orel skalní\", v kódu NATO \"Firkin\") je ruský dvoumotorový experimentální letoun 4.5 generace s negativní geometrií křídla (FSW), vektorováním tahu motorů a dvojitou SOP. V době svého vývoje byl označován jako S-32, nebo S-37. Jeho konstrukce vychází z řady strojů Suchoj Su-27. K přednostem letounu patří vynikající manévrovací možnosti díky křídlu a vektorování tahu.\n\nK sériové výrobě nikdy nedošlo, letoun byl využíván jako technologický demonstrátor pro ověření nových technologií při stavbě letounu jako je využití kompozitních materiálů a řídicí systém fly-by-wire, později použité u Su-35BM a Suchoj T-50. Díky použití kompozitních materiálů získal letoun charakteristiky stealth, primárním účelem využití kompozitů je zjednodušení výroby a snížení hmotnosti letounu.\n\nV kavkazkých oblastech slovo berkut znamená ochočeného orla skalního, používaného k lovu například vlků. Zpravidla jej používal lovec na koni.\n\nSu-47 Berkut měl vzniknout za účelem náhrady tehdejších ruských námořních palubních stíhaček, aby nezaostávaly za USA. Úkol vytvořit novou generaci stíhaček dostaly firmy MIG a Suchoj. Projekt nakonec získala firma Suchoj a byl označen jako S-22. Během projektu se zjistilo, že opačná křídla by mohla zvýšit manévrovatelnost a snížit pádovou rychlost. Mezitím probíhaly změny i na Su-27. S-22 měla mít jen jeden motor, ale po analýze byl projekt zastaven z důvodu malého výkonu motoru.\n\nMezi tím vznikl Su-27KM, ale jen jako dočasné řešení. Po čase se opět začalo pracovat na S-22, projekt však prošel významnými změnami: letadlo mělo mít 2 motory, mělo být větší, přibyla kabina, která měla při havárii na vodě udržet pilota naživu a název se změnil na S-32. První let měl být někdy v 90. letech. Pro nedostatek financí vznikl jen jeden zjednodušený prototyp (původně měly být 3). Nakonec se projekt podařilo dokončit, S-37 se změnilo na Su-47 Berkut, ale letadlo se nikdy nedostalo do plné služby.\n\nZdroj: World Aircraft & Systems Directory\n\n\n\n\n"}
{"id": "237343", "url": "https://cs.wikipedia.org/wiki?curid=237343", "title": "Jan Tříska", "text": "Jan Tříska\n\nJan Tříska (4. listopadu 1936 Praha – 25. září 2017 Praha) byl česko-americký herec. Jeho manželkou byla Karla Chadimová.\n\nV letech 1955–1959 vystudoval herectví na pražské DAMU, poté se stal v roce 1959 v té době nejmladším členem činohry Národního divadla v Praze. Na scéně Národního divadla se však objevoval již v době studií v sezóně 1956–1957, kdy alternoval v roli Prvního asistenta v Čapkově \"Bílé nemoci\" v režii Františka Salzera a rovněž jako Druhý rekrut v \"Maryše\" (režie Zdeněk Štěpánek) a jako Páže ve \"Svaté Janě\" (režie Jaromír Pleskot). V roce 1966 odešel do Krejčova Divadla za branou, po jeho zániku hostoval v roce 1973 na Kladně a v letech 1974–1977 hrál v Městských divadlech pražských. Hrál v mnoha divadelních a filmových rolích, např. \"Radúz a Mahulena\" (1970), \"Třicet případů majora Zemana\". V registru StB je Tříska uveden jako agent, krycí jméno „Toman“, evidenční číslo 5 680. Sám k tomu uváděl, že agentem nikdy nebyl a že se ho StB neúspěšně snažila získat ke spolupráci.\n\nV roce 1977 podle režimního tisku podepsal tzv. Antichartu, ale současně prý pomáhal Chartu 77 šířit. Později téhož roku emigroval do Kanady, později do Spojených států. Uplatnění jako herec tam našel až po delší době. Ztvárnil například střelce ve filmu \"Lid versus Larry Flynt\", objevil se v epizodách seriálů \"Highlander\" a \"\", filmech \"Osterman's Weekend\", \"Ronin\", \"\" a dalších. Po sametové revoluci se na čas vrátil do Československa, aby pokračoval ve své herecké dráze.\n\nZnámá je jeho role učitele Igora Hnízda ve filmu Jana Svěráka \"Obecná škola\" (1991; nominace na Oscara), dále hrál např. ve filmech \"Želary\" (2003; opět nominace na Oscara), \"Horem pádem\" (2004). Ve hře \"Král Lear\" na Letních shakespearovských slavnostech byl v roce 2002 jeho výkon v hlavní roli oceněn Cenou Alfréda Radoka. Za postavu Markýze ve Švankmajerově filmu \"Šílení\" získal slovenskou filmovou cenu Slnko v sieti za rok 2006. Jeho jednou z dalších filmových rolí byl kat ve filmové adaptaci Máchovy básně \"Máj\" z roku 2008 a \"Podezření\" z roku 2009. Na 24. ročníku Mezinárodního filmového festivalu Praha – Febiofest převzal 23. března 2017 ocenění Kristián za přínos světové kinematografii.\n\nObčas v létě navštěvoval Česko, ale trvale žil v Los Angeles s manželkou, českou herečkou Karlou Chadimovou, s níž měl dvě dcery. Byl vegetariánem.\n\nUplatnil se též na dabingové dráze, kde daboval Jean-Paula Belmonda od roku 1965 až do své emigrace v roce 1977 a propůjčil mu svůj nezaměnitelný rošťácký hlas v několika jeho u nás nejslavnějších filmech jako např. Velký šéf, Cartouche nebo Muž z Acapulca. \n\nDne 23. září 2017 se vážně zranil při pádu z Karlova mostu. Stalo se to dva dny před plánovaným začátkem natáčení filmu Jiřího Mádla \"Na střeše\", ve kterém měl hrát hlavní roli. Na následky nehody po dvou dnech (25. září) v Ústřední vojenské nemocnici v pražských Střešovicích zemřel.\n\n\n\n\n\n"}
{"id": "237353", "url": "https://cs.wikipedia.org/wiki?curid=237353", "title": "Denial of service", "text": "Denial of service\n\nDenial of service (DoS) (česky odepření služby) je typ útoku na internetové služby nebo stránky, jehož cílem je cílovou službu znefunkčnit a znepřístupnit ostatním uživatelům; může k tomu dojít přehlcením požadavky či využitím nějaké chyby, která sice útočníkovi neumožní službu ovládnout, ale umožní ji rozbít. Podtypem útoku DoS je tzv. distributed denial of service (DDoS), při kterém je pro přehlcení cílové služby požadavky využito velké množství rozptýlených počítačů.\n\nUnited States Computer Emergency Readiness Team definuje příznaky DDoS útoku takto:\nSplnění některých podmínek ale ještě neznamená DoS útok, může jít o prostý výpadek zaviněný hardwarem nebo softwarem samotného serveru bez cizího zavinění.\n\nVšechny typy se vyznačují několika společnými charakteristikami:\n\nSmurf attack spočívá na chybné konfiguraci systému, který dovolí rozeslání paketů všem počítačům zapojených v síti přes broadcast adresu. Pak stačí aby odeslaný paket měl dostatečnou velikost aby nebyl odfiltrován a všechny počítače v síti ho budou muset přijmout a zpracovat. \n\nPing-flood stojí na zahlcení cílového počítače žádostmi o odezvu ping (protokol ICMP). Základním předpokladem je, že útočník má k dispozici rychlejší připojení k internetu s možností většího objemu dat. Tento druh útoku je nejjednodušší ve svém provedení, stačí použít „ping -t hostname/ip adresa cíle“ k odesílání nekonečného proudu žádostí na cílový počítač.\n\nSYN flood zasílá záplavu TCP/SYN paketů s padělanou hlavičkou odesílatele. Každý takový paket je serverem přijat jako normální žádost o připojení. Server tedy odešle TCP/SYN-ACK packet a čeká na TCP/ACK. Ten ale nikdy nedorazí, protože hlavička odesílatele byla zfalšována. Takto polootevřená žádost nějakou dobu blokuje jiné, legitimní žádosti o připojení.\n\nTento typ útoku zahrnuje zaslání IP fragmentu s překrývajícím se příliš velkým nákladem dat na cílový počítač. Chyba v TCP/IP při přeskládání takového paketu může na starších operačních systémech vést až k jejich pádu\n\nPeer-to-peer útok je využití masivního množství lidí na P2P sítích. Prakticky jde o zneužití chyby v klientu (většinou se jako příklad uvádí DC++) k odpojení od stávajícího serveru a pokusu o připojení k oběti. Při dobře provedeném útoku může být oběť vystavena najednou až 750.000 žádosti o připojení. I když tento útok se dá snadno odfiltrovat pomocí identické hlavičky p2p klienta, při masivním útoku i sama filtrace může vyústit v pád systému.\n\nNukes jsou speciální pakety určené k zničení cílového počítače. Ne vždy je totiž pro DoS třeba server zahltit, občas se v něm nalézá chyba, která zapříčiní pád při zpracování jediného paketu. Typickým příkladem je WinNuke, který využívá chybu v NetBIOS handleru systému Windows 95.\n\nÚtok Distributed DoS (česky distribuovaný DoS, zkráceně DDoS) je charakterizován větším množstvím počítačů, snažících se najednou zahltit cíl útoku. Často je tento útok veden bez vědomí majitelů útočících počítačů a jedná se o důsledek napadení a úspěšného infikování těchto systémů.\n\nJeden způsob je infikování počítače malwarem, který má v sobě pevně danou IP adresu oběti útoku a datum, kdy se program pokusí na cíl zaútočit. Po úspěšném infikování počítače tedy již útočník s daným systémem nemusí nijak komunikovat a útok proběhne automaticky. Příkladem takovéto infekce může být program MyDoom.\n\nSystém může být také napaden programem (botem), který poté běží jako rezidentní proces a čeká na příkazy útočníka (tvůrce bota). Takto napadený systém se nazývá jako zombie a společně s ostatními počítači, napadenými stejným programem, tvoří takzvaný botnet. Typickým příkladem nástroje pro vykonání DDoS útoku je program Stacheldraht. Tento program vytváří vícevrstvou strukturu, kde útočník (správce botnetu) přes několik prostředníků (napadený systém, který rozesílá příkazy zombie počítačům) ovládá celý botnet a pomocí klasických DoS útoků, jako např. SYN flood, smurf attack, vykonávaných těmito zombie počítači, zahltí cílový systém. Na rozdíl od pevně zakódovaných DDoS útoků, botnet může být kdykoliv využit k napadení libovolné IP adresy zaslané zombie počítačům.\n\nDistribuovaný DoS útok má oproti normálnímu útoku několik výhod. Za prvé, větší množství útočníků (zombie počítačů v botnetu) může generovat větší množství síťového provozu, než jeden počítač, a tím způsobí větší zatížení cílového systému. Za druhé, útok více útočníků je těžší ošetřit (vystopovat útočící systémy a odfiltrovat je od normálního provozu serveru) např. i proto, že více jednotlivých útočících systémů může být méně agresivních, než kdyby byl útok veden jen jedním systémem, což může ztížit jejich odhalení. Výhodou je také škálovatelnost útoku, kdy útočník může snadno měnit počet útočících počítačů, takže například, pokud oběť zvýší přenosovou kapacitu svého internetového připojení nebo zvětší výpočetní výkon napadeného počítače (CPU, RAM), může útočník jednoduše přidat k útoku další zombie počítače.\n\nV některých případech může být počítač součástí DDoS útoku s majitelovým vědomím. Příkladem může být incident z prosince roku 2010, kdy přívrženci projektu WikiLeaks uspořádali DDoS útok na servery majoritních platebních společností (např. PayPal a další) v takzvané „Operation Avenge Assange“ (Operace pomstěte Assangeho). V takovýchto případech sami majitelé počítačů stáhnou a spustí příslušný program, aby se připojili k útoku.\n\nNěkteré útoky (jako například SYN flood) mohou imitovat rozsáhlý DDoS útok tím, že jednotlivé pakety přicházejí zdánlivě z mnoha různých IP adres. Vzhledem k tomu, že zdrojová IP adresa se dá relativně jednoduše podvrhnout, mohou tyto pakety pocházet z mnohem menšího počtu útočících systémů, než by se zdálo, nebo dokonce mohou pocházet všechny z jediného zdroje.\n\nOdražený/Podvržený distribuovaný DoS útok (DRDoS, ) spočívá v rozeslání podvržených požadavků na velké množství počítačů, které poté na tyto požadavky odpoví. Podvržené požadavky mají jako zdrojovou adresu uvedenou adresu oběti, která je pak zahlcena odpověďmi na tyto požadavky.\n\nZa určitou formu odraženého útoku může být považován také ICMP Echo útok (takzvaný Smurf attack), kdy útočník zašle podvržený požadavek \"Echo request\" na broadcast adresy nevhodně nakonfigurovaných sítí. Výsledkem pak je velké množství odpovědí na tento Echo požadavek, které jsou díky podvržené zdrojové adrese nasměrovány na systém oběti.\n\nK provedení odraženého útoku může být využito mnoho síťových služeb, jedna z metod například využívá DNS servery k zesílení účinku útoku (DNS Amplification útoky).\n\nSYN cookies vnitřně modifikují chování TCP protokolu tak, že k vlastním zdrojům serveru se přistupuje až po ověření platnosti adresy. Tímto postupem se dá velmi účinně předejít SYN Flood útoku. Implementace této obrany je běžná na Solaris a Linux systémech.\n\nPřestože obsahuje jednoduché procesy k blokování IP adres či celých protokolů, z logiky věci nemůže být účinný absolutně. Nelze zcela zablokovat port, protože by tím byli od služby odříznuti i legitimní uživatelé.\n\nIntrusion Prevention System je účinný pouze v případě, že útok má shodný podpis (například část hlavičky) s již dříve provedeným útokem. Podle podpisu totiž může začít okamžitě filtrovat pokusy o DoS od normálního provozu na síti.\n\n"}
{"id": "237354", "url": "https://cs.wikipedia.org/wiki?curid=237354", "title": "Jaguar XK", "text": "Jaguar XK\n\nJaguar XK je sportovní automobil kategorie GT (\"Gran Turismo\") vyráběný britskou automobilkou Jaguar Cars. První generace, označovaná X100, se vyráběla od roku 1996 jako nástupce modelu XJS. V roce 2006 byla nahrazena současnou generací s označením X150.\n\nJaguar XK (také označovaný jako XK8) se poprvé představil v roce 1996 na autosalonu v Ženevě. Se svým předchůdcem, modelem XJS, sdílel pouze podvozkovou platformu, vše ostatní bylo vyvinuto zcela nově. Jednou z nejdůležitějších změn bylo použití zcela nového, v historii značky Jaguar dosud nepoužívaného, vidlicového osmiválcového motoru (odtud název XK\"8\"). Tento hliníkový osmiválec označovaný AJ-V8 (konkrétněji AJ26-V8) nahradil o rok později všechny ostatní motory značky (6 a 12válce) a zůstal jedinou Jaguarem nabízenou pohonnou jednotkou až do roku 1999. 4,0 litrový motor disponoval rozvodem DOHC, 32 ventily a byl nabízen ve dvou variantách: standardní atmosférické (výkon 284 koní/ 209 kW) nebo přeplňované kompresorem typu Roots (363 koní/ 267 kW). Zdvihový objem činil přesně 3 996 cm. Maximální rychlost všech modelů byla elektronicky omezena na hodnotu 250 km/h (155 mil/h). Zrychlení z 0 na 100 km/h se pohybovalo okolo 6,7 sekundy u standardní verze a 5,4 sekundy u verze přeplňované, nazývané XKR.\n\nVůz se dodával ve dvou variantách karoserie: coupé nebo kabriolet, označovaný \"Convertible\". Vzhled oblé karoserie byl spíše než modelem XJS inspirován slavným modelem E-Type. Nezávisle zavěšená přední kola s dvojitými trojúhelníkovými rameny spočívají na hliníkovém pomocném rámu, zadní náprava\nodvozená od staršího modelu XJ40 používá příčná ramena s vinutými pružinami a hydraulickými tlumiči. Ve všech provedeních vůz disponoval vzduchem chlazenými hydraulickými\nkotoučovými brzdami. Standardní výbavou bylo také ABS, elektronická kontrola trakce a 18palcová kola z lehkých slitin. Za příplatek (u XKR v základní výbavě) bylo možno získat počítačově řízený systém odpružení, označovaný CATS (\"Computer Active Technology Suspension\"), tempomat nebo navigační systém. K dostání byla zprvu automatická 5stupňová převodovka ZF 5HP25, u XKR W5A580 MB, od roku 2002 (MY 2003) ve spojení s motorem 4,2 litru jednotně u XK i XKR 6stupňovou ZF.\n\nV modelovém roce 2003 byl zvýšen objem motoru z 4,0 litru na 4,2 litru, přičemž v nabídce zůstal model XK8 i XKR.\n\nDruhá generace modelu XK s označením X150 byl poprvé představen veřejnosti v roce 2005 na autosalonu IAA ve Frankfurtu nad Mohanem, kde byl vystavován pouze v provedení coupé. Kabriolet, tradičně nazývaný Convertible, měl premiéru až o rok později na autosalonu v Detroitu, přestože obě vozidla byla vyvíjena společně. V témže roce se nové XK dostalo do výroby. O vzhled vozu se postaral designér Ian Callum, který je odpovědný i za poslední generaci sedanu XJ. Vůz v obou karosářských variantách poskytuje prostor pro dva cestující vpředu a dvěma pasažérům na zadních menších pohotovostních sedačkách.\n\nPři uvedení byl vůz k dodáván se stejným motorem AJ-V8 4,2 litru jako jeho předchůdce a nabízel také stejnou výkonnost. Jelikož je ale nové XK lehčí než jeho předchůdce, nabízí agilnější jízdní projev. Snížení hmotnosti a zároveň zvýšení tuhosti karoserie bylo dosaženo použitím hliníkového prostorového rámu s hliníkovými panely karoserie, u které se inženýři nechali inspirovat technologiemi užívanými v leteckém průmyslu. Jednotlivé aluminiové díly jsou spojovány pomocí lepení epoxidem nebo nýtovány. Díky snížené hmotnosti nyní vůz dosahoval lepšího zrychlení z 0 na 100 km/h, od 5,2 s (XKR) až 6,2 s. Maximální rychlost zůstala elektronicky omezena na 250 km/h (155 mil/h).\n\nV roce 2009 byla nabídka motoru 4,2 l ukončena, nahradil jej zcela nový vidlicový osmiválcový motor s označením AJ-V8 Gen III, který debutoval pod kapotou menšího sedanu XF v roce 2008. Tento motor o objemu 5,0 litrů je opět dodáván v základní atmosférické verzi i ve verzi s přeplňováním (XKR). Opět se zlepšilo zrychlení, o 0,5 - 1 sekundu, a opět zůstala max. rychlost omezena.\n\nInteriér vozu odpovídá ceně vozidla, která se pohybuje od £ 60,085 (cca 1,8 mil.), tedy luxusní s anatomicky tvarovanými sedadly pokryté kůží a palubním počítač ovládaným pouze dotykem prstu. Mezi nejzajímavější řešení patří tzv. Systém \"Smart Key\" (Systém chytrého klíče). Ten umožňuje nastartovat vozidlo bez vkládání klíče do zapalování. Stačí stisknout určené tlačítko a motor automaticky nastartuje.\n"}
{"id": "237357", "url": "https://cs.wikipedia.org/wiki?curid=237357", "title": "David Švehlík", "text": "David Švehlík\n\nDavid Švehlík (* 6. dubna 1972 Liberec) je český herec, syn herce Aloise Švehlíka a ekonomky Florentiny Švehlíkové, rozené Štěpánové, (* 1943).\n\nNarodil se v Liberci jako druhé ze tří dětí herce Aloise Švehlíka a ekonomky Florentiny Švehlíkové, rozené Štěpánové. Má dvě sestry, o čtyři roky starší Terezu a o pět let mladší Andreu.\n\nJeho strýc byl herec Jaroslav Švehlík (1930–1973).\n\nJeho teta z otcovy strany byla několik let manželkou herce Vlastimila Vašinky, s nímž se později rozvedla. Jejich syn a jeho bratranec je herec Marcel Vašinka.\n\nV divadle si zahrál jednu ze svých prvních rolí – dětskou roli – v pěti letech ve hře \"Neúplatný aneb Škola manželů\" (\"Divadlo F. X. Šaldy v Liberci\").\n\nV šesti letech se s rodinou přestěhoval do Prahy.\n\nVe čtrnácti letech hrál dětskou roli v divadelní inscenaci \"Svatá Jana\" (\"Městská divadla pražská – Divadlo ABC)\", kde si zahrál se svým otcem.\n\nOd deseti let do studia na gymnáziu hrál závodně tenis.\n\nV listopadu 1989 byl na svatořečení Anežky České.<ref name=\"katyd/clanky-david-svehlik-nemuzu-pred-bohem-utect\"></ref>\n\nPo základní škole a maturitě na Akademickém gymnáziu v Praze (na obou školách byla jeho spolužačkou Kristýna Frejová, která je dnes herečka) absolvoval jeden ročník teologického konviktu v Litoměřicích (1991), následně rok (1992) navštěvoval Lateránskou univerzitu v Římě, odkud se vrátil do Prahy.\n\nPoté byl přijat na Filozofickou fakultu Univerzity Karlovy na obor estetika a filozofie, po roce přešel na filozofii, kterou ukončil jako bakalář. Absolvoval DAMU v oboru divadelní režie (kde také se spolužáky herci od prvního ročníku hrál), které se ale nevěnuje. Má tedy tituly MgA. a Bc. Na DAMU byli jeho spolužáky mimo jiné Michaela Maurerová, která je dnes herečka, Vít Karas, který je dnes filmový režisér, Jana Stryková, která je dnes herečka, a Dana Verzichová, která je dnes herečka.\n\nV roce 2002 začal působit v \"Divadle Na zábradlí\", kde měl v letech 2002–2006 stálé angažmá, pak zde hostoval, hraje v \"Ungeltu\" (je členem \"Divadla Ungelt\") a hostoval v \"Divadle ABC\", \"Divadle v Řeznické\", \"Divadle Kalich\", \"Café Teatru Černá Labuť\", \"Národním divadle\", \"A Studiu Rubín\" nebo \"Teatru NoD\". Vystupoval i na pražských \"Letních shakespearovských slavnostech\". Se svým otcem hrál v divadelních představeních \"Z cizoty\" (2004–2007, \"Divadlo Na zábradlí\", tato hra získala \"Cenu Alfréda Radoka\" v kategorii divadelní \"Inscenace roku 2004\"), \"Večer tříkrálový aneb Cokoli chcete\" (2005–2007, \"Letní shakespearovské slavnosti na Pražském hradě\") a \"Král Lear\" (2011–2013, \"Národní divadlo\", v tomto představení hráli otce a syna).\n\nPřed kamerou se poprvé objevil ve francouzském filmu \"Jean Moulin, une affaire française\", kde si zahrál přítele hlavní hrdinky. V roce 2005 hrál egocentrického Huberta ve snímku \"Román pro ženy\". V tomto roce si zahrál také hraběte Maxmiliána v úspěšné pohádce \"Anděl Páně\". Hrál v \"Boleru\", \"Pravidlech lži\", \"Dobré čtvrti\", \"Letišti\", \"Operaci Silver A\", \"Hraběnkách\", \"Hypermarketu\", \"Ocasu ještěrky\", \"Zakázaném člověku\", \"Hodinu nevíš...\", \"Největším z Čechů\", v \"\" v povídce \"Nenávist\", \"Santiniho jazyce\", \"Čapkových kapsách\" v díle \"Muž, který se nelíbil\", ve filmu \"Ve stínu\", v pohádce \"O pokladech\", \"Aplausu\", \"Terapii\" a dalších. V kriminálním seriálu \"Kriminálka Anděl\" natáčeném podle skutečných kriminálních případů hraje kriminalistu Tomáše Benkovského a v televizním seriálu ze soudního prostředí \"Život a doba soudce A. K.\" inspirovaným skutečnými případy hraje hlavní roli – mladého soudce Adama Klose.<ref name=\"mediaguru2015/06\"></ref> V připravovaném třináctidílném seriálu \"Já, Mattoni\" hraje zakladatele slavné značky minerální vody Heinricha von Mattoniho ve druhé fázi. Zahrál si také v dobových scénách v televizních pořadech \"O poklad Anežky České\" a \"O korunu krále Karla\". Se svým otcem si zahrál ve filmech \" ... a stoupej do slunce!\", \"Bolero\", \"I ve smrti sami\", \"Operace Silver A\" a \"Alois Nebel\" a v seriálu \"Letiště\" v dílech \"Nebezpečná známost\", \"Mrtvý muž letí\" a \"Holky na krku\". Ve filmech \" ... a stoupej do slunce!\" a \"Alois Nebel\" hráli stejné postavy – David Švehlík je hrál za mlada a Alois Švehlík v současnosti – a ve filmech \"Bolero\" a \"Operace Silver A\" hráli otce a syna. Stejnou postavu hrají také v seriálu \"Já, Mattoni\".\n\nVěnuje se také dabingu, daboval například kanadsko-americký seriál \"\", kde namluvil podplukovníka Johna Shepparda v podání Joea Flanigana. V britském seriálu \"Sherlock\" dabuje doktora Johna Watsona v podání Martina Freemana. Dále namluvil Nicka Wechslera v seriálu \"Roswell\", Bryce Johnsona v seriálu \"Gilmorova děvčata\", Jimmiho Simpsona v seriálu \"24 hodin, \"Marka Wahlberga ve filmu \"Max Payne\", Craiga Parkera v seriálu \"Spartakus: Krev a písek\", Matthewa Morrisona v seriálu \"Glee\", Laurence Anthonyho ve filmu \"Saw 3D\", Jeffreyho D. Samse ve filmu \"Poslední sbohem\", Toma Hiddlestona v seriálu \"Wallander\" a ve filmu \"Válečný kůň\", Dana Stevense v seriálu \"Panství Downton\", Richarda Armitagea v minisérii \"Impresionisté\" a seriálu \"MI5\", Gabriela Hogana v seriálu \"Kennedyové\" a další. S otcem Aloisem Švehlíkem v dabingu seriálu \"Roswell\" a filmu \"Můj syn\" namluvili postavy otce a syna. Dále se v dabingu sešli u filmů \"Hon na ponorku\", \"Muž proti muži\", \"\", \"Tajemství Santa Vittorie\" a \"Ronin\" a seriálů \"Druhá občanská válka\", \"Wallander\" a \"Pacific\".\n\nVystupuje také v rozhlase, kde v roce 2005 v dramatu \"Loupežníci\" účinkoval se svým otcem.\n\nSpolu se svým otcem a herečkou Danou Černou namluvil v roce 2009 audioknihu \"U řeky Piedra jsem usedla a plakala\" od brazilského spisovatele Paula Coelha.\n\nTaké propůjčil hlas několika reklamám, mimo jiné reklamám na \"O2\" a \"ING\", a namlouvá upoutávky v \"České televizi\".\n\nByl také hostem v televizních pořadech \"Čétéčko\", \"Kinobox\", \"Uvolněte se, prosím\", \"Sama doma\" a \"Kulturama\", v rozhlasových pořadech \"Nedělní siesta\" v \"Českém rozhlase Regina\", \"Divadelní slovníček: „portál“\" v \"Českém rozhlase\" v \"Českém rozhlase 2 Praha\", \"Šedesátce\" na \"Evropě 2\" a v rádiu \"Frekvence 1\". a \"Kdo židli má, bydlí!\"\n\nZa sezonu 2003–2004 byl nominován na \"Cenu Divadelních novin\" v kategorii \"Cena za herecký výkon bez ohledu na pohlaví a žánr\" za role Mánka Mešjaného v divadelní inscenaci \"Gazdina roba\" (\"Divadlo Na zábradlí\"). a lékaře Neila v divadelní inscenaci \"Láska a porozumění\" (\"Divadlo Ungelt\").\n\nV roce 2005 byl nominován na divadelní \"Cenu Alfréda Radoka 2004\" v kategorii \"Talent roku\".\n\nRoku 2010 byl \"Českou filmovou a televizní akademií (ČFTA)\" navržen na televizní \"Cenu Elsa 2010\" v kategorii \"Původní televizní dramatická tvorba – herec\" za roli kriminalisty Tomáše Benkovského v druhé řadě seriálu \"Kriminálka Anděl\".\n\nNa 46. Mezinárodním filmovém festivalu v Karlových Varech v roce 2011 předváděl spolu s dalšími českými herci modely od amerického herce, režiséra a módního návrháře Johna Malkoviche.\n\nRoku 2012 se účastnil páté řady taneční televizní soutěže \"StarDance ...když hvězdy tančí\". Se svou taneční partnerkou Simonou Švrčkovou skončili na třetím místě.\n\nV roce 2013 se umístil v širší nominaci na \"Cenu Thálie 2012\" za mimořádný jevištní výkon v kategorii \"Činohra\" za roli policisty Joeyho v divadelní inscenaci \"Deštivé dny\" (\"Divadlo Ungelt\").\n\nNa jaře 2013 se objevil ve videoklipu ke skladbě \"Zatančím\" od skupiny Kryštof.\n\nNa slavnostním večeru 22. února 2014 vyhlašování cen \"České filmové a televizní akademie\" \"Český lev 2013\" předal spolu s režisérkou Andreou Sedláčkovou \"Cenu za nejlepší kostýmy\" Kataríně Hollé za film \"Hořící keř\".\n\nV roce 2014 namluvil dvanáctý příběh \"Zrada\" – příběh mladého muže Petra – projektu \"Bolestné kameny – Cesta bolestných kamenů\".\n\nV roce 2015 byl nominován na \"Cenu TýTý 2014\" v kategorii \"Herec\".\n\nMluví anglicky, francouzsky a italsky.\n\nV roce 2011 se stal patronem zářijového \"Pečení pro děti\" pořádaného \"Českým výborem UNICEF\" a zúčastnil se ho se svou dcerou.\n\nPodpořil informativní kampaň \"Odsouzeni.cz\", která poukazovala na velký počet dětí v kojeneckých ústavech a dětských domovech v Česku, a angažuje se v kampani \"Hledáme rodiče\" na podporu pěstounské péče a stal se patronem této kampaně. Spolu s Ondřejem Vetchým a Sašou Rašilovem ke kampani \"Hledáme rodiče\" natočili klipy. V jednom klipu si zahrál a všem třem klipům propůjčil hlas.\n\nV roce 2012 podpořil projekt \"12 plus 12\" realizovaný \"Nadací DebRA ČR\" (pod záštitou herečky Jitky Čvančarové), která pomáhá pacientům s nemocí motýlích křídel (EB – epidermolysis bullosa congenita). Nechal se vyfotit do kalendáře této nadace a jeho fotografie má téma \"Stud\". Stal se tak patronem pacienta s touto nemocí.\n\nV sezoně 2013–2014 se stal patronem \"Cyklu koncertů pro děti PKF – Prague Philharmonia\".<ref name=\"casopis-sofie/koncerty-pro-nejmensi\"></ref>\n\nV roce 2012 podepsal provolání podporující církevní restituce.\n\nV prosinci 2012 podpořil Karla Schwarzenberga ve volbě prezidenta České republiky.\n\nDne 14. ledna 2013 na mši za herečku Jiřinu Jiráskovou v kostele Matky Boží před Týnem přečetl přímluvy a po skončení mše spolu s režisérem Jiřím Strachem, herci Jiřím Bartoškou, Pavlem Batěkem a Danielem Bambasem a filmovým střihačem Janem Mattlachem vynesli hereččinu rakev z chrámu.\n\nJeho starší sestra Tereza je sociální pracovnice a mladší sestra Andrea je účetní. Jejím manželem a jeho švagrem je herec Martin Pechlát (* 1974). Od sestry Terezy má synovce Ondřeje a dvě neteře a od sestry Andrey má tři neteře.\n\nZ rozvedeného manželství s herečkou Jitkou Schneiderovou má dceru Sofii Annu (* v lednu 2006).\n\nJe podruhé ženatý, jeho manželkou je od 12. září 2015 Vendula Švehlíková, s níž se poprvé objevil na \"Českých lvech 2013\".\n\n\n\n\n\n\n\n\n\n\n\n"}
{"id": "237358", "url": "https://cs.wikipedia.org/wiki?curid=237358", "title": "Suchoj Su-39", "text": "Suchoj Su-39\n\nSuchoj Su-39 Strike shield je ruský víceúčelový bitevní letoun, který byl vyvinut na bázi stroje Suchoj Su-25. Let prvního prototypu T8M1 se konal 17. srpna 1984. Další prototypy vzlétly v letech 1985–1986. Letoun označený jako Su-25TM se účastnil testování již v bojích v Afghánistánu, kde měl přes 6000 bojových vzletů. Su-39, který se začal sériově vyrábět od roku 1995 aplikuje zkušeností z nasazení v bojích v Afghánistánu. Letoun Su-39 je vybaven novější elektronikou (oproti Su-25), která zlepšuje efektivitu boje. Má vynikající manévrovací schopnosti, mohutnou výzbroj i dobrou pasívní ochranu, je uzpůsoben k provozu za každého počasí.\n\n"}
{"id": "237367", "url": "https://cs.wikipedia.org/wiki?curid=237367", "title": "Antiparazitika", "text": "Antiparazitika\n\nAntiparazitika jsou látky, které zbavují živočichy parazitů, a to jak ektoparazitů, vnějších parazitů, tak endoparazitů, vnitřních parazitů.\n\nAntiparazitika proti vnitřním parazitům se podávají povětšinou orální cestou, některá nalačno, jiná do potravy. V případě vnějších parazitů se používají antiparazitární obojky, spreje, repelenty, šampony apod.\n"}
{"id": "237373", "url": "https://cs.wikipedia.org/wiki?curid=237373", "title": "Pitva", "text": "Pitva\n\nPitva, taktéž obdukce, sekce nebo autopsie, je druh medicínského nebo veterinárního úkonu, při kterém odborný specialista rozděluje mrtvé tělo na části. Cílem pitvy je určit příčinu smrti daného člověka či zvířete nebo pochopit tvar a funkci jednotlivých orgánů a soustav. Pitvy se používá i při výuce zdravotníků a veterinárních či zemědělských specialistů.\n\nMístnost, ve které se pitvá, se obecně nazývá pitevna, v případě patologicko-anatomických, zdravotních a soudních pitev se někdy používá též označení „autoptický sál“, spíše historicky i „prosektura“. Pro pitvajícího se někdy používá historický pojem „prosektor“ nebo „sekant“. Podle druhu pitvy může pitvu provádět lékař-patolog, soudní lékař, anatom, veterinární lékař, zoolog a podobně.\n\nVzhledem k tomu, že jde o úkon na mrtvém těle, může se pitva stát překážkou pro zdárný průběh posmrtných rituálů některých náboženských skupin.\n\nNa prvních evropských univerzitách ve 12. a 13. století se upouštělo od pitev k vědeckým účelům, jelikož církev deklarovala lidskou mrtvolu jako nedotknutelnou. Hlavními pracemi byla do té doby díla Galénova, který ovšem pitval jen zvířata, přestože pitvy nebyly v jeho době výslovně zakázány. Také Arabové ve středověku s největší pravděpodobností neprováděli pitvy, přestože je Korán nezakazoval.\n\nPitvy se rozšířily v období renesance a umožnily nizozemskému Andreasi Vesaliovi († 1564) systematicky popsat lidské tělo a položit tak základy moderní anatomie. První tzv. anatomické divadlo ve formě amfiteátru založil v roce 1594 basilejský profesor Felix Platter. V něm předvedl okolo 300 veřejných pitev. V Čechách byla první veřejná pitva provedena 8. až 12. června 1600 v Rečkově koleji profesorem Jánem Jesenským. Vydal o ní spis s názvem \"Johannis Jessenii a Jessen, Anatomiae Pragae, Anno MDC ab se solemniter administratatae historia\" (Jana Jesenského z Jeseného historie o pitvě provedené v Praze roku 1600), jenž byl vydán ve Wittenbergu.\n\nPitvy se dělí podle účelu. Vždy by se měla provést pitva celého těla; někdy je však prováděna pitva částečná (parciální). Ta ovšem nemá takovou výtěžnost, jelikož v nepitvaných částech těla mohou být zásadní nálezy ovlivňující pitevní závěry. Obecně lze též říci, že pitvu platí ten, kdo ji nařídil.\n\nZákon o zdravotních službách rozlišuje čtyři druhy pitev:\n\nÚčelem anatomické pitvy je provést systematickou pitvu těla zemřelého pro výuku studentů zdravotnických oborů. Pitva je prováděna na anatomických ústavech lékařských fakult studenty, jež jsou pod supervizí vyučujících, nebo samotnými vyučujícími. Náklady spojené s pitvou, a stejně tak i náklady spojené s pohřbem, hradí lékařská fakulta.\n\nAnatomická pitva smí být provedena, jen pokud úmrtí nenastalo za okolností, které by vyžadovaly provedení pitvy patologicko-anatomické, zdravotní nebo soudní. S provedením anatomické pitvy musí také zemřelý ještě před smrtí projevit výslovný souhlas, který se obvykle projevuje tak, že dotyčný uzavře s vybraným anatomickým ústavem smlouvu o darování. Dárce není za poskytnutí svého těla nijak finančně odměněn a součástí darovací smlouvy bývá obvykle i klauzule, že anatomický ústav má právo tělo odmítnout.\n\nPo dokončení pitvy jsou pitvané ostatky pohřbeny. Vzhledem k organizačním možnostem jsou obvykle pohřbeny společně ostatky všech pitvaných během pitevního turnusu; pitvaný ovšem samozřejmě může ještě za života projevit přání mít své ostatky oddělené a anatomický ústav toto musí respektovat.\n\nAnatomická pitva člověka provádí na tzv. fixovaných tělech. Mrtvý je napuštěn fixačním roztokem, jejž obvykle tvoří formaldehyd, aceton, alkohol a glycerín, a do podobného roztoku je také na jistou dobu uložen. Výsledkem je, že mrtvé tělo je zbaveno většiny potenciálně nebezpečných choroboplodných zárodků. Fixací jsou zároveň zastaveny přirozené autolytické (rozkladné) procesy mimo autolýzy mozku, takže dochází ke koagulaci bílkovin. Některé orgány, např. játra, získávají tužší konzistenci a lze snáze studovat jejich tvar.\n\nÚčelem patologicko-anatomické pitvy je především dát zpětnou vazbu lékaři, který pacienta ošetřoval, tedy ověřit veškeré jeho diagnózy uvedené v lékařské zprávě. Pitva je prováděna na odděleních patologie, a to patologem či soudním lékařem. Náklady na pitvu jsou hrazeny ze zdravotního pojištění zemřelého.\n\nPatologicko-anatomická pitva je prováděna na zemřelých ve zdravotnických zařízeních. Zákon o zdravotních službách taxativně vyjmenovává situace, kdy je patologicko-anatomická pitva nezbytná:\n\nPitva je prováděna na mrtvole, která není dále připravována, dokud od okamžiku smrti do pitvy neuplynulo mnoho času. Pitva probíhá standardizovaným způsobem. Z mrtvého se někdy odebírají vzorky pro další analýzu histologickou (nekropsie), mikrobiologickou aj.\n\nO pitvě vypracuje pitvající lékař pitevní protokol a závěrečnou zprávu, na řadě pracovišť se z důvodů tradice zejména pro pitevní protokol používá latina.\n\nNový občanský zákoník vnesl do provádění patologicko-anatomických pitev u některých lékařů zmatek, neboť není výslovně provázán se zákonem o zdravotních službách. Klíčová ustanovení paragrafů 113 a 115 navíc na první pohled připouští dva protichůdné výklady. Občanský zákoník totiž podmiňuje další manipulaci s tělem zemřelého jen zákonem stanovenou povinností nebo výslovným souhlasem zemřelého. Aplikuje-li se pouze gramatický výklad, může to vést k závěru, že se tento souhlas týká i patologicko-anatomické pitvy (názor České společnosti soudního lékařství), i k závěru, podle kterého se podmínění souhlasem týká pouze použití mrtvého na vědecké a výukové účely (názor České lékařské komory). Podle Expertní skupiny Ministerstva spravedlnosti pro aplikaci nové civilní legislativy je ale zákon o zdravotních službách k občanskému zákoníku zákonem speciálním, má tudíž přednost; a z toho plyne, že vyjádření souhlasu s pitvou podle § 115 OZ je nutné jen pro pitvu anatomickou a k pitvám, které zákon o zdravotnických službách ve svém § 88 neoznačuje za povinné. Uvedený výklad je v odborné literatuře označován za jednoznačný. Ministerstvo zdravotnictví přesto deklarovalo, že zpracuje novelu, aby lékařům byla zaručena vyšší míra jistoty při provádění pitev. Společnost českých patologů zdravotnickým zařízením doporučuje řídit se pokyny jejich právních oddělení.\n\nPitvy zdravotní se provádějí za účelem zjištění příčiny smrti a objasnění mechanismu úmrtí a dalších ze zdravotního hlediska závažných okolností u osob, které zemřely mimo zdravotnické zařízení nebo v něm náhlým, neočekávaným nebo násilným úmrtím, a to včetně sebevraždy. Pitva je prováděna na odděleních soudního lékařství. Tuto pitvu by měl provádět soudní lékař, avšak může ji provádět i patolog. Náklady na pitvu jsou v České republice hrazeny ze zdravotního pojištění zemřelého.\n\nSvým průběhem i provedením se zdravotní pitva nijak výrazně neliší od pitvy patologicko-anatomické.\n\nÚčelem soudní pitvy je zodpovědět otázky kladené policií, státním zástupcem či soudem a měla by se provádět vždy, když je podezření, že na smrti měla účast jiná osoba. Pitva může být provedena v libovolném způsobilém zařízení, měli by ji však vždy provádět dva soudní znalci. Pitva je hrazena tím, kdo ji nařídil (policií, státním zastupitelstvím, soudem). Provádí se podle § 115 zákona č. 141/1961 Sb., o trestním řízení soudním (trestní řád).\n\nSoudní pitva může být zahájena jako pitva zdravotní nebo patologicko-anatomická, ke konverzi v soudní pitvu může dojít při zjištění podezřelých okolností. V takovém případě pitvající lékař pitvu přeruší a pokračovat může, až když jsou splněny podmínky pro provedení soudní pitvy, tedy předání pitvaného soudnímu lékaři zapsanému do seznamu soudních znalců.\n\nProtože součástí soudní pitvy je i zajištění eventuálních stop na těle mrtvého, bývá mnohem podrobnější než pitva patologicko-anatomická. Jelikož její dokumentace slouží především nelékařům, měla by být minimálně lékařská zpráva vyhotovena česky.\n\nV některých zemích, nikoliv však v České republice, se připouští ještě možnost pitvy privátní. Za podmínek stanovených příslušným zákonem, tedy zejména není-li nařízena jiná forma pitvy, může pitvu provádět i klinický lékař příslušného oboru. Důvodem je především pátrání po příčině smrti u pacienta s neznámou chorobou, kde se předpokládá, že ošetřující lékař si nejlépe spojí anatomický nález s klinickým obrazem. Tento druh pitvy lze pokládat za historický relikt.\n\nV zemích, kde není tento druh pitvy povolen, je více než plnohodnotně nahrazen patologicko-anatomickou pitvou prováděnou patologem za přítomnosti ošetřujícího lékaře, čímž je zaručen nejen náhled ošetřujícího lékaře, ale i technická zručnost pitvajícího.\n\nSvým provedením se pitva veterinární podstatně neliší od pitvy člověka. Cílem této pitvy je obvykle určit příčinu uhynutí zvířete, proto jde o obdobu pitvy zdravotní resp. soudní. Budoucí veterináři provádějí i pitvy anatomické, ovšem na rozdíl od zvyklostí v humánní medicíně jsou obvykle prováděny na čerstvě uhynulých zvířatech.\n\nVzhledem k vysoké ceně jsou veterinární pitvy mimo výukové účely prováděny spíše výjimečně.\n\nVirtuální pitva je potenciálním řešením situace, kdy zemřelý nemůže být pitván např. z náboženských důvodů. Vlastní podstatou virtuální pitvy je pořízení podrobných snímků těla, které pomocí techniky umožňují provést 3D rekonstrukci, obvykle pomocí CT. Vlastní pitva je pak realizována pouze jako manipulace s trojrozměrnými daty pomocí technik počítačové grafiky a virtuální reality.\n\nÚčelem tohoto procesu je připravit tělo tak, aby nepodléhalo posmrtným rozkladným pochodům (fixace). Tato metoda se používá např. při přepravě letadlem do země původu zemřelého a lze ho provést v libovolném způsobilém zařízení k tomu vyškoleným personálem; v České republice ji mohou provádět i pohřební ústavy, pokud získají koncesi. Náklady platí ten, kdo si balzamaci vyžádal; většinou se jedná o pozůstalé příbuzné zemřelého, jelikož zadavatelé balzamizace musí mít právo s tělem takto nakládat. Z hlediska soudního lékařství se nejedná o pitvu.\n\nZvláštním druhem balzamace je plastinace, metoda konzervace spočívající v prosycení těla polymery, např. silikonem, epoxy silikonovými pryskyřicemi nebo polyestery, podle požadovaných mechanických vlastností.\n\nOhledávání kosterních pozůstatků je obvykle prováděno antropologem. Vedle získání co nejvíce informací nezbytných pro identifikaci je klíčové i určení stáří nálezu. Právní předpisy totiž upravují další postup podle stáří a okolností nálezu.\n\n\n"}
{"id": "237376", "url": "https://cs.wikipedia.org/wiki?curid=237376", "title": "Filament", "text": "Filament\n\nFilament je v textilní terminologii mezinárodní označení pro všechna vlákna neomezené délky.\n\nFilament je tedy souhrnné pojmenování pro\n\nV odborné češtině se však (odlišně od mezinárodního standardu) filament definuje jako „jedničné nekonečné vlákno z chemického hedvábí“.\n\n(Například podle německého \"Zákona o označování textilií\" se jako hedvábí (Seide) smějí označovat pouze výrobky z přírodního hedvábí).\nChemické vlákno bez omezení délky se dodává k textilnímu zpracování nejčastěji jako svazek elementárních vláken (zpravidla sdružených ze všech otvorů jedné zvlákňovací trysky). Těmto elementárním vláknům se dříve říkalo \"kapiláry\", dnes se pro ně často používá také označení \"filamenty\". Počet elementárních vláken ve filamentové přízi se označuje písmenem f, např. polyesterová příze s jemností „5 tex f 18“ sestává z 18 jednotlivých vláken.\nFilamenty pro určité účely (rybářské šňůry, štětiny kartáčů) se zvlákňují přes trysku s jedním otvorem a zůstávají jako jednoduchá (poměrně tlustá) nit. Tato vlákna se nazývají monofily. Svazku jednotlivých vláken se říká multifil.\n\nSvětová výroba filamentů se v 1. dekádě 21. století zvýšila asi o 70 %. V roce 2015 obnášela celková produkce 44 miliony tun, z toho většina polyesterových a polyamidových vláken.\nFilament je i struna, ze které se pomocí tiskárny vyrábí 3D objekt. V dnešní době může být nejen z plastu, ale také z řady dalších materiálů (například s příměsí kovů). Filamenty se zpravidla vyrábějí ve dvou šířkách: 1,75mm a 2,85mm.\n\nVýraz \"filament\" se vyskytuje v několika jiných oborech (elektrotechnika, biologie, astronomie) bez jakékoliv souvislosti s textilními vlákny.\n\n"}
{"id": "237378", "url": "https://cs.wikipedia.org/wiki?curid=237378", "title": "Ušna", "text": "Ušna\n\nUšna ( ) je řeka ve Vladimirské oblasti v Rusku. Je 160 km dlouhá. Povodí má rozlohu 3060 km².\n\nJe to levý přítok Oky (povodí Volhy).\n\nVaricha ( ), Kosťanka ( ), Kolp ( ), Morozilka ( ), Mars ( ), Kestromka ( ), Tetruch ( ), Važel ( ), Vančug ( ), Edon ( )\n\nZdroj vody je převážně sněhový. Na horním toku vysychá. Průměrný průtok vody ve vzdálenosti 62 km od ústí činí 5 m³/s. Zamrzá obvykle v listopadu a rozmrzá v dubnu.\n"}
{"id": "237380", "url": "https://cs.wikipedia.org/wiki?curid=237380", "title": "Samomat", "text": "Samomat\n\nSamomat je typ šachové úlohy, při němž bílý, táhnoucí první, musí donutit v určeném počtu tahů černého, aby dal bílému mat proti své vůli. Teoreticky jde úloha samomatu zcela proti základnímu cíli hry v šachy, tj. dát mat protihráči, donutit soupeře k tomu, aby dal mat proti své vůli je z tohoto hlediska něco nesmyslného. Jde tak většinou jen o hříčku, v šachové praxi neuplatnitelnou, a skládá se proto relativně málo.\n\n"}
{"id": "237381", "url": "https://cs.wikipedia.org/wiki?curid=237381", "title": "Fanny Kaplanová", "text": "Fanny Kaplanová\n\nFanny Jefimovna Kaplanová, (rusky \"Феига Ефимовна Каплан\") známá také jako Fanny Kaplanová nebo Dora Kaplanová (10. února 1890, Volyňská gubernie, Ruské impérium – 3. září 1918 Moskva) byla ruská politická revolucionářka.\n\nNarodila se jako \"Feiga Chaimovna Roitmanová - Roitblat\" (\"Феига Хаимовна Роитман\") v  židovské rodině, jako jedno ze sedmi dětí.\n\nJiž v raném mládí se stala politickou revolucionářkou. \n\nZprvu byla přívrženkyní anarchistů. Až později vstoupila do Strany socialistů-revolucionářů (Eseři). V roce 1906 byla zatčena v Kyjevě za spoluúčast na anarchistickém atentátu. Při výbuchu bomby byl zabit carský úředník. Kaplanová byla poslána do pracovního tábora na Sibiř. Propuštěna byla po Únorové revoluci v roce 1917, kdy padla carská vláda. Následky výbuchu bomby v Kyjevě a pobyt ve vězení jí podlomily zdraví, trpěla bolestmi hlavy a občasnou slepotou.\n\nPo Říjnové revoluci došlo mezi socialistickými revolucionáři a bolševickou stranou k vážným politickým rozepřím. V důsledku toho bolševici zakázali všechny ostatní politické strany. Obětí následujícího teroru se stali i car Mikuláš II. a jeho rodina (Jekaterinburg 17. července 1918). V té době se Kaplanová rozhodla zavraždit bolševického vůdce Vladimira Iljiče Lenina.\n\nAtentát na Lenina byl proveden dne 30. srpna 1918. Lenin hovořil v bývalém Michelsonově závodě v Moskvě, jak je nutné bojovat proti československým legionářům. Po shromáždění vycházel ven a zamířil ke svému automobilu, zde byl zasažen dvěma nebo třemi výstřely do ramene, klíční kosti a krku. Ačkoli byl vážně zraněn, brzy se alespoň částečně uzdravil. Ale následky zranění trpěl téměř pět let, až do konce svého života. Ona sama byla na místě zatčena, vyšetřována vrahem cara Mikuláše Jurovským, údajně mučena a při výslechu se přiznala. V poslední době, po stu letech, někteří historici zpochybňují oficiální verzi. Podle těchto nedoložených spekulací nebyla Kaplanová skutečnou pachatelkou atentátu, resp. Lenin neměl být vážně zraněn. Argumentuje se také částečnou slepotou Kaplanové (z čehož plynou pochybnosti o třech zásazích z poměrně velké vzdálenosti) a rozdíly mezi oficiální verzí a úředními dokumenty.\n\nV pondělí 2. září 1918 byla Kaplanová odsouzena k trestu smrti a následující den, v úterý 3. září 1918, byla zastřelena. Jediným svědkem její popravy byl proletářský básník Děmjan Bědnyj.\n\nPro sovětskou propagandu představovala Kaplanová zrůdu a netvora. Ani po pádu socialismu nebyla plně rehabilitována. 1. dubna 2002 však byl v Moskvě odhalen její bronzový památník (ulice 1. Šipkovskij pereulok), jehož autorem je ruský sochař Alexander Frolov.\n\n"}
{"id": "237384", "url": "https://cs.wikipedia.org/wiki?curid=237384", "title": "Aleš Česal", "text": "Aleš Česal\n\nMgr. Aleš Česal (* 1976, Rokycany) je český spisovatel.\n\nZajímá se o historii a archeologii. Vystudoval archeologii na Západočeské univerzitě v Plzni. Pracoval jako vedoucí Oddělení historie a společenských věd v Muzeu Dr. Bohuslava Horáka v Rokycanech a také v Centru pro prezentaci kulturního dědictví při Národním muzeu. Autor několika výstav. V současné době žije dlouhodobě mimo Českou republiku. Ve svých knihách se zaměřuje na zajímavé historické fenomény, historii krajiny, české pověsti a legendy. Svoje články a projekty pravidelně zveřejňuje na svém webu. \n\n\n"}
{"id": "237385", "url": "https://cs.wikipedia.org/wiki?curid=237385", "title": "Oděv", "text": "Oděv\n\nOděv (někde též \"oblek, oblečení, oblékání, odívání\", \"šat\", \"ošacení\", \"šaty\" apod.) je označení pro výrobek nebo sadu výrobků z přírodních a umělých textilií, kůže a dalších materiálů, které lidé používají pro ochranu a okrasu svého těla. Oděv doplňuje obuv.\n\nOděv lidem slouží především jako:\n\nspodní\n\nsvrchní\npracovní\npokrývky hlavy\n\nspodní \nsvrchní\n\n\nExistuje několik systémů označování velikosti oblečení a obuvi, například evropský, britský, americký, japonský, mexický, atd. Jde buď o číselné označení, nebo označení v kategoriích XXS až 5XL. Označení pánských, dámských a dětských velikostí se obvykle liší. V Evropě je více či méně uznávána standardizace normou EN 13402.\nObchodní obrat celosvětové výroby oděvů obnášel v roce 2012 1,3 biliony €.\n\n"}
{"id": "237386", "url": "https://cs.wikipedia.org/wiki?curid=237386", "title": "Ta Jana z Velké Ohrady", "text": "Ta Jana z Velké Ohrady\n\nPod uměleckým pseudonymem Ta Jana z Velké Ohrady (zkráceně též Ta Jana) se skrývá česká šansoniérka, skladatelka a textařka Jana Husáková (* 1968) spolu se svou stejnojmennou hudební skupinou. Její neobyčejný a velice osobitý zpěv i zemitě drsný projev je znalcům kvalitního šansonu již léta velmi dobře znám. Její zvláštní umělecký pseudonym vymyslel v roce 1996 písničkář Pepa Nos, se kterým kdysi Jana Husáková také vystupovala, krom toho také vystupovala sólově, v roce 1996 až 1997 působila také v Divadle Semafor. Skupina „Ta Jana z Velké ohrady“ vznikla v roce 1996, členy tehdy byli Ta Jana (zpěv), Vendelín Tůma (klavír) a Roman Pluhař (bicí). V listopadu 2008 byla kapela přejmenována na zkrácený název „Ta Jana z ohrady“. \"V únoru 2009, ve třináctém roce existence, se skupina ve zdraví a v míru rozešla.\"\n\n\n\n"}
{"id": "237387", "url": "https://cs.wikipedia.org/wiki?curid=237387", "title": "Razor 1911", "text": "Razor 1911\n\nRazor 1911 je jeden z nejstarších pirátských klanů jehož kořeny sahají hluboko do 80. let 20. století. Byl založen v roce 1985. Od poloviny 90. let 20. století pak nabízel klan cracknuté počítačové hry a software přes svoje stránky. Postupně byl však vytlačován ze scény jinými klany jako byly například RISTICO, DINASTY či Prestige. Přidávaly se také problémy s policií – FBI, klan se totiž soustředil v USA. Klan Razor 1911 připravil tvůrce počítačových her o stovky miliónů dolarů. V současné době je tento klan velmi známý. O přízeň svých fanoušků bojují se skupinami jako Skidrow nebo Reloaded. Razor 1911 od samého začátku své existence působí i v oblasti zvané demoscéna a vypustilo desítky dem, inter a crackter.\n\nV roce 2012 skupina oficiálně ukončuje svou činnost v oblasti warezu a vrací se k demoscene\n\n"}
{"id": "237391", "url": "https://cs.wikipedia.org/wiki?curid=237391", "title": "Fianchetto", "text": "Fianchetto\n\nFianchetto (výslovnost \"fijanketo\", italsky malý svah) je taková situace v šachu, kdy táhne pěšec před jezdcem o jedno až dvě pole dopředu, na uprázdněné místo (tedy jedno pole před jezdcem) pak postoupí střelec.\n\nFianchetto je základ mnoha hypermoderních zahájení, jejichž účelem je obsadit střed šachovnice a následně podlomit a zničit střední část protivníkova postavení. Šlo o obvyklý způsob hry ve staré Indii. Fianchetto obvykle není považováno za vhodné v otevřených hrách.\n\nZa jednu z hlavních výhod fianchetta je často považováno to, že se postupující střelec stane aktivnějším. Protože střelec obsazuje diagonálu šachovnice (buď h1-a8 nebo a1-h8, podle toho, kterým střelcem je fianchetto provedeno), a tudíž může kontrolovat mnoho polí, stává se silnou útočnou zbraní. Nicméně pozice fianchetta přináší také možnosti pro protihráče: pokud je možno vyměnit fianchettujícího střelce, pole dosud střelcem chráněná jsou oslabena a můžou se stát terčem snadného útoku (zejména, pokud je fianchetto prováděno na královské straně šachovnice). Dále není možno snadno vyměnit fianchettujícího střelce, pokud provedl fianchetto i protivníkův střelec stejné barvy.\n\nDiagram vpravo ukazuje tři rozdílné druhy fianchetta. Bílý královský střelec je v klasickém fianchettu, kdy pěšák před jezdcem postupuje jen o jedno pole a střelec tak obsazuje celou diagonálu. Toto je nejobvyklejší typ fianchetta, používaný v mnoha zahájeních.\n\nČerný pěšec na křídle královny postupuje o dvě pole. Tomuto typu se říká dlouhé fianchetto. Pěšec v řadě b dále kontroluje pole c4, což je často výhodné. Dlouhé fianchetto na královském křídle je vzácnější, protože napadá slabší pole a oslabuje pěšáky.\n\nBílý střelec na dámském křídle postoupil až na pole a3 je někdy nazýván prodloužené fianchetto. Cílem této formy fianchetta je pole f8. Pokud černý udělá tah na sloupci e, bílý střelec bere černého a může být vzat pouze černým králem.\n"}
{"id": "237392", "url": "https://cs.wikipedia.org/wiki?curid=237392", "title": "Eroze (systémová dynamika)", "text": "Eroze (systémová dynamika)\n\nEroze je v systémové dynamice jev, který následuje překmit a předchází kolaps.\n\nTento termín se pojí s podpůrnými veličinami (řečeno obecně, ve většině případů jsou to suroviny nebo jiné zdroje, které překmitávající veličinu „živí“ a poskytují podmínky pro její růst); většinou se tedy používá termín \"eroze surovinové základny\". Tu způsobuje překmit rostoucí veličiny přes mez systému (danou právě např. objemem surovin, popř. jejich obnovovacích schopnostech).\n\nKdy a v jaké míře k erozi dochází, je velmi individuální a závisí to na více faktorech. Empiricky, eroze vzniká až po nějaké době a má rysy pozitivní zpětné vazby s exponenciálním až téměř hyperbolickým růstem. Následný kolaps způsobuje neschopnost pokračování růstu překmitávající veličiny se stále ubývající surovinovou základnou, kterou snižuje a která ji má současně v jejím růstu živit.\n\n\n"}
{"id": "237402", "url": "https://cs.wikipedia.org/wiki?curid=237402", "title": "Posázavský pacifik", "text": "Posázavský pacifik\n\nPosázavský pacifik je lidové (původně trampské) označení pro tyto dvě železniční tratě\n"}
{"id": "237406", "url": "https://cs.wikipedia.org/wiki?curid=237406", "title": "Trať 256", "text": "Trať 256\n\nTrať 256 může být:\n"}
{"id": "237407", "url": "https://cs.wikipedia.org/wiki?curid=237407", "title": "Povýšení svatého Kříže", "text": "Povýšení svatého Kříže\n\nPovýšení sv. Kříže je legendární událost a ji připomínající křesťanský svátek, který se slaví 14. září, při které křesťané znovu získali svatý Kříž, na kterém byl ukřižován Ježíš Kristus. Byzantský císař Herakleios v 7. století přemohl perského Chosroa a tak prý získal, převezl a pak v Jeruzalémě vztyčil (\"povýšil\") pravý Kříž na oltáři či Golgotě. Svátek se v liturgickém kalendáři katolické církve slaví 14. září a připomíná utrpení Ježíše Krista a den po něm se připomíná svátek Panny Marie Bolestné, které ukazuje na žal Panny Marie při Kristově smrti.\n\nSvátek má svůj původ v Jeruzalémě, kde se ten den slavilo výročí posvěcení Baziliky Božího hrobu. Podle legendárního podání (např. Zlatá legenda) je dnem, kdy byly znovuzískány relikvie Kristova kříže, kterých se zmocnili Peršané při dobytí Jeruzaléma.\n\nPočátky slavení tohoto svátku sahají do 5. století, kdy se 14. září vystavovaly v Jeruzalémě zbytky dřeva z Kristova kříže k uctění věřícími. Na Východě se svátek začal slavit v 7. století a později došlo k jeho rozšíření na celou církev. K svátku se pojí i další události. Je připomínáno nalezení svatého kříže, o které se zasloužila císařovna Helena při své pouti do Svaté země kolem r. 325. Za den nalezení se udávalo 13. září a k slavnostnímu vyvýšení kříže v Konstantinově bazilice nad Božím hrobem došlo asi v r. 335. Druhá vzpomínka se týká znovuzískání svatého kříže z Persie. Tam se jeho ostatky dostaly jako válečná kořist Chosroa II. v roce 614. Císař Herakleios je roku 628 přinesl zpět do Jeruzaléma a zde 3. května předal patriarchovi Zachariášovi. K tomuto datu vznikl na Západě svátek nesprávně označovaný výrazem Nalezení sv. Kříže, zatímco na Východě bylo slaveno pouze 14. září jako Povýšení sv. Kříže. Toto převzal Západ více jak o století později. V Miláně je prý doložen dokonce až v 11. století.\n\n\n"}
{"id": "237408", "url": "https://cs.wikipedia.org/wiki?curid=237408", "title": "Gadžo", "text": "Gadžo\n\nGadžo (\"vysl. gadžo někdy gádžo\") je v romštině označení osoby jiného než romského původu. Termín vyjadřuje heterogennost označeného vůči Romům. Slovo \"gadžo\" má stejný kořen jako \"gav\" vesnice. Pro ženu neromského původu existuje slovo gadži.\n\nPůvodní význam znamenal pouze vesničana, sedláka, původu jiného, než romského. V některých oblastech Slovenska, se však používal pro jakéhokoli Roma. Výjimkou byli příslušníci inteligence, popřípadě vyšší vrstvy městské, pro něž se používalo slovo \"raj\" = pán, které dnes znamená spíše člověka ušlechtilého, bez rozlišení etnického původu. Dalším termínem podobného významu bylo slovo \"goro\" (pro muže) \"gorila\" (pro ženu), které však označovalo hlavně člověka bílé pleti, spíše než člověka určitého sociálního postavení. \n\nV některých dialektech (například v šarištině, nářečí rozšířeném na východním Slovensku) má pojem \"gadžo\" a odvozená slova (\"gadžovka\" nebo \"gadžuvka\" pro ženu, eventuálně \"gadžovina\" pro věc) negativní význam nesouvisící s pojmem \"neromský\", znamená nevychovaného člověka, \"vidláka, kterému sláma čouhá z bot\", \"gadžovina\" pak znamená nekvalitní věc nebo nechtěný jev. Tato slova jsou v daném významu zejména v Prešovském kraji běžně používána.\n\nPod mostem má někdy hanlivý význam ve smyslu \"nečistý\", tj. nedržící se romských mravních zásad.\nUkázka ve větě (přísloví):\n"}
{"id": "237417", "url": "https://cs.wikipedia.org/wiki?curid=237417", "title": "Toyota F1", "text": "Toyota F1\n\nToyota F1 byla japonská automobilová stáj Formule 1, která sídlila v německém Kolíně nad Rýnem. Její vstup do formule 1 byl oznámen již v roce 1999. Nakonec, po mnoha testech s jejich prototypem TF101, tým debutoval v roce 2002. Nový tým byl vytvořen na základech evropské organizace Toyota Motorsport, jejíž vozy se účastnily závodů Mistrovství světa v rallye a závodů 24 hodin Le Mans. Po sezoně 2009 vedení automobilky oznámilo, že ve Formuli 1 končí.\n\nJarno Trulli a Ralf Schumacher zůstali v Toyotě i pro sezonu 2007. Nový vůz TF107 byl oficiálně představen 12. ledna v Kolíně nad Rýnem. Novým zákazníkem na dodávku motorů se místo Midlandu stal Williams, který v loňské sezoně používal motory Cosworth.\nSchumacher získal pro Toyotu první bod v Melbourne, kde skončil na 8. místě. Trulli získal v dalších dvou závodech v Malajsii a Bahrajnu 4 body za 7. místa. Během čtyřtýdenní přestávky mezi závodem v Bahrajnu a ve Španělsku tým testoval v Barceloně a pro nadcházející závod připravil menší vylepšení. Ve Španělsku však ani jeden vůz závod nedokončil a v Monaku se oba piloti umístili na konci výsledkové listiny. Zlepšení přišlo až v severoamerických závodech. V Kanadě získal Schumacher 1 bod za 8. místo, i přestože v první zatáčce kolidoval s vozy Rubense Barrichella a Davida Coultharda, a Trulli 3 body za 6. místo v Indianapolis.\nPo dalších neúspěších v Magny-Cours, Silverstone a na Nürburgringu tým získal další body až v Maďarsku. Schumacher zde startoval z 5. místa, do cíle dojel na 6. místě a získal pro tým další 3 body. Do konce sezony však už nepodával výkony, které od něj tým očekával. Navíc Schumacherovi na konci sezony vypršela smlouva s Toyotou. Trulli si s nekonkurenceschopným vozem vedl podobně, avšak v posledním závodě v Brazílii získal ještě jeden bod.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "237418", "url": "https://cs.wikipedia.org/wiki?curid=237418", "title": "TM-XML", "text": "TM-XML\n\nTrade Mark Extensible Markup Language je otevřeným standardem XML pro oblast ochranných známek a pro výměnu informací o ochranných známkách mezi úřady průmyslového vlastnictví a jejich partnery nebo uživateli.\n\nPůvodním cílem byla definice standardu XML pro výměnu informací týkajících se ochranných známek. Během specifikací a po vytvoření standardu WIPO ST.66 byly doplněny ještě tyto cíle:\n\n\nTM-XML byl definován pracovní skupinou vytvořenou Úřadem pro harmonizaci na vnitřním trhu v červnu 2003. \nPřed zveřejněním verze 1.0 Final, k němuž došlo dne 26. května 2006 prostřednictvím stránky TM-XML.org, bylo publikováno osm pracovních verzí (verze 0.1 až 0.7 a 1.0 Draft) - TM-XML.org.\n\nTM-XML verze 1.0 Final byla navržena jako základ pro vytvoření standardu WIPO s označením ST.66, který byl přijat Stálým výborem pro informační technologie / pracovní skupinou pro standardy a dokumentaci (Standing Committee on Information Technologies / Standards and Documentation Working Group, SCIT/SDWG) během jeho 8. zasedání ve dnech 19–22. března 2007 v Ženevě.\n\nDS-XML : standard XML pro design / průmyslový design - Domovská stránka DS-XML\n\n\n\n"}
{"id": "237419", "url": "https://cs.wikipedia.org/wiki?curid=237419", "title": "Petr Donders", "text": "Petr Donders\n\nBl. Petr Donders (27. října 1809 Tilburg, Nizozemsko – 14. ledna 1886, Batavia, Surinam) byl redemptorista a misionář a je blahoslavený katolické církve.\n\nPetr Donders se narodil v Tilburgu. Jeho otcem byl chudý tkadlec a Petrovo dětství bylo plné těžké práce. Chudobní rodiče nemohli Petrovi zajistit studia, Petr totiž toužil po kněžství. Kromě této překážky nebyl Petr ani příliš nadaný. Po čase se našli lidé, kteří byli ochotní mu studia zaplatit, ač měli pochybnosti, zda si s učivem poradí. Do tzv. „malého semináře“ (teologické učiliště na úrovni gymnázia) jej přijali jen jako sluhu. Ve volných chvílích se ale učil. Do semináře jako bohoslovec vstoupil až ve 27 letech.\n\nRoku 1839 navštívil seminář biskup Jacobus Grooff hledajíci dobrovolníky do misií. Petr se přihlásil a byl s radostí přijat.\nDne 5. června 1842 byl Petr Donders vysvěcen na kněze. Krátce po svěcení odjel na misie do Surinam]. Tam se setkal s náboženskou lhostejností a pokleslou morálkou. Pracoval mezi černochy, kterých byl velkým přítelem. P. Donders se také staral o nemocné, dokonce sloužil i těm, které postihlo malomocenství. Také pro ně žebral.\n\nKoncem roku 1855 nebo začátkem roku 1856 se přesunul sloužit do osady Batavie, vyhrazené malomocným. Pro malomocné denně sloužil mši svatou, ošetřoval je, přičemž se vystavoval značnému riziku, že se nakazí.\n\nV roku 1856 poznal v Surinamu kněze z kongregace redemptoristů, ke kterým záhy vstoupil. 24. července 1857 začal noviciát a za rok složil první sliby.\nMons. Schnapp, surinamský představený redemptoristů, se o něm vyjadřoval jako o příkladu ctností. Už za svého života byl považován za světce, a to dokonce i protestanty, se kterými byl také v kontaktu.\n\nP. Donders zemřel 14. ledna 1886 na silný zánět ledvin. Beatifikován byl 23. května 1982. Beatifikoval ho papež Jan Pavel II..\n\nBl. Petr Donders na webu českých Redemptoristů\n"}
{"id": "237420", "url": "https://cs.wikipedia.org/wiki?curid=237420", "title": "Josef Kalousek", "text": "Josef Kalousek\n\nJosef Kalousek (2. dubna 1838, Vamberk – 22. listopadu 1915, Praha) byl český historik, docent a profesor českých dějin na Karlově univerzitě v Praze.\n\nJosef Kalousek se narodil v chudé rolnické rodině ve Vamberku. Po absolvování obecné a měšťanské školy se vyučil tkalcovskému řemeslu. Po maturitě na reálce v Ječné v roce 1852, studoval na Technické universitě ve Vídni, kde roku 1859 vyhrál cenu vypsanou vídeňským měšťanem Šebkem za nejlepší stylisticky čistou práci českých žáků na vídeňských školách, kterou věnoval Jiřímu z Poděbrad. Kalousek studoval nejdříve polytechniku, později přešel na žurnalistiku a historii. Za studií překládal pro Pražské noviny. Stal se předním českým historikem v období státoprávního zápasu, byl prvním životopiscem Františka Palackého, jeho pokračovatelem a vykladačem. Největší vliv mělo na Kalouska rostoucí národní hnutí, které proniklo v 60. letech 19. století na venkov. Stal se členem redakce staročeského časopisu Národ, kde uveřejňoval své příspěvky proticentralistického a protidualistického ražení. Žil v rodině Františka Ladislava Riegera v Praze, kde působil jako vychovatel Palackého vnučky Marie Riegrové, později provdané Červinkové.\n\nV roce 1868 získal doktorát filosofie a na počátku 70. let 19. století, kdy česká inteligence věřila optimisticky ve státoprávní vyrovnání s Vídní, vydal jako čerstvě habilitovaný docent na pražské universitě svoji největší práci \"České státní právo\" (1871). Zde Kalousek poukázal na to, že české země byly vždy svébytným, státním, mezinárodně uznávaným útvarem a že nikdy nebyly skutečným lénem římskoněmecké říše.\n\nStal se velmi úspěšným obhájcem a bojovníkem za české státoprávní nároky proti tendenčním výkladům německých historiků. Jeho zájem o českou otázku ho přivedl i do politiky, v roce 1880 se stal zemským poslancem. V roce 1887 získal řádné členství v Královské české společnosti nauk, kde v letech 1883–1890 působil jako tajemník.\n\nZemřel tři roky před koncem 1. světové války, která znamenala také konec Rakouska-Uherska a vznik samostatného československého státu.\n\nByl autor břitkých polemik za národní zájmy (například O obraně knížete Václava svatého proti smyšlenkám a křivým úsudkům o jeho povaze, 1901, Karel IV., Otec vlasti, 1878, O historii kalicha v dobách předhusitských, 1881). Celý život obhajoval pravost Rukopisů.\n\nVedle prací zaměřených státoprávně se věnoval dějinám selského lidu, kde vytvořil rozsáhlou edici \"Řády selské a instrukce hospodářské\" (od 1905), které však nestačil dokončit. Kalouskovo historické dílo mělo ve své době značný ohlas. Jeho práce se vyznačovaly důkladností, promyšleností konstrukce i zpracováním.\n\n\n\n\n\n"}
{"id": "237422", "url": "https://cs.wikipedia.org/wiki?curid=237422", "title": "Bělák", "text": "Bělák\n\nBělák může být: \n"}
{"id": "237423", "url": "https://cs.wikipedia.org/wiki?curid=237423", "title": "Cerkarie", "text": "Cerkarie\n\nCerkarie je larvální vývojové stádium motolic. Cerkarie je posledním stádiem vývojového cyklu motolice v mezihostitelském plži. Vzniká ze zárodečných buněk dceřiné redie (např. čeleď Fasciolidae) či dceřiné sporocysty jako je tomu u např. u schistosom. Zralé cerkarie aktivně opouštějí tělo plže a mohou buď pronikat přímo do kůže definitivního hostitele (schistosomy), nebo se opouzdřují (proces zvaný encystace) na vodní vegetaci či vodní hladině (např. \"Fascioloides magna\"), či pronikají do druhého mezihostitele (např. \"Paragonimus westermani\").\n"}
{"id": "237426", "url": "https://cs.wikipedia.org/wiki?curid=237426", "title": "Kaspar Stanggassinger", "text": "Kaspar Stanggassinger\n\nKašpar Stanggassinger (1871, Berchtesgaden – 1899) byl německý řehoník-redemptorista, později beatifikovaný jako světec katolické církve.\n\nKašpar se narodil v roce 1871 v městečku Berchtesgaden na hranici Bavorska a Rakouska, měl ještě 15 sourozenců. Výchovu dětí obstarávala především matka, neboť otec byl velice pracovně vytížen.\n\nJiž od dětství cítil Kašpar povolání ke kněžství. Jako desetiletý odešel studovat na královské gymnázium do Freisingu. 22. října 1890 vstoupil do freisingského kněžského semináře.\n\nZa dva roky zažádal o přijetí do kongregace Nejsvětějšího Vykupitele - redemptoristů. Otec o jeho řeholnictví nechtěl ani slyšet. 6. října 1892 bez rozloučení s otcem (rozloučil se pouze s matkou a sourozenci) odešel do kláštera v Gars am Inn. První sliby složil 18. října 1893 v Dürrenbergu. Slibům byl přítomen už i jeho otec, který mu nakonec odpustil a dal svůj souhlas.\n\nKašpar měl zvláštní lásku k chudým, viděl v nich trpícího Krista. Jeho představení rozpoznali jeho pedagogické schopnosti a tak se necelých šest měsíců po svém kněžském svěcení Kašpar stal zástupcem ředitele na gymnáziu. Ke studentům nepřistupoval jako představený, ale spíše jako otec k dětem. Chodil s nimi na výlety, velice rád je bral do svého rodiště. Dne 22. září 1899 byl jmenován ředitelem redemptoristického juvenátu v Gars am Inn.\n\nV této době začal pociťovat prudké bolesti v břiše, vyšetření zjistilo perforaci slepého střeva. Dne 29. září 1899 zemřel, ředitelem juvenátu byl pouhých 6 dní.\nDne 28. dubna 1988 jej papež Jan Pavel II. beatifikoval.\n\n"}
{"id": "237431", "url": "https://cs.wikipedia.org/wiki?curid=237431", "title": "Gustave Eiffel", "text": "Gustave Eiffel\n\nAlexandre Gustave Eiffel [aleksãːdr güstaːv efel] (15. prosince 1832 – 27. prosince 1923, vlastním jménem \"Alexandre Gustave Bönickhausen\") byl francouzský konstruktér a architekt, který se proslavil konstrukcí Eiffelovy věže (1887–1889) a návrhem kostry Sochy Svobody (1885).\n\nNarodil se v Dijonu, Côte-d'Or, ve Francii. Příjmení \"Eiffel\" získal po německých předcích z počátku 18. století. Jeho matka Catherine Eiffel obchodovala s uhlím, což dostatečně finančně zajistilo rodinu. Eiffel nejdříve studoval na Lycée Royal de Dijon a pokračoval na \"Ecole Centrale des Arts et Manufactures\" v Paříži, kde se specializoval na chemii. Diplom obdržel v roce 1855 a poté vystřídal několik zaměstnání a nakonec skončil jako šéf konstrukční společnosti, která navrhovala železniční mosty.\n\nV roce 1862 se Eiffel oženil s Marií Gaudeletovou, se kterou měl pět dětí, tři děvčata a dva chlapce. Jeho manželka v roce 1877 zemřela a Eiffel si poté vzal Chantall Letou.\n\nKonzultoval se stavební firmou a s podporou belgického inženýra Téophile Seyriga se účastnil mezinárodní nabídky navrhnout a vybudovat 160 m dlouhý železniční most přes řeku Douro mezi Portem a Vila nova de Gaia v Portugalsku. Jeho návrh zvítězil, protože obsahoval jedinečnou strukturu a byl málo nákladný. Ponte Maria Pia je dvojitý obloukový most, jehož stavba pokračovala rychle a most byl postaven za dobu kratší, než dva roky (od 5. ledna 1876 do 4. listopadu 1877). Most byl hojně využíván až do roku 1991 (114 let), poté byl nahrazen mostem S. Johna, navrženým inženýrem Edgarem Cardosem.\n\nNavrhl také pavilon La Ruche v Paříži. Tato stavba se stala, stejně jako Eiffelova věž, orientačním bodem města. Jedná se o kruhovou strukturu, která vypadá jako velký včelí úl (fr. \"la ruche\" [rüš]). Eiffel také vybudoval viadukt Garabit, železniční most blízko Ruynes-en-Margeride v departementu Cantal. Dále Gustave Eiffel navrhl například maják usazený na ostrově Mony v Portoriku. Maják byl vystavěn v roce 1900 Spojenými státy, které získaly ostrov po konci španělsko-americké války.\n\nOd roku 1887 se podílel na budování Panamského kanálu. Když projekt v roce 1889 skončil krachem, byl Eiffel spolu s otcem a synem Lessepsovými obviněn z podvodu a odsouzen k dvouletému žaláři. Odvolací soud však rozsudek zrušil z důvodu promlčení. Tento skandál poškodil Eiffelovu kariéru konstruktéra i architekta a pošpinil jeho dobrou pověst.\n\nV pozdějších letech Gustave Eiffel začal aktivně studovat aerodynamiku.\n\nZemřel 27. prosince 1923 ve svém panském sídle na Rue Rabelais v Paříži. Byl pohřben na hřbitově v Levallois-Perret.\n\nJím navržené stavby měly velké společenské a politické dopady na svět. Jeho tvorba zahrnovala mosty, Eiffelovu věž a Sochu Svobody.\n\nMosty, které navrhl, byly postaveny na mnoha místech světa. Umožnily snadnější a rychlejší cestování a obchod v oblastech, kde se nacházely. Mnoho z jeho mostů nevyžadovalo kvalifikované pracovníky, což při stavbě šetřilo náklady.\n\nEiffelova věž měla obrovský dopad na Francii. Věž byla středobodem světové výstavy roku 1889 a přilákala miliony lidí do Paříže. V roce 1889 ji navštívily téměř dva miliony lidí. Věž se rychle stala turistickou atrakcí a přinesla velká množství peněz do ekonomiky Francie. Stala se rychle národním symbolem Francie a přinesla důvod místním obyvatelům být na svou zemi pyšní.\n\nSocha Svobody byl dar Francie Spojeným státům americkým. On sám vypracoval bedlivě vnitřní strukturální prvky této sochy tak, aby byly co nejlepší a věnoval tomu mnoho svého času. Tento dar prokázal přátelství a respekt mezi Francií a Spojeným státy americkými. Stejně jako u Eiffelovy věže se Socha Svobody stala rychle národním symbolem svobody ve Spojených státech a dala obyvatelům důvod pro pýchu. Brzy se stala velkou turistickou atrakcí.\n\n\n\n"}
{"id": "237433", "url": "https://cs.wikipedia.org/wiki?curid=237433", "title": "František Antonín Jelínek", "text": "František Antonín Jelínek\n\nFrantišek Antonín Jelínek (8. března 1890, Praha-Nové Město – 26. února 1977, Kochánov, tehdy součást obce Lipnička) byl český akademický malíř, figuralista.\n\nNarodil 8. se března 1890 v Praze v rodině zlatníka Antonína Jelínka a švadleny Alžběty Rožovské. Maloval již od útlého mládí, roku 1906 složil zkoušky na c. k. Malířskou akademii v Praze, kde studoval postupně u profesorů Bohumíra Roubalíka, Vlaho Bukovace a Hanuše Schwaigera. Absolvoval v roce 1911 a s podporou Hlávkovy nadace odjel na roční studijní pobyt do Itálie. O rok později navštívil Černou Horu, kde portrétoval tamějšího krále Nikolu I. První světovou válku prožil v Kutné Hoře a maďarském Egeru, na konci války pracoval jako voják-malíř na restaurování Asamových fresek v kostele sv. Mikuláše na Staroměstském náměstí v Praze.\n\nPo 1. světové válce se oženil s Růženou Kalouskovou a osud jej zavedl na Lipnici nad Sázavou, kde se setkal s malířem Jaroslavem Panuškou a pravděpodobně i se spisovatelem Jaroslavem Haškem. V roce 1922 v Kochánově postavil letní domek a později velkou vilu s ateliérem. V té době pracoval převážně v Pražské Karlově ulici, kde měl ateliér. Maloval především portréty, mj. presidenta Tomáše Garriqua Masaryka či malířů Otakara Štáfla, Oty Bubeníčka, Josefa Brože a Jaroslava Panušky. Dále portrétoval českého historika umění Zdeňka Wirtha, tenoristu národního divadla Vladimíra (Mirko) Štorka a legendu fotbalové AC Sparty Praha Káďu Peška (tento portrét shořel při požáru stadionu v roce 1934). V Kochánově vybudoval krásnou zahradu a maloval květiny, zátiší a krajinné motivy z okolí. Vytvořil i krásné akty a lovecká zátiší. Byl členem Jednoty umělců výtvarných a zúčastňoval se pravidelně jejich členských výstav v Praze. Po druhé světové válce se postupně natrvalo usadil v Kochánově a zaměřil se hlavně na malbu krajin, květin a starých zákoutí města Světlé nad Sázavou. V roce roce 1960 byl jmenován čestným občanem města. V 60. letech vedl ve Světlé školu pro amatérské malíře. V 60. a 70. letech vystavoval pouze ve Světlé nad Sázavou a okolních městech. Zemřel v Kochánově dne 26. února 1977, pohřben je v rodinné hrobce v Praze na Olšanech.\n\n\n\n\n\n\n\n\n\n\n\n\n\n\n\nPři vytváření tohoto článku bylo použito životopisných dat z expozice Muzea Světelska a archivu autora tohoto článku.\n\n"}
{"id": "237439", "url": "https://cs.wikipedia.org/wiki?curid=237439", "title": "Seznam nejzářivějších hvězd", "text": "Seznam nejzářivějších hvězd\n\nNásledující seznam hvězd je seřazen podle stoupající absolutní hvězdné velikosti (snižující se zářivost). Absolutní hvězdná velikost je rozsah zářivosti hvězdy – celkové množství energie radiace hvězdy každou sekundu. Seznam nemůže být kompletní, protože pokud je hvězda dostatečně vzdálená, nemůžeme ji vidět, bez ohledu na to, jaká je její zářivost. Data o různých hvězdách mohou mít trochu jinou spolehlivost.\n\n\n"}
{"id": "237441", "url": "https://cs.wikipedia.org/wiki?curid=237441", "title": "Italská východní Afrika", "text": "Italská východní Afrika\n\nItalská východní Afrika či Italské východoafrické impérium (italsky ) byla nedlouho trvající italská kolonie zabírající území dnešní Etiopie obsazené po druhé italsko-etiopké válce, Italského Somálska a Eritrey.\n\nKolonie byla zřízena roku 1936 během vlády premiéra Benita Mussoliniho v Itálii spolu s porážkou Habeše v druhé italsko-etiopské válce a její existence byla ukončena po východoafrické kampani během druhé světové války. Poté, co Italové obsadili Habeš, byli do té doby odděleně ležící italské kolonie Eritrea a Italské Somálsko spojeny s Etiopií a vznikla tak \"Italská východní Afrika\" s Addis Abebou jako hlavním městem a italským místokrálem jako hlavou státu.\n\nPotenciálně znamenal začátek italsko-habešského konfliktu nebezpečnou hrozbu pro Britské kolonie v Africe, dobytím Súdánu a tím geograficky spojit italské kolonie ve východní Africe s Libyí (kterou rovněž drželi Italové), čímž by byl zcela obklíčen britský protektorát v Egyptě a s ním i Suezský průplav. Nicméně v roce 1940 byl Italská východní Afrika zcela odříznuta od Itálie: námořní cesty zcela zablokovali Britové v Suezském průplavu a kolonie byla odkázána jen na vzdušný most, kterým však přicházely zásoby jen v žalostném množství.\n\nSe začátkem Východoafrické kampaně čítaly italské jednotky v oblasti 91 000 ozbrojených mužů a dalších 200 000 černošských Askari. Výcvik jednotek složených z původních obyvatel byl minimální, italské pevnosti byly velmi rozčleněné a stav místních silnic byl také špatný.\nV roce 1940 byla italskými vojsky obsazena a připojena k Italské východní Africe sousední britská kolonie Britské Somálsko. Toto obsazení bylo jediným vítězstvím Italů nad Spojenci během druhé světové války, které se obešlo bez podpory německé armády. Italové drželi Britské Somálsko kolem jednoho roku.\n\n27. března 1941, navzdory houževnatému odporu Italů pod velením generála Orlanda Lorenziniho padla italská pevnost Keren do rukou britských jednotek. A poté, co 8. dubna kapituloval přístav Massawa, ztratili Italové i oblast Eritrey. Válka byla pro Itálii ztracena v květnu 1941, když jedno z posledních ohnisek italského odporu ve východní Africe v Ambě Alagi pod velením místokrále Amedea Savojského, vévody z Aosty, podlehlo obrovské Spojenecké přesile. Válka však trvala ještě do 28. listopadu, kdy kapituloval obránce města Gondaru, generál Guglielmo Nasi.\n\nOd roku 1941 do roku 1943 však ve válce pokračovalo přibližně 7 000 vojáků Italských gerillových jednotek, kteří kapitulaci Spojenců nepřijali. Tyto jednotky spatřovaly svou naději na úspěch v příjezdu německého Afrického sboru z Egypta, ale po bitvě u El Alamejnu, která skončila pro nacistické Německo porážkou, se italský odpor postupně hroutil.\n\n\n\n\n"}
{"id": "237443", "url": "https://cs.wikipedia.org/wiki?curid=237443", "title": "Heinrich Schwarz", "text": "Heinrich Schwarz\n\nHeinrich Schwarz (14. června 1906, Mnichov – popraven 20. března 1947) byl mimo jiné velitelem koncentračního tábora Auschwitz III (Monowitz) v letech 1943-1945. Člen NSDAP (od listopadu 1931; č. 786871) a SS (č. 19691).\n\nHeinrich Schwarz se vyučil tiskařem.\n\nPo vypuknutí 2. světové války nastoupil k Waffen-SS a byl přidělen do služby v KL Mauthausen. V listopadu 1941 byl převelen do KL Auschwitz - Birkenau, kde vedl oddělení pracovního nasazení vězňů (Arbeiteinsatz). Od 18. srpna do 11. listopadu 1943 byl vedoucím tábora Auschwitz I (Lagerführer). Po rozdělení tábora byl jmenován velitelem Auschwitz III až jeho evakuace v lednu 1945. Od února do dubna 1945 působil jako velitel koncentračního tábora Natzweiler-Struthof. Po válce odsouzen francouzským válečným tribunálem na smrt a popraven.\n\nFranz Unikower, který Auschwitz přežil, o Schwarzovi řekl: „Byl náladový a nepředvídatelný a báli se jej jak vězni, tak příslušníci SS. Má na svědomí mnoho vězňů. Schwarz byl jedním z nejhorších velitelů tábora.“\n\n"}
{"id": "237449", "url": "https://cs.wikipedia.org/wiki?curid=237449", "title": "Klasická fyzika", "text": "Klasická fyzika\n\nKlasická fyzika je fyzika, která je založena na principech vytvořených před vznikem kvantové fyziky. Obvykle je do klasické fyziky zahrnována také teorie relativity (speciální i obecná).\n\nOblast klasické fyziky je popisována rovnicemi, v nichž se nevyskytuje Planckova konstanta.\n\nDo klasické fyziky patří např.:\n\n"}
{"id": "237450", "url": "https://cs.wikipedia.org/wiki?curid=237450", "title": "Předpověď počasí", "text": "Předpověď počasí\n\nPředpověď počasí je prognóza počasí, založená na využití poznatků o fyzikálních zákonitostech. Počasí je definováno mnoha faktory (hlavně atmosférickým tlakem, vlhkostí, teplotou a větry). K předpovědi počasí je třeba tyto faktory sledovat a k tomu slouží mnoho technických zařízení a přístrojů. Nicméně povaha atmosféry a neúplné chápání přírodních procesů znamenají, že předpovědi nejsou zcela přesné a neomylné.\n\nPrvní přístrojová měření se prováděla ve francouzském městě Clermont Ferrand v roce 1649. První meteorologická síť stanic pak vznikla v Toskánsku v roce 1652. V letech 1719-1720 v Zákupech u České Lípy se provádělo měření meteorologických vlivů. Klementinum je provádí od roku 1752. Během 19. století vzrostl význam meteorologie v souvislosti s potřebou zajistit dobré podmínky pro přesuny armád a loďstev, což znamenalo vyvinout postupy pro zmapování pohybu hlavně mořských bouří. Moderní předpovědi počasí využívají rozsáhlých matematických modelů a pokoušejí se stanovit poměrně s vysokou spolehlivostí, jak se bude počasí v následujících dnech vyvíjet. Skutečností ovšem je, že u dlouhodobých předpovědí tato přesnost klesá. Konkrétní stav počasí v daném místě je díky chaotičnosti systému pro vzdálenější budoucnost nepředpověditelný. Ljapunovův exponent je pak tak veliký, že pro časy delší než týden je účinná předpověď neuskutečnitelná. I přes exponenciální nárůst výpočtového výkonu používaných počítačů přesnost předpovědí roste jen pomalu. Úspěšnost předpovědí stavu počasí za týden neroste o více než 10 % za 10 let pokroku a u předpovědi na den vzrostla pouze o 10 % za 40 let a dosahuje až 95 %. Přesto může umělá inteligence předpovědi dále vylepšit.\n\n\n\n\n\n"}
{"id": "237451", "url": "https://cs.wikipedia.org/wiki?curid=237451", "title": "Jiří II. (britský král)", "text": "Jiří II. (britský král)\n\nJiří II. (9. listopadu 1683 – 25. října 1760) byl panovník Království Velké Británie a Irska, vévoda brunšvicko-lüneburský a kurfiřt Svaté říše římské od 11. června 1727 do své smrti.\n\nByl posledním britským králem, který se narodil mimo Velkou Británii a byl znám svými spory s otcem (je historicky několikrát doloženo, že svého otce nenáviděl) a následně i se svým synem. Jako král neměl zpočátku velký vliv na chod vlády, která byla ovládána jejím předsedou vlády sirem Robertem Walpolem.\n\nNarodil se v Herrenhausenském paláci v Hannoveru jako syn Jiřího, prince brunšvicko-lüneburského a jeho manželky Žofie Dorotey. Když mu bylo jedenáct let, bylo manželství jeho rodičů rozvedeno z viny matky, kterou od té doby již nikdy neviděl.\n\n22. srpna roku 1705 se na zámku Herrenhausen v Hannoveru oženil s Karolinou z Ansbachu, nejstarší ze tří dětí \"markraběte Brandenburgu-Ansbachu Jana Fridricha\" z dynastie Hohenzollernů a jeho druhé manželky, princezny \"Eleonory von Sachsen-Eisenach\". Z manželství vzešlo 9 potomků, jeden chlapec se však narodil mrtvý a další zemřel ve dvou měsících věku.\n\nAnglická královna Anna jej prohlásila roku 1705 anglickým občanem, roku 1706 mu udělila podvazkový řád a jmenovala ho vévodou z Cambridge. Roku 1708 se účastnil v bitvě u Oudenarde, kde byl sražen s koně, ale vyvázl bez zranění. V roce 1714, po smrti královny Anny, se jeho otec stal britským králem a Jiří následníkem trůnu.\n\nSe svým otcem měl Jiří August velmi špatné vztahy Když se jeho manželce roku 1717 narodil syn Jiří, spory v rodině vyvrcholily. Jiří chtěl, aby kmotrem při křtu byl Thomas Pelham-Holles, 1. vévoda z Newcastlu, zatímco jeho otec kmotrem určil Ernesta Augusta, vévodu z Yorku a Albany. Když svého otce veřejně pohaněl, byl dočasně uvězněn a později vykázán z královského sídla St James's Palace.\n\nDělal pak vše pro to, aby podnítil opozici proti otcově politice. V jeho londýnském sídle v Leicester House se scházeli odpůrci jeho otce, krále Jiřího I. včetně Roberta Walpolea a Charlese Townshenda. Roku 1720 Walpole podpořil urovnání vztahů mezi králem a jeho synem a vrátil se do vlády, odkud byl roku 1717 vyloučen. Ekonomická krize roku 1721 umožnila Walpolemu získat velmi silnou pozici ve vládě a Whigové, podporovaní Jiřím I., který se obával odporu Toryů vůči uplatnění zákona o nástupnictví, se stali dominantní politickou silou na dlouhé období. Walpole se přiklonil na stranu krále, čímž ale ztratil přízeň jeho syna.\n\nNa trůn nastoupil po smrti svého otce 11. června 1727. Korunován byl 4. října ve Westminsterském opatství. Hannoverský skladatel Georg Friedrich Händel byl vyzván, aby pro jeho korunovaci složil čtyři nové chorály, z nichž jeden byl zpíván od té doby na každé korunovaci.\n\nPřevládalo mínění, že odvolá Walpolea a nahradí ho Spencerem Comptonem, protože požádal Comptona, aby mu napsal první řeč. Compton ale požádal Walpolea o pomoc, což vedlo královnu Karolinu k tomu, aby Jiřího přesvědčila, že Compton není dostatečně schopný. Jiří souhlasil a potvrdil Walpolea ve funkci předsedy vlády. Tomu se postupně podařilo získat královu důvěru. Walpoleovi se také podařilo přesvědčit mnoho Toryů, aby akceptovali následnictví stanovené v zákoně o nástupnictví. Naopak král pomohl získat Walpoleovi silnou většinu ve Sněmovně lordů, když jmenoval nové peery, kteří byli Walpoleovi spojenci.\n\nWalpole byl velmi schopný muž v domácí politice a částečně ovlivňoval i politiku zahraniční. Zatímco král se chtěl aktivně zapojit do války na kontinentu, Walpole byl obezřetnější. Doporučil králi podepsat roku 1729 mírovou dohodu se Španělskem. Roku 1732 král ustanovil provincii Georgia, která byla pojmenována po něm, a roku 1737 založil v německém Göttingenu univerzitu, která také dostala jeho jméno.\n\nVztah Jiřího s jeho nejstarším synem Frederikem byl velmi problematický. Po Frederikově sňatku v roce 1736 se vztahy ještě zhoršily a Jiří korunního prince dokonce vyhostil ode dvora. Jeho manželka Karolina, k jejímuž úmrtnímu loži Frederik odmítl přijít, zemřela krátce nato 20. listopadu 1737. Po její smrti se Jiří už znovu neoženil.\n\nNavzdory Walpoleho doporučení znovu zahájil roku 1739 válku se Španělskem. Záminkou se stal, po smrti Karla VI., nárok Marie Terezie na rakouský trůn. Jeho spor se Španělskem se krátce po jeho vypuknutí stal součástí Války o rakouské dědictví.\n\nFrakce podporující válku, vedená Johnem Carteretem, se obávala, že pokud by Marie Terezie neuspěla v nároku na rakouský trůn, byl by vliv Francie v Evropě příliš velký. Jiří souhlasil s vysláním dalších vojenských sil do Evropy. Vyslání vojsk bylo vykládáno jako podpora Marie Terezie, ale ve skutečnosti mělo ochránit Hannover před útokem nepřátel. Jiří sám velel roku 1743 britskému vojsku v bitvě u Dettingenu, která byla poslední bitvou, v níž britský panovník velel vojsku osobně. Britská veřejnost tuto válku nepodporovala, protože bylo zřejmé, že důvodem britské angažovanosti je ochrana hannoverských zájmů.\n\nJiřího francouzští nepřátelé povzbuzovali v době války vzpouru jakobitů, kteří obhajovali nástupnictví Stuartovců na britském trůnu. Princ Karel Eduard Stuart se vylodil ve Skotsku v červenci 1745. Připojilo se k němu mnoho Skotů a společně v září porazili Brity. Poté se rozhodli vyrazit do Anglie, kde je ale i mnozí katolíci považovali za nepřátele. Ludvík XV. slíbil poslat posilu dvou tisíc vojáků, ale slib nedodržel. Mezitím britská armáda vedená vévodou z Cumberlandu zahnala jakobity zpět do Skotska a 14. dubna 1746 je v bitvě u Cullodenu porazila. Byla to poslední bitva vybojovaná na britském území. Princi Karlovi se podařilo uniknout do Francie, ale mnoho Skotů bylo zajato a popraveno a jakobité byli zcela poraženi.\n\nV následujícím období se Jiří do politiky nebo do války nezapojoval. V posledním období jeho vlády byly položeny základy industrializace a britská dominance v Indii byla potvrzena v bitvách u Arcotu a Plassey. Když roku 1751 náhle zemřel jeho nejstarší syn, korunní princ Frederik, stal se následníkem Jiřího II. na britském trůnu jeho vnuk, Frederikův nejstarší syn Jiří.\n\nRáno 25. října 1760 zemřel Jiří II. v důsledku protržení výdutě aorty. Byl pohřben ve Westminsterském opatství a jeho nástupcem se stal jeho vnuk jako Jiří III.\n\n"}
{"id": "237452", "url": "https://cs.wikipedia.org/wiki?curid=237452", "title": "Vlajka Mayotte", "text": "Vlajka Mayotte\n\nVlajka Mayotte je zároveň vlajkou Francie.\n\nMayotte je ale i francouzským departementem (kód 976) a francouzským regionem. Oba tyto celky mají i svou vlajku. Tyto vlajky mají pouze lokální nebo turistický charakter.\n\nNeoficiální vlajka Mayotte se skládá z bílého pole se znakem Archipelaga pod červeným nápisem „MAYOTTE“.\n\n"}
{"id": "237453", "url": "https://cs.wikipedia.org/wiki?curid=237453", "title": "Spyker F1", "text": "Spyker F1\n\nSpyker F1 byla holandská automobilová stáj Formule 1, vlastněná holandským výrobcem sportovních vozů Spyker Cars. Stáj existovala a závodila pouze jedinou sezonu, a to v roce 2007; poté byla prodána skupině indických investorů a stal se z ní tým Force India.\n\nSpyker byl vytvořen de facto v září 2006 odkoupením podílu v týmu Midland F1 (nástupci Jordanu). Na konci sezony 2006 byl Spykeru prodána i zbylá část stáje. O rok později, na podzim 2007, už byli novými vlastníky Indové.\n\nZhruba v polovině sezony 2006 se začalo v paddocku mluvit o případném prodeji týmu Midland, jehož majitelem byl rusko-kanadský podnikatel Alex Shnaider, jenž původně tým koupil od Eddieho Jordana. Shnaider skutečně zvažoval prodej svého týmu za zhruba $128 milionu. Týmy formule 1 se staly mnohem cennějšími vzhledem k tomu, že od roku 2008 bude moci ve formuli 1 závodit pouze dvanáct týmů.\n\n9. září 2006 byl ohlášen prodej týmu Midland, holandské společnosti Spyker Cars, za $106,6 milionu. Pro zbytek sezony zůstali jezdci Christijan Albers a Tiago Monteiro a navíc Spyker podepsal s Albersem smlouvu na příští rok. Oficiální název týmu byl podle pravidel FIA, které nedovolují změnu názvu týmu během sezony, ale dovolují, aby jméno sponzora týmu bylo před jeho názvem, změněn na Spyker MF1 Team od Grand Prix Číny.\n\nUž při výše zmiňované Grand prix Číny bylo ohlášeno, že šéfem týmu pro rok 2007 zůstane Colin Kolles. Michiel Mol, člen představenstva Spyker Cars, se stal novým ředitelem. Od konce sezony 2006 byl výkonným technickým ředitelem jmenován Mike Gascoyne. Druhým pilotem týmu se stal Adrian Sutil, který byl v sezoně 2006 jedním z testovacích jezdců. 1. února byly podepsány smlouvy se závodníky Adriánem Vallésem, Fairuzem Fauzym, Giedo van der Gardem a Markusem Winkelhockem, kteří se stali testovacími a zároveň náhradními jezdci týmu.\n\nHlavními sponzory týmu se staly společnosti Etihad Airways a Aldar Properties z Abú Zabí, ze Spojených arabských emirátů. Oficiální název týmu bude Etihad Aldar Spyker F1 Team.\n\n10. července byl ze své smlouvy se Spykerem uvolněn Christijan Albers, kvůli nedostatku sponzorských peněz. Michiel Mol své rozhodnutí označil „za jedno ze svých nejtěžších rozhodnutí své kariéry“. O dva dny později už Christian Klien testoval Spyker, ale náhradníkem, pouze pro evropskou Grand Prix na Nürburgringu, byl jmenován Markus Winkelhock.\n\nBěhem Grand Prix Evropy se díky silné deštivé přeháňce a správné volbě pneumatik dostal Markus Winkelhock na 6 kol do čela závodu. Ovšem od příštího závodu, Grand Prix Maďarska, a až do konce sezony byl na uvolněné místo po Albersovi jmenován Sakon Jamamoto.\n\n14. srpna firma Spyker Cars oznámila, že zvažuje prodej části nebo celého týmu formule 1, kvůli nestálým finančním potížím.\n\nPro Grand Prix Turecka byl naplánován start nové B-specifikace vozu. Jenže model F8-VIIB neprošel zátěžovými zkouškami zadní části vozu, které musí splňovat každý vůz formule 1, a tak je jeho premiéra odložena na Grand Prix Itálie.\n\nIndický obchodník Vijay Mallya, vlastník letecké společnosti Kingfisher Airlines, která sponzoruje Toyotu, a ředitel Spykeru Michiel Mol 2. září uvedli, že představenstvo týmu Spyker souhlasilo s prodejem týmu skupině kupců, která si říká Orange India za přibližně $110 milionu. Odkoupení týmu by mělo být dokončeno během měsíce. 21. září byl oficiálně potvrzen prodej týmu za 88 milionu eur (123 mil. $)\n\nDo závodu v Itálii byla poprvé nasazena specifikace B (F8-VII-B) letošního modelu Spykeru.\n\nV japonské Grand Prix získal Spyker svůj první bod ve formuli 1. Adrian Sutil závod dokončil na devátém místě, ale Vitantonio Liuzzi s vozem týmu Toro Rosso, který dojel před ním na bodovaném osmém místě, byl po závodě penalizován přičtením 25 sekund k výslednému času za předjíždění při vyvěšených žlutých vlajkách.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "237455", "url": "https://cs.wikipedia.org/wiki?curid=237455", "title": "Suchoj Su-33", "text": "Suchoj Su-33\n\nSuchoj Su-33 (v kódu NATO „Flanker-D“) je palubní ruský víceúčelový stíhací letoun určený pro provoz na letadlové lodi. Je odvozen od letounu Suchoj Su-27. Kromě klasické výzbroje může nést protilodní střely typu Moskit a protizemní střely typu Ch-31. Letoun má velice podobné parametry jako Su-27, od tohoto stroje se liší zejména „kachními křídly“ před hlavní nosnou plochou, přistávacím hákem a zkrácenou zadní plochou.\n\nVývoj letounu začal v roce 1977 v souladu s plánem Sovětského svazu na stavbu flotily letadlových lodí, které jsou v ruské terminologii, z politických důvodů, známé jako \"těžké letadlové křižníky\". Z velkého množství palubních letounů určených pro sovětské letadlové lodě byly vybrány tři typy: Su-27K, MiG-29K, Su-25UB a Jak-44. Zkoušky palubních letounů probíhaly na krymském letišti Novofjodorovka na Ukrajině. Zde bylo v roce 1980 vybudován zvláštní výcvikový komplex, známý též pod zkratkou NITKA, kde se nacvičovalo přistání pomocí záchytného systému s brzdícími lany. Technika vzletu se prováděla pomocí tzv. skokanského můstku. Ověřovaly se zde také metody navádění letounu na přistání včetně automatického přiblížení.\n\nPrvní vzlet letounu Su-27 byl proveden 28. srpna 1982. Délka vzletu činila 230 metrů a letoun opustil můstek při rychlosti 232 km/h. Hmotnost letounu byla 18 200 kg. Postupně pak byla vzletová hmotnost zvyšována až na 32 000 kg. První informace o existenci námořní verze Su-27 uvedl na podzim 1988 americký admirál William O. Studeman. Su-33 byl veřejně představen až v roce 1995. Ke skutečnému operačnímu zařazení letounů došlo v roce 1994 poté, co byly ukončeny státní zkoušky. Dnes operuje 24 letounů Su-33 ze základny na poloostrově Kola a z paluby těžkého letadlového křižníku \"Admiral Kuzněcov\".\n\nSériové Su-33 se vyrábějí ve výrobním závodě v Komsomolsku na Amuru. Drak letounu vychází z původního provedení Su-27, ale jeho aerodynamické schéma je doplněno vodorovnou přední plochou zavěšenou na modifikované části vírového přechodu křídla.\n\nOproti základní verzi je letoun vybaven hydraulikou pro složení křídel a VOP. Hlavní nohy mají menší kola a zesílenou vzpěru, která se stejně jako u základní verze zamyká do spodní části motorové gondoly. Přední podvozek má dvojitou montáž kol. Infračidlo bylo přemístěno na pravou stranu štítku kabiny. Na levé straně se nachází výklopná trubice pro tankování paliva za letu.\n\nVřeteno v zadní části trupu bylo z důvodu snížení rizika jeho úderu o palubu lodi zkráceno. Pod trupem je zavěšen sklopný přistávací hák čtyřhranného průřezu. Křídlo bylo vybaveno čtvrtým závěsníkem. Pilotní vystřelovací sedačka K-36 DM II je umístěna podobně jako u americké F-16 se zvětšeným sklonem dozadu. Letoun může být vybaven přídavnou palivovou nádrží o obsahu 1 500 litrů LPH podvěšenou na předním podtrupovém závěsníku. Délka vzletu z paluby TAKR silou motorů je 100 metrů a rychlost při odlepení dosahuje hodnoty 148 km/hod. Délka přistání za pomoci brzdících lan je 180 metrů. Přistávací rychlost 240 km/hod. První sériové verze byly vybaveny motory AL-31F. Novější série mají novější motory AL-35F.\n\nO pohon letadla se starají dva motory Saturn-Ljulka AL-31F (Izdělije 99), které pohánějí i Su-27. AL-31F je dvouproudový, dvouhřídelový motor s modulární konstrukcí a se společnou komorou přídavného spalování pro oba proudy. Každý motor dokáže vyvinout maximální tah 75,22 kN a při plné forsáži až 122,6 kN. Hmotnost motoru je 1 540 kg. AL-31F je spolehlivý v širokém rozmezí rychlostí a výšek letu.\n\nZákladní výzbroj tvoří 30mm kanon GŠ-301 umístěný na pravém náběhu křídla a kombinace střel R-60, R-73, R-27 a R-77. Letoun může být vybaven protiradiolokačními střelami Ch-31 nebo protilodní střelou Moskit. Na letoun Su-33 je rovněž možné zavěsit jadernou bombu AN-52 o síle 20 kt TNT.\n\nPalubní verze Su-27 má 12 závěsných bodů:\n\n\n\nJ-15 (歼击机 – 15) je bezlicenční kopií letounu Su-33 vyráběnou firmou Shenyang v ČLR. Podobně jako Su-33 má J-15 hydraulicky skládaná křídla, zesílený podvozek, záchytný hák a zkrácené vřeteno. Většina technologií byla získána na základě prozkoumání prototypu Su-33 (T-10K-3), který ČLR koupila v roce 2001 na Ukrajině. Letoun je vybaven čínským palubním radarem a motory WS-10. První prototyp vzlétl 31. srpna 2009. První vzlet pomocí skokanského můstku byl uskutečněn 6. května 2010. Letoun je vyzbrojen čínskými raketami PL-8, PL-12 a YJ-83K.\n\n\n\n\n\n"}
{"id": "237457", "url": "https://cs.wikipedia.org/wiki?curid=237457", "title": "Ukrajinská vlajka", "text": "Ukrajinská vlajka\n\nVlajka Ukrajiny je tvořena listem o poměru 2:3 se dvěma vodorovnými pruhy, modrým a žlutým. Byla přijata 28. ledna 1992.\n\nModrý pruh symbolizuje nebe a žlutý pruh symbolizuje zralá pšeničná pole.\n\nV letech 882–1169 bylo dnešní hlavní město Ukrajiny – Kyjev – hlavním městem nejstaršího východoslovanského státu \"Rus\", historiky později nazvaného Kyjevská Rus. Po rozpadu na několik nezávislých knížectví (1132) byl roku 1240 při mongolském vpádu do Evropy Kyjev dobyt. Od konce 14. století byla země rozdělena mezi Polsko a Litvu. Po pokusu o vytvoření nezávislého státu v letech 1648–1654 však docházelo k postupnému připojování ukrajinského území k Rusku.\n\nOd konce 18. století do začátku 20. století se Ukrajina ocitla pod vládou dvou impérií – carského Ruska a Habsburské monarchie (později od roku 1804 Rakouského císařství a od roku 1867 Rakouska-Uherska).\n\nV roce 1848 se začaly užívat modro-žluté vlajky se žlutým lvem ve skoku, které byly inspirovány starým haličským znakem (viz Haličsko-volyňské knížectví). V krátké době však byl lev odstraněn a užívala se pouze modro-žlutá, vodorovná bikolóra, shodná se současnou vlajkou. Po první ruské revoluci v roce 1905 se vlajka rozšířila po celé Ukrajině.\n\nNa jaře roku 1917 založená \"Ústřední rada\" začala na Ruské prozatímní vládě požadovat autonomii (a v červnu ji i vyhlásila). Po bolševické revoluci pak vyhlásila protisovětskou Ukrajinskou lidovou republiku. O něco později pak na části ukrajinského území vznikla prosovětská Ukrajinská lidová republika sovětů a  několik dalších nezávislých subjektů. ULR užívala žluto-modré vlajky, tedy s obráceným pořadím než u současné vlajky. ULRS užívala (zdroje informací jsou však sporné) červený list se žluto-modrou bikolórou v kantonu.\n\nPo občanské válce se 8. února 1918 chopily moci sovětské oddíly. Ústřední rada však podepsala separátní mír s Německem a 18. února německá a rakouská armáda začala obsazovat Ukrajinu, kde byla nastolena loutková vláda (Ukrajinský stát) s hejtmanem Pavlem Skoropadským. Vlajkou byla opět modro-žlutá bikolóra.\n\nV nepřehledné době změn hranic mezi I. světovou válkou (rozpad Rakouska-Uherska) a koncem II. světové války byla některá území dnešní Ukrajiny součástí jiných států a užívaly se na nich příslušné státní vlajky. Naopak Ukrajinský stát zasahoval do území dnešního Polska, Běloruska, Moldávie a Ruska.\n\nV českém prostředí je nejznámější Podkarpatská Rus, která byla za tzv. První republiky v letech 1920–1939 součástí Československa. V rámci zemského uspořádání užívala i vlastní vlajku.\n\nZa II. světové války byla Ukrajina okupována nacistickým Německem.\n\n30. prosince 1922 byla Ukrajina začleněna pod názvem Ukrajinská sovětská socialistická republika do Sovětského svazu. 15. ledna 1923 byla zavedena vlajka poplatná sovětskému vzoru. Tvořil ji červený list se žlutou zkratkou USSR v azbuce (У.С.С.Р.) v horním rohu.\n\nV roce 1927 se zkratka změnila na У.С.Р.Р., která odpovídala názvu republiky v ukrajinštině.\n\n30. ledna 1937 se iniciály změnily na УРСР, pod nimiž byl žlutý srp a kladivo, symboly komunistické moci (není obrázek).\n\nV květnu téhož roku se na vlajce změnilo písmo (tučnější) a srp s kladivem se přesunuly nad zkratku.\n\n21. listopadu 1949 byla vlajka Ukrajinské SSR výnosem Nejvyššího sovětu USSR změněna. Jako jedna z prvních zavedla Ukrajina vlajku podle vzoru, který převzaly později i ostatní republiky. Šlo o doplnění vlajky SSSR jedním či více pruhy. Vlajka USSR byla doplněna o světle modrý pruh při dolním okraji.\n\nTehdejší vlajka Ukrajinské SSR společně s tehdejší vlajkou Běloruské SSR byly jako jediné z vlajek svazových republik Sovětského svazu běžně užívány na mezinárodním poli a byly také vyvěšeny před sídlem OSN v New Yorku.\n\n8. září 1989 bylo v Kyjevě založeno Národní hnutí za přestavbu '\"Ruch'\". Symbolem se stala modro-žlutá ukrajinská vlajka z let 1918–1920. 15. září 1990 povolil kyjevský sovět užívání této vlajky společně s vlajkou dosavadní. 24. srpna 1991 byla vyhlášena nezávislost pod novým názvem Ukrajinská republika. 4. září tato vlajka zavlála i na budově parlamentu, přestože nebyla schválena. Nová (současná) vlajka o poměru stran 2:3 byla přijata až 28. ledna 1992 na zasedání Nejvyšší rady. Modrá barva byla ale tmavší než barva historické vlajky.\n\nUkrajinská vlajka je shodná se zemskou vlajkou Dolních Rakous, přijatou 9. srpna 1954.\n\nUkrajina se člení na 27 správních celků: 2 města se speciálním statutem (Kyjev a Sevastopol), 1 autonomní republiku (Autonomní republika Krym) a 24 oblastí. Všechny celky mají vlastní vlajku.\n\nV důsledku anexe Krymu Ruskou federací jsou však město Sevastopol a Autonomní republika Krym (nyní z pohledu mezinárodního práva sporná Republika Krym) de facto součástí Ruské federace.\n\n"}
{"id": "237459", "url": "https://cs.wikipedia.org/wiki?curid=237459", "title": "Platónova nauka", "text": "Platónova nauka\n\nPlatónova nauka označuje výsledek staleté snahy vytvořit z Platónova díla naukový systém. Moderní bádání sice tuto snahu zpochybnilo, nicméně je to velmi vlivný kus evropské tradice.\n\n\"Erós\"\nK poznávání idejí se může povznést pouze ten, kdo má filosofický pud. Tento pud nazývá Platón „Erós“. Tím dává tomuto slovu zduchovnělý (vyšší) význam. Erós je puzením smrtelníka povznést se k nesmrtelnosti.\nPojem „platonická láska“ ve smyslu neopětované či „duchovní“ lásky mezi mužem a ženou, z níž je vyloučen sexuální styk, spočívá na nepochopení Platónova textu. Na příslušném místě lze číst: „Špatný je nízký, přízemní milovník, který více než duši miluje pouhé tělo.“\n\n\"Dialektika\"\n\nNazírání krásy je přípravou, avšak vlastním prostředkem k poznávání idejí je dialektické myšlení (pojmové myšlení).\n\nPři tvoření pojmů je třeba vyvarovat se toho, abychom z pouhých slov chtěli získat poučení, jež nám může poskytnout jen pojem věcí (viz Kratylos).\n\nDialektika je umění proniknout společným hledáním v rozhovoru k tomu, co je všeobecně platné.\n\n\"Bytí idejí\"\n\nIdeje – řecky \"eidos\" nebo \"ideá\", původně obraz.\n\n\"„Ideu předpokládáme tam, kde řadu věcí označujeme týmž jménem.“\"\n\nIdeje jsou podle Platóna, formy, rody, obecné rysy bytí. (Pro podrobnosti viz „podobenství o jeskyni“ v díle \"Ústava\".) Vězením je náš obvyklý způsob života. Pouhý stín je naše okolí, jak nám je ukazují smysly. Výstup a pohled na věci nahoře znázorňuje vzlet duše do světa idejí. Ideje jsou veskrze reálné, jak nám ukazuje podobenství o jeskyni, jedině ony mají pravou (metafyzickou) realitu. Jednotlivé věci jsou pomíjivé, ale ideje trvají jako jejich nepomíjivé pravzory.\n\n\"Idea a jev\"\n\nJak vzniká svět stínů, viditelný svět? Jak dochází k tomu, že se ideje, které existují ve vyšší sféře mimo svět, zjevují byť nedokonale a oslabeně, v předmětech smyslového světa? Musí být přece ještě něco druhé, materiál v němž se ideje obrážejí. V Tímaiovi Platón toto popisuje jako (prázdný) prostor. Ale jaká síla vypůsobuje, aby se ideje jako pouhé v sobě spočívající praobrazy vůbec v látce obrážely? Je nutný ještě třetí princip, který by mezi oběma prvními prostředkoval nebo stál nad nimi.\n\n\"Duše a nesmrtelnost\"\n\nDuše má podle Platóna tři části:\n\nV říší idejí stojí nejvýše idea nejvyššího dobra. V jistém smyslu je ideou idejí. Je nejvyšší cíl, je závěrem a koncem světa.\nPlatónova etika je důsledkem spojení této ideje nejvyššího dobra a názoru, že na světě idejí se člověk spolupodílí nesmrtelnou duší. Proto je cílem a smyslem člověka osvojit si nejvyšší ideu tím, že se pozdvihuje do nadsmyslového světa.\nTělo a smysly jsou pouta, jež zabraňují.\n\"Sóma séma – tělo (je) hrob (duše)\"\n\nPolis správné uspořádání státu.\nNejvyšší myslitelná forma mravního života je mravní život společenství v dobrém státě.\n\n\"Ústav je tolik druhů, kolik je druhů lidí.\"\n\n\nVadná zřízení jsou podle Platóna: krétský model, oligarchie, demokracie, tyranis.\n\nStát má tři přirozené úkoly\n\nStát má tři přirozené stavy\n\n\nO uspořádání kosmu Platón rozpráví na závěr \"Ústavy\" a v dialogách \"Faidón\" a \"Tímaios.\" V Ústavě připodobňuje kosmos ke vřeteni Nutnosti s osmi soustřednými přesleny, které zjevně představují dráhy Měsíce, Slunce, pěti tehdy známých planet, největší prstenec zastupuje nebeskou sféru s hvězdami. V pozdějším \"Tímaiovi\" je stvořitelský mýtus, ve kterém demiurg tvoří duši a tělo světa. Stvořený kosmos má geocentrickou podobu, podstatně se tak liší od mnohem jednodušších mýtických náhledů starších kultur. Platón zná ekliptiku skloněnou oproti rovníku, mezi jednotlivými kruhy jsou tři dvojnásobné a tři trojnásobné poměry rezonující s pythagorejskou hudbou sfér. Výsledně jsou velikosti kruhů Měsíc – 1, Slunce – 2, Venuše – 3, Merkur – 4, Mars – 8, Jupiter – 9, Saturn – 27. Zná retrográdní pohyb některých těles a vysvětluje ho „spirálovitým“ pohybem složeným ze dvou kruhových pohybů v odlišných rovinách a s odlišným směrem a rychlostí. Poznamenává, že na rozdíl od Slunce a Měsíce si lidé pohybu planet příliš nevšímají – což souhlasí s astronomickým pozorováním především Slunce a Měsíce kvůli konstrukci kalendáře a teprve začínající systematickou astronomií. Zmiňuje i vzájemné polohy, tedy aspekty planet.\n\nPlatón sám nikde souvislý systém nepodal. Ani ze spisů, které se dochovaly, nelze takový systém vystopovat. Jako první pracuje s filosofickým pojmovým jazykem.\nCo se Platón snaží překonat, je sofistika. Jako základní omyl se jeví Prótagorova věta, že člověk je mírou všech věcí a že nemůže existovat žádná všeobecná míra. Na to říká Platón, taková nauka nutně ničí základy vědy a mravnosti. Rétorika sofistů jako umění jen přemlouvat nemůže být metodou filosofie. Stejně, jako podle Hérakleita, každá věc potřebuje svůj protiklad, tak potřebuje filosof mít protivníka.\n\n\"Co má Platón společného se sofisty\"\n\nKromě dialektické metody především dvě věci\n\n\n\"Co ale nemá Platón společného se sofisty\"\n\nO to výrazněji se od sofistů odlišuje, pokud jde o důsledky, které je potřeba vyvodit z poznání nedostatečnosti dosavadního poznání a tehdejší nauky o ctnosti. Platón jde mnohem dále než sofisté, a jeho učitel Sókratés. Učitelovo „Vím, že nic nevím“, nahrazuje naukou o idejích. V nich je dána míra, jíž lze myšlenkově uchopit a vytušit.\nU Platóna je temný, záhadný a obrazivý základ světa potlačen; jeho filosofie je „metafyzikou světla“.\n\n\n"}
{"id": "237460", "url": "https://cs.wikipedia.org/wiki?curid=237460", "title": "V salonu barokních dam", "text": "V salonu barokních dam\n\nV salonu barokních dam je název pátého řadového alba pražské písničkářky Radůzy. Tvoří jej celkem 14 skladeb, ve kterých Radůza téměř nepoužívá akordeon. Oproti předchozím deskám je zde slyšet mnohem více aranžérských nápadů.\n\n\nAutorem hudby a textů je Radůza, autorem textu skladby č.8 je Jan Neruda.\n"}
{"id": "237463", "url": "https://cs.wikipedia.org/wiki?curid=237463", "title": "Suchoj Su-34", "text": "Suchoj Su-34\n\nSuchoj Su-34 (vývozní značení: Su-32, v kódu NATO „Fullback“) je ruský dvoumístný stíhací bombardér odvozený od typu Suchoj Su-27UB. Jeho vývoj sahá již do roku 1990. Letoun je odlišný od klasického Su-27, má širší plochou příď, kabinu pro dva letce, kteří sedí vedle sebe. V přídi stroje je umístěn radar pro sledování terénu, který řídí přízemní let (kopírování terénu). Letoun byl koncipován pro protizemní útoky, jako náhrada za Suchoj Su-24 s možností vedení vzdušného boje. Je také vybaven zařízením pro tankování za letu.\n\nPlná sériová výroba Su-34 byla podle vyjádření představitelů konstrukční kanceláře Suchoj zahájena v závodech NAPO v Novosibirsku 9. ledna 2008.\n\nSpecializovaná stíhací-bombardovací verze verze Su-27 Flanker byla vyvíjena od počátku osmdesátých let, vyvrcholila prototypem T-10V, který byl poprvé zalétán 13. dubna 1990. Jeho oficiální označení bylo Su-27IB (IB: \"Istrebitěl Bombardirovšik\" / stíhací bombardér). První zprávy hovořily o dvoumístném palubním letadle se sedadly vedle sebe jako alternativě k dvoumístné verzi Su-27UB. Její využití v roli palubního stroje by totiž bylo velmi problematické právě pro uspořádání sedadel za sebou – ze zadního je během přistání nedostatečný výhled na palubu letadlové lodi. Přestože první zveřejněná fotografie zachycuje prototyp při přeletu palubou letadlové lodi Admiral Kuzněcov, nejde o palubní letadlo. Prototyp T-10V měl být původně společný i pro dvoumístnou cvičnou verzi Su-27KU (Korabelnyj-Učobnyj), ale její vývoj byl zastaven.\n\nRozpočtová omezení následující po rozpadu SSSR program pozastavily a prototypy letadel začaly být uváděny na veřejnosti, což vedlo ke zmatku v označování letadel a jejich úkolů. V prvním popisu v oficiálním ruském tisku v roce 1994 byl označen Su-34. Třetí předsériové letadlo (bylo však postaveno už podle sériové výrobní dokumentace, takže někdy je uváděno jako první sériové) bylo uvedeno na pařížském aerosalonu Le Bourget '95 v roce 1995 jako \"Su-34FN\" (FN for \"Fighter, Navy / námořní stíhač\"). Bylo popsáno jako námořní letadlo působící z pozemních základen, případně byl uveden pod zkratkou Su-34MF (MF jako \"MnogoFunksionalnyj\", multi-funkční) na výstavě MAKS v Moskvě v roce 1999. V ruském letectvu se používá označení Su-34. Neobvykle tvarovaná příď, jako výsledek snahy co nejvíce snížit efektivní radiolokační odrazovou plochu (připomíná podobně tvarovaný Lockheed SR-71 Blackbird), mu přinesl domácí přezdívku „Kačátko“ (\"Утёнок\", \"Uťonok\"), ve světě pak „Ptakopysk“ (\"Platypus\").\n\nLetadlo sdílí co nejvíce konstrukčních prvků, křídlo, ocas a motorové gondoly se Su-27/Su-30, přední vodorovné řídící plochy se Su-30/Su-33/Su-35 ke zvýšení statické nestability (umožňuje lepší manévrovatelnost) a snížení odporu vzduchu. Má však úplně novou příď a přední část trupu umožňující sedět osádce vedle sebe. Su-34 si původně ponechal motory ze Su-27, ale sériové modely budou mít pravděpodobně motory s vektorovatelným tahem, podobně jako poslední Su-30MK.\n\nDodávkám Su-34 nevyhovoval stav financí a proto byly ze začátku vyráběny pouze předsériové stroje. V roce 2004 Suchoj oznámil, že začal malosériovou výrobu a první stroje budou dodány do služby kolem roku 2008. Přesto pokračovala modernizace strojů Su-24, což nepřímo potvrzovalo domněnku, že Su-34 v činné službě je vzdálená budoucnost.\n\nV březnu 2006 ruský ministr obrany Sergej Ivanov oznámil, že vláda zakoupila dva Su-34, které zařadí do příslušných jednotek ještě v roce 2006 a plánuje zkompletovat jednotku vybavenou 24 Su-34 do konce roku 2010. Ruské ministerstvo obrany podepsalo smlouvy na nákup 32 ks Su-34 s dodávkami do roku 2015 a do roku 2020 jsou plánovány kontrakty na 80 strojů.\nIvanov prohlásil, že jsou „mnohokrát efektivnější ve všech důležitých parametrech“ a proto letectvo bude potřebovat mnohem méně nových strojů k nahrazení starších Su-24. V červenci 2006 dále řekl, že Rusko bude mít do roku 2015 58 nových Su-34.\nPrvních šest strojů Su-34 bojové jednotky obdržely v roce 2011.\n\n25. února 2012 podepsalo ruské ministerstvo obrany se společností Suchoj smlouvu ve výši 140 miliard rublů na dodání 92 frontových bombardérů Su-34. K říjnu 2015 bylo vyrobeno 68 kusů a zbytek by měl být dodán ruskému letectvu nejpozději do konce roku 2018.\n\n30. září 2015 zahájilo Rusko v Sýrii letecké operace proti Islámskému státu. První nálety podnikly v tento den bombardéry Su-24M v provincii Hamá. Následující den se kromě Su-25 přidaly i letouny Su-34, které zasáhly velitelský post a výcvikový tábor v provincii Rakka. Při těchto náletech přišlo o život 12 příslušníků jednotek ISIL. 2. října 2015 letouny Su-34 a Su-24M podnikly v Sýrii 20 bojových letů, přičemž zaútočily na devět cílů extremistické organizace Islámský stát. Následující den byl při náletech ruských bojových letounů Su-34, Su-24M a Su-25 zasažen výcvikový tábor radikálů, jakož i provoz pro výrobu vest pro sebevražedné atentátníky. 5. října 2015 zničily bombardéry Su-34 velitelské stanoviště v provincii Aleppo. V úterý 6. října 2015 zničily letouny Su-34 opevnění militantů v blízkosti města Latákia.\nRuské ministerstvo obrany v neděli 11. října 2015 oznámilo, že za posledních 24 hodin letouny Su-34, Su-24M a Su-25 podnikly 64 náletů. Podařilo se jim zasáhnout 63 cílů a zničit 53 opevnění militantů v provinciích Hamá, Latakia, Idlib a Rakka. Podle vyjádření ruského ministerstva obrany z 13. října zničil bombardér Su-34 bunkr s muničním skladem nedaleko města Latamna, v provincii Hamá. 15. října zničil Suchoj Su-34 protiletadlový systém krátkého doletu 9K33 Osa nacházející se v blízkosti hlavního města Damašek. V neděli 18. října zničily bombardéry Su-34 v provincii Hama několik podzemních bunkrů a tunelů, které využívali bojovníci Islámského státu k nepozorovaným přesunům.\n\n\n\n\n\n\n"}
{"id": "237471", "url": "https://cs.wikipedia.org/wiki?curid=237471", "title": "Super Aguri F1", "text": "Super Aguri F1\n\nSuper Aguri F1 byla japonská automobilová stáj Formule 1. Jejím zakladatelem je bývalý pilot formule 1 Aguri Suzuki. Tým měl své sídlo v Tokiu v Japonsku, ale provozovnu měl v bývalém areálu týmu formule 1 Arrows v Leafieldu v Anglii.\n\nSuper Aguri byl jakýmsi neoficiálním B týmem Hondy. Tým používal šasi loňského modelu Hondy, RA106, Honda také samozřejmě dodávala motory. Veřejný tlak v Japonsku přesvědčil Hondu k tomu, aby pomohla svému závodníkovi, v Japonsku velmi populárnímu, Takumovi Sató v setrvání v závodech formule 1. Tento akt se tak stal velmi významnou veličinou k vytvoření týmu Super Aguri F1.\n\nPro samotný tým bylo velice těžké vůbec nastoupit ke svému prvnímu závodu ve formuli 1 hned z několika důvodů. Původně byl záměr účasti týmu v šampionátu oznámen organizaci FIA 1. listopadu 2006. Ovšem v oficiálním seznamu FIA, týmů účastnících se sezony 2006, Super Aguri nebylo, což bylo zdůvodněno tím, že tým nedokázal včas zaplatit vstupní poplatek $48 milionu.\nOvšem tým znovu zažádal o vstup do sezony 2006 a pokračoval v přípravě vozů pro nadcházející sezonu.\nProtože tým zmeškal počáteční registraci, potřeboval aby všech deset týmů souhlasilo s jeho dodatečným vstupem do formule 1. Ovšem ukázalo se, že tým Midland je proti, protože by se snížili jeho odměny za televizní práva. Nakonec se vše vyřešilo všeobecnou dohodou a tým Super Aguri tak mohl startovat v sezoně 2006.\n\nŠasi SA05 bylo založeno na Arrowsu A23 z roku 2002, které bylo zakoupeno od bývalého šéfa Minardi Paula Stoddarta, který toto šasi získal, když tým Arrows zbankrotoval. Super Aguri oznámilo, že během sezony vyrobí vlastní šasi, které by mohlo startovat v evropské grand prix, ale očekávání nikdy nebylo naplněno. Místo toho tým zmodernizoval staré šasi, které se tak stalo novým modelem SA06, jenž poprvé startoval v Německu.\n\nPiloty týmu se stali Takuma Sató a nezkušený Júdži Ide, třetím pilotem týmu se stal Franck Montagny. Ovšem už po čtyřech závodech byl Ide kvůli špatným výkonům nahrazen Montagnym od evropské grand prix.\n\nV prvním závodě za Super Aguri, v Grand Prix Bahrajnu, Sató skončil na 18. místě. Ide nedokončil kvůli technickým potížím. Šéf týmu Aguri Suzuki považoval jejich první závod za dobrý test svého týmu, protože do té doby vůz odjel v předsezónních testech pouze 10 kol. Ve třetím závodě se ukázalo jaký pokrok dokázal tým udělat. Oba jezdci dojeli do cíle, Sató na 12. a Ide na 13. místě.\nNa žádost ze strany FIA, která se domnívala, že Ide nemá dostatečné zkušenosti, si pro evropskou grand prix Ide s Montagnym své role vyměnili. Což bylo mj. vyvoláno Ideho nebezpečnou kolizí s Christijanem Albersem v San Marinu. Později byla Idemu odebrána jeho superlicence, takže se do kokpitu formule 1 mohl vrátit až v sezoně 2007.\n\nFranck Montagny za tým odjel celkem 7 závodů, posledním byl jeho domácí závod na okruhu Magny-Cours, kde skončil na 16. místě, což bylo jeho nejlepší umístění. Od britské grand prix byl třetím pilotem týmu Sakon Jamamoto, který si od německé grand prix s Montagnym vyměnil svou roli a stal se tak druhým pilotem týmu do konce sezony.\nVůz se ke konci sezony začal zlepšovat a Sató s ním dokázal zajíždět i rychlejší časy než vozy týmu Midland F1. Nejlepším umístěním v sezoně bylo jeho 10. místo v posledním závodě sezony v Brazílii, ve kterém navíc Jamamoto zajel sedmý nejrychlejší čas na v měřeném kole.\n\nZprávy hovořili o tom, že bude tým používat šasi Hondy z roku 2006. To se však nelíbilo týmům Williams a Spyker, které bojovali za to, že Super Aguri porušuje pravidla. Týmy citovali fakt z Concordské dohody, že žádný vůz nemůže používat žádné části navržené nebo vyrobené jiným výrobcem vozů formule 1. Vypadalo to, že Super Aguri (stejně jako Toro Rosso a Red Bull) zřejmě toto pravidlo porušilo. Ovšem Super Aguri (stejně tak i týmy Red Bullu) uvedlo, že jejich vůz je v souladu se sportovními řády, nicméně tato záležitost byla pořád velkým předmětem sporu.\n15. listopadu bylo oznámeno, že piloty budou Takuma Sató a Anthony Davidson, který byl dříve testovacím a třetím pilotem Hondy. O měsíc později tým potvrdil, že jejich třetím jezdcem bude Giedo van der Garde, který však ještě před začátkem nové sezony odešel ke Spykeru. Testovacím jezdcem se stal Sakon Jamamoto, který loni za tým odjel posledních 7 závodů.\n\nTým byl velice zaskočen poté, co jejich nový vůz SA07 neprošel nárazovými testy FIA, při kterých byla zadní část vozu poškozena více než je povoleno. Na novém voze se tedy muselo ještě pracovat. Premiéru si odbyl až 2 dny před prvními testovacími jízdami v Austrálii. Davidson a Sató šokovali mnoho lidí, když dokázali zajet 10. a 11. nejrychlejší čas v kvalifikaci na australskou grand prix. Do té doby bylo nejlepším výsledkem týmu v kvalifikaci 17. místo. Sató nakonec skončil na 12. místě, kdežto Davidsonovi naděje zhatila kolize se Sutilem, který do něho vrazil. Nakonec Davidson po problémech s vibracemi skončil na 16. místě.\nTěsně před australskou grand prix se hlavním sponzorem týmu stala hongkongská firma obchodující s oleji a ropou SS United.\n\nVe Španělsku tým získal svůj první bod v historii, díky 8. místu Takumy Satóa. V Kanadě tým získal zatím své nejlepší umístění. Sató skončil na 6. místě a získal 3 body, když těsně před koncem závodu předjel obhájce titulu Fernanda Alonsa.\n\nPo evropské grand prix podepsal Sakon Jamamoto smlouvu se Spykerem do konce sezony a stal se jejich druhým pilotem místo Christijana Alberse.\n\nParadoxem je, že Super Aguri zatím získalo více bodů než jejich sesterský tým Honda, a že s de facto loňským vozem Hondy dokážou zajíždět rychlejší časy než Honda se svým současným typem RA107. honda nakonec získala o dva body více, než Super Aguri, které se tak v poháru konstruktéru umístilo se 4 body na 9. pozici.\n\nPoté, co po čtyřech závodech Super Aguri nezískalo žádný bod, 6.5. odstoupilo.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "237490", "url": "https://cs.wikipedia.org/wiki?curid=237490", "title": "Severokyperská vlajka", "text": "Severokyperská vlajka\n\nVlajka Severního Kypru (Severokyperské turecké republiky) je vlajkou nezávislého státu, který však není mezinárodně uznán. Sever ostrova Kypr je po turecké invazi pod vlivem Turecka.\n\nVlajka byla inspirována tureckou vlajkou. Je tvořena větším červeným půlměsícem a menší červenou hvězdou na bílém listu s dvěma tenkými červenými horizontálními pruhy při horním a dolním okraji vlajky.\n\nByla přijata zákonem č. 15/1984 vydaným Shromážděním dne 7. března 1984 a publikovaným v Úředním věstníku o dva dny později. Vedle této vlajky se často užívá i turecká vlajka.\n\n"}
{"id": "237496", "url": "https://cs.wikipedia.org/wiki?curid=237496", "title": "Měřínské proboštství", "text": "Měřínské proboštství\n\nOblast Měřínska byla od druhé čtvrtiny 13. století kolonizována třebíčskými benediktiny, kteří bezprostředně po roce 1250 vystavěli v Měříně rozlehlý románský kostel. Jeho bohatě zdobený západní portál dokládá, že byl postaven stejnou stavební hutí, která budovala i opatský chrám v Třebíči.\n\nDne 29. května 1298 založil Václav II. v Měříně pobočné proboštství třebíčského benediktinského kláštera, určené pro probošta a šest mnichů. Prepozitura se stala střediskem statku zahrnujícího několik okolních vesnic. Na sklonku 14. století, v době Moravských markraběcích válek mezi Joštem Moravským a jeho bratrem Prokopem Lucemburským, bylo proboštství zpustošeno. Jako kompenzaci udělil v roce 1402 moravský markrabě Měřínu týdenní trh. V roce 1415 pak proboštství postoupilo netínské rybníky výměnou za obec Zhoř Lackovi z Kravař.\n\nZ proboštů je jmenován v roce 1409 Vít, 1440 Daniel, 1447 Matěj a v roce 1453 Jan. Posledním zmiňovaným měřínským proboštem byl v roce 1466 Dominik. Proboštské zboží však již od roku 1436 drželi v zástavě bratři Václav a Jiřík z Kravař. V průběhu tažení Matyáše Korvína proti Jiřímu z Poděbrad byl v roce 1468 měřínský klášter zničen a proboštství zaniklo. Na jeho existenci dodnes upomíná název \"\"na klášteře\"\", vztahovaný k několika domům u kostela. \n\n"}
{"id": "237508", "url": "https://cs.wikipedia.org/wiki?curid=237508", "title": "Lehké opevnění vzor 36", "text": "Lehké opevnění vzor 36\n\nLehké opevnění vzor 36 (dobově lehké opevnění starého typu) je malý železobetonový objekt budovaný v rámci československého opevnění. Počet členů posádky se odvíjel podle počtu hlavních zbraní a tedy i střílen. Ke každé zbrani byl přidělen střelec a pomocník.\n\nŘízením výstavby objektů vz. 36 byla pověřena jednotlivá zemská vojenská velitelství (ZVV). Koncem května roku 1936 byly firmám zadány k výstavbě první úseky. První pevnůstky vyrostly v Orlických horách v červenci téhož roku, další následovaly na Trutnovsku, v prostoru Kadaně, Bíliny, Ústí nad Labem, Jindřichova Hradce, Třeboňska, Plzně, Českých Budějovic a na jižní Moravě. Postaveno bylo celkem 858 objektů (bez cvičných a zkušebních).\n\nStavební varianty (typy) lehkého objektu vz. 36 byly označeny písmeny A, B, C, D, E a F. Realizovány byly však pouze typy A, B, C. Typ E byl vystavěn jen ve dvou exemplářích. Jednotlivé typy se odlišují počtem střílen a tloušťkou obvodových stěn. Typ A a B byly dvoustřílnové pevnůstky, s rozevřením střílen 45° (palebný vějíř obou zbraní tak obsáhl 135°) a lišící se odolností. typ A měl stěny a strop o 10 cm slabší než typ B. Typ C je třístřílnový objekt: osy střílen svírají rovněž 45° (palebný vějíř tak celkově má 180°). Typ E má jedinou střílnu v čelní stěně. Další varianty (D a F) nebyly nikdy realizovány a dnes není ani jasná jejich uvažovaná podoba (podle některých údajů měly být navrženy pro boční palby, další možnost je, že byly jen zesílenými variantami objektů C a E, stejně jako typ B je zesílenou pevnůstkou A).\n\nPoměrně značné rozdíly jsou mezi pevnůstkami budovanými ZVV Praha (Čechy), ZVV Brno (jižní Morava) a ZVV Bratislava (jižní Slovensko). Často vyskytují různé další odlišnosti a místní úpravy – například řešení vchodu má někdy podobu protizáplavové šachtičky, přístřešku a v jednom případě i několik desítek metrů dlouhé štoly vyraženou ve skále (pevnůstka nedaleko Bíliny).\n\nK pozorování okolí byla pevnůstka vybavena stropním otvorem pro zrcátkový periskop. Střílny tvarované v betonu byly díky větším rozměrům poměrně zranitelné. Mohly být uzavřeny dvojicí 30mm ocelových posuvných uzávěrů opatřených úzkým pozorovacím průzorem. S lafetací nebylo počítáno a zbraň byla umístěna na dřevěném stolku pod střílnou. Stolky se při střelbě nadměrně otřásaly, čímž trpěla její přesnost. Některé útvary se proto pokoušely o výrobu improvizovaných lafet. Systémově byl tento problém řešen až v roce 1938, kdy se v Královopolské strojírně v Brně nechalo vyrobit 500 speciálních lafet. Z nich se do září 1938 dostalo do pevnůstek pouze 240 kusů.\n\nVýzbroj mohly tvořit těžké kulomety vz. 24 nebo lehké kulomety vz. 26. V pevnůstkách chybělo jakékoliv ventilační zařízení, proto při déle trvající střelbě mohlo dojít k zamoření interiéru zplodinami z vystřelených nábojnic. Větrat se dalo pouze otevřenými jednoduchými plechovými vchodovými dvířky v týlové stěně objektu, což bylo při útoku z týlu velmi nebezpečné, případně bylo možné bojovat v plynových maskách. Velkou nevýhodou byla i absence vzájemného krytí, protože pevnůstky byly určeny pouze pro vedení čelních nebo kosých paleb. Ucelené postřelované pásmo bylo možné vytvořit pouze v jejich předpolí, prostor mezi pevnůstkami a v jejich týlu zůstával nepostřelován. V několika místech se ale později podařilo vhodně zakomponovat objekty do později budovaných linií objektů nového typu, takže se vzájemně doplňovaly.\n\nVelikost osádek závisela na počtu kulometů v objektu a kolísala tedy od dvou (typ E) do šesti (typ C) mužů.\n\nVýhodou objektů vz. 36 byla finanční nenáročnost díky jednoduché konstrukci a omezenému množství vnitřního vybavení. Malé rozměry také snižovaly pravděpodobnost zásahu nepřátelským ostřelováním. Nevýhody ovšem převažovaly, a proto se projektanti ŘOPu snažili za \"šestatřicítku\" najít kvalitnější náhradu, kterou se stalo lehké opevnění vz. 37.\n\nPevnůstky budované ve III. sboru se výrazně odlišovaly, jednalo se o modernější konstrukci. Byly vybavené ventilátorem na nožní pohon a granátovým skluzem v týlu. V zadní části objektu se v podlaze nacházel úložný prostor pro střelivo překrytý prkny. Stropní deska byla v zadní části skloněná směrem do týlu.\n\nLO vz. 36 na Slovensku patřilo k nejmodernějším vůbec, protože k jeho zadání došlo až v listopadu 1936 a výstavba probíhala během jara 1937. V úseku II Šahy bylo vybudováno 10 objektů tohoto typu, zatímco zbytek zadaných pevnůstek byl přeprojektován na vz. 37. Vybudované objekty vz. 36 tvořily pomyslný konstrukční přechod mezi LO vz. 36 a vz. 37, byly k nim přistavěny předsíňky s mřížovými a pancéřovými dvířky, ve kterých se nacházel také ventilátor z řopíků. Objekty pravděpodobně byly vybaveny i periskopem.\n\n"}
{"id": "237509", "url": "https://cs.wikipedia.org/wiki?curid=237509", "title": "Suchoj Su-35", "text": "Suchoj Su-35\n\nSuchoj Su-35 (V kódu NATO „Flanker-E“) je ruský víceúčelový stíhací letoun, který je výraznou modernizací stroje Suchoj Su-27. Na počátku vývoje nesl název Su-27M, ovšem postupem času došlo k mnoha významným změnám motorů, radaru, zbraňových systémů i navigace, takže dostal název Su-35. První prototyp letounu vzlétl v roce 1988. Do služby v ruském vojenském letectvu byl nasazen roku 1995. \n\nV podobě Su-27 letectvo Sovětského svazu získalo výkonný stroj představující absolutní světovou špičku po stránce aerodynamického řešení a protiváhu americkým strojům McDonell Douglas F-15A Eagle. Avšak některé prvky Su-27 nedosahovaly požadovaných parametrů. Především rozsah funkčních možností avioniky se nevyrovnal s tehdy nově zaváděnými stroji F-15C Eagle. Proto již po nástupu Su-27 do výzbroje bylo přijato rozhodnutí o další modernizaci letounu. Požadavky na nový letoun byly následující: \n\nPrvní z prototypů Su-35 vzlétl T-10M-1 s trupovým číslem 706. Svůj standardní let absolvoval dne 28. června 1988 a letoun měl standardní šedomodrou kamufláž. Tento prototyp měl ještě původní podvozek převzatý beze změny od základní stíhací verze Su-27, s jednoduchým kolem a také původní svislé ocasní plochy s horní, šikmo říznutou hranou směrem dozadu dolů. Letoun byl vybaven původním radiolokátorem. V roce 1992 se vznesl první předsériový letoun s označením T-10M-3 a do poloviny roku 1994 bylo vyrobeno celkem 9 letounů.\n\nOd roku 1992 byl Su-27M nabízen na mezinárodním trhu pod exportním jménem Su-35. Letadlo se zúčastnilo více leteckých show a koncem tisíciletí i tendrů na nákup stíhaček pro korejské a brazilské letectvo. Přestože byl Su-27M obratnější než Su-27, měl modernější avioniku a nesl větší škálu zbraní typu vzduch-země, Rusko s ním žádné exportní úspěchy neslavilo. Bez ohledu na to, že se nepodařilo prodat do zahraničí ani jediný kus, šlo skutečně o pokrokovou modernizaci. Konstruktérům se podařilo snížit hmotnost letadla použitím kompozitních materiálů a hliníko-lithiových slitin. Jedním z charakteristických rysů této konstrukce byla kachní křídla, která zlepšila proudění vzduchu nad křídly. Tato zlepšená aerodynamika v kombinaci s ovládáním letadla přes systém fly-by-wire umožnila stroji létat pod úhlem náběhu 120°. O pohon se staral dvouproudový motor Ljulka AL-31FM (AL-35F), který byl větší a spolehlivější než jeho předchůdce a dosahoval maximálního tahu 125 kN. Nový radar N011 mohl sledovat 15 vzdušných cílů a na šest z nich současně navádět rakety. Kokpit byl modernizován a vybaven barevnými LCD obrazovkami. Dolet byl zvýšen na 4 000 km a dal se prodloužit ještě více díky možnosti tankování paliva za letu. Zajímavostí je, že následnou úpravou Su-27M vznikla v roce 1996 experimentální letoun Suchoj Su-37 s měnitelným vektorem tahu. I když se Su-37 nikdy nedostal do výroby, některé z jeho vylepšení byly integrovány do pozdějších modernizací jako je Su-30MKI a Su-35S.\n\nV roce 2003 se Suchoj pustil do druhé modernizace Su-27, která byla později nazvána \"'Su-35S' \". Tato varianta má výrazně přepracovaný drak, vylepšenou avioniku, motory s měnitelným vektorem tahu a snížený čelní radarový odraz. První experimentální Su-35S byl dokončen v létě 2007 a poprvé se objevil na veřejnosti na ruských leteckých dnech MAKS-2007. Svůj první let absolvoval 19. února 2008. V roce 2010 se začal Su-35S sériově vyrábět a do armády byl zaveden 12. února 2014. Su-35S je víceúčelová stíhačka generace 4++, využívající technologie páté generace. Představuje technologický mezistupeň mezi Su-30MK a vyvíjeným T-50 PAK FA.\n\nSu-35 se oproti původnímu Su-27 vyznačuje celou řadou konstrukčních a technických změn. Zdokonalená je konstrukce draku, která je do velké míry podobná Su-33. Letoun má přední vodorovnou stabilizační plochu stejného provedení jako Su-33 a Su-34. Drak je z 80% vyroben z Al-Li slitin, zbývajících 20% tvoří kompozitní materiály. Tyto materiály tvoří hlavně kryty antén, sklopné náběžné hrany křídel a dvířka šachty předního podvozku. Křídlo letounu má náběhy shodné jako u Su-33. \n\nSvislé ocasní plochy jsou na rozdíl od Su-27 vyšší a mají větší plochu a rovnou horní hranu s ostrými přechody do náběžné a odtokové hrany. Tyto úpravy jednak zlepšily stabilitu letounu jednak bylo možno zvětšit objem neseného paliva. Su-35 má standardně zabudován výsuvný nástavec pro doplňování paliva za letu vestavěný na levé straně přídě trupu. Z toho důvodu byl přemístěn optoelektronický lokátor na pravou stranu předního okraje čelního dílu překryvu pilotní kabiny. Maximální vzletová hmotnost byla zvýšena na 34 000 kg. Hlavní podvozek byl zesílen. Příďová podvozková noha byla také zesílena a byla vybavena dvěma koly.\n\nVe srovnání se Su-27 byla zásadně přepracovaná avionika letounu. Na jeho palubě se nachází radiolokátor Fázotron N-011, který umožňuje sledování a vyhledávání vzdušných a pozemních cílů s přesným mapováním terénu. N-011 má dosah na vzdušné cíle 400 km a umožňuje sledovat 15 cílů a vést vzdušný boj na střední vzdálenosti až se šesti cíli. Dosah na pozemní cíle činí 200 km.\n\nRadiolokátor zadní polosféry N-012b je uložen v koncovém vřetenovém trupu a jeho součinnost s N-011 je koordinována počítačem.\nN-012 slouží ke zobrazování vzdušné situace za letounem a může zjištěné informace o cíli předávat přednímu radiolokátoru, který následně řídí odpal a navedení protiletadlových střel.\n\nK detekci radiolokačních signálů vysílaných nepřátelskými letouny slouží \"výstražný přijímací systém Sirena 3M\". Antény výstražného systému jsou umístěny na odtokové hraně obou svislých ocasních ploch, okrajích křídla a na bocích nasávacích otvorů vzduchových kanálů k pohonným jednotkám.\n\nKe kradmému přepadu cíle slouží \"optoelektronický lokátor\". Má vestavěný televizní kanál, laserový dálkoměr, zaměřovač a vlastní infradetektor. Maximální dosah tohoto systému je 70 km.\n\nSystém ovládání je oproti základní verzi Su-27 a Su-33 jednodušší. Při změnách režimu letu pilot volí pouze pomocí tlačítek jeho průběh např. útok na pozemní cíle nebo vzdušný boj. Počítačové vybavení zvětšilo o 10% rozsah umělé nestability.\n\nZdokonalený systém FBW s vřazenou počítačovou jednotkou je napojen na centrální palubní počítač a umožňuje ovládání letounu kolem všech tří os. To společně s přední vodorovnou plochou umožňuje provedení velmi složitých obratů.\n\nPilotní kabina je vybavena novou sadou palubních přístrojů, skládající se z 2 centrálních počítačů, indikačního systému, komunikačních a informačních zařízení. Klíčový je nový Informační řídící systém, který značně zlepšuje interakci mezi pilotem a letadlem. Výstupní data získává pilot prostřednictvím 2 multifunkčních displejů (úhlopříčka 15\", rozlišení 1400x1050 pixelů), průhledového displeje (HUD) a brýlí pro noční vidění. Samozřejmostí je ovládání letadla pomocí systému fly-by-wire a v kokpitu je využit koncept HOTAS (nejdůležitější ovládací prvky jsou umístěny na plynové a řídicí páce). Řídící páka je na pravém ovládacím pultu a páka přípustí motoru na levé straně. Pilot má k dispozici dva systémy šifrované rádiové komunikace - VHF / UHF. Pro výměnu dat mezi letadly v rámci letky nebo s pozemním řídícím střediskem slouží datový systém, odolný vůči rušení. Navigační systém sestává z inerciální navigace a globálního navigačního systému (GLONASS). Sedačka je ergonomicky tvarovaná a skloněná pod úhlem 30 stupňů vzad.\n\nSu-35 je poháněn dvojicí dvouproudých motorů Saturn 117S (AL-41F1S) s přídavným spalováním a s 3D měnitelným vektorem tahu. Jde o silně modernizovanou variantu AL-31F, vyvinutou ve spolupráci firem Suchoj, NPO Saturn a UMPO. S přídavným spalováním poskytuje maximální tah 142 kN, což je o 20 kN více než je schopen vyvinout motor AL-31F v Su-27M. AL-41F1S má odhadovanou životnost 4 000 hodin, což je výrazně více než životnost 1 500 hodin, kterou dosahuje motor letounu Su-27M. Díky motorům je Su-35S schopen letět nadzvukovou rychlostí bez použití přídavného spalování, ale pouze pokud nenese žádnou výzbroj. Přívody vzduchu do motorů a přední část kompresoru každého z motorů jsou pokryty materiálem, absorbujícím radarové vlny.\n\nSu-35 je vybaven standardním kanonem GŠ-30-1 umístěným na pravém náběhu křídla. Počet závěsných bodů je 12, na letoun je však možné zavěsit až 14 raket v případě, kdy jsou rakety R-73 zavěšeny na dvojitém závěsníku.\n\n\nZákladní kombinace protiletadlové výzbroje je tvořena 10 R-27 a 2 R-73. Další variantu tvoří kombinace raket R-27, R-33, R-73 a R-77. V současnosti jsou letouny Su-35 vyzbrojovány novými raketami KS-172.\nProtizemní výzbroj je tvořena raketami Ch-28, Ch-29, Ch-59, Ch-65 a Ch-35.\n\n\n Rusko\n Čína\n\n\n\n\n"}
{"id": "237510", "url": "https://cs.wikipedia.org/wiki?curid=237510", "title": "Střílna", "text": "Střílna\n\nStřílna je otvor různého tvaru a velikosti ve stěně objektu před střeleckým postavením, určená k palbě směrem ven z tohoto objektu. Bývá umístěna tak, aby z ní bylo možné vést palbu do předpolí objektu či ochrannou palbu blízkého okolí objektu. Střílny se vytvářejí co nejmenší, aby co nejvíce klesla pravděpodobnost zasažení nepřátelskou palbou.\n\nNejstarším typem střílny používaným na českých vrcholně středověkých hradech byla střílna štěrbinová, která může být zaměňována s podobně řešenými větracími či osvětlovacími otvory. V patnáctém století došlo k rozvoji palných zbraní, kterému byly přizpůsobovány také střílny. Typickou střílnou byla střílna klíčová s kruhovou průstřelnicí ve spodní části a úzkým průhledítkem v horní části. K dalším typům střílen patřily střílny křížové, střílny ve tvaru oškrtu (otvoru v mlýnském kameni), kalhotové, trojúhelníkové, ústupkové a další. Za nejdokonalejší typ jsou považovány střílny s otočnými dřevěnými bubny se štěrbinovou průstřelnicí, které použil Benedikt Rejt na Pražském hradě nebo na Švihově.\n\nVnější vyústění střílny může být také opatřeno několika ústupky, které zvyšují ochranu posádky tím, že odrážejí dopadající nepřátelské střely. Další možností ochrany posádky je samotná ovládaná zbraň, která svou hlavní zcela nebo z větší části zaplňuje střílnu. Tato zbraň však musí být speciálně zalafetována.\n"}
{"id": "237512", "url": "https://cs.wikipedia.org/wiki?curid=237512", "title": "Bergamské Alpy", "text": "Bergamské Alpy\n\nBergamské Alpy (italsky \"Alpi e Prealpi Bergamasche\") je horská skupina na jihu Alp v Itálii. Zaujímá prostor mezi městy Bergamo, Edolo, Sondrio a jezerem Lago di Como. Skládá se ze severní části, Orobských Alp a jižní části, Bergamských Předalp. Nejvyšším vrcholem je Pizzo di Coca (3 052 m).\n\nBergamské Alpy zaujímají plochu 3 500 km² a řadí se tak spíše k těm rozlehlejším pohořím Alp. Sever území odděluje od masivu Bernina dlouhé údolí Valltelina (tok řeky Adda) a Oglio, východ pohoří vymezuje řeka Oglio až k jezeru Lago d´Iseo a údolí Val Camonica. Západní hranici tvoří plocha Comského jezera. Na jihu se pohoří přirozeně snižuje do Lombardské nížiny.\n\nGeologické uspořádání je velmi komplikované. Západní, severní a severovýchodní část pohoří je tvořena paleozoickými krystalickými horninami (břidlice, rula, diorit), v jižním a jihovýchodním území jsou to především vápenec a dolomit a jeho konglomeráty.\n\nNejvyšším horským celkem jsou Orobské Alpy táhnoucí se ve směru západ - východ v délce 80 km nad údolím Valltelina. Mimo několika menších ledovců zde najdeme také nejvyšší vrchol Bergamských Alp - Pizzo di Coca. Vrcholy zde mají výrazný tatranský charakter, v četných karech leží mnoho nádherných jezer. Zcela jinou krajinu na jih od hřebene Orobie najdeme v okolí údolí Valle Brembana, které dělí Bergamské Alpy ve směru sever - jih na dvě poloviny. Východně od údolí leží divoce rozervaná skupina Presolana (Pizzo della Presolana, 2 521 m) a malý horský masiv Avera - Iben (Pizzo Avera, 2 512 m). Tyto horské skupiny charakterizují osamocené shluky vápencových skal a bujně zelená údolí. Na západě území v blízkosti Lago di Como leží snad nejmalebnější horské celky Grigna a Resegnone (Grigna Setterionale, 2 409 m), v mnohém připomínající o něco zelenější Dolomity. Zde také najdeme největší koncentraci stále populárnějších zajištěných cest. Na severním konci jezera Como leží plošně malá, ale značně vysoká skupina Legnone (Monte Legnone, 2 609 m).\n\nHlavní vrcholy Bergamských Alp:\nHorská a silniční sedla v Bergamských Alpách:\nZ významných dolin modelujících tvář krajiny je mimo největšího údolí Valle Brembana ještě komunikačně důležité Val Seriana, Val Scalve, Val Paisco a na západě pak Val Pioverna, Val Varone, Val Lesina a další.\n\nVody regionu odvádějící do Jaderského moře dvě řeky ústící do Pádu. Severní a západní část napájí řeku Adda a jezero Lago di Como, vody z východu a jihovýchodu řeku Oglio a jezero Lago d´Iseo.\n\nBergamské Alpy patří mezi hustě zabydlené masivy Alp. Mimo velkých měst Bergamo, Edolo a Sondrio ležících po obvodu pohoří, najdeme přímo v centru hor zajímavá malá městečka - malebné Chisone, Telegio a další. Známe jsou rovněž mondénní lázně San Pelegrino Terme. Orobské Alpy jsou dobře zpřístupněny hustou sítí značených chodníků, nejpopulárnější je sedmidenní přechod po dálkové trase Sentiero delle Orobie.\n\n"}
{"id": "237514", "url": "https://cs.wikipedia.org/wiki?curid=237514", "title": "Brontés", "text": "Brontés\n\nBrontés je podle řeckých bájí jeden ze tří Kyklopů. Jeho jméno znamená „hrom“. Jedná se o obry s jedním okem uprostřed čela. Podle Hésioda jsou tři, kromě Brontése ještě Argés a Steropés. Jejich otcem je bůh nebe Uranos a matkou bohyně země Gaia. Brontés s bratry pomohli Diovi, když povstal proti svému otci Kronovi tím, že mu zhotovili hromy a blesky, s jejichž pomocí zvítězil.\n\nKdyž Artemis v dětském věku navštívila na pozvání Héfaista Kyklopy na ostrově Lipaře, našla je, jak vytepávají koryto pro Poseidónovy koně. Brontés, který dostal příkaz, aby se o ni staral a splnil jí každé přání, si ji posadil na koleno. Artemidě se však jeho mazlení nelíbilo, a tak mu vytrhla z hrudi chomáč chlupů. Do smrti mu pak na onom místě již žádné chlupy nerostly a tato lysina způsobovala u ostatních dojem, že má prašivinu. Artemis pak řekla všem třem Kyklopům, ať přeruší práci na korytu a raději pro ni zhotoví stříbrný luk s toulcem plným šípů. Za odměnu jim pak slíbila první kořist, kterou uloví.\n\nNymfy měly z Kyklopů strach pro jejich vzhled a ve starém Řecku matky strašily neposlušná děvčátka právě Kyklopy.\n\n\n"}
{"id": "237515", "url": "https://cs.wikipedia.org/wiki?curid=237515", "title": "John Sutter", "text": "John Sutter\n\nJohann Augustus Sutter (28. února 1803 – 18. června 1880) byl občan Kalifornie, švýcarského původu, spojovaný se „Zlatou horečkou“ v Kalifornii (ve které bylo zlato objeveno Jamesem W. Marshallem v Sutter's Mill) a založením pevnosti Sutter's Fort v oblasti, kde později vyrostlo hlavní město státu Kalifornie, Sacramento.\n\nJohann Augustus Sutter se narodil 15. února 1803 v bádenském Kandern. Jeho otec tam přišel z blízkého města Rünenberg ve Švýcarsku. Chodil do školy ve švýcarském Neuchâtelu a později vstoupil do Švýcarské armády, ve které se stal kapitánem dělostřelectva. Pro dluhy, které si nadělal neúspěšnými obchody, byl Sutter donucen opustit Evropu a odejít do Spojených států amerických. V květnu roku 1834 opustil svou ženu se sedmiletým dítětem, kteří žili ve švýcarském Burgdorfu. S francouzským pasem nastoupil na palubu lodi \"Sully\", která cestovala z Le Havre, Francie, do New York City, kam přijel 14. července 1834.\n\nV USA Sutter podnikal mnoho cest. Společně s 35 Němci se přesunul z oblasti St. Louis ve státě Missouri do Santa Fe v Novém Mexiku, pak do města Westport. 1. dubna 1838, se připojil ke skupině misionářů, vedené lovcem kožešin Andrewem Drippsem, šel s nimi přes Oregonskou trať do Fort Vancouver v Oregonském teritoriu, kam došli v říjnu téhož roku.\n\n\n\n\n"}
{"id": "237517", "url": "https://cs.wikipedia.org/wiki?curid=237517", "title": "Česlav", "text": "Česlav\n\nČeslav je mužské křestní jméno slovanského původu. Je to obdoba jména Ctislav. Vykládá se jako „slavící čest, slavný ctí“. Podle českého kalendáře má svátek 16. ledna. Jméno Česlav má ve staročeštině variantu Čáslav. Dívčí forma tohoto jména je Česlava.\n\n\n"}
{"id": "237529", "url": "https://cs.wikipedia.org/wiki?curid=237529", "title": "Skoryl", "text": "Skoryl\n\nSkoryl (Mathesius, 1524), chemický vzorec NaFeAl(BO)SiO(OH), je trigonální minerál ze skupiny turmalínu. Název má pravděpodobně podle místa, odkud byl poprvé popsán: obec Zschorlau, spolková země Sasko, Německo. První známý podrobný popis minerálu s označením „schürl“ a jeho výskyt v saském Krušnohoří sepsal v roce 1562 Johannes Mathesius (1504-1565). \n\nSkoryl vzniká jako akcesorický minerál v kyselých magmatech (často v žulách), ve kterých je přítomen bor. Větší krystaly jsou běžné v pegmatitech, vzácněji bývá v aplitech a vzácně vzniká hydrotermálními procesy, obvykle na puklinách. Někde tvoří až monominerální horniny zvané turmalínovce.\n\n\nČerné turmalíny nejsou pouze skoryl, na mnoha lokalitách se ve skutečnosti jedná o fluor-skoryl a oxy-skoryl, tyto minerály však od sebe nelze bez podrobné chemické analýzy nijak rozlišit. Podobný je také turmalín dravit, který však bývá spíše hnědý a vyskytuje se v geochemicky odlišných typech hornin.\n\napatit, ortoklas, křemen, beryl, topaz\n\nSkoryl se využívá ve šperkařství, kdy se osazuje na náhrdelníky a do prstenů. Jeho další využití je v elektrotechnice.\n\nHojný minerál.\n\n\n\n"}
{"id": "237531", "url": "https://cs.wikipedia.org/wiki?curid=237531", "title": "Experimentální hudba", "text": "Experimentální hudba\n\nExperimentální hudba je hudba, jejímž hlavním cílem je zkoušet nové směry vývoje.\n\nVětšina hudebních experimentů je založena na rozšíření\nVětšina experimentů se soustřeďuje především pouze na jeden z těchto přínosů.\nExperimenty mohou být založeny teoreticky (konceptuálně) nebo prakticky (empiricky).\n\nKromě běžných tónů temperovaného ladění se v hudebních experimentech mezi zvukovým materiálem objevují\n\nPo krizi evropské tonální hudby na počátku 20. století se v důsledku experimentů objevila a po několika desetiletích uzavřela slepá větev vývoje, pocházející z německy mluvících zemí, reprezentovaná\nVýsledná hudba byla pro posluchače nečitelná, komplikovaná až chaotická a nesrozumitelná. Následkem toho se v USA v 70. letech objevily minimalistické experimenty, které pracují s jednoduchým, stále se opakujícím motivem, který se příp. mohl nezřetelně proměňovat (Steve Reich, Philip Glass). I tato větev vývoje se však po cca 20 letech vyčerpala. Nezávisle na tom zkoušeli někteří hudebníci (John Cage) experimentovat s aleatorikou, tedy principem náhodného uspořádání tónů (alea = hrací kostka). Kromě \"velké aleatoriky\", která podřizuje náhodě v určité pasáži skladby vše, nebo téměř vše, se v \"malé aleatorice\" řídí náhodou jen jeden nebo několik málo prvků (např. síla tónu).\n\nKromě organizace tónů experimentují někteří hudebníci s formou, tedy s organizací hudebních celků. Jedním z nejznámějších experimentů je tzv. atematický sloh (Alois Hába), tedy hudba plynoucí stále dopředu, aniž by se cokoli opakovalo.\nŠiroké pole pro experimenty je v kombinacích s jinými uměleckými prostředky (slovo, tvar, akce).\nV době postmoderny se také objevují experimenty s kombinací hudebních žánrů, často etnických. Některé tyto experimenty přesahují i výrazně hlavní proud world music.\n\nPrvní, svým dosahem ale nepříliš významné, experimenty v oblasti hudby, které si kladly za cíl ovlivnit její vývoj, se dají datovat až na počátek 19. století. Skutečný začátek vývoje této oblasti však přišel až zhruba s počátkem 20. století a je spojen s lidmi, kteří nebyli přímo hudebníci. První futuristé byli malíři a básníci, na experimentech se dodnes podílejí zvukoví inženýři, kulturní teoretikové a další. Zásadní vliv na historii experimentální hudby měly např. technické vynálezy, velká obliba rozhlasových her po druhé světové válce, prázdninové hudební kurzy v Darmstadtu.\n\nPo prvních pokusech italských futuristů, které neměly daleko k dadaismu, trvalo desítky let, než vznikla první zvuková studia. Nejdřív ve Francii, pak v Německu a v USA. V průběhu 50.let vznikla spousta dalších studií na různých místech světa. Ta nejvýznamnější byla v Miláně, ve Varšavě, v New Yorku a v Mnichově. Jako úspěšné se ukázaly experimenty se získáváním a úpravou základní zvukové materie. Většina experimentů s organizací zvuků zavedla autory do slepé uličky, kde se oddělili od publika a vytvořili soudobé hudbě pověst nesrozumitelných, akademických zvukových celků, které nejsou určeny pro širší publikum. S rozvojem formátu MIDI a posléze počítačové wavetable syntézy se technické možnosti uvolnily i pro běžné hudebníky a pojem hudební experiment už širší publikum tolik neleká.\n\nSkupina italských futuristů kolem F. T. Marinettiho reagovala na jeho Manifest futurismu, uveřejněný v pařížském Figaru 20. února 1909, poprvé v roce 1911. Tato reakce (manifest F. B. Pratelly publikovaný r. 1913 v klavírním výtahu skladby Musica futuristica per orchestra, op. 30) byla však pouze podnětem k zásadnější formulaci futuristické hudební estetiky. Tou byl Russolův otevřený dopis Umění hluku. Luigi Russolo, jinak malíř, začal svou vizi ihned realizovat. Spolu s Uggem Piatim vyrobili 19 nových hlukových nástrojů a nazvali je intonarumori. Pro tyto nástroje vymyslel Russolo první skladby, první koncert se konal 2. června 1913 v Teatro Storchi v Modeně. 21. dubna 1914 uspořádali Marinetti a Russolo koncert futuristické hudby v Teatro dal Verme v Miláně, kde bylo poprvé využito všech 19 intonarumori. Koncert měl 4 části: Procitnutí města, Setkání automobilů a letadel, Jídlo na hotelové terase, Šarvátka v oáze. V červnu 1921 v Théâtre des Champs-Élysées v Paříži proběhly důležité 3 koncerty, které měly významný vliv na vývoj pařížské Šestky. Uměleckou úroveň Russolových skladeb nelze z dnešního pohledu posoudit, neboť se nezachovaly. Po roce 1921 se jejich autor stáhl do ústraní, vrátil se k malování. K myšlence futuristického orchestru se již nikdo důsledně nevrátil. Russolovo Umění hluku však bylo bezprostřední inspirací pro vznik musique concrète.\n\nBývá označována také konkrétní hudba. Nesprávně se také nazývá bruitismus. V roce 1948 na půdě francouzského státního rozhlasu R.T.F., v Club d'Essay vznikly první zvukové montáže, vyrobené ze zvuků zaznamenaných na deskovou fólii. Jejich autorem byl Pierre Schaeffer. Po objevu techniky uzavřené drážky se ve studiu zrodily 4 zvukové etudy, provedené 5. října 1948 v samostatné relaci Concert de Bruits: Etude aux Tourniquets, Etude aux Chemins de Fer (Železniční etuda), Etude pour piano, Etude pathétique. Obvyklý pracovní postup byl následující:\nPo živé posluchačské odezvě následovalo několik dalších rozhlasových koncertů, z nichž zlomovým bylo předvedení kompozice Pierra Henryho, žáka Oliviera Messiaena Symphonie pour un Homme Seul (Symfonie pro osamělého člověka, 1950), která přesvědčila posluchače jako plnohodnotné silné umělecké dílo, byla posléze provedena mnohokrát, stala se téměř populární a v roce 1955 byla dokonce zpracována jako balet. Materiálově čerpá z elementů lidského hlasu (fragmenty mluvy, křik, hvízdání, vzrušený dech, šepot…), lidského konání (kroky, klepání, šustot…) a zvuků hudebních nástrojů, především připraveného klavíru.\nRostoucí ohlas donutil vedení R.T.F. vyhovět Schaefferovým požadavkům na zdokonalení studia a zakoupit soustavu magnetofonů a další přístroje (fonogen, morphofon a další). Technický vývoj dostal na starost vynikající odborník Ing. Jacques Poullin. Do studia začaly přicházet vyzrálé skladatelské i talentovaní začátečníci, které studio nasměrovalo k dalšímu tvůrčímu vývoji - Pierre Boulez, Iannis Xenakis, Karlheinz Stockhausen, Olivier Messiaen, Darius Milhaud, Edgard Varèse. V rozmezí let 1948 - 1961 se zde realizovalo 139 autonomních a užitých skladeb, tedy čtvrtina celé světové produkce.\n\nDne 18. října 1951 bylo v Kolíně nad Rýnem založeno první studio elektronické hudby. Podle návrhů Wernera Meyer-Epplera, Herberta Eimerta a Fritze Winkela byly v základním vybavení\nPrvní skladba užívající elektronických zdrojů, Musica su due dimensioni Bruna Maderny vznikla v roce 1952 ještě v Bonnu u Meyer-Epplera, neboť kolínské studio bylo v té době ještě ve výstavbě. Skladba kombinuje elektronické zdroje se konkrétními zvuky a staví je proti partiím flétny a bicích. Poté vznikla již ve studiu řada experimentů Eimertových, Stockhausenových a Goeyvaertsových. Ve čtyřminutové Eimertově Struktur 8 byly syntetické zvuky poprvé organizovány seriálně. K prvnímu veřejnému provedení došlo v druhé polovině koncertu 19. října 1954 v Kolíně nad Rýnem. Ačkoli produkce netrvala ani půl hodiny, vyvolala pozoruhodnou reakci v tisku. V letech 1953 - 1960 vzniklo ve studiu 25 skladeb z okruhu cca desítky autorů.\nVe studiu se prosazovaly tyto zásadní tendence:\nNa rozdíl od francouzské poetiky témbrů a zvukových asociací, nabízí německé studio hudbu zvukově poměrně chudou, avšak organizovanou v přísném řádu s přesně propočítanými vztahy mezi jednotlivými parametry a elementy.\n\nPřibližně v době vzniku kolínského studia se formovaly komunity stejných zájmů i v USA. Vedle skupiny kolem Johna Cage a skupiny kolem manželů Baaronových, experimentujících s magnetofonem, vynikla skupina kolem Vladimira Ussachevského, profesora Columbia University v New Yorku. Po prvním předvedení jeho experimentů v úzkém kruhu odborníků 6. května 1952 vzniklo velmi rychle The Electronic Music Center of Columbia and Princeton Universities a již 28. října téhož roku se konal v Muzeu moderního umění první veřejný koncert. Úvodní slovo měl Lepold Stokowski a v informativní přednášce Ussachewski poprvé užil termín Tape-Music. Zazněly Ussachewského Sonic Contours a skladby Otty Lueninga Low Speed, Invetion a Fantasy in Space. V roce 1953 se Ussachewsky účastní pařížského kongresu experimentální hudby a při následující cestě do Evropy v roce 1957 objeví v místním rozhlase v Baden-Badenu kombinovaný upravovač zvuku Klangumwandler, který se pak stane typickým prostředkem newyorského studia. V roce 1959 získalo centrum značnou finanční podporu Rockefellerovy nadace, takže v polovině šedesátých let disponovalo 3 studii, laboratoří pro základní technický výzkum a vlastním koncertním sálem. V čele vybavení byl velký RCA Sound Synthetizer Marc II. vytvořený ze 4 stejných bloků, obsahujících paralelní přístroje ke zvukové syntéze. Ty umožňovaly na svou dobu velkou produkci elementů o bohatě nastavitelných parametrech. Povelové zařízení pracovalo pomocí děrné pásky, na kterou se děrovaly informace binárním kódem.\n\nV letech 1952 - 1961 se ve studiu realizovalo 46 skladeb především Ussachewského a Lueninga, z dalších se uvádějí Bülent AreL, Ch. Wuoringen, Milton Babbitt, El-Dabh, M. Toyama.\n\n\nNa území Česka se hudební experimenty těžko prosazovaly. Teprve 18. listopadu 1961 byla povolena jednorázová diskuze odborníků v Literárních novinách. Zúčastnili se Jarmil Burghauser, Svatopluk Havelka, Jan Rychlík, Vladimír Šrámek, Václav Trojan, Eduard Herzog, Vladimír Lébl a Ing. Antonín Svoboda. Následně byla zřízena komise, která měla posoudit prospěšnost této hudby. Experimentální studio v Plzni bylo poté zřízeno v roce 1965. Toto studio však zůstalo uzavřeno pro autory, kteří nedokázali předložit dostatečně socialistické projekty. Ještě v roce 1963 však v mnohatisícovém nákladu vyšla kniha (\"Současná hudba na Západě\" - viz Literaturu), jejímž hlavním cílem bylo zostudit a zesměšnit všechny experimenty prováděné ve světě. Významnější bylo dění na Slovensku, kde se zásluhou M. Bázlika, J. Malovce, I. Zelenky a Ing. I. Stadtdruckera již v roce 1960 podařilo vytvořit improvizované studio v čs. televizi Bratislava.\n\nV průběhu 70. let vzniklo mimo oficiální půdu v prostředí undergroundu několik hudebních experimentů Milana Knížáka (skupina Aktual) a Pavla Zajíčka s Milanem Hlavsou (skupina DG 307). V 80. letech se v Praze kolem skladatelů Petra Kofroně a Martina Smolky vytvořila skupina Agon, která dodnes interpretuje původní tvorbu českých a světových autorů. V Brně se v 90. letech podařilo zavést tradici Expozice nové hudby, která jednou ročně nabízí přehlídku nejnovějšího vývoje v oblasti experimentální tvorby. Experimentální tvorbě bývá také otevřený festival Muzika Paka. K představitelům novějších směrů experimentální hudební scény, pracujících nejen na poli soudobé vážné hudby, ale v širším rámci post-industriálních konceptů, patří v Česku skladatel Vladimír Hirsch či projekt Autopsia.\n\nHudební experimenty na počátku 21. století mají velmi malé publikum. Značné rozšíření a zpřístupnění techniky vedlo k nadprodukci diletantských pokusů nepoučených autorů, kteří prošlapávali desítky let staré slepé cesty. Jako umělecky přínosné lze hodnotit některé projekty konceptuálního umění, které kombinují hudbu s výtvarným uměním, s tancem a s happeningem.\n\n\n"}
{"id": "237532", "url": "https://cs.wikipedia.org/wiki?curid=237532", "title": "Petrodolar", "text": "Petrodolar\n\nPetrodolar (angl. \"petrodollar\") je americký dolar, který některá země vydělala prodejem ropy.\n\nTento termín poprvé použil Ibrahim Oweiss, profesor ekonomie na univerzitě v Georgetownu v roce 1973. Oweiss cítil, že je potřeba zavést slovo, které by popsalo situaci, která nastávala v zemích OPEC, kdy rovnováha obchodu je mohutně ovlivňována dolarem jako rezervní měnou.\n\nÚčtování ropy v dolarech vede k tomu, že inflace a cena ropy ve velké míře závisí na kurzu dolaru i u těch zemí, které dolar nepoužívají. Protože země prodávajíce ropu často nejsou schopné vydělané peníze investovat do svého rozvoje, proudí získané dolary zpátky do USA (kapitál, půjčky), což je pro USA výhodné, ale skrývá i větší rizika pro případ krize.\n\nS přihlédnutím k tomu, že z dlouhodobého hlediska bude ropa nabírat na ceně, je možné se dohadovat, že obchod s ropou může ze strategického hlediska být značnou přítěží ke stabilitě měny, ve které se obchod odehrává.\n\nPo tzv. \"zavření zlatého okna\" z 15. srpna 1971 (konec Brettonwoodského měnového systému, potažmo dolarového zlatého standardu) začal klesat zájem o obchodování v této měně, neboť přestala být kryta zlatem či jakoukoli jinou komoditou. Spojené státy si toho byly vědomy a převzaly iniciativu – po několika jednáních se zeměmi OPEC z let 1971–1973 bylo dosaženo toho, že ropa byla (na mezinárodních trzích) obchodována exkluzivně v amerických dolarech. Tím dolar získal potřebnou komoditu, kterou by mohl být de facto kryt, a zájem o obchodování v této měně na světových trzích opět stoupl.\n\nExkluzivní pozice amerického dolaru jako měny v obchodování s ropou Spojeným státům přinášelo (a doposud stále přináší) mnohé výhody. Zájem o ropu jako surovinu s klíčovým významem (coby zdroj energie, výchozí materiál pro výrobu plastů, hnojiv, herbicidů, kosmetiky a mnoho dalšího) je ze strany energeticky nesoběstačných zemí stabilní a navíc vykazuje mírný ale neustálý růst. To stejným způsobem upevňuje hodnotu měny, ve které je ropa obchodována, tedy amerického dolaru (z toho mezi lety 1973–2000, kdy měl petrodolarový cyklus neotřesitelné postavení, exkluzivně).\n\nPokud země, která není členem OPEC resp. není soběstačná co do těžby ropy pro vlastní potřebu, chtěla nakoupit (na jedné z pěti světových ropných burz) ropu, potřebovala nejdříve americké dolary pro její nákup. Aby získala americké dolary, sjedná polobarterovou dohodu se Spojenými státy. Typicky tato země platí Spojeným státům ve zboží, tvořící její exportní portfolio. Federální rezervní systém na druhé straně požádá Státní pokladnu Spojených států, aby vytiskla americké dolary, použitelné k zaplacení za toto zboží.\n\nNově vytisklé dolary ke kupujícímu neputují přímo, ale přes OPEC, který zprostředkuje i samotnou transakci a dodávky ropy do dané země. Množství emitovaných dolarů nicméně neustále přibývá, takže problém, který se s tímto schématem váže, je ten, že tyto emise dolaru budou přispívat k jeho inflaci. Spojené státy, resp. Federální rezervní systém má, nicméně, určité prostředky, jak ji když ne zastavit tak aspoň udržet na míře přijatelné s předpokládanou konjunkcí ekonomiky. Emise státních dluhopisů mohou být jedním příkladem, dalším může být dohoda o tom, jakým způsobem státy OPEC s přijatými dolary naloží – například, že je nebudou investovat zpět ve Spojených státech, nebo je v určité, blíže specifikované, míře investují do dobývání ropy, ropných polí a příslušné infrastruktury. Do jisté míry mohou USA zvýšené inflaci dolarů přizpůsobit bilanci vlastního importu a exportu, ale toto řešení je neuskutečnitelné z krátkodobého hlediska.\n\nDalším průvodním jevem petrodolarového cyklu uvnitř Spojených států amerických je jejich postupně se zvyšující saldo zahraničního obchodu – poptávka po americké měně ze strany zemí poptávající ropu znamená pro Spojené státy (resp. její státní pokladnu) toliko emitování (vytisknutí) daného množství její měny. A zatímco země poptávající americké dolary do tohoto nákupu dává své exportní zboží, Spojené státy tak činit nemusejí. Denominace ropy exkluzivně v amerických dolarech tedy pro Spojené státy znamenala značnou výhodu, které se mohly těšit, a sice tu, že USA po čas „uzavřeného“ petrodolarového cyklu mohly dovážet značné množství zboží a služeb za velmi nízkou relativní cenu. Převis importu nad exportem se od té doby (a zejména od počátku 90. let) vyšplhal k téměř 3/4 trilionu dolarů. Perspektiva případné rychlé snahy o vyrovnání tohoto obchodního deficitu (například právě ohrožením petrdolarového cyklu) je v krátkodobém hledisku v podstatě nemožná, neboť zahrnuje alokaci stamiliardových výrobních statků, jejichž vytvoření a etablování trvá až několik desítek let (odhaduje se kolem 30 let).\n\n\n\n"}
{"id": "237537", "url": "https://cs.wikipedia.org/wiki?curid=237537", "title": "Římskokatolická církev v Estonsku", "text": "Římskokatolická církev v Estonsku\n\nŘímskokatolická církev má v Estonsku pouze okrajový význam, počty katolíků se obvykle odhadují v ozmezí 3500-6000 (0,26-0,4 % obyvatel). Estonské území spravuje apoštolská administratura založená v roce 1924. Současným administrátorem je Philippe Jean-Charles Jourdan, titulární biskup pertuský.\n\n\n"}
{"id": "237541", "url": "https://cs.wikipedia.org/wiki?curid=237541", "title": "Arda", "text": "Arda\n\nNázev Arda má více významů:\n"}
{"id": "237543", "url": "https://cs.wikipedia.org/wiki?curid=237543", "title": "Lafeta", "text": "Lafeta\n\nLafeta (též se dá označit jako lafetace) je zařízení pro upevnění nějaké zbraně za účelem zvýšení její stability a tím i její přesnější palby. Může být také určena pro zvláštní instalaci zbraně jako například do střílen pevnostních objektů, tanků, letadel, lodí atp.\n\nPrvní lafety ze 14. století byly velmi jednoduché, jednalo se o vydlabaná dřevěná koryta, v nichž byla hlaveň upevněna ocelovými obručemi. Tyto lafety byly stacionární. Později se objevily složitější konstrukce s koly, umožňující transport a manipulaci s dělem při míření. Kolové lafety se pravděpodobně objevily u husitských děl, s určitostí jsou doloženy až z druhé poloviny 15. století u tzv. burgundské lafety. Od té doby měly lafety bočnice, v nichž byla hlaveň uložena pomocí čepů. Díky pohyblivosti hlavně bylo možné při míření upravovat náměr. Dřevěný materiál lafet vystřídala v 19. století ocel.\n\nLafeta se také používá při smutečním ceremoniálu - pohřbu, obvykle významných osobností - prezidentů. Kdy je na ní umístěna rakev. Obvykle je vezena městem - průvodem, právě na lafetě, zahalená vlajkou.\n\n\n"}
{"id": "237548", "url": "https://cs.wikipedia.org/wiki?curid=237548", "title": "Marica", "text": "Marica\n\nMarica ( , , ) je s délkou 480 km nejdelší řeka protékající vnitrozemím Balkánského poloostrova. Protéká v délce 321 km Bulharskem \"(Sofijská oblast, Pazardžická oblast, Plovdivská oblast, Chaskovská oblast)\" a na dolním toku tvoří hranici mezi Řeckem (Východní Makedonie a Thrákie) a Tureckem (Edirnská provincie). Povodí má rozlohu 54 000 km².\n\nPramení v Mariški cirku pod horou Musala v pohoří Rila a teče k východu Hornothráckou nížinou přes města Pazardžik, Plovdiv a Dimitrovgrad. Protéká východními výběžky Rodop a na dolním toku se stáčí k jihu. Teče městy Edirne (Drinopol) a Pythio a poblíž Alexandrupoli ústí do Egejského moře, přičemž vytváří bažinatou deltu. Hlavní přítoky jsou Strjama, Tundža, Arda a Ergene.\n\nZdroj vody je převážně dešťový. V létě hladina výrazně klesá.\n\nVoda se využívá na zavlažování. Na řece byly vybudovány vodní elektrárny. Vodní doprava je možná od tureckého města Edirne.\n"}
{"id": "237551", "url": "https://cs.wikipedia.org/wiki?curid=237551", "title": "Diamantový příkop", "text": "Diamantový příkop\n\nDiamantový příkop (též ochranný příkop, nebo pěchotní lapač) je uměle vykopaný, vyzděný či vybetonovaný příkop, který se hloubil kolem kaponiér, před střílnami a také i před vchodem bunkru. Sloužil jako bezprostřední překážka, která zabraňuje nepříteli přiblížit se k těmto prvkům. Dále mohl sloužit jako sběrná jáma pro odletující zeminu při výbuších v okolí objektu, aby nedošlo k zavalení střílen nebo vchodu. Další funkce je již z dob rozvoje moderních zbraní s nábojnicovým střelivem, do příkopu mohly být po výstřelu svedeny prázdné nábojnice.\n\nVyužíval se i proti nepřátelské pěchotě, kdy pěchotní vojáci nevědomky vyběhli na bunkr a popadali do těchto lapačů, kde už se o ně postaralo vojsko, a to střelivem či ručními granáty. Bunkry se budovaly tak, že se z jedné části zasypávaly, a vypadaly jako pouhopouhý kopec.\n\nTermín ochranný příkop vznikl u ŘOPu při budování československého opevnění.\n\n"}
{"id": "237560", "url": "https://cs.wikipedia.org/wiki?curid=237560", "title": "Neutronové číslo", "text": "Neutronové číslo\n\nNeutronové číslo (symbol N) určuje počet neutronů v atomovém jádře. Neutronovým číslem se liší různé izotopy jednoho prvku, při psaní symbolů prvku se však zpravidla nepoužívá. \n\nPro zápis se obvykle používá hmotnostní neboli nukleonové číslo (A), které udává součet protonů a neutronů v jádře. Neutronové číslo proto získáme, pokud od hmotnostního čísla odečteme atomové neboli protonové číslo (Z): \n\nNapříklad izotop uran-235 má hmotnostní číslo A=235, protonové číslo uranu je Z=92, neutronové číslo je tedy N=235-92=143. Tento štěpitelný uran má tedy v jádře 143 neutronů.\n\nAtomy, které mají stejné neutronové číslo (počet neutronů), ale liší se atomovým číslem (počtem protonů), se nazývají izotony.\n\n"}
{"id": "237563", "url": "https://cs.wikipedia.org/wiki?curid=237563", "title": "Chaby", "text": "Chaby\n\nChaby jsou malá osada v části pražského katastrálního území Třebonice spadající do městské části Praha 13, východně od pražské vsi Třebonice, směrem ke Stodůlkám.\n\nTvoří je několik statků (na počátku 21. století rekonstruovaných) a kostel bývalé osady Krteň, který se nachází jižním směrem od nich. V zahradě na jihovýchodním okraji Chab roste památná lípa v Chabech, nejstarší lípa na území hlavního města. Kolem statků jsou zbytky stromořadí označeného rovněž jako památné, které však již v seznamu památných stromů není uvedeno. Nyní je v památkově chráněném statku čp. 1 jezdecký oddíl se zaměřením na parkur a drezuru pro širokou veřejnost, památkově chráněn je též statek bývalého chabského čp. 2, nyní s třebonickým čp. 110.\n\nZ hlediska statistického členění území nese název Chab několik základních sídelních jednotek označených římskými čísly Chaby I až VI, přičemž Chaby I, III, IV a VI jsou rozděleny vždy na dvě ZSJ tak, že ZSJ s dodatkem „-západ“ leží na území Třebonic a odpovídající ZSJ s dodatkem „-východ“ leží na území Stodůlek. Vlastní osada Chaby tvoří základní sídelní jednotku Chaby V, v ZSJ Chaby I-západ se nachází Krteň, v ZSJ Chaby VI-západ se nachází Avion Shopping Park Praha-Zličín (zličínské TESCO a IKEA), který se sice rozkládá na území Třebonic, bývá však označován jako zličínská nákupní zóna.\n\nPůvodně měla být oblast v okolí Chab (hlavně západní část) přebudována na panelové sídliště (za tímto účelem byl vybudován i západní vestibul stanice metra Stodůlky), po roce 1990 se však již další nová výstavba tohoto typu vzhledem ke změně společenských podmínek nebudovala, místo toho zde vyrůstá Západní Město, jehož první část, tzv. Britská čtvrť, leží v ZSJ Chaby III-východ a Pod Bílým beránkem na území Stodůlek u západního vestibulu stanice metra Stodůlky. Západně od Britské čtvrti, v ZSJ Chaby III-západ na území Třebonic, se nachází provozovna stavební firmy Švestka pro demolice a zemní práce.\n\n"}
{"id": "237566", "url": "https://cs.wikipedia.org/wiki?curid=237566", "title": "Kateřina Šedá", "text": "Kateřina Šedá\n\nKateřina Šedá (* 12. prosince 1977 Brno) je česká výtvarnice, jejíž práce má blízko k sociální architektuře. Je autorkou řady veřejných realizací v České republice i v zahraničí. Je v pořadí druhým českým umělcem, který měl sólovou výstavu v Tate Modern v Londýně (2011), držitelkou několika prestižních ocenění. \n\nVystudovala střední průmyslovou školu v Hodoníně a Střední školu uměleckých řemesel v Brně. V letech 1999–2005 absolvovala Akademii výtvarných umění v Praze v ateliéru Grafika II u profesora Vladimíra Kokolii. V roce 2005 získala Cenu Jindřicha Chalupeckého za projekt Je to jedno. Kateřina Šedá se zaměřuje na sociálně laděné happeningy a experimenty mající za cíl vyvést zúčastněné ze zažitých stereotypů nebo ze sociální izolace. Pomocí jejich vlastní (vyprovokované) aktivity a díky novému využití všedních prostředků se pokouší probudit trvalou změnu v jejich chování.\n\nV roce 2011 poskytla Kateřině Šedé prostor pro samostatnou výstavu londýnská galerie Tate Modern. Za publikaci \"Brnox\" získala v roce 2017 cenu Magnesia Litera. V září stejného roku i cenu Architekt roku 2017 udělovanou za \"inovativní přístup k architektuře v Česku a její popularizaci\". Je také vítězkou otevřené soutěže na návrh projektu pro Česko-Slovenský výstavní pavilon, bude tedy autorkou projektu na 16. mezinárodním bienále architektury v Benátkách 2018.\n\nJejím bývalým manželem je Vít Klusák. V současné době žije v Brně-Líšni se svým manželem a dvěma dětmi.\n\n\n\n\n\n\n\n\n\n\n\n\n\n\n\n\n\n\n"}
{"id": "237568", "url": "https://cs.wikipedia.org/wiki?curid=237568", "title": "Apoštolská administratura", "text": "Apoštolská administratura\n\nApoštolská administratura označuje v kanonickém právu římskokatolické církve určitou část církve, která dosud nebyla ustanovena jako diecéze; jejím ordinářem je proto apoštolský administrátor.\n\nApoštolskou administraturu definuje kánon 371 § 2 Kodexu kanonického práva následujícím způsobem:Apoštolská administratura je určitá část božího lidu, kterou ze zcela zvláštních a závažných důvodů papež nezřídil jako diecézi, ale byla svěřena do pastýřské péče apoštolskému administrátorovi, který ji řídí jménem papeže.\n\nApoštolské administratury jsou obvykle zřizovány v zemích, kde je pouze malý počet věřících, nebo které jsou z nějakého důvodu problematické, např. kvůli politickému pronásledování církve.\n\nV současnosti (srpen 2008) existují následující apoštolské administratury:\n\n\nApoštolský administrátor je prelát (může to být kněz nebo biskup) ustanovený papežem, aby jako ordinář vykonával správu nad apoštolskou administraturou, nad diecézí, která nemá biskupa, nebo (výjimečně) nad diecézí, jejíž biskup nemůže správu vykonávat. Podle toho se rozlišuje:\n\n\n"}
{"id": "237571", "url": "https://cs.wikipedia.org/wiki?curid=237571", "title": "Tizian", "text": "Tizian\n\nTiziano Vecelli [\"ticiáno večeli\"], stručně Tizian nebo také Titian (mezi 1488–1490, Pieve di Cadore (Veneto) – 27. srpna 1576, Benátky) byl benátský pozdně renesanční malíř, přední zástupce italské malby své doby. Měl velmi široký umělecký záběr: vynikl jako neobyčejný portrétista a zároveň maloval i krajiny a náboženská či mytologická témata. Jeho obraz \"Apollo a Marsyas\" je nejcennějším uměleckým dílem na území Česka.\n\nPocházel ze zámožné a vzdělané rodiny. V deseti letech vstoupil spolu s bratrem Francescem do učení k mozaikáři Sebastianovi Zuccatovi v Benátkách, pak byl u Gentileho a později se učil u Giovanni Belliniho. Právě u něj se setkal s řadou významných malířů a v roce 1508 se stal asistentem malíře Giorgiona.\n\nV letech 1507–1509 maloval fresky ve \"Fondatio dei Tedeschi\" v Benátkách a 1510–1511 v Padově, roku 1513 se stal oficiálním portrétistou benátských dóžat (vévodů) s ročním platem. Od roku 1516 pracoval pro Alfonza ďEste z Ferrary. V letech 1516–1530 namaloval řadu oltářních obrazů a portrétů pro různé zákazníky.\n\nV roce 1530 ovdověl se třemi malými dětmi. Jeho obrazy byly dramatičtější a blížily se baroknímu slohu. 1532 portrétoval v Bologni císaře Karla V. a potom i další panovníky. Roku 1546 se měl stát papežským malířem v Římě, byl však odvolán zpět do Benátek a v letech 1550–1576 pracoval hlavně pro španělského krále Filipa II. Kolem 1555 maloval pro Tridentský koncil, v posledních letech snad zaměstnával i El Greka. V roce 1576 zemřel ve vysokém věku na mor v Benátkách.\nVe sbírkách Obrazárny Pražského hradu je obraz, olej pojmenovaný \"Podobizna mladé ženy\", který byl v Praze registrován již roku 1685. Je obdobou originálu v pařížském Louvru a umělec jej vytvořil v období let 1512 až 1515. Tizianův obraz \"Apollo a Marsyas\", který je k vidění v obrazárně kroměřížského Arcibiskupského zámku, je pravděpodobně vůbec nejcennější obraz na území České republiky.\n\n\n"}
{"id": "237575", "url": "https://cs.wikipedia.org/wiki?curid=237575", "title": "Rozšířená syntaxe Sinclair BASICu", "text": "Rozšířená syntaxe Sinclair BASICu\n\nNěkterá zařízení, především diskové systémy, které se připojují k počítačům Sinclair ZX Spectrum přidávají pomocí svojí vlastní paměti ROM nové varianty stávajících příkazů. Zřejmě jako první toto umožnil Sinclairův vlastní výrobek ZX Interface I. ZX Interface I patří mezi zařízení, která mají při běžné činnosti počítače svojí paměť odpojenou a její připojování a odpojování řídí hardware zařízení podle adresy aktuálně vykonávané instrukce. Dále existují zařízení, která původní Sinclairovu ROM v počítači vůbec nepoužívají a trvale ji odpojí, neboť obsahují její variantu s potřebnými úpravami a přepínání mezi pamětí s interpretem jazyka Sinclair BASIC a pamětí s ovladači zařízení provádějí softwarově pomocí instrukce \"out\". Mezi takovéto zařízení patří řadič MB02 či Delta Disk. Třetí typ zařízení se ovládá pomocí standardních příkazů, přičemž předcházející příkaz provede jakési přepnutí pro vykonání příkazu na přídavném zařízení. Mezi tato zařízení patří řadič Beta Disk Interface, který používá příkazy typu \"RANDOMIZE USR xxxxx: REM: SAVE \"soubor\"\", nebo Kempston Disc Interface, který používá příkazy typu \"PRINT #4: CAT: PRINT d,d$\".\n\nPro ZX Spectrum také vznikly alternativní ROM s rozšířenou syntaxí Sinclair BASICu, např. LEC ROM, ISO ROM či BS ROM.\n\nZařízení umožňuje připojit jednu až osm mechanik ZX Microdrive, obsahuje sériový port a umožňuje připojit do sítě až 63 počítačů ZX Spectrum se ZX Interface I nebo počítačů Sinclair QL.\n\n\n\n\npříkaz MOVE je možné použít pro přenos mezi jakýkoliv zařízením:\n\nje možné použít též variantu s odkazem na číslo linky\n\nTyto rozšířené linky se zavírají příkazem CLOSE #n s klasickou syntaxí.\n\"Pozn.:\" Jako oddělovač mezi číslem linky a označením kanálu je možné použít jak středník (\";\" – \"OPEN #m;\"b\"\"), tak původní čárku (\",\" – \"OPEN #m,„b“\"). Pomocí varianty se středníkem ale nelze na linku připojit původní kanály ZX Spectra K, P a S.\n\nU ZX Interface I existují i dva příkazy nedokumentované v návodu:\n\nPočítače ZX Spectrum 128K a ZX Spectrum +2 mají rozšířenou množinu příkazů o příkazy:\n\nKromě toho používá příkazy:\n\nPříkazy LOAD !, SAVE ! a MERGE ! jsou použitelné ve stejných variantách jako jejich kazetové verze.\n\nPro tyto počítače existuje možnost softwarově rozšířit množinu příkazů v režimu BASIC 128. Rozšiřující Spectrum 128 BASIC framework včetně dokumentace vytvořil Paul Farrow. \n\nPočítače ZX Spectrum +2A a ZX Spectrum +3 mají také rozšířenou množinu příkazů o příkazy:\n\nNavíc používají rozšířené příkazy pro práci s disketovými jednotkami a tiskárnou (\"d:\", \"d1:\" a \"d2:\" nahrazují písmeno disku, může být \"a:\", \"b:\", \"m:\" a \"t:\" – \"m:\" je ramdisk, \"t:\" je kazetový magnetofon):\n\n\nU příkazů COPY, ERASE a MOVE lze používat i zástupné znaky ? a *.\n\nPříkaz FORMAT LPRINT akceptuje i dva parametry, kdy první z nich musí být určení výstupu a druhý určuje, jak se má zacházet s klíčovými slovy a řídicími znaky, např. FORMAT LPRINT \"r\";\"u\"\n\nZařízení obsahuje 3,5\" disketovou mechaniku, paralelní port a port pro joystick. Novější varianty obsahují dvě disketové mechaniky. Čísly 1 a 3 je označena první disketová mechanika, čísly 2 a 4 je označena druhá disketová mechanika a číslem 5 je označen ramdisk. Rozšířená syntaxe tohoto zařízení vychází z rozšířené syntaxe ZX Interface I. U verze pro počítače ZX Spectrum 128 byl přidán druhý ramdisk označený číslem 6.\n\n\n\nJe možné použít též variantu SAVE *1;\"nazev\" a to se všemi dalšími rozšířeními\ntoto pole musí již existovat.\n\n\n\n\"Pozn.\" na rozdíl od ZX Interface I + ZX Microdrive pokud je v příkazu \"OPEN #n\" použit jako oddělovač znak středník (\";\"), příkaz je schopen připojit na zvolenou linku i kanály K, P a S.\n\n\n\nPoužitelné kanály a jejich standardní připojení pro vstup nebo výstup:\n\nZařízení obsahuje dvě mechaniky, které jsou rozlišovány pomocí písmen a: a b: (v dalším textu obecně \"disk:\"). Dále zařízení obsahuje sériový a paralelní port.\n\n\n\n\nvarianty příkazu SAVE *\n\nvarianty příkazu LOAD *\n\n\nOPEN #* neumí otevřít původní linky ZX Spectra (linky K, P, S)\n\nDisketové jednotky Didaktik 40/80 umožňují připojení dvou disketových mechanik, které jsou rozlišeny písmeny a: a b: (v dalším textu obecně \"disk:\"). Místo písmenného identifikátoru je možné také použít jméno diskety (v dalším textu obecně \"jmeno_diskety:\").\n\n\"Pozn.:\" Znak | (svislá čára) slouží jako oddělovač možných variant, hranaté závorky vyznačují nepovinně zadávané hodnoty.\n\nPříkazy LOAD *, SAVE * a MERGE * jsou použitelné ve stejných variantách jako jejich kazetové verze\n\nZařízení Disciple umožňuje připojit jednu nebo dvě disketové mechaniky, obsahuje paralelní port a síť. Při práci v síti je možné použít jednu stanici typu \"Master\", až osm stanic typu \"Assistant\" a až 52 stanic typu \"Pupil\". Stanice typu \"Pupil\" mají připojeny pouze řadič, ale už ne disketové mechaniky a tiskárnu. Typ stanice je rozeznávám podle jejího čísla. Stanice typu \"Master\" má vždy přiřazeno číslo 1, stanice typu \"Assistant\" mohou mít přiřazená čísla 2 – 9 a stanice typu \"Pupil\" mohou mít přiřazena čísla 10 – 63. Ovládání paralelní portu se provádí pomocí standardních příkazů LPRINT a LLIST.\n\nZařízení +D je pouze disketový řadič a obsahuje také paralelní port. Neobsahuje síť. Na rozdíl od Disciple tedy u něho nebudou pracovat příkazy, které nějakým způsobem využívají síťový přenos.\n\n\"Pozn.\" rozlišovací písmeno diskových operací je možné psát buď velké \"D\" nebo malé \"d\". Pokud je psáno velkým \"D\", po příkazu SAVE a ERASE se provede automaticky zobrazení katalogu diskety.\n\n\n\nV příkazech SAVE TO, CAT a ERASE může \"nazev\" obsahovat i zástupné znaky * a ?.\n\n\n\n\n\n\n\nPři síťovém provozu zařízení \"Pupil\" stanice používají pro práci s mechanikami \"Master stanice\" stanice stejné příkazy jako by používaly pro práci s místními mechanikami. Stanice typu \"Pupil\" nemohou mazat soubory a nemohou používat příkaz LOAD p\"n\"\n\n\n\n- výstupní soubory je možné mít otevřeny pouze v jedné mechanice\n- vstupní soubory je možné mít otevřené ve více mechanikách\n\n\nTento systém také rozumí syntaxi pro ZX Interface 1 + ZX Microdrive\n\nAlternativní systém UNIDOS přináší disketovým řadičům Disciple a +D především podporu adresářů a současně ke stávajícím příkazům původního systému přidává nové příkazy a atributy souborů \"skrytý\" a \"pouze pro čtení\". S adresáři se pracuje podobně jako v Unixu, kdykoliv je očekávané jméno souboru, je možné příkazu předat celou cestu k souboru, např. \"/adr1/adr2/soubor\". UNIDOS neobsahuje vestavěný příkaz FORMAT, ten je součástí jednoho ze dvou dodávaných tzv. create souborů. Stejně tak jsou součástí create souboru příkazy pro vytváření a mazání adresářů.\n\nFunkce:\n\nS UNIDOSem byly dodávány dva create soubory: \"ext_code\" a \"dir_code\".\n\n\"ext_code\" obsahoval příkaz:\na funkce:\n\n\"dir_code\" obsahoval příkazy:\na funkci:\n\nSwiftdisc II umožňuje připojit jednu až čtyři disketové jednotky 5,25\" nebo 3,5\". Obsahuje port pro joystick, port RS-232 a paralelní port.\n\nPozn.: Znak | (svislá čára) slouží jako oddělovač možných variant, hranaté závorky vyznačují nepovinně zadávané hodnoty, \"n\" – číslo mechaniky (0 – 3), \"k\" – číslo linky.\n\n\nPro zápis a čtení do textových sekvenčních souborů se používají běžné příkazy\n\nPseudoproměnné:\n\nPříklad programu:\nZařízení také rozumí syntaxi pro ZX Microdrive.\n\nLOAD, MERGE a VERIFY mají stejnou syntaxi\n\n\nZařízení rozumí i syntaxi disketového řadiče Didaktik 40/80.\n\nZařízení má jenom jednu jednotku, pokud je potřeba více jednotek, je nutné připojit k počítači více zařízení. Zařízení používá následující příkazy:\n\n\n\"n\" je číslo jednotky.\n\nSyntaxe příkazů pro operace s diskem je stejná, jako u příkazů pro magnetofon, po vlastním příkazu ale následuje znak /.\n\nZařízení umí používat až čtyři mechaniky označované čísly 0 - 3 (v seznamu příkazů číslo nahrazeno \"n\"). Pokud číslo mechaniky není v příkazu uvedeno, pracuje se s defaultní mechanikou.\nVarianty příkazů LOAD, MERGE a SAVE jsou stejné jako u kazetových operací. Příkaz SAVE má navíc tyto možnosti:\n\n\nSpectra Interface je víceúčelové zařízení pro ZX Spectrum 16K a ZX Spectrum 48K. Není určeno pro ZX spectrum 128K. Mimo jiné obsahuje nové grafické režimy.\n\nPro výpis znaků pak možné použít běžné příkazy PRINT #\"n\" a INPUT #\"n\".\n\nPříkazy pro práci s grafikou v nových grafických režimech:\n\nK disketovým řadičům je možné připojit až 4 disketové mechaniky a řadič obsahuje 2 sériové porty. Pro ovládání řadiče slouží následující příkazy:\n\nBS DOS je operační systém disketového řadiče MB-02+. K jeho běhu je nutná BS ROM, protože stránkování paměti provádí softwarově a v BS ROM jsou obsaženy potřebné stránkovací rutiny.\n\nUvedení znaků ! a * nemá na provedení příkazu vliv, jejich výskyt v příkazech je umožněn kvůli kompatibilitě s příkazy pro ovládání ramdisku počítačů ZX Spectrum 128K a ZX Spectrum +2 a příkazy příkazy pro ovládání disketových jednotek Didaktik 40 a Didaktik 80.\n\n\nZařízení Interfața 1 je interface existující k počítačům Ice Felix HC kompatibilními se ZX Spectrem. Má dvě disketové mechaniky, jednu o velikosti 3,5\", druhou o velikosti 5,25\", obsahuje sériový port a umožňuje připojit do sítě až 63 počítačů. Disky jsou označeny čísly 1 a 2, první disk, ke kterému bylo přistupováno po příkazech NEW a CLEAR # je navíc přístupný pod číslem 0. Dokud nebylo přistoupeno k žádnému disku, snaha o přístup k disku 0 selže. Syntaxe příkazů vychází ze syntaxe příkazů pro ZX Interface I a ZX Microdrive.\n\n\n\n\nLogitek Disc Interface je interface pro připojení disketové jednotky Commodore 1541 k ZX Spectru. Protože periférie pro počítače Commodore jsou vlastně samostatné počítače, má syntaxe příkazů jistá specifika, např. u příkazu OPEN # je nutné kromě identifikátoru jednotky definovat také interní číslo linky, kterou bude používat operační systém této jednotky na své straně (stejně jako je nutné toto číslo interní linky specifikovat u příkazu OPEN na počítači Commodore).\n\nPřipojené disketové jednotky jsou identifikovány číslem zařízení od 8 výše. To je také způsobeno konvencemi u počítačů Commodore, číslováním zařízení počítačů, kde zařízení 0 je klávesnice, zařízení je magnetofon, zařízení 2 je sériový port RS-232, zařízení 3 je obrazovka, zařízení 4 a 5 jsou tiskárny, zařízení 6 a 7 jsou plottery a zařízení s číslem 8 a vyšším jsou disketové jednotky.\n\nLogitek Disc Interface umožňuje tři způsoby identifikace zařízení, se kterým se bude komunikovat, samostatné číslo, řetězec \"M\"n\"\" nebo identifikátor *\"I\"n\"\". Při odkazování pomocí \"M\"n\"\" a samostatných čísel je číslo jednotky menší než osm zvýšeno o sedm, \"M1\" odpovídá \"M8\", \"M2\" odpovídá \"M9\". Samostatné \"M\" a \"M0\" odpovídají \"M8\". Pokud je třeba se odkázat na zařízení s číslem menším než 8 (např. na tiskárnu), je nutné použít konstrukci *\"I\"n\"\", u které tento přepočet neprobíhá.\n\nLogitek Disc Interface tak přidává následující příkazy (kde je to možné, jsou pro příkazy použita klíčová slova Sinclair BASICu, v ostatních případech jsou příkazy vypsány po jednotlivých písmenech a jejich součástí je uvozující znak \"mínus\"):\n\nPro přístup k již otevřeným sekvenčním souborům se používají příkazy se standardní syntaxí Sinclair BASICu:\n\nDelta Disk je disketová jednotka, která obsahuje dvě disketové mechaniky, a z Basicu se ovládá pomocí následujících příkazů:<ref name=\"Delta disk/ZX Magazín\"></ref>\n\nLEC ROM je alternativní ROM ZX Spectra obsahující úpravy od Jiřího Lamače. Kromě jiného také přináší nové využití některých příkazů (nezavádí novou syntaxi, ale využívá syntaxi, která je akceptována i neupravenou ROM ZX Spectra, ale tyto příkazy vždy vyvolají chybové hlášení – nejsou v původní ROM nijak využity).\n\n\n\"Zdroj\" je ve formátu \"pxxxxx,ddd\", kde parametr \"p\" může být buď \"r\", který označuje standardní rozložení paměti ZX Spectra, nebo \"d\", který označuje přistránkovanou doplňkovou paměť RAM od adresy 0 do 32767 (rozšíření paměti ZX Spectra podle Lamače), \"xxxxx\" určuje počáteční adresu kopírovaného bloku a \"ddd\" jeho délku. \"Cíl\" je ve formátu \"pxxxxx\", kde \"p\" má stejný význam jako u \"zdroj\" a \"xxxxx\" je adresa, kam má být blok dat zkopírován.\n\nISO ROM zjednodušuje volání příkazů pro Beta Disk Interface a umožňuje jednodušší syntaxi některých standardních příkazů.\n\n\nUvedením znaku $ před číslo se s tímto pracuje jako s číslem v šestnáctkové soustavě\n\n\nBS ROM je alternativní ROM ZX Spectra obsahující úpravy od Slavomíra Lábského.\n\nUvedením znaku % nebo znaku & před číslo se s tímto pracuje jako s číslem v šestnáctkové soustavě\n\nBS ROM je novější verze alternativní ROM ZX Spectra obsahující úpravy od Slavomíra Lábského.\n\nUvedením znaku % před číslo se s tímto pracuje jako s číslem v šestnáctkové soustavě\n\nJGH ROM má nahrazeny tiskové rutiny pro ZX Printer tiskovými rutinami pro tiskárnu s rozhraním Centronics na portu 251 (přičemž kanál P je nahrazen kanálem C při přístupu z Basicu) a podporu pro ASCII klávesnici připojenou na portech 253 a 249. Kromě toho přidává příkazy nebo rozšiřuje možnosti existujících příkazů:\nUvedením znaku & před číslo se s tímto pracuje jako s číslem v šestnáctkové soustavě, CHR$12 vykoná smazání obrazovky (příkaz CLS).\n\n\n\n"}
{"id": "237576", "url": "https://cs.wikipedia.org/wiki?curid=237576", "title": "Cody Rhodes", "text": "Cody Rhodes\n\nCody Runnels (* 30. června 1985 v Marietta) je americký profesionální wrestler druhé generace, jde o syna 10. nejlepšího wrestlera historie Dustyho Rhodese. Je více znám pod svým zápasnickýcm pseudonymem Cody Rhodes nyní používá jméno Stardust. V roce 2009 působil s Randym Ortonem a Tedem Dibiasem.jr ve skupině New Legacy.\n\n\n\nCody Rhodes je synem slavného wrestlera Dustyho Rhodese a nevlastním bratrem wrestlera Dustina Rhodese, lépe známým pod ringovým jménem Goldust.Aktuálně je jeho přítelkyně wrestlerka Layla.\n"}
{"id": "237577", "url": "https://cs.wikipedia.org/wiki?curid=237577", "title": "Shawn Daivari", "text": "Shawn Daivari\n\nDara Daivari (* 30. duben 1984, Minneapolis) je americký profesionální wrestler a wrestlingový manažer íránského původu. Je známější pod svým ringovým jménem Daivari.\n\nShawn Daivari v dosavadní kariéře žádný titul nezískal.\n\nJeho bratr, Arya Daivari, zápasí v jiné společnosti, NWA Wisconsin. Jeho bývalé ringové jméno, Khosrow Daivari, bylo užíváno na počest wrestlera The Iron Sheik, jehož pravé jméno je Khosrow Vaziri. Shawn Daivari pracoval pro všechny brandy WWE, RAW, Smackdown! i ECW a zároveň pracoval pro 3 největší wrestlingové společnosti v Severní Americe, WWE, TNA a ROH.\n"}
{"id": "237578", "url": "https://cs.wikipedia.org/wiki?curid=237578", "title": "Jezerska Kočna", "text": "Jezerska Kočna\n\nJezerska Kočna () je skalnatý vápencový vrchol tyčící se 2 000 m nad údolím řeky Kokra v Kamnicko-Savinjských Alpách na severu Slovinska. Při pohledu z obce Jezersko se vrchol Jezerska Kočna prezentuje jako strmá, skalnatá a divoce rozeklaná hora s třemi téměř stejně vysokými vrcholy: Jezerska Kočna (v jejich středu, 2 540 m), Kokrska Kočna (2 520 m) a Na Križu (2 484 m). Jezerska Kočna leží v západní části pohoří. Vrcholové partie jsou zbarveny načervenalým vápencem a jsou narušeny mnoha skalními sesuvy. Kočna je druhý nejvyšší vrchol Savinjských Alp.\n\nMístní obyvatelé říkají že Jezerska Kočna a Grintovec (nejvyšší vrchol pohoří) jsou jako manželský pár. Kočna – žena je široká, dobře živená žena. Grintovec (též \"Grintavec\") je pak hubený a vysoký muž. Zajímavý fenomén oblasti je také nejvyšší vodopád Slovinska. Jedná se o vodopád Čedca na severní straně Kočny a je 138 m vysoký. Jeho prameny jsou chudé, a proto obvykle lze spatřit jen malé proudy vody padající ze skály.\n\n\nVýstup na Kočnu je s velkým převýšením ze všech stran. Údolí řeky Kokry v jeho podhůří je o 2 000 metrů níže. Na severní straně, na terase nad údolím Kokry je turistické letovisko Jezersko, se známým Planšarským jezerem jako hlavní atrakcí, ležící ale ještě téměř 1 000 metrů nad mořskou hladinou. Kočna je v první řadě hora oblíbená u turistů. To, že postrádá pevné skalní stěny, z ní dělá méně populární cíl horolezců. Na vrchol nevedou žádné snadné cesty. Všechny jsou uměle zabezpečeny.\n\nJezersko je domovem slavné rodiny Karničar. Otec byl dlouho chatařem na horské chatě Česka koča a všechny jeho děti jsou dobří horolezci a lyžaři. Davo Karničar jako první na světě sjel na lyžích Mount Everest z vrcholu až do základního tábora (7. října 2000).\n\n\n\n\nMezi skalami v kosodřevině se nachází pod severními srázy Jezerske Kočny horská chata Češka Koča (1 542 m). Je postavena na dně skalního kotle Spodnje Ravni pod půlkruhem skalnatých obrů – Kočny Grintovce, Dolgeho hrbetu, Rinky a Baby. Chata samotná má pro Čechy nesmírně zajímavou minulost. Byla postavena ze sbírek Pražského odboru Slovinského planinského družstva. V roce 1898 proběhly přípravné práce. V červnu roku 1900 byla zahájena stavba a v srpnu téhož roku byla chata dohotovena. Měla (a dodnes má) podobu české roubené chalupy. Na chatě jsou zachovány památky na české působení v těchto horách. Otevřená je od poloviny června do konce září. V šesti pokojích je 40 lůžek a ve společné noclehárně (\"lager\") dalších 30 lůžek. V blízkosti chaty je pramen vody a posezení.\n\n\n"}
{"id": "237579", "url": "https://cs.wikipedia.org/wiki?curid=237579", "title": "Krakorec (opevnění)", "text": "Krakorec (opevnění)\n\nKrakorec je v novodobém systému opevnění před druhou světovou válkou přečnívající strop pevnosti nad střílnou či vchodem. Takto umístěný krakorec má dvě funkce: chrání vchod a střílny před umístěním nepřátelské nálože spuštěním ze stropu objektu nebo před strmou palbou, navíc neumožňuje nepřátelskému leteckému průzkumu určit, kam přesně je natočena střílna objektu.\n\n"}
{"id": "237581", "url": "https://cs.wikipedia.org/wiki?curid=237581", "title": "Ondřej Bárta", "text": "Ondřej Bárta\n\nOndřej Bárta (* 22. září 1976) je český fotbalista, který hrál první českou fotbalovou ligu. Do svého týmu si ho vybralo vedení Bohemians a první sezonu za tento tým odehrál 15 utkání. Bohemians poté sestoupili a po návratu do první ligy se už Bárta do prvního týmu prakticky nedostal.\n"}
{"id": "237582", "url": "https://cs.wikipedia.org/wiki?curid=237582", "title": "Tomáš Bárta", "text": "Tomáš Bárta\n\nTomáš Bárta (* 28. dubna 1999) je český profesionální cyklista, který jezdí v týmu Tufo-Pardus Prostějov. Jedná se o českého reprezentanta a mnohonásobného účastníka ME a MS, jak v silniční tak v dráhové cyklistice. V roce 2017 obsadil 18. místo na ME juniorů v dánském Herningu. V roce 2019 se stal mistrem republiky v silničním závodě jednotlivců do 23 let, který se konal v Trnavě.\n\n2017\n\n5. místo Trofeo Karlsberg 4. etapa\n\n10. místo GP Géneral Patton 1. etapa\n\n18. místo ME Herning (Dánsko)\n\nMistr ČR - Stíhací závod družstev, Časovka družstev, Team sprint\n\n2018\n\n15. místo Bělehrad - Banja Luka (2.1)\n\n7. místo Wyścig Solidarnosci - 4. etapa (2.2)\n\nNejlepší Nováček ČP\n\n11. místo GP Rhodos\n\n2019\n\nMistr ČR v silničním závodě U23\n\n6. & 9. místo Okolo Estonska (2.1) - 1. & 2. etapa\n\n3. místo V4 Spécial Ibrany-Debrecén (1.2)\n\n7. místo Memorial Henryka Lasaka (1.2)\n\nVítěz sprinterské soutěže Carpathian Couriers race (U2.2)\n"}
{"id": "237584", "url": "https://cs.wikipedia.org/wiki?curid=237584", "title": "Luboš Barták", "text": "Luboš Barták\n\nLuboš Barták (* 9. prosince 1972) je český fotbalista, který hrál první českou fotbalovou ligu. Hrál především za tým Chebu, ale za dvě sezony odehrál pouze 8 utkání a do první ligy už se nikdy nepodíval.\n\n"}
{"id": "237585", "url": "https://cs.wikipedia.org/wiki?curid=237585", "title": "Petr Bartes", "text": "Petr Bartes\n\nPetr Bartes (* 4. října 1976, Brno) je český fotbalista, který v nejvyšší soutěži odehrál 8 utkání. Ve druhé lize odehrál 66 utkání, v nichž vstřelil 6 branek. Kariéru ukončil v nižší rakouské soutěži v klubu SK Wullersdorf.\n\n\n"}
{"id": "237586", "url": "https://cs.wikipedia.org/wiki?curid=237586", "title": "Finnegans Wake", "text": "Finnegans Wake\n\nFinnegans Wake (do češtiny tradičně překládáno jako Plačky nad Finneganem, nicméně dílo nebylo česky vydáno celé a úryvky nesly jiný název) je poslední dílo Jamese Joyce. Joyce se na něj připravoval od vydání Odyssea v roce 1922, v ucelenější formě na něm ale začal pracovat až v roce 1924, nejprve pod titulem „\"A New Unnamed Work\"“ (Nové nepojmenované dílo), později pod titulem „\"Work in Progress\"“ (do češtiny tradičně překládáno jako \"Dílo v zrodu\"). V průběhu práce byl konečný název tajemstvím mezi Jamesem Joycem a jeho manželkou, Norou Barnaclovou, a byl zveřejněn až krátce před vydáním v roce 1939 (román byl dokončen už v roce 1938 a předtím otištěno několik ukázek, viz níže).\n\nSedmnáct let, po která pracoval na rozsáhlém díle, bylo pro Joyce velmi těžkých. Prodělal několik operací oka, ztratil mnoho dobrých přátel a řešil mnoho osobních problémů.\n\nRomán je napsán zvláštním, snovým jazykem (Joyce ho nazýval „jazyk řek“), slova jsou záměrně komolena a následují po sobě většinou na základě souzvuku a nikoli na základě významu, věty nedávají smysl, dílo je protkáno mnoha narážkami a slovními hříčkami (například slova jsou komolena tak, aby připomínala názvy řek). Děj románu je tak ve sledu zdánlivě nelogicky na sebe navazujících slovních hříček či asociací bez jakéhokoli zjevného smyslu nemožné rozeznat. Dílo je v obvyklém slova smyslu téměř nečitelné.\n\nNázev románu je úprava názvu staré irské komické balady o zedníku Finneganovi, který při pádu ze zdi zdánlivě zemřel. Při pohřební hostině (anglicky \"wake\", což ovšem znamená také „probuzení“, tento význam se ale většinou v překladech nezohledňuje) do úst mrtvého těla ukápla whiskey, načež mrtvý ožil. Balada se jmenuje \"Finnegan's Wake\" (doslova Finneganova pohřební hostina nebo Finneganovo probuzení - slovo wake může mít dva významy). Z prvního slova názvu (\"Finnegan's\", anglický genitiv od příjmení Finnegan) Joyce odstranil apostrof, čímž se z genitivu stal plurál. Název balady Joyce zvolil jako ironický symbol věčného koloběhu života, který je v knize naznačen i jinak (například faktem, že kniha začíná i končí uprostřed věty).\n\nPostavami Finnegans Wake jsou: dublinský hostinský Humphrey Chimpden Earwicker (HCE, zkratka je také vykládána jako \"Here Comes Everybody\", tj. Tudy přichází každý, vlastně Finnegan), jeho manželka Anna Livia Plurabella (ALP, jméno je slovní hříčkou na jméno irské řeky Liffey, latinsky \"Amnius Livius\") a jejich synové a dcery, jmenovaní v románu různými jmény. Joyce zdůrazňuje, že hrdinou jeho románu je vlastně každý (jméno hlavní postavy je vykládáno i jako \"Here Comes Everybody\", tj. Tudy přichází každý, stejně tak slovní hříčky se slovy \"Finnegan\" a \"Everyman\", tedy Finnegan a Kdokoli), postavy jsou ztotožňovány s různými významnými osobnostmi, děj se vyvíjí za neproniknutelným závojem slovních hříček téměř nesledovatelně. Martin Amis o Finnegans Wake řekl: „Je to šestisetstránková hádanka, na kterou je odpověď \"the\".“ („\"The\"“ je v angličtině určitý člen).\n\nDílo bylo dokončeno v roce 1938, již v průběhu psaní ale vycházely kratší či delší úryvky:\n\nPrvní věta románu (román začíná a končí uprostřed věty), český překlad je doslovný, pouze orientační a nezahrnuje slovní hříčky a zvukovou podobnost slov. Evou a Adamem je míněn dublinský kostel stejného jména, commodiem vicem filosof Giambattista Vico, jehož filozofií byl Joyce velmi ovlivněn, zároveň jde o slovní hříčku s latinským commodius vicus, tedy asi pohodlná vesnička, Howth je hrad poblíž Dublinu.\n\n\n"}
{"id": "237587", "url": "https://cs.wikipedia.org/wiki?curid=237587", "title": "Milan Barteska", "text": "Milan Barteska\n\nMilan Barteska (* 17. června 1973 Opava) je bývalý český profesionální fotbalista, který hrál první českou fotbalovou ligu.\n\nZa svou bohatou kariéru vyměnil prvoligový dres celkem čtyřikrát. Ve všech svých klubech byl oporou týmu. Při svém prvním působení v Plzni prošel kauzou, kdy byli se spoluhráčem Martinem Švejnohou obviněni z toho, že sázejí proti svému klubu. Obvinění se však neprokázala. Barteska byl i nadále oporou týmu a do Plzně se ještě jednou vrátil. V letech 2006–2009 působil v druhé fotbalové lize v SFC Opava, odkud v létě 2009 odešel do FK Sezimovo Ústí. Na přelomu let 2010 a 2011 ukončil profesionální kariéru.\n\n"}
{"id": "237589", "url": "https://cs.wikipedia.org/wiki?curid=237589", "title": "Trilogie o Marsu", "text": "Trilogie o Marsu\n\nTrilogie o Marsu je soubor tří sci-fi knih o kolonizaci Marsu napsané Kimem Stanleym Robinsonem oceněné cenou Nebula a Hugo.. Trilogie se skládá z knih nazvaných \"Rudý Mars\", \"Zelený Mars\" (ISBN\n978-80-86456-25-0) a \"Modrý Mars\". Názvy odrážejí i základní myšlenku dílu a hlavní období v terraformaci planety.\n\nÚstředním námětem knihy je podrobný popis postupného osídlování Marsu, problémů a událostí, které vznik marťanské kolonie provázejí od prvního přistání prvního sta osadníků, přes vybudování první stálé základny, následovaných prvními pokusy vysadit na povrchu živé organismy, příliv dalších osadníků, stavba měst, osidlování planety, stavbou orbitálního výtahu až po několik občanských válek za nezávislost planety.\n"}
{"id": "237592", "url": "https://cs.wikipedia.org/wiki?curid=237592", "title": "Sebastian Vettel", "text": "Sebastian Vettel\n\nSebastian Vettel (* 3. července 1987, Heppenheim) je německý automobilový závodník, pilot Formule 1 a mistr světa z let 2010, 2011, 2012 a 2013. V sezoně 2009 vystřídal v kokpitu týmu Red Bull Racing Davida Coultharda a závodil zde až do konce sezony 2014. Od roku 2015 závodí za tým Ferrari, kde nahradil Fernanda Alonsa.\n\nOd Grand Prix Turecka 2006 byl testovacím a zároveň rezervním jezdcem týmu BMW Sauber. Díky účasti v pátečním volném tréninku před touto grand prix se Vettel stal nejmladším závodníkem, který se kdy objevil v závodu formule 1, bylo mu 19 let a 53 dní. Stal se také nejmladším závodníkem v historii formule 1, který získal v závodě alespoň bod.\n\nVettel začínal závodit na motokárách v roce 1995. V této kategorii získal mnoho různých titulů.\nV roce 2003 začal závodit v německém mistrovství Formule BMW, ve kterém pětkrát vyhrál a v celkové klasifikaci šampionátu obsadil druhou příčku. O rok později už v této kategorii s převahou získal titul mistra Německa, když vyhrál 18 z 20 závodů.\n\nPro rok 2005 přestoupil do vyšší kategorie, do evropského šampionátu Formule 3, kde s 64 body získal celkové páté místo a stal se nováčkem roku. Pětkrát byl na pódiu, ale žádný závod se mu nepodařilo vyhrát, a to také díky dominanci Lewise Hamiltona. V září téhož roku testoval vůz formule 1 Williams FW27 za odměnu, za svůj úspěch ve Formuli BMW v loňském roce.\n\nV sezoně 2006 se stal vicemistrem evropského mistrovství Formule 3, se ziskem 75 bodů a čtyř vítězství. V témže roce také závodil ve světové sérii Formule Renault. Debutoval na italském okruhu v Misaně, kde skončil druhý za Pastorem Maldonadem. Ovšem ten byl po závodě diskvalifikován, a tak Vettel dodatečně získal své první vítězství v této sérii. Ovšem v dalším závodě na belgickém okruhu Spa-Francorchamps utrpěl zranění. Při havárii ho zasáhly letící střepy vozu a téměř mu uřízly prst. Předpokládalo se, že nebude moci závodit několik týdnů. I přes toto zranění závodil už další víkend na okruhu v Zandvoortu v závodě mistrů F3, kde skončil na šestém místě.\n\nOd Grand Prix Turecka 2006 se Vettel stal třetím jezdcem týmu BMW Sauber. Poté, co dosavadní rezervní jezdec Robert Kubica nahradil od maďarské grand prix Jacquese Villeneuva, který byl z týmu vyhozen.\n\nVettel zazářil při svém prvním vystoupením s BMW Sauber, když během turecké grand prix vyhrál druhou část pátečního volného tréninku. Stejný kousek se mu povedl při následující italské grand prix, kdy vyhrál oba páteční volné tréninky.\nPro nadcházející sezonu 2007 byl týmem BMW Sauber potvrzen na místo testovacího jezdce a také pokračoval v závodech světové série formule Renault, ve kterém se dostal do čela šampionátu. Poté byl už natrvalo povolán do formule 1.\n\nRobert Kubica byl po vážné nehodě v kanadské Grand Prix nahrazen právě Vettelem. Vettel ho nahradil pouze v Grand Prix USA a nevedl si vůbec špatně. Do závodu startoval ze sedmé pozice a závod dokončil na poslední bodované příčce, na osmém místě. Díky tomu se stal nejmladším pilotem formule 1, který dokázal bodovat v závodě, ve věku 19 let a 349 dní.\n\nBMW Sauber musel 31. července 2007 Vettela uvolnit, protože má smlouvu s Red Bullem. Vettel nahradil od maďarské grand prix v týmu Toro Rosso propuštěného Scotta Speeda. Ještě před samotným závodem bylo potvrzeno, že v sezoně 2008 bude Vettel také závodit za Toro Rosso, společně se Sébastienem Bourdaisem.\n\nV deštivém závodě v Číně dojel na 4. místě a získal tak pro tým Toro Rosso zatím jeho nejlepší umístění v historii.\n\nSezóna 2008 začala pro Vettela přímo katastrofálně. Ani jeden z prvních čtyř závodů nedokončil, a ve třech z nich skončil už v prvním kole. Pokaždé se zapletl do kolize s jinými jezdci. První dokončený závod tak přišel až v Turecku, nicméně to bylo až 17. místo. Další závod, Grand Prix Monaka, se mu ale povedla, a on vybojoval 4 body za 5. místo. Hned v dalším závodě, v Kanadě, si připsal další bod, za 8. místo. V druhé polovině sezóny se začal zlepšovat a hned dvakrát po sobě bodoval. Vrchol však přišel v Itálii. Celý víkend na okruhu Monza pršelo a to Vettelovi evidentně hrálo do karet. V kvalifikaci senzačně vybojoval pole position. To ale nebylo vše. Pršelo i v závodě a Vettel si stylem start-cíl dojel senzačně pro vítězství. Zároveň to bylo první vítězství i pro stáj Toro Rosso, která o stupně vítězů rozhodně ještě moc nebojuje. Vettel se tak stal nejmladším jezdcem, který kdy vyhrál Grand Prix až do roku 2016, kdy jej ve Velké ceně Španělska překonal Max Verstappen.\n\n17. července 2008 bylo oznámeno, že Sebastian Vettel přestupuje z týmu Toro Rosso do Red Bullu. Tuto sezónu se mu velice vedlo. Získal celkem 8 pódií (4x1.místo, 2x2.místo, 2x3.místo) a stal se vicemistrem (2. místo).\n\nVettelovi nezačala sezóna zrovna dobře. V Bahrajnu vyhrál kvalifikaci, ale kvůli technice se v závodě propadl na 4. místo. Problémy s technikou ho doprovázely i v dalším závodě, který nedokončil. Vyhrál až následující závod v Malajsii. Dál střídal dobré s horšími výsledky. V Turecku se při předjíždění srazil s týmovým kolegou Webberem, což vedlo k vyostření jejich vztahu. Závod ve Valencii s přehledem vyhrál. Při závodě ve Velké Británii dostal na úkor Webbera nové přední křídlo, své totiž rozbil. Závod ale dokončil až na 6. místě po chybném startu. V deštivé Velké ceně Belgie při předjíždění měl kolizi s monopostem Jensona Buttona a dojel 15. Po tomto závodu začal být odepisován a skoro nikdo už mu nevěřil. V Itálii ale už dojel čtvrtý po riskantní jízdě, kdy absolvoval skoro celý závod na jedné sadě pneumatik a vyměnil je až kolo před koncem. V Singapuru byl z celého pole jediný, kdo stíhal Alonsa a dojel druhý. Japonsko se neslo ve znamení deště a Vettelova jasného vítězství. Okruh v Koreji byl zbrusu nový, dokončený těsně před závodem. Vettel vedl skoro celý závod, ale 10 kol před koncem mu vypověděl službu motor. Nakonec se zjistilo, že se zlomila ojnice. Celý svět formule jedna šokovalo chování Vettela, který prohlásil těsně po závodu, že mu je to už jedno. V Brazílii si bez potíží dojel pro vítězství. Poslední závod v Abu Zabí byl klíčový pro získání mistrovského titulu. Vettel měl před startem nejmenší šanci na to získat titul. Vettel ale postavil na hlavu všechny prognózy. Jelikož zvítězil, Alonso se vinou chybné taktiky propadl na sedmé místo a Webber dojel až za Alonsem, německý pilot získal titul mistra světa. Stal se tak nejmladším šampionem v historii. Za celou sezónu dosáhl na 10 pole position, pět závodů vyhrál, dvakrát byl druhý a třikrát třetí. Po sezóně se stal Sportovcem Německa a Evropy.\n\nPro Vettela začala sezóna dominantně. Vyhrál první dva závody. V Číně kvůli opotřebovaným pneumatikám skončil druhý za Hamiltonem. Následující tři závody vyhrál, přestože ve Španělsku bojoval s Hamiltonem. V Kanadě po celý závod vedl, ale v posledním kole chyboval a dostal se před něj Jenson Button. Ve Valencii opět vyhrál. V Silverstonu po zastávce v boxech dokončil druhý, na konci závodu na něj útočil týmový kolega Webber, ale podle pokynu týmu dojeli v tomto pořadí. V Německu získal čtvrté místo a poprvé v sezoně tak nestál na stupních vítězů. V Maďarsku dojel na druhém místě. V Belgii zvítězil a další dvě výhry si připsal i v Itálii a Singapuru. V Singapuru mu chyběl jeden bod k obhájení titulu mistra světa. Ten získal třetím místem v Japonsku. Stal se nejmladším dvojnásobným mistrem světa. V Koreji byl tým Red Bull poprvé v sezoně poražen v kvalifikaci. Vettel ale po startu z druhého místa ve čtvrté zatáčce prvního Hamiltona předjel a vyhrál celý závod. Red Bull tak obhájil prvenství v Poháru konstruktérů. V Abú Zabí poprvé Vettel neprojel cílovou rovinkou po defektu v druhé zatáčce po startu, i když Pirelli prošetřovalo co stálo za defektem pravé zadní pneumatiky, nedošlo k žádnému závěru.\n\nPo šestém místě v kvalifikaci na Grand Prix Austrálie se probojoval díky strategii zastávek v boxech na druhou příčku. Šestou příčku obsadil i v kvalifikaci na GP Malajsie, kde skončil kvůli proříznuté pneumatice na nebodované jedenácté pozici. V kvalifikaci Velké ceny Číny se nedostal do závěrečné části a skončil jedenáctý. V závodě si polepšil na páté místo, když se v závěru propadl ze druhé příčky. Po pole position vyhrál Velkou cenu Bahrajnu, k čemuž mu dopomohlo i zajetí nejrychlejšího kola závodu. Díky této výhře a zisku 25 bodů se ujal průběžného vedení Poháru jezdců. V GP Španělska ze 7. místa dokončil šestý, když musel absolvovat trest průjezdu boxy, protože v části trati, kde byly vyvěšeny žluté vlajky, dostatečně nezvolnil. V monacké kvalifikaci obsadil desátou příčku a díky odlišné strategii vybojoval čtvrté místo. Při GP Kanady se z pole position propadl na 4. místo. V GP Evropy vybojoval pole position a závod vedl až do 33. kola, kdy ho zradila technika a musel odstoupit. V GP Velké Británie si ze 4. místa v kvalifikaci dojel pro 3. místo v závodě. Při GP Německa se ze 2. pozice v kvalifikaci propadl na 5. místo. V GP Maďarska se ze 3. místa propadl také na 4. Při GP Belgie startoval z 11. místa, ale v závodě se probojoval až na konečné 2. místo. V Itálii závod nedokončil. Další čtyři závody v Singapuru, Japonsku, Koreji a Indii však vyhrál. V Abú Zabí dojel 3. Při GP USA si dojel pro 2. místo. Před posledním závodem vedl v průběžném pořadí šampionátu před Fernandem Alonsem o 13 bodů. V Brazílii se kvalifikoval 4. ale v prvním kole po kontaktu s Brunem Sennou dostal hodiny a propadl se až na konec pole. Probojoval se však na 6. místo a protože Alonso dojel druhý, získal Vettel o pouhé 3 body svůj 3. mistrovský titul v řadě.\n\nTučně – Pole position\n\"Kurzívou\" – Nejrychlejší kolo závodu\n\n"}
{"id": "237594", "url": "https://cs.wikipedia.org/wiki?curid=237594", "title": "Jiří Bartl", "text": "Jiří Bartl\n\nJiří Bartl (* 22. října 1963) je bývalý český fotbalista, fotbalový trenér a funkcionář.\nJeho synem je fotbalista Daniel Bartl.\n\nV sezoně 1985/1986 získal s prvoligovým klubem TJ Vítkovice mistrovský titul. Po šesti letech odešel z Vítkovic do Francie, kde hrál v sezoně 1991/1992 nižší soutěž. Následující sezonu 1992/1993 hrál za Baník Ostrava. Podzimní část sezony 1993/1994 hrál za FK Třinec, jarní pak za Kaučuk Opava. V samostatné české soutěži stihl za tým Opavy odehrát 37 utkání, v nich vstřelil 12 branek. Poté už se do první ligy nepodíval. Už za Československa odehrál Bartl v první lize 167 zápasů, v nichž vsítil 39 gólů.\n\nV lednu 2007, po odstoupení Vlastislava Marečka z důvodu vážné nemoci, se stal hlavním trenérem Teplic. V jarní části vybojoval tým pod vedením trenérské dvojice Bartl, Horňák 46% možných bodů (o jedno procento méně než Mareček, Bartl v podzimní části) a klub s ním ukončil spolupráci. V sezóně 2007/2008 vykonával funkci sportovního manažera ve Zlíně a zároveň trenéra zlínské „juniorky“.\n"}
{"id": "237597", "url": "https://cs.wikipedia.org/wiki?curid=237597", "title": "Ečigo (provincie)", "text": "Ečigo (provincie)\n\nProvincie Ečigo (: 越後国; \"Ečigo no kuni\") byla stará japonská provincie ležící v severním Japonsku na pobřeží Japonského moře. Tvořila nejsevernější část správního okruhu Hokurikudó (北陸道). Sousedila s provinciemi Uzen, Iwaširo, Kózuke, Šinano a Eččú. Na jejím území se dnes rozkládá prefektura Niigata, ke která patří i ostrov Sado, jenž byl dříve samostatnou provincií.\n\nOd roku 752 zabírala provincie Ečigo stále stejné území až do svého zrušení.\n\nBěhem období Sengoku ovládal provincii Ečigo Kenšin Uesugi a jeho dědici. Později se provincie stala lénem příbuzných Iejasua Tokugawy.\n"}
{"id": "237599", "url": "https://cs.wikipedia.org/wiki?curid=237599", "title": "Svatý Tarsicius", "text": "Svatý Tarsicius\n\nSvatý Tarsicius byl římský chlapec, tajný křesťan za dob pronásledování prvotní církve.\n\nTarsicius byl Říman, malý chlapec, který žil v době pronásledování prvotní církve. Když byla zajata jedna skupina křesťanů, kněží řešili, jak jim před smrtí donést alespoň svaté přijímání. Bylo jim jasné, že dospělé, kteří by se chovali podezřele, by vojáci prohledávali. Tarsicius, kterému v té době bylo asi 12 let, se nabídl, že svaté přijímání vězněným donese, vycházel z předpokladu, že malý chlapec nebude tak nápadný. Tak opravdu dostal pouzdro s eucharistií (tzv. „bursu“) a pověsil si ji na krk pod oblečení.\n\nCestou jej zastavila skupinka vrstevníků, se kterými se znal, ale křesťané to nebyli. Zvali ho, ať si s nimi jde hrát, ale on nechtěl. Chlapci viděli, že pod oblečením něco úzkostlivě skrývá, ihned došli k názoru že je to křesťan a začali ho bít. Seběhli se k tomu další lidé, kteří se k bití nebohého Tarsicia také přidali. Uviděl to římský voják, také tajný křesťan, lidi rozehnal, že prý chlapce předá k potrestání.\n\nMísto toho jej zanesl k sobě domů a ošetřoval ho. Tarsicius mu z posledních sil předal bursu a úkol donést svaté přijímání vězněným, poté z bursy obdržel svaté přijímání on sám z rukou vojáka a zemřel. Voják pak dokončil jeho úkol.\n\n"}
{"id": "237603", "url": "https://cs.wikipedia.org/wiki?curid=237603", "title": "Tarsicius", "text": "Tarsicius\n\nTarsicius či Tarcisius je staré latinské jméno. Početnost užívání té které verze jména se v různých jazycích liší, např. v anglicky mluvících zemích převažuje varianta \"Tarcisius\", čeština zase používá téměř výhradně tvar \"Tarsicius\". Jméno a jeho odvozeniny je stále živé mezi katolíky a v románských jazycích, k čemuž přispívá úcta ke sv. Tarsiciovi, patronu ministrantů.\n\nV Česku jde o jméno raritní, v roce 2007 je nosili tři obyvatelé nebo registrovaní cizinci, další tři pak nesli variantu Tarsicio.\n\n\n\n"}
{"id": "237604", "url": "https://cs.wikipedia.org/wiki?curid=237604", "title": "Radek Basta", "text": "Radek Basta\n\nRadek Basta (* 3. březen 1971 Čeladná) je bývalý český profesiionální fotbalista.\n\nV československé lize nastoupil za Baník Ostrava a Duklu Banská Bystrica celkem ke 41 zápasům, v nichž vsítil dvě branky. V samostatné české lize si připsal 8 startů za Vítkovice.\n\nDruhou nejvyšší soutěž hrál za Bohumín a Baník Ratíškovice. V MSFL nastupoval za Kyjov a Ratíškovice.\n\nV ostravském Baníku si pětkrát zahrál také Pohár UEFA (1989/90: 4 / 0, 1990/91: 1 / 0).\n\n"}
{"id": "237606", "url": "https://cs.wikipedia.org/wiki?curid=237606", "title": "Sergio José Bastida", "text": "Sergio José Bastida\n\nSergio José Bastida (* 3. září 1979, Rawson, Argentina) je argentinský fotbalový záložník, momentálně působící ve švýcarském klubu FC United Zürich.\n\nDo povědomí českých fotbalových fanoušků se dostal v roce 1997, kdy přišel do FK Teplice. Za celou sezonu však nastoupil pouze v sedmi zápasech a po sezoně byl poslán do Blšan. Tam odehrál zápas pouze jeden a opustil českou ligu.\n\nHrát odešel do Švýcarska, konkrétně do týmu FC Lugano. V týmu působil až do roku 2002. Za celé toto působení odehrál 85 ligových zápasů, ve kterých vstřelil 22 branek. Ve Švýcarsku působil i poté s výjimkou let 2005–2007, kdy hrál na Kypru, konkrétně v týmech APEP a Nea Salamis Famagusta FC. V zemi helvétského kříže hrál také za tým FC Zürich, FC Aarau, FC Wil, FC Wohlen, SC Kriens, FC United Zürich.\n\n"}
{"id": "237612", "url": "https://cs.wikipedia.org/wiki?curid=237612", "title": "Mistrovství světa v sudoku 2006", "text": "Mistrovství světa v sudoku 2006\n\nMistrovství světa v sudoku 2006 bylo vůbec prvním světovým šampionátem v tomto sportu a konalo se ve městě Lucca v Itálii ve dnech 10.–12. března 2006. \n\nZúčastnilo se jej 88 hráčů z 22 zemí. Mistryní světa se stala Češka Jana Tylová. Do finálové špičky se z 5. pozice dostal také další Čech Robert Babilon.\n\n"}
{"id": "237613", "url": "https://cs.wikipedia.org/wiki?curid=237613", "title": "MultiMediaCard", "text": "MultiMediaCard\n\nMultiMediaCard (MMC) je standard paměťové karty s technologií paměti flash. Vyvinuta byla v roce 1997 firmami Siemens AG a SanDisk. Je založena na patentu firmy Toshiba (paměť NAND), čímž je dosažena její menší velikost, než u systémů založených na pamětích NOR firmy Intel (CompactFlash). MMC je velká přibližně jako poštovní známka: 24 mm × 32 mm × 1,4 mm. MMC používá 1 bitové sériové rozhraní, novější verze používají 4 nebo dokonce 8 bitová rozhraní.\n\nObvykle jsou MMC karty používány jako paměťová média v přenosných zařízeních, dají se snadno přenést a přečíst do osobního počítače. Například digitální fotoaparát používá MMC k ukládání fotografií, později, přes čtečku paměťových karet, se fotky přenesou do PC.\n\n\n"}
{"id": "237615", "url": "https://cs.wikipedia.org/wiki?curid=237615", "title": "MiG-35", "text": "MiG-35\n\nMikojan MiG-35 (v kódu NATO \"Fulcrum-F\") je ruský víceúčelový stíhací letoun navržený konstroukční kanceláří Mikojan. Označovaný je jako stíhací letoun generace 4++ a jde se o další vývoj stíhaček MiG-29M/M2 a MiG-29K/KUB.\n\nZpočátku se uvažovalo, že by moderní MiGy-35 mohly v ruském letectvu nahradit zastaralé stroje MiG-29. Ale v roce 2011 se objevila informace, že letectvo od tohoto záměru ustoupilo kvůli vysokým provozním nákladům i vysoké ceně letadla. Jednotkové náklady MiGu-35 tehdy činily 1 mld. rublů, v přepočtu asi 24 mil. eur. V průběhu následujících let začaly být staré MiGy-29 nahrazovány těžkými stíhačkami Su-30SM. V současnosti Rusko plánuje obstarat 24 letadel, aby zvýšilo šanci na vývoz MiGu-35 na světovém trhu. Šest z těchto letadel nebude zařazeno do ruského letectva, ale připadne akrobatické skupině Striži. \n\n Rusko\n\n\n\n\n"}
{"id": "237617", "url": "https://cs.wikipedia.org/wiki?curid=237617", "title": "Giambattista Vico", "text": "Giambattista Vico\n\nGiambattista Vico nebo Giovanni Battista Vico (vysl. \"džambatista víko\", 23. června 1668, Neapol – 23. ledna 1744, Neapol) byl italský filosof, historik a právník, zakladatel filosofie dějin a jeden z prvních myslitelů kulturního vývoje národů a společnosti.\n\nVico se narodil v rodině knihkupce, ve škole vynikal, takže mohl přeskakovat ročníky, ale z jezuitské gramatické školy pro špatné zdraví i nespokojenost se školou odešel a vzdělával se sám jako autodidakt. Od roku 1686 byl vychovatelem, 1699 se oženil a stal profesorem rétoriky na univerzitě v Neapoli. Roku 1734 se stal historiografem neapolského krále Karla III. a 1741 se pro špatné zdraví stáhl do soukromí.\n\nVico byl originální myslitel, který velmi mnoho četl, ale všechny inspirace přijímal po svém a kriticky. Tak byl silně ovlivněn Descartem, nicméně odmítl jeho představu, že by kritériem pravdy mělo být jasné a zřetelné poznání. Pravdivé je podle něho to, co jsme sami udělali; občanský život – podobně jako matematika – je založen na konstrukcích. Descartova racionální metoda je důležitá, nelze ji však uplatnit v politice nebo v občanském životě; to by bylo jako „zbláznit se podle pravidel rozumu“, chtít ve spletité skutečnosti postupovat jako podle pravítka.\n\nAni poznání nemůže postupovat jen racionální „geometrickou“ metodou, neboť v něm hraje podstatnou roli intuice a představivost. Vico tak rozlišoval raná čili „poetická“ – to znamená především tvořivá – období jednotlivých kultur, jimž odpovídá i poetické náboženství, poetické právo a podobně, a období racionální, kdy se lidé naučili používat rozumových nástrojů, což vedlo ke zdokonalování společnosti a růstu blahobytu. Nicméně časem se tím tyto kultury vyčerpají a upadají do „druhého barbarství“, „barbarství reflexe“.\n\nCivilizace se vyvíjejí cyklicky ve třech fázích: božské, hrdinské a lidské. Každé z nich odpovídají specifické politické a společenské rysy a také literární prostředky. V božské fázi lidé chápou prostřednictvím porovnání, trop a metafor, v heroické prostřednictvím metonymií a synekdoch, jimž odpovídají feudální a monarchické instituce. Lidskou fázi charakterizuje demokracie a ironická reflexe. Tyto tři fáze se mohou opakovat a tvoří „věčné schéma dějin“.\n\nFilosofie a věda stojí proti sobě, neboť v oblasti lidských zájmů je jen málo toho, co lze racionálně ověřit a odvodit z axiomů. Věda je založena na ověřování, kdežto společnost potřebuje „společný smysl“, \"sensus communis\", podle něhož se lidé ve světě orientují a mohou také jednat. Vico zdůrazňuje aristotelskou „praktickou moudrost“ čili fronésis, která dokáže obě oblasti překlenout a spojit. V lidském a společenském životě hrají hlavní roli pravděpodobnost a okolnosti a pravdivé není to, co jasně poznáváme, nýbrž co dokážeme udělat (lat. \"verum et factum convertuntur\").\n\n\n\nVicovo hlavní dílo, „Základy nové vědy“ (\"Scienza nuova\"), vyšlo roku 1725 a podruhé 1730, nevyvolalo však valný zájem. Teprve později začalo působit a významně ovlivnilo další myšlení o společnosti. Vica četl Montesquieu, Rousseau a pravděpodobně i Diderot, schéma tří fází převzal Auguste Comte, navázal na něj Herder, Goethe, Coleridge, Hegel a Marx, v moderní době zejména Benedetto Croce, Bertrand Russell, Samuel Beckett, Isaiah Berlin, Karl Löwith a Marshall McLuhan. James Joyce napsal: „Když čtu Vica, moje představivost roste, což se neděje při četbě Freuda nebo Junga.“ Z českých badatelů se mu věnoval především Jaroslav Kudrna.\n\nVico představuje jakýsi most mezi humanismem a osvícenstvím. Jeho dílo je živé v literární vědě a Vico se pokládá za jednoho z objevitelů historické dimenze společnosti a její evoluce, ze zakladatelů filosofie dějin, kulturologie, sociologie a konstruktivismu.\n\n\n"}
{"id": "237618", "url": "https://cs.wikipedia.org/wiki?curid=237618", "title": "Niepokalanów", "text": "Niepokalanów\n\nNiepokalanów je polský klášter minoritů několik kilometrů od města Varšava. Patří k mladším klášterům.\n\nKlášter vznikl na konci 20. let 20. století. Jeho stavbu inicioval sv. Maxmilián Kolbe, aby zde mohl pěstovat mezi řeholníky Mariánskou úctu a věnovat se apoštolátu tisku.\nKlášter se skládal z dřevěných dlouhých bloků. V některých se bydlelo, v jiných byla tiskárna a v jiném kaple. Tyto budovy měly být, dle přání sv. Maxmiliána, co nejjednodušší, aby se po čase musely obnovovat. Tímto chtěl spolubratry a především sebe směrovat k pokoře.\nV klášteře panoval čilý pracovní ruch, protože časopisy zde vydávané, především „Rytíř Neposkvrněné“ - vycházely v obrovském nákladu a veškerou práci v tiskárně obstarávali mniši.\nZvláštností kláštera bylo to, že v něm žilo mnohokrát více řeholníků, než bylo v minoritských klášterních komunitách obvyklé. Za II. světové války byl klášter uzavřen a sv. Maxmilián podstoupil mučednickou smrt v Osvětimi.\n\nKlášterní komunita v Niepokalanowě funguje dodnes. Především má v úctě sv. Maxmiliána, dodnes zachovávají jeho původní kapli a při klášteře existuje Maxmiliánovo malé muzeum.\n"}
{"id": "237619", "url": "https://cs.wikipedia.org/wiki?curid=237619", "title": "Enrique Iglesias", "text": "Enrique Iglesias\n\nEnrique Miguel Iglesias Preysler (* 8. května 1975, Madrid) je španělský popový zpěvák. \n\nTento 187 centimetrů vysoký zpěvák se narodil slavnému zpěvákovi Juliu Iglesiasovi a modelce Isabele Preyslerové. V osmi letech se přestěhoval za svým otcem do Miami. Rok studoval na obchodní univerzitě, potom se rozhodl pro vlastní pěveckou kariéru. V roce 1995 vystupoval pod pseudonymem Enrique Martinez, který měl přicestovat ze Střední Ameriky do Španělska. Tuto falešnou identitu si vytvořil proto, aby nebyl pod palbou kritiky.\n\nJeho první španělsky zpívané album \"Enrique Iglesias\" mělo velký úspěch, prodalo se ho přes 6 miliónů kusů a Enrique za něho získal ocenění Grammy. Než natočil své první anglické album, stal se slavným především v latinském světě. Za krátko se stal velmi oblíbeným, když někam přijel při svém turné, měl vždycky vyprodáno. Jeho alba se začala prodávat po miliónech, získal mnoho ocenění (Grammy, American Music Awards, Premios Lo Nuestro) a dokonce se stal slavnější než jeho rodiče. Nejvíce ho proslavila píseň \"Bailamos\", kterou nahrál pro soundtrack k filmu Willa Smithe \"Wild Wild West\". Jeho první anglické album \"Enrique\" bylo v USA dvakrát platinové a platinové nebo zlaté ve 32 zemích po celém světě. Jeho velkou oblíbenost dokládá fakt, že zpíval na akcích jako je Live Earth.\n\nEnrique Iglesias svá alba natočil ve čtyřech jazycích španělsky, anglicky, portugalsky a italsky. Oblibu měl i na Taiwanu, v Rusku, a na Středním východě. \n\nO jeho oblibě a umění svědčí i to, že si zahrál s Antoniem Banderasem, Salmou Hayek a Johnnym Deppem ve filmu \"Once Upon A Time In Mexico\" a také účinkoval jako host v několika seriálech (např. „Jak jsem poznal vaši matku“, nebo „Dva a půl chlapa“).\n\nOd roku 2003 je jeho přítelkyní bývalá ruská tenistka Anna Kurnikovová.<br>\nDne 16. prosince 2017 se jim narodila dvojčata Nicholas a Lucy.\n\nEnrique Iglesias nahrával dvojjazyčné album \"Euphoria\", které bylo vydáno v červenci 2010. Je nazpíváno napůl v angličtině a napůl ve španělštině.\n\n\n\n\n"}
{"id": "237624", "url": "https://cs.wikipedia.org/wiki?curid=237624", "title": "Friedrich Hartjenstein", "text": "Friedrich Hartjenstein\n\nFriedrich Hartjenstein (3. srpna 1905, Piene – 20. října 1954 Metz) byl německý důstojník Waffen-SS a válečný zločinec. Nejznámější je díky svému působení jako velitel koncentračního tábora Auschwitz II (Birkenau) v letech 1943-1944. Během své služby u Waffen-SS dosáhl hodnosti SS-Obersturmbannführer (\"podplukovník\").\n\nFriedrich Hartjenstein se narodil 3. srpna roku 1905 v dolnosaském městě Piene jako nejstarší syn místního ševce, Friedricha Hartjensteina staršího a jeho ženy Else (rozená Reubock). V roce 1912 nastoupil na místní základní školu, z níž přešel v roce 1920 na místní reálné gymnázium, kde o dva roky později odmaturoval.\n\nNásledně začal pracovat v zemědělství, kde se živil jako správce zboží. Hartjenstein se následně rozhodl vstoupit v polovině prosince roku 1926 do Reichswehru, kde byl zařazen jako vojín k 16. rotě od 17. pěšího pluku (\"Infanterie-Regiments Nr. 17\"). V tu dobu spadal pluk pod 6. divizi generálporučíka Leopolda von Lebedura a jeho rota byla umístěna ve městě Celle. K počátku října následujícího roku byl Hartjenstein převelen k 2. rotě od svého pluku do Braunschweigu.\n\nZde strávil následující dva roky a bylo rozhodnuto jeho nadřízenými, že bude zařazen do plukovního ročního poddůstojnického výcviku v Celle. Po jeho dokončení se Hartjenstein vrátil zpět ke své 2. rotě do Braunschweigu a na jaře roku 1931 byl povýšen do hodnosti desátníka (\"Unteroffizier\"). Následující roky stoupal Hartjenstein rychle po služebním žebříčku a k počátku října roku 1934 dosáhl hodnosti nadrotmistra (\"Oberfeldwebel\").\n\nV polovině prosince roku 1935 byl Hartjenstein přeložen v rámci armády k jezdectvu, kde byl se svojí původní hodností zařazen jako nadrotmistr jezdectva (\"Oberwachtmeister\") ke 4. jízdnímu střeleckému pluku (\"Kavallerie-Schützen-Regiment 4\"). V téže roce si 5. ledna vzal za ženu svojí snoubenku Auguste Eckhardtovou.\n\nNásledně během roku 1938 absolvoval školící kurz na armádní odborné škole pro vojenskou správu a hospodaření v Iserlohe, po jehož dokončení byl v prosinci téhož roku povýšen do hodnosti poručíka v záloze (\"Leutnant der Reserve\") a následně z armády propuštěn. \n\nHartjenstein se k počátku ledna následujícího roku rozhodl vstoupit do Waffen-SS, kde byl s hodností SS-Oberscharführer (nadrotmistr SS) zařazen ke SS-Totenkopfverbände. Jeho prvním služebním postem se mu stal 2. pluk SS „Brandenburg“ (SS-Totenkopfstandarte „Brandenburg“) pod velením SS-Standartenführera Paula Nostitze. Zde byl za nedlouho povýšen do hodnosti SS-Obersturmführera (nadporučík SS) a převzal velení 10. roty. S tímto plukem se následně zúčastnil tažení v Polsku v září roku 1939. Zde jednotka sloužila k odchytávání zbloudilých vojáků polské armády, ale také k terorizování a vraždění polské inteligence, kněží, židů a politických představitelů.\n\nK počátku listopadu roku 1939 byla vytvořena bojová divize SS „Totenkopf“ pod velením SS-Gruppenführera Theodora Eickeho a právě pluk SS „Brandenburg“, kde Hartjenstein sloužil byl použit k vytvoření 2. pěšího pluku SS (\"SS-Totenkopf-Infanterie-Regiment 2\") z této divize. Hartjenstein byl zařazen ke 14. rotě, která byla specializovaná na protitankový boj.\n\nV létě následujícího roku se divize SS „Totenkopf“ zapojila do západního tažení, avšak ze začátku jen jako záložní jednotka. Brzy však byla odvelena na frontu a zúčastnila se pod velením SS-Standartenführera Heinze Bertlinga bojů v Belgii. Hartjenstein si za velení své roty vysloužil za zásluhy Železný kříž II. třídy.\n\nK počátku června roku 1940 byl ve velení roty vystřídán a následně převelen do štábu divize, která dostala rozkazy k přesunu na východní frontu. Zde byl v polovině ledna následujícího roku Hartjenstein jmenován velitelem obranného perimetru štábu celé divize SS Totenkopf. Ve funkci zůstal necelé dva měsíce a poté byl jmenován velitelem zásobování divize, kde nahradil SS-Obersturmbannführera Ericha Tschimpkeho. Za tuto službu obdržel také Hartjenstein později Železný kříž I. třídy a následně byl převelen ke 3. pěšímu pluku SS (\"SS-Totenkopf-Infanterie-Regiments 3\") ze své divize, kde byl jmenován velitelem I. praporu. K počátku listopadu roku 1941 byl pak povýšen do hodnosti SS-Sturmbannführera (\"major SS\"). \n\nDivize poté bojovala dále na východní frontě pod velením Skupiny armád Sever a účastnila se útoku na Lenningrad. Následně se Hartjenstein dostal se svým praporem a zároveň i celou divizí SS „Totenkopf“ a dalšími německými jednotkami do obklíčení v Děmjanské kapse a bojoval zde až do srpna roku 1942, kdy byl letecky dopraven do Německa.\n\nK 1. září byl Hartjenstein přidělen ke správnímu a hospodářskému úřadu SS (\"SS-Wirtschafts- und Verwaltungshauptamt\") generála SS Oswalda Pohla, který měl mj. na starost i správu koncentračních táborů. Zde bylo rozhodnuto, že bude dále zařazen ke skupině úřadů D (\"Amstgruppe D\") SS-Brigadeführera Richarda Glückse, který se konkrétně zabýval veškerými záležitostmi ohledně koncentračních táborů.\n\nNejprve působil v koncentračním táboře Sachsenhausen, v roce 1939 byl velitelem posádky SS v pracovním táboře Niedernhagen-Wewelsburg. V letech 1940-1942 sloužil v SS-Totenkopf, mj. se také účastnil bojů na východní frontě. 1. září 1942 byl převelen na Inspektorát koncentračních táborů (\"Inspektorat des Konzentrationslager\"), kde byl velitelem batalionu táborových stráží (\"Führer des SS-Totenkopfbataillon\"). Po přeložení do Birkenau působil nejprve ve funkci velitele posádky SS a později jako velitel Auschwitz II (od 22. listopadu 1943 do 15. května 1944). Poté byl převelen na stejnou funkci do KL Natzweiler-Struthof, kterou zastával do 27. února 1945. Do konce války pak byl velitelem cvičných pluků SS.\n\nNa konci války byl Hartjenstein zajat britskými jednotkami a následující rok strávil v zajetí. Dne 1. června 1946 byl odsouzen válečným tribunálem ve Wuppertalu k doživotnímu trestu odnětí svobody za popravu čtyř členů hnutí odporu. Za necelý týden byl ovšem znovu souzen, neboť bylo zjištěno, že dal rozkaz k popravě válečného zajatce, příslušníka britského královského letectva. V tomto případě byl odsouzen k trestu smrti zastřelením.\n\nNásledně byl ale vznesen požadavek od francouzské jurisdikce na vydání. Zde byl Hartjenstein souzen za zločiny spáchané během své služby jako velitel koncentračního tábora Natzweiler-Struthof na severovýchodě Francie. I v tomto případě byl vynesen rozsudek trestu smrti, avšak k samotné popravě nedošlo, neboť Friedrich Hartjenstein utrpěl 20. října roku 1954 infarkt, na jehož následky ve věznici v Metách zemřel.\n\n\n\n\n"}
{"id": "237626", "url": "https://cs.wikipedia.org/wiki?curid=237626", "title": "Pýcha", "text": "Pýcha\n\nPýcha (též povýšenost, namyšlenost, zpupnost, latinsky \"\") je vlastnost spočívající v nadhodnocení vlastní osoby. Prakticky všechny etické a náboženské systémy pohlížejí na pýchu negativně. Křesťanství ji jmenuje jako první ze sedmi hlavních hříchů a považuje ji za prapůvod všeho zla. Opakem neřesti pýchy je ctnost pokory.\n\n\n"}
{"id": "237627", "url": "https://cs.wikipedia.org/wiki?curid=237627", "title": "Richard Gere", "text": "Richard Gere\n\nRichard Tiffany Gere (* 31. srpna 1949, Filadelfie, Pensylvánie, USA) je americký filmový herec.\n\nNarodil se v Philadelphii v USA v anglicko-irské rodině. Jeho otec, Homer George Gere, vlastnil malou pojišťovnu a jeho žena, Doris Anna Tiffany, byla žena v domácnosti. Pochází z pěti dětí, má tři sestry a jednoho bratra. Má také nevlastního bratra, Němce Henryho Januszewskiho.\n\nV roce 1967 absolvoval střední školu \"North Syrakus\", kde vynikal v gymnastice a hudbě (hrál na klavír, kytaru a trubku), a vstoupil na \"Universitu Massachusetts Amhest\", kde si vybral jako obor filozofii a východní náboženství, školu ale opustil po dvou letech.\n\nSvoji první hlavní roli obdržel v roce 1973 a poté se v 70. letech objevil v hollywoodské sexuálně laděné detektivce \"Looking for Goodbar\" (1977). Dostal také hlavní roli ve filmu \"Nebeské dny\" (\"Days of Heaven\") z roku 1978. Jeho herecká kariéra a popularita začaly prudce stoupat po roce 1980 zejména díky úspěšnému filmu \"American Gigolo\" z roku 1982. Později se stal mužem, jenž se objevoval pravidelně na hlavních stranách amerických módních časopisů.\n\nOzvěna jeho rolí v 80. letech kolísala mezi úspěchem a neúspěchem. Po uvedení filmu \"Vnitřní záležitosti\" (\"Internal Affairs\") v roce 1996 a světově proslulého romantického snímku \"Pretty Woman\" (\"Hezká žena\", 1990), kde hrál po boku Julie Robertsové, zůstal na výsluní a dostal role ve filmech z 90. let. Byly to snímky jako \"Sommersby\" v roce 1993, \"Prvotní strach\" (\"Primal Fear\", 1996) a v roce 1999 \"Nevěsta na útěku\". Časopis \"People\" jej v roce 1999 jmenoval „nejsvůdnějším živým mužem“.\n\nV roce 2002 obdržel Zlatý glóbus za film \"Chicago\" a hrál ve filmech \"Nevěrná\" (\"Unfaithful\") a \"Proroctví z temnot\" (\"The Mothman Prophecies\"), které byly vcelku úspěšné.\n\nByl zvolen “mužem roku” (\"Man of the Year\") pro rok 2006.\n\nV letech 1991-1995 byl ženatý s modelkou Cindy Crawfordovou. Poté si v roce 2002 vzal za manželku modelku a herečku Carey Lowellovou po sedmileté známosti. Má s ní syna Homera Jamese Jigmea Gerea, který se narodil v roce 2000. Jejich manželství však bylo v roce 2016 rozvedeno. V roce 2018 se oženil se španělskou publicistkou jménem Alejandra Silva.\n\nRichard Gere je dobře znám jako buddhista a aktivní zastánce tibetského dalajlámy. Je také vytrvalým obhájcem lidských práv v Tibetu. Angažoval se i v mezinárodní kampani pro Tibet. Propaguje také boj proti příčinám a nebezpečím AIDS hlavně v Indii, o této záležitosti aktivně jednal i s prezidentem USA Georgem W. Bushem a žádal jej o podporu při výzkumu této nemoci.\n\nZačátkem července 2015 (2. až 6. 7.) se zúčastnil 50. Mezinárodního filmového festivalu v Karlových Varech. Z rukou Jiřího Bartošky během zahajovacího ceremoniálu převzal cenu Křišťálový glóbus, když krátce před tím před ředitelem festivalu poklekl. Během tohoto pobytu v Česku navštívil i Loket a Prahu.\n\n"}
{"id": "237629", "url": "https://cs.wikipedia.org/wiki?curid=237629", "title": "Lakomství", "text": "Lakomství\n\nLakomství či lakota (latinsky \"avaritia\") je přehnané lpění na majetku, nekontrolovaná touha hromadit majetek a neochota dělit se byť i jen o neupotřebitelné přebytky. Zahrnuje nenasytnost, hrabivost, chamtivost, včetně nečestných metod konsolidace majetku jako podvody, krádeže a úplatkářství. Vyznačuje se nezdravou touhou akumulovat co největší majetek a realizováním této touhy. Negativum lakoty tkví v stavění majetku a osobního prospěchu nad důležitější hodnoty, neschopnost nebo neochota pomoci těm, kteří pomoc potřebují, neschopnost darovat a nic za to nechtít.\n\nŘada etických a náboženských systémů považuje tuto vlastnost za neřest, náleží mezi sedm hlavních hříchů definovaných scholastickou filosofií. Je to hřích přemíry. Opakem lakoty je altruismus, solidarita, skromnost, štědrost (latinsky \"liberalitas\").\n\nChamtivost, v překladu Bible kralické \"lakomství\", je Novým zákonem popisována jako vlastnost, před níž je třeba se varovat. Mezi křesťany nemá být chamtivost nejen provozována, ale ani zmiňována . Chamtivý člověk do Božího království nevejde.\n\nNový zákon klade rovnítko mezi chamtivost a touhu po nadbytku, spoléhání na nahromaděný majetek; učí, že pokud člověk neuzná za dobré poznávat Boha, vydá ho Bůh jeho myšlení. Jedním ze způsobů, jak se to projeví je to, že člověk propadne chamtivosti.\n\n\n\n"}
{"id": "237631", "url": "https://cs.wikipedia.org/wiki?curid=237631", "title": "Velebit", "text": "Velebit\n\nVelebit je vápencové pohoří ležící u chorvatského pobřeží Jaderského moře severně od přístavu Zadar. Je součástí dinárského systému. Pohoří má tvar mohutné hradby táhnoucí se ve směru severozápad – jihovýchod, tedy rovnoběžně s pobřežím.\n\nPro chorvatské obrozence představovalo pohoří Velebit symbolickou hráz, která oddělovala kulturní centra země (Záhřeb a Dubrovník) fyzicky od sebe.\n\nChorvatská válka za nezávislost (1991–95) se rovněž podepsala na tváři Velebitu. Na severních svazích pohoří se nacházely oblasti obývané Srby, kteří na počátku války vyhlásili odtrženeckou tzv. Srbskou Krajinu, již chorvatská armáda až v průběhu ofenzívy v létě 1995 dobyla zpět. Dodnes jsou některé severní svahy mimo hlavní hřeben zaminované.\n\nAdministrativně pohoří spadá pod Zadarskou a Licko-senjskou župu. Na západě je pohoří ohraničeno Jaderským mořem, na východě je vymezeno Lickou krasovou plošinou. Severně položené sedlo Vratnik odděluje Velebit od pohoří Velika Kapela. Kaňon řeky Zrmanja tvoří jižní hranici. Svou celkovou délkou 145 km a šířkou až 100 km patří mezi jedno z nejmohutnějších pohoří Chorvatska. Zaujímá plochu 2 247 km², z toho 41 km² leží nad hranicí 1 600 m.\n\nSe táhne od sedla Vratnik po sedlo Veliki Alan (1 412 m). V této části najdeme oblast Rožanski kukovi. Jedná se o divoký skalní labyrint skalnatých útvarů těch nejdivočejších tvarů. Také zde leží jedna z nejhlubších propastí na světě – Lukina jama (hloubka 1 392 m). V okolí turistické chaty Zavižan leží známá Velebitská botanická zahrada soustřeďující veškerou floru Velebitu.\nSe rozkládá mezi sedlem Veliki Alan a sedlem Oštarijska Vrata (927 m). V této části hor leží údolí Štirovača dlouhé 8 km sevřené ze všech stran zalesněnými svahy – přísná přírodní rezervace. Ve střední části Velebitu se nalézají výhledové vrcholy jako Šatorina (1 624 m) a Bačič kuk (1 304 m).\nSe může pochlubit nejvyššími vrcholy celého pohoří – Vaganski vrh (1 758 m) a Sveti Brdo (1 753 m). Největší atraktivitou jižní části masivu je národní park Velika a Mala Paklenica. Jižní Velebit končí vápencovým masivem Tulove grede nedaleko sedla Mali Alan (1 044 m).\n\n\nVelebit má málo povrchových toků a prameny často vysychají. Vzhledem k vápencovému reliéfu mají vodní toky podobu ponorných řek (Lika, Ričica). Ty se většinou vlévají do moře ve formě podmořských vyvěraček. Hlavním tokem je řeka Zrmanja, která ústí do Novigradského moře.\n\nFloraPestrou floru pohoří můžeme rozdělit do dvou pásem – středoevropské a středozemní. Setkáme se zde s velkým počtem endemických rostlin. Nejznámějším je \"Degenica velebitica\", která roste na vrcholu Plan. Z ostatních rostlin se setkáme s rododendrony, protěží a s množstvím omamně vonících bylin, např. se šalvějí.\nFaunaRovněž velebitská fauna je neobyčejně bohatá na druhy, které nenajdeme nikde jinde, hlavně mezi brouky a motýly. Celkově se dá říci, že Velebit je pohořím motýlů. Ze zástupců velkých šelem se zde můžeme setkat s medvědem, kterých je zde na 80 kusů. Vyprahlý vápencový terén je bohatý na výskyt hadů a to i jedovatých.\n\nPohořím prochází dálnice A1, hlavní hřeben překonává 5,7 km dlouhým tunelem Sveti Rok.\n\nTuristika má ve Velebitu dlouholetou tradici a pro Chorvaty má pohoří symbolickou hodnotu národních hor. Napříč horami vede přes 100 km dlouhá trasa tzv. \"Velebitski planinarski put\", který má 16 kontrolních bodů. V celém pohoří slouží v současnosti 10 horských chat, další 4 objekty jsou dočasně uzavřeny. Mimořádně pestrá příroda, národního parku Velike a Male Paklenice, přitahuje každoročně mnoho návštěvníků. Nejvyšší vrcholy, které jsou přece jen trochu vzdálenější lokalitou, navštíví však velmi málo turistů.\nJsou to dvě až 400 metrů hluboké soutěsky, sevřené mezi kolmé vápencové stěny. Svým způsobem ojedinělé kaňony Velika a Mala Paklenica jsou asi nejznámějším terénem pohoří Velebit. Pro své mimořádné přírodní bohatství a neopakovatelné prostředí bylo celé území vyhlášeno v r. 1949 za národní park (\"Národní park Paklenica\").\n\n\n"}
{"id": "237632", "url": "https://cs.wikipedia.org/wiki?curid=237632", "title": "Valois-Orléans", "text": "Valois-Orléans\n\nValois-Orléans je vedlejší rodová linie francouzského královské dynastie Valois. \n\nČlenové rodu Valois-Orléans odvozovali svůj původ od francouzského krále Karla V. a jeho mladšího syna Ludvíka, vévody Orleánského. Zakladatelem rodové linie Valois-Orléans byl Ludvíkův starší syn Karel, vévoda Orleánský. Po vymření hlavní rodové linie Valois vládla tato rodová linie Francii prostřednictvím krále Ludvíka XII. od roku 1498 do roku 1515. Po smrti Ludvíka XII. připadl francouzský trůn další vedlejší rodové linii rodu Valois, linii Valois-Angoulême.\n\n"}
{"id": "237634", "url": "https://cs.wikipedia.org/wiki?curid=237634", "title": "Valois-Angoulême", "text": "Valois-Angoulême\n\nDynastie Valois-Angoulême či jen Valois-Angoulême je vedlejší rodová linie francouzského královského rodu Valois. Členové rodu Valois-Angoulême odvozovali svůj původ od francouzského krále Karla V. a jeho mladšího syna Ludvíka, vévody Orleánského. Zakladatelem rodové linie Valois-Angoulême byl Ludvíkův mladší syn Jan, hrabě z Angoulême. Po vymření hlavní rodové linie Valois a následně i vedlejší linie Valois-Orléans připadl francouzský trůn v roce 1515 Františku I. z rodu Valois-Angoulême (František byl vnukem zakladatele této rodové linie Jana, hraběte z Angoulême).\n\nV osobě posledního francouzského krále z této dynastie Jindřicha III. (v Česku známého jako Jindřich z Valois) vládly krátce v letech 1573-1575 také v Polsku (jako Jindřich I.)\n\nPo vymření rodu Valois-Angoulême v mužské linii připadl francouzský trůn rodu Bourbonů.\n\nFrancouzští králové z rodu Valois-Angoulême\n\n\n\n"}
{"id": "237635", "url": "https://cs.wikipedia.org/wiki?curid=237635", "title": "Imám", "text": "Imám\n\nImám ( ) byl původně titul představeného muslimské obce, později titul všeobecně uznávaného znalce a učitele koránu (asi jako dnešní profesor) – dnes muslimský duchovní, u sunnitů ještě čestný titul zakladatele náboženské nebo právnické školy a u šiítů nejvyšší duchovní představený.\n\nImám také byl do roku 1962 titul duchovního nebo světského nezávislého arabského vladaře na úrovni knížete.\n\nSunnité věří, že prorok měl za úkol přijmout zjevení a že byl taktéž pověřen vedením obce, avšak toto bylo po jeho smrti ukončeno. Naproti tomu šíité tvrdí, že vedením obce byl dále pověřen imám.\n\nNauka o imámech hlásá, že prvním imámem a zároveň prorokem byl Adam, dále to byli například Noe, Abrahám, Mojžíš, Ježíš a Muhammad. Dvanáct imámů, kteří žili po Muhammadově smrti, jsou čistě jen imámy a nikoli proroky. Prvním imámem byl v šiitské tradici Alí. Druhým byl jeho syn Hasan, který se nechal uplatit a předal úřad imáma svému bratrovi Husajnovi, jenž je považován za třetího pravověrného imáma. Husajn byl však zajat po bitvě u Karbalá. V zajetí moc života neužil, jelikož byl popraven a jeho hlava vystavena na dvoře Umajovců v Damašku. Čtvrtým imámem byl jeho syn Ali, Zajn al-Ábidín, který přežil jako malý chlapec bitvu u Karbalá. Pátým imámem byl Muhammad al-Bákir, jenž byl stejně jako otec politicky neprůbojný. Nakonec byl otráven. Šestým imámem byl jeho syn Dža'far as-Sádik. Ten je vysoce ceněn, neboť šlo o váženého intelektuála. Šíři jeho znalostí dokládá i skutečnost, že vyučoval Abu Hanafiju či Málika ibn Anase. Období jeho života můžeme rozdělit na dvě etapy. V první etapě si za vlády umajovců upevňoval své postavení a ve druhé etapě za Abbásovců se musel skrývat, neboť byl pronásledován.\n\nJeho syn Músá al-Kázim se stal sedmým imámem. Po jeho smrti se imamátu ujal jeho syn Alí ar-Ridá, který byl pozván na abbásovský dvůr a byl jmenován korunním princem. Devátým imám je Muhammad at-Takí, který byl synem Ar-Ridy. Byl údajně otráven svou manželkou, dcerou abbásovského chalífy. Desátý imám, Alí al-Hadí, žil v jakémsi domácím vězení, kam byl deportován abbásovským chalifou. Tam žil spolu se svým synem, jedenáctým imámem, jenž na základě této události dostal přízvisko Askarí (armáda). Jmenoval se Hasan al-Askarí. Údajně měl syna imama Muhammada al-Mahdího, který se ztratil a má se znovu objevit. Šíitští dvanáctníci věří, že nezemřel, ale byl ukryt bohem a že je to mahdí, spasitel lidstva a očekávají jeho příchod v soudný den.\n\nVšech 12 prvních imámů pocházelo z kmene Banu Hášim tj. současní Hášimovci\n\n\nŠíité argumentují, že úřad imámů je důležitý a oprávněný z těchto důvodů:\n\nPodle šíitské teologie byl Bůh sám osamělý, a proto vyřkl slovo. Ze slova vzniklo světlo a to se rozdělilo na dvě poloviny. Jednou polovinou byl Muhammad a druhou Alí. Z nich vznikly duše, které obsadily těla a následně vzniklo vše pozemské, materiální.\nÚřad imáma má splňovat tři hlavní atributy:\n\nOd šestého imáma se traduje nauka, že imám nevolí svého nástupce, ale ten je volen Bohem. Imám se pouze od Boha dozví jméno svého nástupce. Zajímavostí je, že na světě může být v jeden čas pouze jeden imám, takže nástupce se stává imámem až po smrti předchozího.\nProblematická byla také otázka zjevení, neboť zjevení příslušelo pouze prorokům, avšak pokud se imám vyjádřil k něčemu, co nebylo v Knize, či hadithech, šlo o tzv. boží našeptávání, neboli nižší zjevení a to bylo nutno akceptovat, neboť imám je neomylný.\n"}
{"id": "237636", "url": "https://cs.wikipedia.org/wiki?curid=237636", "title": "Kolonizace Europy", "text": "Kolonizace Europy\n\nPlán na kolonizaci Europy, čtvrtého největšího měsíce Jupitera, navrhl Projekt Artemis. Podle něj mají vědci Europu osídlit v iglú, navrtat ledovou kůru a zkoumat podpovrchový oceán. V plánu se také diskutuje o možnosti využití vzduchové kapsy pro lidskou kolonizaci. Povrchové základny na Europě by mohly být postaveny z nafukovacích konstrukcí. Výzkum Europy a jeho podpovrchového oceánu by byl prováděn za pomoci ponorek.\n\nS kolonizací Europy jsou však spojené některé obtíže. Jeden takový vážný problém je vysoká koncentrace radiace z Jupitera, která je asi desetkrát silnější než má zemský Van Allenův radiační pás. Člověk by nemohl přežít v blízkosti povrchu Europy dlouhou dobu bez velmi silné protiradiační ochrany. Dalším problémem je fakt, že povrchová teplota Europy se běžně pohybuje okolo -170 stupňů Celsia. Kolonizátoři by museli vystoupit a sestoupit z povrchu velmi rychle (ačkoliv ne zatímco by Europa procházela Jupiterovou magnetosférou) a přebývat ve stanovišti pod povrchem měsíce.\n\n"}
{"id": "237639", "url": "https://cs.wikipedia.org/wiki?curid=237639", "title": "Měření", "text": "Měření\n\nMěření je kvantitativní (číselné) zkoumání geometrických, fyzikálních a dalších vlastností předmětů (jevů, procesů), obvykle porovnáváním s obecně přijatou jednotkou. Výsledkem měření je tedy číslo, které vyjadřuje poměr zkoumané veličiny k jednotce, spolu s uvedením té jednotky. Význam měření je hlavně v tom, že:\n\nV širším slova smyslu, ve společenských vědách, v ekonomii aj. se měřením rozumí jakékoli kvantitativní zkoumání, například dotazníkovým šetřením, jehož výsledky lze zpracovávat statisticky. V tomto ohledu lze tedy libovolné měření charakterizovat jako způsob získávání číselných informací o okolí či o pozorovaných jevech a procesech.\n\nMetaforicky se mluví o „měření sil“, tj. přímém porovnání schopností například v zápase.\n\nMěření se užívá v běžném životě, v technice i ve vědě, v mnoha různých odvětvích a k různým účelům. Měří se různé veličiny i jejich kombinace. Nejjednodušší kvantitativní zkoumání je počítání kusů či výskytů, které se obvykle obejde bez měřicích přístrojů. V ostatních případech se měří měřidly nebo měřicími přístroji a postupy lze rozdělit podle druhu metody.\n\nPři \"absolutní metodě\" ukáže měřidlo hodnotu veličiny přímo (např. měření hmotnosti na elektronické váze, měření elektrického odporu ohmmetrem). Při \"relativní metodě\" porovnáváme příslušnou vlastnost měřeného tělesa s jednotkovými tělesy (např. měření hmotnosti na rovnoramenných vahách, měření elektrického odporu můstkovou metodou).\n\n\"Přímá metoda\" spočívá v porovnávání s měřidlem se stejnou vlastností (např. měření délky metrem, měření času stopkami). \"Nepřímá metoda\" spočívá v měření důsledku (účinku) dané veličiny (např. měření teploty pomocí délkové roztažnosti teploměrem, měření elektrického proudu pomocí magnetické síly).\n\nNejjednodušší kvantitativní zkoumání je počítání kusů (angl. \"counting\"), které však obvykle nepovažujeme za měření. Měření určité veličiny jakožto porovnávání vyžaduje jednotku této veličiny. Pro měření délek (délkových rozměrů) se jako jednotky nejprve užívaly rozměry lidského těla: palec, stopa, loket, sáh. Délku tak bylo možno vyjádřit počtem těchto jednotek, případně i jejich zlomky. Pro jiné fyzikální veličiny – například hmotnost, teplotu – však takové přirozeně dané jednotky nejsou a bylo třeba je vytvořit. Jednotky měření však mají tím větší význam, čím více lidí s nimi pracuje, a vyžadují tedy nějakou dohodu.\n\nUrčitou dohodu o společně užívaných a tedy srovnatelných jednotkách si patrně nejdříve vynutil obchod. Už od starověku obchodníci měřili délky, plochy, objemy a zejména váhy, a to pomocí konvenčních jednotek (karát, libra, pinta apod.). Starověká věda měřila úhly, jenže úhlový stupeň, vzniklý rozdělením plného úhlu na 360 dílků, se jí nezdál být konvenční. Do vědeckého provozu se měření pomocí konvenčních jednotek dostalo teprve v novověku a první pokus o mezinárodní standardizaci jednotek udělala až Francouzská revoluce (mezinárodní metr). Tvůrci metru se však také ještě domnívali, že jednotka nemůže být pouze konvenční, a tak se ji pokusili odvodit z rozměrů Země. Brzy se však ukázalo, že jednotka musí být stanovena daleko přesněji, než tehdy dokázali Zemi změřit, takže i metr je fakticky jednotka konvenční.\n\nS rozvojem a vědy a kultury stále roste význam mezinárodně stanovených a všude srovnatelných jednotek. Roku 1874 vznikla soustava CGS, roku 1875 v Paříži Mezinárodní úmluva o metru a roku 1889 soustava MKS, roku 1939 rozšířená na MKSA. Roku 1960 byla přijata soustava SI, která ovšem z praktických důvodů připouští i užívání dalších, vedlejších a odvozených jednotek.\n\nK získávání informací o okolním světě je člověk vybaven základními smysly, ty jsou však z hlediska kvantitativního posuzování pozorovaných jevů velmi omezené. Proto jsou zapotřebí zvláštní měřící prostředky. Měřit je možné přímo, prostým přikládáním jednotky (krokováním vzdálenosti, odměřováním jednotky objemu atd.), měření se však dá výrazně zdokonalit měřicími nástroji (délkové měřítko, kalibrovaná nádoba), případně jednoduchými přístroji (váha). Ze základních veličin bylo nejobtížnější vytvořit zařízení pro měření času, protože vyžaduje „jednotku“ časovou, a tedy pohyblivou. Měření (odměřování) času se zprvu převádělo na měření objemu vyteklé vody (klepsydra), případně písku, nakonec se však vyřešilo sestrojením mechanických hodin. Ty ovšem ve skutečnosti počítají kmity oscilátoru, který je třeba správně nastavit, aby se na ciferníku odečítal čas.\n\nPro postupy nepřímých měření vznikly i další měřicí přístroje (teploměr, tlakoměr, elektrické měřicí přístroje atd.), které často „měří“ nějakou jinou, i když fyzikálně související veličinu (délku rtuťového sloupce, magnetický účinek proudu apod.), takže také potřebují správné kalibrování. Pro kalibrování jsou potřeba normály (například koncové měrky, normálová závaží) a některé měřicí přístroje, například v obchodě, vyžadují ještě úřední cejchování (metry, váhy). Zvláštní význam v oblasti měření zaujímá elektrotechnická měření a počítačová měřící technika, protože hodnoty mohou být změřeny s vysokou přesností a informace o nich lze snadno zaznamenat, resp. přenést.\n\nVýsledek měření se odečítá na stupnici (analogově) nebo přímo čísly na displeji (digitálně). Některá kontrolní měřidla ve výrobě neukazují hodnotu, ale dovolují rychle určit, zde je předmět v určitém rozmezí například délek (kalibry).\n\nI když se běžně hovoří o „přesnosti“ nebo „nepřesnosti“ měření jako o rozdílu správné a naměřené hodnoty, ke „správné“ hodnotě nemáme obvykle jiný přístup než právě měřením. Ve skutečnosti bychom tedy měli rozlišovat mezi těmito pojmy: \n\nChyba měření (anglicky \"measurement error\") je zjednodušeně rozdíl (dříve také \"odchylka\") hodnoty zjištěné měřením od \"pravé/skutečné hodnoty\" měřené veličiny. Každé měření je zatíženo určitou chybou a ke správné hodnotě se pouze přibližuje. Chyby měření lze rozdělit na\n\nEtalon (nebo \"standard\", dříve také \"normál\") je v jednodušším případě fyzická realizace jednotky (metru, kilogramu), od níž se pak odvozují (metrologicky se navazují) druhotné etalony pro běžné použití. Jako etalon napětí se užíval například Westonův článek a u času rotace Země.\n\n\n\n"}
{"id": "237643", "url": "https://cs.wikipedia.org/wiki?curid=237643", "title": "Petr Šlegr", "text": "Petr Šlegr\n\nPetr Šlegr (* 8. července 1977 Kladno) je dopravní odborník, manažer a pedagog.\n\nVystudoval FEL ČVUT v Praze studijní program Elektrotechnika a informatika, obor softwarové inženýrství a působil jako vývojář softwaru, překladatel. Vyučoval informatiku na ČVUT a na Technické univerzitě v Liberci.\n\nOd roku 2006 byl vrchním ředitelem Sekce strategie, veřejné dopravy a ekologie Ministerstva dopravy ČR. Od 1. ledna 2009 přišel o gesci za veřejnou dopravu a do jeho kompetencí nadále spadala jen vodní doprava, družicový navigační systém Galileo a problematika vysokorychlostních železničních tratí.\n\nV letech 2007 – 2009 působil jako předseda Řídícího výboru Českých drah.\n\nV rámci své práce na MD se mj. podílel na přistoupení ČR do Evropské kosmické agentury. Dále se věnoval rozvoji veřejné dopravy (např. přípravě zákona o veřejné dopravě), harmonizaci podmínek mezi silniční a železniční dopravou, rozvoji příměstské železnice (např. projektu modernizace železnice Praha – Kladno s odbočkou na letiště Ruzyně nebo Nového spojení II.) a přípravě výstavby vysokorychlostních železničních tratí.\n\nZ funkce náměstka ministra byl odvolán v dubnu 2009. Na jeho místo byl nominován jiný člen SZ Eduard Havel, který je blízkým spolupracovníkem Martina Bursíka.\n\nByl členem Strany zelených, ve které byl předsedou její dopravní sekce a členem její republikové rady. Byl dlouhodobým kritikem tehdejšího vedení SZ zejména předsedy Martina Bursíka a předsedkyně poslaneckého klubu SZ Kateřiny Jacques. Byl signatářem tzv. Demokratické výzvy v SZ. V dubnu 2009 ze SZ vystoupil a od té doby není členem politické strany ani hnutí.\n\nPo odchodu z Ministerstva dopravy založil v roce 2009 nevládní neziskovou organizaci zaměřenou na propagaci železnice a veřejné dopravy pojmenovanou Centrum pro efektivní dopravu, kterou od jejího založení vedl. Vedle komentování událostí v oblasti dopravy se podílel na vydání dvou publikací o železnici a organizaci konferencí.\n\nOd 1.5.2012 byl Šlegr jmenován náměstkem generálního ředitele Správy železniční dopravní cesty pro modernizaci dráhy. K 30.6.2013 byl Šlegr generálním ředitelem Jiřím Kolářem odvolán, jako jeden z neoficiálních důvodů bylo uváděno, že se Šlegr příliš věnoval přípravě vysokorychlostních tratí v ČR. Do prosince 2014 působil jako ředitel odboru přípravy staveb.\n\nPetr Šlegr je vedoucí autorského týmu knihy Rychlá železnice i v České republice, spoluautor publikace Příměstská železnice páteř veřejné dopravy a autor námětu dokumentárního filmu Švýcarská veřejná doprava.\n\n"}
{"id": "237645", "url": "https://cs.wikipedia.org/wiki?curid=237645", "title": "Athesans-Étroitefontaine", "text": "Athesans-Étroitefontaine\n\nAthesans-Étroitefontaine je obec na východě Francie v departementu Haute-Saône v regionu Franche-Comté.\n"}
{"id": "237647", "url": "https://cs.wikipedia.org/wiki?curid=237647", "title": "Cheb (hrad)", "text": "Cheb (hrad)\n\nChebský hrad je románská falc v Chebu se zachovanou věží a patrovou kaplí a zbytky paláce postavená pro císaře Fridricha Barbarossu kolem roku 1180. Od roku 1970 je chráněna jako kulturní památka, v roce 2017 byla prohlášena národní kulturní památkou. V roce 2018 byla zahájena rekonstrukce.\n\nNávrší nad řekou Ohří bylo osídleno už v devátém století, kdy se zde nacházelo slovanské hradiště, které přetrvalo až do počátku dvanáctého století. Z té doby se na dnešním nádvoří našly dva slovanské hroby kryté neopracovanými kameny. Na jednom z nich je vyryt kříž. V první polovině dvanáctého století si na hradištní akropoli nechal postavit kamenný hrad Děpolt II. z Vohburgu. Roku 1165 připadlo Chebsko císaři Fridrichu Barbarossovi, který zde nechal postavit výstavnou falc. Po připojení k českému království se falc stala královským hradem, ale král Václav II. nechal na protějším břehu Ohře postavit nový Václavský hrad a původní falc byla nadále pouze udržována. Větší přestavbou hrad prošel až na konci 15. století a zejména po třicetileté válce, kdy byl opevněn barokními valy a bastiony. V roce 1742 hrad těžce poškodilo francouzské vojsko. Nepoškozená zůstala jen kaple.\n\nPředchůdcem románského hradu bylo raně středověké hradiště s odhadovanou rozlohou 2,5 ha. Jeho pozůstatky zanikly při pozdějších stavebních úpravách, ale archeologické průzkumy odkryly zbytky opevnění tvořeného dřevohlinitou hradbou s roštovou konstrukcí a čelní zdí postavenou z nasucho kladených kamenů. Hradbu zesilovala dvojice šest a osm metrů širokých příkopů. Součástí hradiště byl pravděpodobně kostel.\n\nPůvodní hrad pánů z Vohburgu byl zřejmě dvoudílný, ale podobu předhradí neznáme. V hradním jádře je archeologicky doložena existence čelní hradby, za kterou volně stály dvě okrouhlé věže. Obytné stavby při obvodových hradbách byly zřejmě zasypány při stavbě barokní pevnosti. Při přestavbě Fridricha Barbarossy zůstala základní podoba hradu zachována, ale byla stržena jižní okrouhlá věž, kterou nahradil čtverhranný bergfrit (tzv. Černá věž). Na severní straně vznikl částečně dochovaný palác s císařským sálem v prvním patře. Před palácem volně stojí patrová kaple svatého Erharta a Uršuly. Během úprav v patnáctém století byl palác zvýšen o hrázděné patro a v parkánu nad řekou byly postaveny okrouhlé věže: Mlýnská a Skalní.\n\n\n"}
{"id": "237648", "url": "https://cs.wikipedia.org/wiki?curid=237648", "title": "Lavočkin La-15", "text": "Lavočkin La-15\n\nLavočkin La-15 (označení v továrně č. 21: Izdělije 52, kód v rámci USAF/DOD: Type 21, v kódu NATO \"Fantail\") byl sovětský lehký frontový stíhač. První prototyp stroje, který byl původně nazván jako La-174, vzlétl 8. ledna 1948. Pro snadnou pilotáž a elegantní tvar dostal od sovětských pilotů jméno „Lastočka“ (vlaštovka). Sériově se začal vyrábět od srpna 1948 a kromě základní verze byly vyráběny i dva kusy dvojmístné cvičné verze La-15UTI, které se však sériové výroby nedočkaly. Stroje byly vedle MiGů-15 použity v korejské válce, ovšem ukázala se jejich základní slabina, a tou byla jejich nestabilita při přistávání na nezpevněných plochách.\n\n\n\n\n"}
{"id": "237650", "url": "https://cs.wikipedia.org/wiki?curid=237650", "title": "Lavočkin La-160", "text": "Lavočkin La-160\n\nLavočkin La-160 Strelka byl první sovětský pokusný celokovový středoplošník se šípovitým křídlem a příďovým zatažitelným podvozkem.\n\nPrototyp byl postaven v letech 1946–1947, který poprvé vzlétl 1. června 1947. Stroj však byl příliš malý, aby unesl palivo pro účinnější dolet, další slabinou byla jeho nedostatečná možnost nést větší množství nábojů pro zbraně větší ráže. Letoun se stal poslední Lavočkinovou konstrukcí se „stupňovitým“ trupem. Letové testy byly ukončeny již v září 1947.\n\n\n"}
{"id": "237652", "url": "https://cs.wikipedia.org/wiki?curid=237652", "title": "Roklanské jezero", "text": "Roklanské jezero\n\nRoklanské jezero (německy \"Rachelsee\") jezero v Bavorsku, je jedno z osmi šumavských ledovcových jezer. Leží na německé straně Šumavy na jihovýchodním svahu Velkého Roklanu, v nadmořské výšce 1071 m, má plochu 5,7 hektarů a největší hloubku 14 m.\n\nZ jezera vytéká potok Seebach, který mění jméno na Große Ohe a je hlavní zdrojnicí řeky Ilz.\n\nNad severozápadním břehem se tyčí impozantní jezerní stěna. Na jejím vrcholu se nachází se v nadmořské výšce 1212 m Roklanská kaplička. Je dřevěná, pečlivě udržovaná a otevírá se od ní hezký výhled na jezero.\n"}
{"id": "237653", "url": "https://cs.wikipedia.org/wiki?curid=237653", "title": "Lavočkin La-150", "text": "Lavočkin La-150\n\nLavočkin La-150 byl první čistě proudový stíhač Lavočkinovy kanceláře, který se dočkal realizace. Využíval poznatků německé techniky, kterou se Sovětům podařilo ukořistit v závěru druhé světové války. Používaný motor RD-10 byl kopií a rozvinutím německé konstrukce Junkers Jumo 004. První prototyp stroje vzlétl 11. září 1946. Poté probíhaly zkoušky a letoun se poprvé představil veřejnosti 1. května 1947 na prvomájové manifestaci. Přesto, že výkony stroje byly vcelku dobré, La-150 se z důvodu vibrací při vyšších rychlostech sériově nevyráběl.\n\n\n"}
{"id": "237654", "url": "https://cs.wikipedia.org/wiki?curid=237654", "title": "Druhá světová válka (Churchill)", "text": "Druhá světová válka (Churchill)\n\nDruhá světová válka \"(1948-1953, The Second World War)\" je stěžejní šestisvazkové historické dílo britského státníka a spisovatele Winstona Churchilla. Za toto dílo v roce 1953 obdržel Nobelovu cenu za literaturu .\n\nJde v podstatě o Churchillovy válečné paměti, ve kterých navázal na svou historii první světové války v knize \"Světová krize 1911-1918\" (\"The World Crisis 1911-1918\", 1923–1931), a popsal v nich příčiny a průběh druhé světové války v období od roku 1919 do konce července roku 1945.\n\nO svém díle sám autor prohlásil: \n\nDílo se skládá ze šesti svazků, přičemž každý je rozdělen do dvou částí:\n\n"}
{"id": "237655", "url": "https://cs.wikipedia.org/wiki?curid=237655", "title": "Lavočkin La-250", "text": "Lavočkin La-250\n\nLavočkin La-250 „Anakonda“ byl sovětský dálkový stíhací letoun pro každé počasí s deltakřídlem. První prototyp stroje vzlétl 16. června 1956. Letoun byl úspěšně zalétán, postupně vznikly čtyři prototypy, ovšem ze sériové výroby bylo upuštěno. Jako perspektivnější se ukázal letoun Tupolev Tu-128. La-250 je poslední dokončenou konstrukcí S. A. Lavočkina.\n\n"}
{"id": "237657", "url": "https://cs.wikipedia.org/wiki?curid=237657", "title": "Rolls-Royce Condor", "text": "Rolls-Royce Condor\n\nRolls-Royce Condor byl letecký motor vyvíjený od roku 1918, původně pod označením \"Rolls-Royce G\". Zpočátku se s ním počítalo, mimo jiné, jako s pohonnou jednotkou tehdy vyvíjeného bombardéru \"Handley Page V\" (později H.P.15, typ byl zařazen do služby jako Handley Page V/1500, zprvu projektovaného jako dvoumotorový; kvůli zpoždění vývoje motorů s očekávaným výkonem 600 hp ale projekt byl přepracován pro pohon čtyřmi motory Rolls-Royce Eagle VIII).\n\nVýroba verzí Condor I a II byla zahájena v roce 1920 (resp. 1921). Konstrukce zprvu úzce navazovala na zkušenosti s typy Eagle a Falcon, ale poměrně rychle firma uplatnila řadu změn v konstrukci a po postavení 106 kusů motorů Condor I a II výroba přechází na nové varianty. Mezi lety 1923–1930 se pak vyrábí výkonnější a výrazně zdokonalené motory Condor III, IIIA a IIIB. Ty se od starších verzí liší mj. zvýšeným kompresním poměrem, vyššími otáčkami, překonstruovaným klikovým mechanismem (s jednoduchou a rozvidlenou ojnicí, namísto předchozího řešení s hlavní a zavěšenou vedlejší ojnicí) a překonstruovanou, zesílenou konstrukcí (zejména se jednalo o změny v konstrukci klikové skříně, rovněž byla použita jiná ložiska a kvalitnější materiály). Navíc zcela nové řešení reduktoru s jednostupňovým převodem čelními ozubenými koly se podařilo motor oproti předchozím verzím zkrátit o 485 mm (nový reduktor byl zároveň i lehčí a výrobně jednodušší, tedy i levnější). Sériovou výrobu uzavíraly motory Condor IV a IVA se vzletovým výkonem 750 hp (559,3 kW) při 2000 ot/min, ale těch vzniklo již jen 22.\n\nAčkoliv celková výroba dosáhla jen 327 kusů, lze i tak konstrukci hodnotit jako úspěšnou — po skončení války, po seškrtání obrovských zbrojních zakázek, kdy vojenská letectva dlouho vystačila buď s letouny zkonstruovanými a vyrobenými ještě za války, nebo alespoň na válečné konstrukce mnohdy úzce navazujícími, byla poptávka na trhu jen omezená — kupříkladu konkurenční motor Siddeley-Deasy Tiger, jehož vývoj se zdržel, byl nakonec ještě před dokončením vývoje zrušen protože většinu možných zakázek na motory v této výkonové kategorii na sebe strhla právě firma Rolls-Royce Ltd. s typem Condor.\n\nTyto motory mj. poháněly i letouny Avro 549, Avro 557, Avro 561, Beardmore Inflexible, Blackburn Iris, Hawker Hornbill, Hawker Horsley, Saunders Valkyrie, Short Singapore, Vickers Virginia, Vickers Vanguard, Vickers Vixen, Westland Yelovil či vzducholoď R 100.\n\n\n\n\n\n\n\n"}
{"id": "237660", "url": "https://cs.wikipedia.org/wiki?curid=237660", "title": "Světový esperantský svaz", "text": "Světový esperantský svaz\n\nSvětový esperantský svaz (Universala Esperanto-Asocio, zkratkou UEA) je nejvyšší organizací esperantského hnutí je se sídlem v Rotterdamu. UEA má pobočky v Antverpách, New Yorku, Budapešti a připravuje další v Tokiu. Nynějším předsedou je kanadský profesor Mark Fettes.\n\nSvětový esperantský svaz byl založen roku 1908 Hectorem Hodlerem a od té doby tvoří esperantistické ústředí, které řídí celosvětové hnutí, pořádá světové sjezdy esperanta, odborné konference, patří mezi organizace UNESCO do kategorie B, kde jsou nejvýznamnější světové organizace.\nSvětový esperantský svaz má individuální členy ve sto zemích a je v něm organizováno několik desítek zemských esperantských svazů a další desítky mezinárodních organizací.\nCílem UEA je šířit užívání mezinárodního jazyka esperanta, čímž chce napomoci řešení v mezinárodní komunikaci a usnadňovat tak duchovní a materiální vztahy mezi lidmi, bez ohledu na národnost, rasu, pohlaví, náboženství, politiku nebo jazyk. Mezi svými členy pevný chce rozvíjet pocit solidarity.\nUEA dále pořádání Mezinárodních sjezdových univerzit za účelem zpopularizování vědeckých poznatků pomocí esperanta a podnítit vědeckou literaturu v esperantu.\nUEA má rozsáhlou delegátskou síť o více než čtyřech tisících delegátech na více než třech tisících místech světa, kteří zastupují svaz a bezplatně poskytují pomoc svým členům. Delegátství je čestný úřad a delegáti za svou činnost nepobírají peníze.\nUEA vydává revui \"Esperanto\", která je oficiálním orgánem UEA, každoročně vydává ročenku pod názvo \"Jarlibro\" o čtyřech a pěti stech stranách. Ročenka obsahuje listinu delegátů, zprávy o činnosti, zprávy o různých esperantských svazech, seznam časopisů atp.\nMládežnická sekce (TEJO) vydává revui \"Kontakto\". UEA vydává série \"UN kaj NI\", ve kterých informuje o svých jednáních s OSN a Esperanto-Dokumentoj, příležitostně taky vydává knihy.\n"}
{"id": "237667", "url": "https://cs.wikipedia.org/wiki?curid=237667", "title": "Alžběta Habsburská", "text": "Alžběta Habsburská\n\nNositelky jména Alžběta Habsburská:\n"}
{"id": "237669", "url": "https://cs.wikipedia.org/wiki?curid=237669", "title": "Hawker Hunter", "text": "Hawker Hunter\n\nHawker Hunter je britský transonický proudový stíhací letoun 2. generace z přelomu 40. a 50 let vyvinutý společností Hawker Aircraft pro Royal Air Force. Navržen byl tak, aby využil výhody nově vyvinutého proudového motoru Rolls-Royce Avon a šípového křídla. Dále byl prvním letadlem poháněným proudovým letounem vyrobeným firmou Hawker, které byl zavedeno do služby u RAF. 7. září 1953 prolomil upravený první prototyp světový rychlostní rekord a dosáhl rychlosti 1 171,01 km/h.\n\nJednomístný Hunter byl uveden do služby v roce 1954 jako denní stíhací letoun a rychle u RAF vystřídal stíhačky první generace jako byly Gloster Meteor a de Havilland Venom. Roli letounou pro každé počasí a noc plnil Gloster Javelin. Postupně také vznikaly vylepšené varianty tohoto typu mimo jiné s lepšími motory a větší kapacitou paliva. Letouny Hunter používaly také dva týmy RAF: „Black Arrows“, kterému se při jedné příležitosti povedla rekordní formace 22 strojů Huntery. Později „Blue Diamonds“, kteří létali s 16 letadly. Hunter byl také široce vyvážen a sloužil celkem ve 21 letectvech.\n\nBěhem šedesátých let byl do služby v roli záchytného stíhacího letounu zaveden nadzvukový English Electric Lightning a Huntery byly přeřazeny jako stíhací bombardéry a průzkumné letouny. Dvoumístné varianty zůstaly ve službě k výcviku a pro vedlejší role u RAF a Royal Navy až do počátku 90. let. Ještě šedesát let po svém uvedení byl stále v aktivní službě a do roku 2014 jej provozovalo libanonské letectvo.\n\nNěkolik provozovatelů letouny Hunter nasadilo v řadě konfliktů včetně suezské krize, adenské krize, indo-pákistánské války v roce 1965 a roku 1971, občanské války v Rhodesii, druhé války v Kongu a řadě arabsko-izraelských válek. Celkem bylo společností Hawker Aircraft a jejím nástupcem Hawker Siddeley vyrobeno 1 972 letounů Hunter; několik strojů bylo vyrobeno na základě licence v zahraničí. V britských službách byl Hunter ve svém hlavním určení nahrazen letouny Lightning, Harrier a Phantom II.\n\nPrvní prototyp \"P.1067\" (sériové číslo WB 188) vzlétl z letiště v Boscombe Down 20. července 1951 se zkušebním pilotem Hawkeru Nevillem F. Dukem. Po zabudování motoru Avon RA.7R o tahu 42,68 kN na režimu přídavného spalování vzlétl jako \"Hunter Mk.3\" 7. července 1953. 7. září téhož roku na tomto upraveném prototypu překonal pilot N. F. Duke světový rychlostní rekord hodnotou 1170,958 km/h. O 12 dní později vytvořil další rekord na 100 km uzavřeném okruhu, který prolétl rychlostí 1141,346 km/h.\n\nDruhý prototyp (WB 195) byl zalétán 5. května 1952 s kompletním zbraňovým systémem a sériovým motorem Avon RA.7 Mk.104. První dva exempláře tvořily předchůdce sériovým strojům \"Hawker Hunter F.1\", třetí prototyp (WB 202), první vzlet 30. listopadu 1952, předcházel sérii \"Hunter F.2\" s motory Sapphire.\n\nCelková produkce varianty F.1 čítala 139 strojů, z nichž první (WT 555) vzlétl s motorem Avon RA.21 Mk.113 o tahu 33,57 kN 16. května 1953. Verze F.2 bylo vyrobeno 45 kusů se záletem prvního exempláře (WN 888) s pohonnou jednotkou Sapphire AS.Sa6 Mk.101 14. října 1953. Obě verze se od prototypu odlišovaly brzdicím štítem na spodní části trupu.\n\n\"Hunter F.4\" vzlétl poprvé 20. října 1954 (WT 701) se zvětšeným obsahem vnitřních palivových nádrží. Dále bylo možno na křídlové závěsníky podvěsit dvě přídavné nádrže po 454 l. Prvních 159 letounů Hunter F.4 létalo ještě s motorem Avon RA.21 Mk.113, následující již měly instalovaný motor Avon RA.21 Mk.115 o stejném tahu, ale s podstatně zlepšeným kompresorem.\n\nStejné úpravy byly provedeny od 46. kusu (WN 954) s motorem Sapphire a takto vznikla varianta \"F.5\" létající od 19. října 1954. Celková produkce verze F.4 v mateřském závodě v Kingstonu i pobočném závodě v Blackpoolu dosáhla 365 letounů a verze F.5 vyráběná v továrně Armstrong Whitworth 105 kusů.\n\nFinální jednomístnou variantu na výrobní lince představoval typ \"Hawker P.1099 Hunter F.6\", jehož prototyp (XF833) vzlétl 22. ledna 1954. Sériový letoun (WW592) s pohonnou jednotkou Avon RA.28 Mk.203 o tahu 44,68 kN byl zalétán 25. března 1955. První stroje opouštěly výrobní závod s křídlem jako předchozí verze, následně byl pro vyloučení klonění zaveden na náběžné hraně pilový zub zvětšující nosnou plochu o 0,843 m², deflektory výšlehu zabraňovaly klopení při střelbě na maximálním dostupu a přestavitelný stabilizátor příznivě ovlivnil ovládání letounu. Včetně prototypu bylo vyrobeno 416 strojů F.6, dalších 93 a 144 letounů převzalo holandské a belgické letectvo z domácí licenční výroby.\n\nNa stroji Hunter F.6 (XF833) byla úspěšně odzkoušena reverzace tahu, zkracující délku přistání na polovinu. U dvou dalších zkušebních letounů (WW594 a WW598) s prodlouženou hrotitou přídí byly jako \"P.1109A\" a \"P.1109B\" určeny ke zkouškám s PLŘS Firestreak.\n\nJednalo se o velice úspěšnou konstrukci, která vydržela po mnoho let ve výzbroji RAF, ať v původních stíhacích verzích (Hunter F.1 až F.6) či jako stíhací bombardér \"Hunter FGA.9\" vzniklý úpravou verze F.6. Byl také používán akrobatickou skupinou \"Black Arrows\", kterou tvořili piloti 111. squadrony RAF a také akrobatickou skupinou švýcarského letectva \"Patrouille Suisse\" s letouny \"Hawker Hunter Mk.58\". Stroj se rovněž hojně exportoval (Rhodesie, Chile, Kuvajt, Libanon, Omán, Katar a Singapur) a také byl vyráběn v licenci. V Holandsku společnostmi Fokker a Aviolanda, v Belgii SABCA a Avions Fairey.\n\nVerze \"Hunter T.7\", \"T.8\", \"T.12\", \"T.52\", \"T.62\", \"T.66\", \"T.67\" a \"T.69\" byly dvoumístné cvičné varianty. Letouny \"Hunter FR.10\" byly průzkumnou verzí FGA.9 a \"Hunter GA.11\" byl operační cvičný letoun Royal Navy s přistávacím hákem.\n\nV květnu 1954 převzala Huntery F.1 43. peruť RAF ve West Raynhamu. Další stroje postupně přecházely do výzbroje 54., 222., 229. a 233. peruti, obdobně letouny F.2 tvořily výzbroj 257., 263. a 1. peruti RAF. Huntery F.4 přešly do výzbroje 54. a 111. perutě, postupně byly přezbrojeny také 3., 4., 14., 20., 26., 43., 66., 67., 71., 74., 92., 93., 98., 112., 118., 130., 222., 234. a 247. peruť. Stroje F.5 pak převzala 1., 34., 41., 56. a 263. peruť RAF.\n\nDánské královské letectvo převzalo 30 letounů F.4 upravených na požadovaný standard \"Hawker Hunter F.51\". Z kontinentální výroby obdrželo nizozemské letectvo 96 strojů F.4, dalších 112 převzalo belgické letectvo.\n\nŠvédské letectvo v červnu 1954 objednalo 120 kusů F.4 pod exportním označením \"Hawker Hunter F.50\", které byly dodávány od léta 1955 do roku 1958. U Flygvapnetu obdržely evidenční čísla 34001 až 34120 a typové označení \"J-34\". Byly přizpůsobeny pro podvěšení dvou protiletadlových řízených střel Rb 324 na vnějších křídelních závěsnících a poháněny motory Rolls-Royce Avon 113 či 115 s tahem 44,56 kN. Postupně byly zařazovány ke čtyřem flygflottilj F8, F9, F10 a F18. Ze stavu letectva byly poslední vyřazeny v roce 1969, kdy je nahrazovaly stroje Saab 35 Draken.\n\nZ výzbroje RAF bylo v roce 1956 odprodáno 16 letounů F.4 do Peru jako \"Hunter F.52\".\n\nHuntery F.6 postupně nahradily u RAF předchozí verze, 12 strojů odkoupilo jordánské královské letectvo, 15 irácké letectvo a 6 převzal Libanon. Pod označením \"Hunter F.56\" převzala Indie mezi říjnem 1957 a únorem 1961 celkem 160 strojů.\n\n\n\n\n\n\n"}
{"id": "237675", "url": "https://cs.wikipedia.org/wiki?curid=237675", "title": "Vídeňský les", "text": "Vídeňský les\n\nVídeňský les ( ) je první horský masiv na samotném východě alpského oblouku, ležící v bezprostřední blízkosti Vídně v Rakousku. Svým charakterem zaoblených zalesněných pahorků jako skutečné Alpy zdaleka nevypadá. Připomene spíše českou Šumavu nebo Beskydy. Celá oblast Vídeňského lesa slouží především Vídeňanům jako přirozené přírodní zákoutí a v rámci „skutečných“ Alp nemá výrazný význam.\n\nVídeňský les byl pravděpodobně obydlen od 8. století. Pod vlivem Avarů se slovanské obyvatelstvo vyrovnalo s germánskou migrací, za kterou vděčí jména některých vesnic jako Döbling, Liesing nebo Gablitz. Vídeňský les byla knížecí honitba, ale začátkem 16. století získala oblast také význam v lesnictví. Od roku 1840 nastal v oblasti také průmyslový rozvoj. V roce 1870 byly předloženy plány pro vykácení většiny lesů, ale to způsobilo rozsáhlý odpor veřejnosti. Vedoucí postavou tohoto odporu byl Josef Schöffel (1832–1910). V roce 1987 primátor Vídně a hejtmani Dolního Rakouska a Burgenlandu podepsali Vídeňské prohlášení celé oblasti Vídeňského lesa za chráněný region.\n\nPohoří zaujímá plochu 1200 km². Město Vídeň tvoří východní hranici masivu. Od sousedních Türnitzských Alp na západě je odděluje údolí říčky Traisen, jižní hranici tvoří tok řeky Gölsen.\n\nGeologicky je pohoří tvořeno především vápencem, který je na severu doplněn červenohnědým pískovcem a břidlicí. V pohoří také nalezneme přírodní jeskyně jako např. Dreidärrischenhöhle (\"jeskyně tří bláznů\").\n\nLesy na severu sestávají z velké míry z buků, dubů a habrů, zatímco v jižním pásmu pohoří jsou to jehličnany, ve většině případů borovice a jedle. Pohoří má i své přírodní parky. A to Föhrenberge (tzn. \"Sosnové hory\") a Sandstein Wienerwald, který leží blízko městečka Purkersdorf, asi 20 km západně od Vídně. Celé území Vídeňského lesa je chráněná oblast, především pak Lainzer Tiergarten (rozsáhlý park obydlený černou zvěří a dalšími lesními zvířaty) a Schwarzenbergpark, který byl vytvořený již během 19. století.\n\nNejvyšším vrcholem je Schöpfl (893 m) vypínající se v jihozápadní části pohoří nad obcí St. Corona am Schöpfl. Na zcela zalesněný vrchol vede silnice z Mitterschöpflu k observatoři Leopolda Figla (pro veřejnost uzavřená). Na vrcholu je vyhlídková věž.\n\n"}
{"id": "237704", "url": "https://cs.wikipedia.org/wiki?curid=237704", "title": "English Electric Canberra", "text": "English Electric Canberra\n\nEnglish Electric Canberra byl britský střední proudový bombardér první generace. Vznikl v druhé polovině 40. let 20. století ve firmě English Electric dle požadavku ministerstva letectví z roku 1944 na následníka úspěšného rychlého bombardéru de Havilland Mosquito. Mezi požadavky patřila vynikající bombardovací schopnost ve vysokých výškách za vysoké rychlosti. Toho bylo částečně dosaženo použitím nově vyvinuté technologie tryskového pohonu. \n\nPo většinu padesátých let mohla Canberra létat ve vyšších nadmořských výškách než kterákoli jiná letadla na světě. V roce 1957 Canberra dosáhla světového výškového rekordu 70 310 stop (21 430 m). V únoru 1951 jiná Canberra dosáhla dalšího rekordu, když se stala prvním proudovým letadlem, které uskutečnilo nepřetržitý transatlantický let. Díky své schopnosti vyhnout se stíhacím letounům s proudovým pohonem a významnému náskoku ve výkonech oproti tehdejším bombardérům s pístovými motory se Canberra stala na exportním trhu populárním letounem, který se dostal do služby mnoha letectev, a to nejen členů Commonwealthu. Typ byl také licenčně vyráběn v Austrálii podnikem Government Aircraft Factories a ve Spojených státech firmou Martin jako Martin B-57. Ta produkovala jak mírně modifikovaný typ B-57A Canberra, tak výrazně modernizovaný B-57B.\n\nKromě toho, že byl letoun schopný nést taktické jaderné zbraně, se ukázalo, že je vysoce adaptabilní a může sloužit v různých rolích jako je taktické bombardování nebo fotografický a elektronický průzkum. Canberry sloužily během Suezské krize, války ve Vietnamu, falklandské války, v indo-pákistánských válkách a četných afrických konfliktech. V několika z nich měla Canberry ve službě každá z bojujících stran. Canberra měla dlouhou životnost a u několika provozovatelů sloužila více než 50 let. V červnu 2006 RAF vyřadilo svou posledního Canberru, 57 let po svém prvním letu. Tři varianty stroje Martin B-57 zůstávají v provozu - provádějí meteorologické práce pro NASA a také zajišťují testování elektronické komunikace (Battlefield Airborne Communications Node nebo BACN) v rámci nasazení do Afghánistánu.\n\nKonstrukce vznikla na základě specifikací B.3/45, vydaných ještě krátce před ukončením druhé světové války, požadující vývoj rychlého lehkého bombardovacího letounu, poháněného proudovými motory. Byl požadován pumový náklad na úrovni typu de Havilland Mosquito B Mk.XVI, tedy alespoň 4000 liber (1814 kg), a akční rádius 800 mil (1287 km). Práce na konstrukci nového typu vedl šéfkonstruktér firmy W. E. W. Petter, CBE, FRAeS (dříve technický ředitel u firmy Westland Aircraft, později přešel k Folland Aircraft, kde zkonstruoval letoun Folland Gnat).\n\nPrvní prototyp \"Canberra A.1\" (s/n VN799) byl zalétán 13. května 1949, za jeho řízením byl \"Wing Commander\" Roland Prosper Beamont, DSO & Bar, DFC & Bar (později CBE, DSO & Bar, DFC & Bar, FRAeS). Stroj poháněla dvojice motorů s axiálním kompresorem Rolls-Royce Avon RA.2 o tahu po 28,90 kN. První prototyp byl zničen při havárii 18. března 1953, avšak při padesátém výročí prvního vzletu Canberry byl jeden ze strojů \"T.Mk.4\" RAF upraven do jeho podoby. Druhá vyrobená Canberra A.2 létala s méně výkonnými pohonnými jednotkami Rolls-Royce Nene o tahu 20 kN. Celkem bylo vyrobeno pět prototypů (poslední s/n XV165).\n\nPrvní sériovou verzi \"Canberra B.Mk.2\" poháněla dvojice motorů Rolls-Royce Avon Mk.101 s tahem po 28,9 kN, jejíž prototyp byl zalétán 23. dubna 1950. Tato varianta s trojčlennou osádkou byla určena k vizuálnímu bombardování. Po vypuknutí války v Koreji v červenci 1950 zadala britská vláda velkosériovou licenční výrobu B.Mk.2 u společností Avro, Handley Page a Short. Do licenční stavby motorů Avon Mk.101 se pak zapojily také firmy Napier, Bristol a Standard Motors. Po ukončení bojů v Koreji zastavily Avro a Handley Page výrobu, každá u 75. stroje. Short pokračoval sníženou kapacitou a později se podílel také na vývoji Canberry. Celková produkce B.Mk.2 dosáhla 430 kusů.\n\nVedle britské produkce probíhala licenční stavba také v Austrálii u Government Aircraft Factory. Vzniklo zde 49 bombardovacích strojů označených \"Canberra B.20\", cvičná australská verze pak nesla označení \"Canberra T.21\".\n\nV jediném exepláři byla postavena \"Canberra B.Mk.5\" (s/n VX185) určená pro vyhledávání a značkování cílů (pathfinder) se zdokonalenou elektronikou a motory Avon Mk.109.\n\nNásledovala bombardovací verze \"Canberra B.Mk.6\" s motory Avon Mk.109 s tahem po 33,37 kN, která měla zvýšenou zásobu pohonných látek z 6 252 na 10 377 l s příslušným prodloužením doletu. English Electric dodal 99 kusů, Short 30.\n\nFotoprůzkumná varianta \"Canberra PR.Mk.3\" (Photographic Reconnaissance) vycházela z bombardovací varianty B.Mk.2. Stroje byly vybaveny kolmou kamerou F.49 s ohniskovou vzdáleností 152 mm a čtyřmi 508 mm kamerami F.52.\n\nDalší fotoprůzkumná varianta \"PR.Mk.7\" vznikla z bombardovací B.Mk.6, na kterou navázala Shortova obměna \"PR.Mk.9\" určená pro výšky nad 15 000 m. Canberra PR.Mk.9 měla zvětšeno rozpětí křídel o 1,2 m a zvětšenou plochu křídel o 7,8 m², což s montáží proudových motorů Avon Mk.206 s tahem po 50,06 kN zvýšilo dostup z běžných 14 600 m u starších PR.Mk.7 na 16 775 m. 23 sériových strojů dodávala firma Short od roku 1958.\n\nAkce taktického charakteru v přízemním letu plnila dvoumístná verze \"Canberra B.(I).8\" (I jako Intruder, později Interdictor) vyvinutá u English Electric. V letounu byly instalovány pohonné jednotky Avon Mk.109, ve vystupujícím snímatelném pouzdře v zadní části pumovnice byly čtyři kanóny Hispano ráže 20 mm. Na dva závěsy pod křídlem se mohly umístit pumy do 454 kg nebo neřízené střely, vnitřní pumovnice pak pojala tři pumy po 454 kg. První prototyp byl zalétán v červenci roku 1954 a vznikl přestavbou stroje B.Mk.5, první ze 74 sériových strojů vzlétl v červenci 1955 s dodávkami od května následujícího roku.\n\nPro taktické letectvo RAF se základnami v NSR, které požadovalo urychlené dodávky strojů B.(I).8, bylo z kapacitních důvodů upraveno několik letounů B.Mk.6 na útočnou variantu \"Canberra B.(I).6\" vsazením pouzdra s kanóny a instalací závěsů pod křídlo. Takto upravené stroje se poprvé objevily v březnu 1955. Na Novém Zélandu u RNZAF nesl tento typ označení \"Canberra B.(I).12\", 66 strojů B.(I).8 dodaných do Indie zde sloužilo jako \"B.(I).58\".\n\nZe starších B.Mk.6 vznikly v roce 1960 přestavbou další bombardovací varianty \"B.15\" a \"B.16\", určené k jednotkám RAF operujícím na Blízkém východě. Úpravy se týkaly především možnosti přízemních letů v horkém podnebí.\n\nCvičné letouny \"Canberra T.11\" a \"T.19\" nesly v upravené přídi radiolokační a střelecký systém stíhacích letounů Gloster Javelin a užívaly se k výcviku jejich osádek. Stroje \"T.17\" byly využívány 360. perutí RAF pro nácvik radioelektronického boje, \"T.18\" přestavěné z verze B.Mk.2 k vlekání vzdušných terčů s navijákem Rushton.\n\nSedm strojů PR.Mk.7 bylo přebudováno na variantu \"T.22\" s radarem Blue Parrot včetně jeho krytu z letounu Blackburn Buccaneer.\n\nPrvní bombardovací stroje Canberra B.Mk.2 byly zařazeny do výzbroje 101. squadrony bombardovacího velitelství RAF v Binbrooku v Lincolnshire, 25. května 1951, kde nahradily letouny Avro Lincoln. První fotoprůzkumné PR.Mk.3 obdržela 540. peruť v roce 1953.\n\nV únoru 1955 se 101. peruť s bombardovacími Canberrami připojila k Letectvu Dálného východu (FEAF). 23. února 1955 pak tato jednotka provedla svůj první proudový bombardovací útok v souvislosti s protikomunistickými boji v Malajsii.\n\nBěhem suezské krize se Canberry RAF z 10. squadrony, společně s letouny Vickers Valiant 148. perutě, ze základen na Maltě zúčastnily úderu na 12 egyptských letišť podél celého průplavu. Na tyto cíle útočily ještě během následujících dvou nocí.\n\n1. července 1961 byly na žádost kuvajtského panovníka na Střední východ odeslány letouny RAF, včetně strojů Canberra B.15, B.16, B.(I).6 a B.(I).8 v rámci ohrožení suverenity ze strany Iráku.\n\nBombardovací Canberry byly ze služeb Royal Air Force definitivně vyřazeny v roce 1970, verze B.(I). postupně na začátku 80. let.\n\nZápadoněmecká vláda objednala v roce 1966 tři stroje Canberra B.Mk.2 pro službu létajících laboratoří u střediska Erprobungsstelle 61 v Manchingu u Ingolstadtu. Jednotka podléhala výzbrojnímu úřadu v Koblenzi spravovaného Bundeswehrem.\n\nLetouny nesly výrobní čísla 6644 (s/n WK130), 6651 (s/n WK137) a 6652 (s/n WK138). Po zařazení do služby u EStelle 61 dostaly její kódová písmena a přidělené evidenční číslo, tedy YA+151, YA+152 a YA+153. Po změně systému označování německých vojenských letadel v roce 1968 pak 00+01, 00+02 a 00+03.\n\nV polovině roku 1970 byly stroje 00+02 a 00+03 předány vojenské organizaci Militärgeograpisches Amt v Bonnu. Protože již nešlo o majetek ministerstva obrany, obdržely poznávací značky určené pro letouny v majetku státu D-9566 a D-9567. Obě Canberry MilGeoAmt vzlétaly z letiště Köln-Wahn a sloužily především k leteckému snímkování a fotogrammetrii. Třetí Canberra byla v roce 1971 přidělena organizaci DFVLR (Německý výzkumný a zkušební ústav pro letectví a kosmonautiku). Později rovněž obdržela novou značku, D-9569 a vzlétala také z Kolína nad Rýnem.\n\nVe druhé polovině roku 1976 západoněmecké Canberry opět prošly změnou označení. Stroj D-9566 se stal 99+34, D-9567 byl změněn na 99+35 a D-9569 nesl označení 99+36.\n\nKe konci své služby v Německu byly speciální fotografické Canberry pronajaty Britům. V roce 1979 např. létaly z letiště Southend a mapovaly pobřeží La Manche a Severního moře. Krátce poté byly vyřazeny.\n\nArgentinské letectvo objednalo ve Velké Británii bombardovací Canberry ze stavu RAF 9. května 1968 v počtu 10 kusů B.Mk.2 a dvě cvičné T.Mk.4. Před dodáním prošly revzí a generální opravou v British Aircraft Company. Upravené stroje nesly exportní označení \"Canberra B.Mk.62\" a \"T.Mk.64\". První dva stroje přeletěly z Británie do Argentiny 17.-20. listopadu 1970, do poloviny roku 1971 byly dodány ostatní. Byly zařazeny k jednotce I escuadrón de Bombardeo, která podléhala Grupo 2 de Bombardeo/Brigada Aérea II na letecké základně General Urquizia v Paraná.\n\nBombardovací letouny nesly trupové označení B-101 až 110, cvičné B-111 (ex WT476) a 112 (ex WT875). Do roku 1982 FAA ztratilo dva stroje při haváriích. Ve druhé polovině dubna 1982 se letka přemístila z Paraná na námořní leteckou základnu Viceadmiral Zar v Trelew.\n\nBojového nasazení se Canberry FAA dočkaly během válečného konfliktu o Falklandy mezi Argentinou a Velkou Británií v roce 1982. Bojové akce začala peruť přesunem třech letounů na základnu Río Grande v Ohňové zemi. 26. dubna odstartovaly B-101 (ex WJ616) s osádkou 1. teniente Ricardo Sproviero a 1. teniente Hugo Moreno, B-102 (ex WJ713) mayor Vivas a mayor Escuedro společně s třetí Canberrou, jejímiž členy byly pilot 1. teniente Mario Baeza a navigátor 1. teniente Jorge Cardo, proti britským lodím u ostrovů Jižní Georgie. Canberra B-101 operaci předčasně ukončila kvůli problémům s přídavnými nádržemi. Nakonec byla celá akce u břehů Jižní Georgie odvolaná pro nepříznivé povětrnostní podmínky.\n\nDruhou akcí argentinských letounů Canberra byl 1. května útok na lodě před Port Stanley. Mise byla provedena ze základny Trelew třemi letouny B.Mk.62. B-102 (ex WJ713) s osádkou capitán Juan Nogueira a capitán Raúl Sanchez, B-110 (ex WJ619) osádky 1. teniente Mario Gonzáles a 1. teniente Eduardo de Inańez, třetí Canberra pak ve složení capitán E.G.Puebla a jeho navigátor 1. teniente George Segat. Stroj B-102 byl při náletu poškozen protiletadlovou raketou z britské lodě, ale dokázal se vrátit na mateřskou základnu. Druhá Canberra byla sestřelena raketou AIM-9 Sidewinder vypálenou z letounu BAE Sea Harrier Lieutenanta Allana Curtisse z 801. squadrony. Oba členové osádky B-110 zahynuli. Také třetí Canberra byla poškozena Sea Harrierem, tentokrát 30 mm granáty kanónů ADEN, které na Argentince vypálil Lieutenant Commander Broadwater. Posádce se podařilo vrátit na Trelew.\n\nO dva dny později odstartovaly z Trelew mayor Vivas a mayor Escuedro na B-102 a 1. teniente Baeza a 1. teniente Cardo na B-104 (ex WH913) k protilodní akci. Tato mise však byla zrušena z důvodu špatně identifikovaných cílů, jelikož se jednalo o argentinské lodě.\n\n26. května odstartovali z další základny I escuadrón de Bombardeo v Río Gallegos pilot capitán Juan Carlos Frejicho s navigátorem/bombometčíkem capitánem Emíliem Marinem společně s osádkami dvou dalších B.Mk.62 ve složení pilot capitán Alfredo Bredeston a navigátor/bombometčík capitán Miguel Sisco a pilot 1. teniente António Mauad s navigátorem 1. teniente Marcelo Sirim k náletu na pozemní cíle v San Carlos. Rovněž tato akce byla z důvodu špatných povětrnostních podmínek odvolaná, avšak na druhý den stejnou operaci zopakovali. Po odhození dvojice pum Mk.17 a čtyřech pum BRP v přízemním letu nad cílem z každého letounu nezaznamenaly letci žádný výsledek.\n\nPilot mayor Ramón Vivas a navigátor mayor Aldo Escuedro odstartovali 27. května z letecké základny Río Gallegos k náletu na pozemní cíle v San Carlos. Jejich B.Mk.62 nesla výzbroj dvou pum Mk.17 a čtveřici pum BRP. Bomby odhodili při nízkém průletu a po splnění úkolu se vrátili zpět.\n\nZe stejné základny odstartovali 29. května pilot 1. teniente Roberto Rivollier a navigátor 1. teniente Jorge Annino s druhou osádkou ve složení pilot J.M.Villada a navigátor J.Pagano opět k útoku na San Carlos, vyzbrojeni čtyřmi pumami Mk.17. Cíl bombardovali přes mraky, výsledek navíc kvůli mlze nepozorovali.\n\nÚtoky na pozemní cíle v San Carlos argentinskými Canberrami pokračovaly 31. května 1982, kdy z Río Gallegos odstartovaly stroje B-101 (R.Sproviero a H.Moreno), B-105 (ex WH702) s osádkou capitán Alfredo Bredeston a capitán Miguel Sisco, B-108 (ex WH886) s osádkou capitán Roberto Pastaran a capitán Fernando Casado. Osádku čtvrté Canberry B-109 tvořily 1. teniente António Muad a 1. teniente Raúl Acosta.\nLetoun s trupovým označením B-101 přerušil akci krátce po startu po ztrátě kontaktu s vedoucím roje a vrátil se na základnu. B-105 a B-109 pumami zasáhly telefonní ústřednu v San Carlos, osádka čtvrté argentinské Canberry po odhození pum Mk.17 ve výšce 200 m nezaznamenala žádný výsledek. Všechny tři stroje se po akci vrátily na Río Gallegos.\n\nPoslední válčný měsíc sporu o Falklandy zahájily Canberry FAA hned 1. června útokem na pozemní cíle na Mount Kent. Technické problémy na B-105 přinutily capitána Juana Carlose Bertoldiho a 1. teniente Jorge Reyese k návratu na letiště Río Gallegos. Zbylé dva stroje B-108 (mayor Jorge Chevalier a 1. teniente Ernesto Lozano) a B-109 (capitán Eduardo García Puebla a 1. teniente Jorge Sagat) po odhozu svých pum zaznamenaly výbuchy cílů na zemi.\n\n4. června se nad Mt.Kent vrátily Canberry pilota capitána Frejicho s 1. teniente José Nicolasem Pagano, pilota M.Baeza s navigátorem J.Cardo a pilota 1. teniente Juanem Herediem s navigátorem 1. teniente Manuelem Gerezem. Do kokpitů dalších dvou strojů usedli pilot capitán Juan Nogueira a navigátor capitán Luis Rodearo a pilot 1. teniente Ricardo Sproviero a navigátor 1. teniente Hugo Moreno. Jelikož bombardovali podle radaru přes mraky, nemohli pozorovat výsledek útoku, po kterém se vrátili na základnu Río Gallegos.\n\nK dalšímu útoku na Mt.Kent odstartovali 5. června A.Bredeston a M.Sisco z Río Gallagos. Druhou Canberru obsadil capitán Juan Carlos Bertoldi a navigátor capitán Raúl Sanchez, třetí pak pilot Daniel Gonzales a navigátor Daniel Hernandez. Akci však přerušili pro nepříznivé počasí.\n\nCanberry B-102, B-105, B-108 a B-109 pak 8. června odstartovaly z Mar del Plata proti lodní přepravě Britů mezi Anscensionem a Jižní Georgií. Každý stroj nesl po dvou pumách Mk.17, které jejich osádky neúspěšně odhodily na liberijský tanker Hercules.\n\n9. června R.Rivollier a J.Annino vzlétli se svou Canberrou spolu se třemi osádkami J.Heredia a M.Gerez, pilot J.C.Bertoldi a navigátor R.Sánchez a pilot J.M.Villada a navigátor mayor Escuedro proti pozemním cílům před Port Stanley, technické problémy však tuto akci přerušily a osádky se v pořádku vrátily na Río Gallegos.\n\nDalším přerušením mise skončil 11. června start pilota R. Vivase s navigátorem 1. teniente Jorgem Rocco, kterou doprovázela ve druhém stroji Canberra osádka capitán Roberto Pastarán a capitán Fernando Casado proti britům u Bluff Cove. Důvodem byly problémy s odhozením přídavných nádrží vedoucího roje.\n\nPrvní akci 12. června odstartovali letci I escuadrón de Bombardeo capitán Alfredo Bredeston s navigátorem 1. teniente Carlosem Mondinem v brzkých ranních hodinách, kdy odstartovali z Río Gallegos k útoku na britské pozice u Bluff Cove. Výsledek odhozu dvou pum Mk.17 nepozorovali.\nDruhou operaci podnikla z Río Gallegos osádka R.Rivollier a J.Annino společně s druhou dvojicí J.Heredia a M.Gerez proti Port Harriet House, misi však byli nuceni ukončit díky silné aktivitě Sea Harrierů v cílové oblasti.\nZe stejné základny pak ve 23:00 odstartovaly Canberry B-102 (capitán García Puebla a 1. teniente Segat) a B-104 (capitán Villada a 1. teniente Pagano) k náletu na britské velitelství u Port Harriet House. Obě dvě osádky cíl identifikovaly, ale výsledek nepozorovaly. Pilot G.Puebla navíc musel unikat před Sea Harrierem, který však nakonec stíhání přerušil pro nedostatek paliva. B-102 nakonec ukončila svou kariéru v roce 1998, kdy byla umístěna v muzeu v Paraná, Canberra B-104 havarovala 13. srpna 1982, rovněž v Paraná.\n\n13. června, den před koncem bojů, pokračovaly stroje B-108 a B-109 v náletech na Port Harriet House, kde sídlilo britské velitelství. Capitán Roberto Pastaran a capitán Fernando Casado odhodili z B-108 pět pum Mk.17, které cíl minuly o několik metrů. Na svou základnu Río Gallegos se však tato Canberra nevrátila, neboť byla sestřelena protiletadlovou řízenou raketou Sea Dart, vypálenou z torpédoborce HMS Exeter. Pilot se zachránil, navigátor F.Cassado zahynul. 1. teniente Roberto Rivollier a 1. teniente Jorge Annino ve druhém letounu cíl rovněž těsně minuli, navíc museli unikat hlídkujícím Sea Harrierům Royal Navy.\n\n\n\n\n\n\n"}
{"id": "237707", "url": "https://cs.wikipedia.org/wiki?curid=237707", "title": "Ferdinand III.", "text": "Ferdinand III.\n\nFerdinand III. je jméno těchto panovníků:\n\nCísař\n\nKrálové\n\nSamostatní vládcové\n"}
{"id": "237708", "url": "https://cs.wikipedia.org/wiki?curid=237708", "title": "Stanoviště velitele", "text": "Stanoviště velitele\n\nStanoviště velitele úseku těžkého opevnění budovaného v rámci československého opevnění. Tato stanoviště se umísťovala do vybraných budov nebo pro tento účel postavených chat blízkých obcí ležících za linii těžkého opevnění.\n\nV projektech se jednalo o dvoupatrovou budovu, stavěnou v I. stupni odolnosti. Často obsahovala i kuchyň. Obranu okolí objektu zajišťovaly lehké kulomety ve zvonech a střílnách pod betonem. Stanoviště velitele bylo umístěno zároveň s místním spojovatelem v týlovém patře objektu. Ostatní místnosti týlového patra jsou shodné s místnostmi v pěchotním srubu.\n\nHorní patro sloužilo jako obvaziště, kuchyně a sklad proviantu. V tomtéž patře také měl ubikace zdravotní personál. Do objektu vedly dva vchody, první byl lomený a shodný s tím u pěchotního srubu a druhý byl přímý vedoucí do obvaziště. V této místnosti bylo místo až pro 14 raněných. Po první pomoci poskytnuté na obvazišti by byli ranění převezeni do nemocnice do vnitrozemí.\n\nZ důvodu přednosti bojových objektů, se žádný z objektů nikdy nepostavil. Výjimku tvoří čtyři podstatně zjednodušená velitelská stanoviště, která byla zbudována na bratislavské ŽS. Jednalo se o jednopatrové objekty. Jedinou ochrannou, kterou objekt disponoval, byla střílna v pancéřových dvířkách a granátový skluz. Interiér objektu vyplňovaly 3 místnosti pro velitele, spojovatelna a ubikace stráží. Pro pozorování objektu byly ve dvou objektech instalovány periskopy. 3 objekty se dochovaly, čtvrtý byl zbourán v 70. letech.\n\n"}
{"id": "237712", "url": "https://cs.wikipedia.org/wiki?curid=237712", "title": "Good Bye, Lenin!", "text": "Good Bye, Lenin!\n\nGood bye, Lenin! je německá filmová komedie s prvky dramatu z roku 2003. Natočil ji režisér Wolfgang Becker podle scénáře, na kterém se podílel společně s Berndem Lichtenbergem. Film měl premiéru 17. listopadu 2003. Snímek získal v Berlíně Evropskou filmovou cenu za rok 2003.\n\nJe 7. říjen 1989 a Německá demokratická republika slaví své 40. narozeniny. Alex si vzal v práci volno a popíjí v parku, zatímco na hlavní třídě duní vojenská přehlídka. Večer se vydává na protirežimní demonstraci. Jeho matka, Christiane Kernerová, která se po emigraci svého muže do Západního Berlína stane zapřisáhlou socialistkou a vstoupí do SED, se chystá na předávání státních cen do Paláce republiky. Cestou do Paláce republiky se její taxík dostane do zácpy vytvořené demonstrací, Christiane vystupuje, protestuje u policistů proti zákroku proti demonstrantům a v tom uvidí svého syna jak je zatýkán Stasi. Postihne ji téměř smrtelná srdeční příhoda a upadne do kómatu.\n\nAlex za matkou pravidelně dochází do nemocnice, kde se seznámí s ošetřovatelkou Larou (pocházející ze Sovětského svazu) a zamilují se do sebe.\n\nChristiane se probere po osmi měsících. Berlínská zeď mezitím padla a doktoři se obávají, že Christiane by další šok nepřežila. Alex se o ní začne starat a spolu s přáteli vytváří falešné televizní zprávy, které přehrává pomocí video přehrávače ukrytého ve vedlejší místnosti. Postupně pro ni vytvářejí takové prostředí, aby nepřišla na to, že starý režim je již v propadlišti dějin, což je velice náročné, protože s příchodem západní marky zmizelo z obchodů veškeré \"socialistické\" zboží.\n\nJednoho dne zesílí Christiane natolik, že může vyjít ven. Alex se svou sestrou Arianou ji rychle najdou a v televizi jí pustí další zprávu, ve které vyhlásí, že západní občané utíkají na východ.\n\nChristiane si přeje jet na chatu a toho večera dostane další infarkt.\n\nKdyž se Christiane probudí, Lara jí poví pravdu. Christiane pochopí, čím vším si musel její syn projít, když pro ni vytvářel odlišný svět a jak moc ji miluje a rozhodne se, že mu neřekne, že to ví.\n\nChristiane o tři dny později v klidu zemře (shodou okolností v den znovusjednocení Německa).\n\n"}
{"id": "237715", "url": "https://cs.wikipedia.org/wiki?curid=237715", "title": "Andre Agassi", "text": "Andre Agassi\n\nAndre Kirk Agassi (* 29. dubna 1970, Las Vegas) je bývalý americký profesionální tenista asyrského původu. Jeho energická hra z něj udělala oblíbence mnoha diváků. Tenisovými fanoušky a hráči je považovaný za jednoho z nejlepších tenistů historie. Dokázal vybojovat prvenství ve všech nejvýznamnějších turnajích: vyhrál všechny čtyři grandslamové turnaje – Wimbledon 1992, US Open 1994, 1999, Australian Open 1995, 2000, 2001, 2003 a French Open 1999. V týmu USA dvakrát vyhrál Davis Cup – 1990, 1992. V roce 1996 získal na Olympiádě v Atlantě zlatou medaili a v roce 1990 vyhrál Turnaj mistrů. Je zatím posledním americkým tenistou, který vyhrál dvouhru na French Open (1999) a na Australian Open (2003). Dále vyhrál 17 turnajů nejvyšší kategorie ATP World Tour Masters 1000, a hrál celkem 94 krát ve finále turnajů ATP, a z toho 61 vyhrál. Šestkrát se stal světovou tenisovou jedničkou, a celkem vedl světový tenisový žebříček mužů ve dvouhře 101 týdnů.\n\nJe jedním ze sedmi tenistů, kterým se podařilo zvítězit ve všech čtyřech turnajích Grand Slamu. Navíc byl jediným tenistou historie, jenž držel \"Golden Slam\", což je označení pro zisk Grand Slamu a olympijské vítězství ve dvouhře (druhým se stal v roce 2010 Rafael Nadal). Jedna ze dvou žen, která Golden Slamu dosáhla, je jeho manželka Steffi Grafová, s níž má dvě děti. S profesionálním tenisem skončil 3. září 2006 po prohře ve 3. kole proti Němci Benjaminu Beckerovi na US Open.\n\nV roce 2011 byl uveden do Mezinárodní tenisové síně slávy.\n\nVe své autobiografii \"Open\" vydané 27. října 2009 přiznal, že během kariéry užil drogu metamfetamin.\nPopisuje v ní také drsné podmínky v Tenisové akademii Nicka Bollettieriho.\n\nV roce 2017 začal trénovat tenistu Novaka Djokoviče.\n\nJeho otec Emmanuel Agassi pocházel z Íránu a reprezentoval rodnou zemi v boxu na olympiádě v letech 1948 a 1952. V USA žil od roku 1952 a pracoval jako číšník. S manželkou Betty měl čtyři děti (Andre je nejmladší), které vedl značně autoritativními metodami ke sportu.\n\nOd roku 1993 byl ve vztahu s herečkou Brooke Shields, se kterou se v roce 1997 oženil. Jejich manželství trvalo dva roky – do roku 1999. V roce 2001 se oženil s Německou tenistkou Steffi Grafovou, a mají spolu syna Jaden Gila a dceru Jaz Elle.\n\n"}
{"id": "237718", "url": "https://cs.wikipedia.org/wiki?curid=237718", "title": "Utumno", "text": "Utumno\n\nVe Středozemi J. R. R. Tolkiena bylo Utumno (v sindarštině \"Udûn\", což v znamená \"peklo\") první baštou Melkora (Morgotha) na dalekém severu Středozemě.\n\nBylo vybudováno v prvním rozkvětu Ardy někdy kolem let 3400 (Jaro Ardy) pod Ered Engrin. V tu dobu Valar vybudovali Dvě Lampy, Illuin a Ormal, ale světla Lamp na Utumno příliš nedosahovala.\n\nUdûn byl základnou Morgotha po dobu 1149 let, odtud zničil Lampy a obsazoval Ardu. Pádem Lamp skončil Věk blaženosti a Valar odešli do střeženého Valinoru. V Utumnu také znetvořil nově probuzené elfy ve skřety.\n\nUtumno bylo zničeno během Dnů blaženosti v roce 1099 ve Válce Mocností, která byla vedena Valar na ochranu elfů. Morgoth byl poražen, Udûn zničen, ale Angband (bašta, jíž velel Sauron, vybudovaná na obranu proti Valar na severozápadě Středozemě) nebyl dostatečně prozkoumán a Sauron tak unikl.\n\nO Udûnu se hovoří také v Pánovi prstenů, kde Gandalf nazve balroga „plamenem Udûnu“.\n"}
{"id": "237721", "url": "https://cs.wikipedia.org/wiki?curid=237721", "title": "Udûn", "text": "Udûn\n\nUdûn (v sindarštině \"Utumno\", v překladu \"peklo\") označuje fiktivní místa ve Středozemi:\n"}
{"id": "237725", "url": "https://cs.wikipedia.org/wiki?curid=237725", "title": "Hudsonův průliv", "text": "Hudsonův průliv\n\nHudsonův průliv (, ) spojuje v Kanadě Hudsonův záliv s Atlantikem.\n\nJe dlouhý přibližně 700 kilometrů. V nejužším bodě je široký asi 120 km, v nejširším jeho šířka činí více než 200 km. Průliv odděluje Baffinův ostrov od severního pobřeží provincie Quebec – poloostrova Labrador, kde je ohraničen Cape Chidley a ostrovem Resolution.\n\nPoprvé popsal úžinu italský mořeplavec Sebastian Caboto v roce 1517. Průliv je však znám pod jménem Henryho Hudsona, který tudy v roce 1610 projel na palubě britské lodi \"Discovery\".\n"}
{"id": "237726", "url": "https://cs.wikipedia.org/wiki?curid=237726", "title": "Římskokatolická církev v Bulharsku", "text": "Římskokatolická církev v Bulharsku\n\nŘímskokatolická církev představuje v převážně pravoslavném Bulharsku jednu z okrajových církví, při sčítání lidu v roce 2001 se k ní přihlásilo 43 811 obyvatel (0,57 % obyvatel). Mimo to zde žije 15 000 katolíků východního obřadu (asi 0,19 % obyvatel). \n\n\n"}
{"id": "237727", "url": "https://cs.wikipedia.org/wiki?curid=237727", "title": "Nestřídmost", "text": "Nestřídmost\n\nNestřídmost či obžerství (\"Gula\") je v nejužším slova smyslu systematické přejídání, v širším významu (ve kterém je v rámci křesťanství bráno jakožto jeden ze sedmi hlavních hříchů) pak nadměrná konzumace nejen jídla, ale též dalších požitků. Zahrnuje pak i různé nežádoucí závislosti: závislost na drogách, počítačových hrách, workoholismus atd. Jako její protějšek mezi ctnostmi je uváděna střídmost.\n\nNa počátku 14. století byla nestřídmost ve výčtu sedmi hlavních hříchů uváděna nejčastěji na prvním místě, později na ni začalo být pohlíženo shovívavěji.\n\n"}
{"id": "237728", "url": "https://cs.wikipedia.org/wiki?curid=237728", "title": "Lenost", "text": "Lenost\n\nLenost (lat. \"acedia\" nebo \"pigritia\") je označení pro duchovní apatii či neochotu k jednání plynoucí z nedostatku motivace jednat. Lenost je opakem činorodosti. Lenivý člověk nevyužívá potenciál svých schopností, není ochotný jednat nebo se starat. Dřív byl nazýván hříchem smutku (\"lat. tristitia\"). Duchovní lenost je odpor a nechuť k duchovním hodnotám. V rámci křesťanství je lenost jedním ze sedmi hlavních hříchů.\n\nO lenosti se v Bibli například píše:\n\nMorgan Scott Peck o lenosti řekl:\n\nNedostatek pohybu z lenosti může vést například k obezitě. Avšak nechuť k fyzickým aktivitám může být dědičná.\n\n\n"}
{"id": "237730", "url": "https://cs.wikipedia.org/wiki?curid=237730", "title": "Velké Javorské jezero", "text": "Velké Javorské jezero\n\nVelké Javorské jezero ( ) je jezero v Bavorsku, jedno z osmi šumavských ledovcových jezer. Leží na německé straně Šumavy na jihovýchodním svahu Velkého Javoru, v nadmořské výšce 934 metrů, má plochu 7,2 hektarů a maximální hloubku 16 metrů.\n\nZ jezera vytéká potok Geigenbach (), který ústí do řeky Řezná (\"Großer Regen\").\n\nNad západním břehem se tyčí impozantní 360 m vysoká jezerní stěna (). Na východním břehu jezera stojí restaurace .\n\n\"Přírodní rezervace Großer Arbersee a Arberseewand\" se rozprostírá na ploše 157 ha a byla vyhlášena v roce 1939. Předmětem ochrany jsou kromě vlastního jezera v rulovém karu s mohutnou stěnou také okolní letité smrkové, jedlové a bukové lesy s řadou chráněných rostlin. Na jezeře žijí kachny divoké.\n\nZ šumavských jezer je nejlépe přístupné pro motoristy - leží přímo u silnice z Bayerisch Eisenstein přes Brennes do Bodenmaisu a Zwieselu.\n"}
{"id": "237731", "url": "https://cs.wikipedia.org/wiki?curid=237731", "title": "Římskokatolická církev v Lucembursku", "text": "Římskokatolická církev v Lucembursku\n\nŘímskokatolická církev je největší církví Lucemburska. Oficiální statistiky o vyznání obyvatel neexistují, neboť od roku 1979 je vládní sběr údajů o náboženském vyznání či praktikování náboženských úkonů ilegální. Podle různých odhadů se počet katolíků v Lucembursku udává okolo 380 000 (cca 86 % obyvatel). Území Lucemburska je spravováno lucemburskou arcidiecézí.\n"}
{"id": "237738", "url": "https://cs.wikipedia.org/wiki?curid=237738", "title": "Jakovlev Jak-36", "text": "Jakovlev Jak-36\n\nJakovlev Jak-36 (v kódu NATO \"Freehand\") byl sovětský jednomístný experimentální letoun s kolmým startem a přistáním (VTOL). Projekt stroje byl dokončen roku 1961, prototyp konvenčně poprvé vzlétl 9. ledna 1963 a první vzlet s kolmým startem se uskutečnil 24. března 1966. Veřejnosti byl letoun představen v roce 1967 v Moskvě. Pro sériovou produkci byl letoun dále vylepšován, takto upravená varianta dostala název Jak-36MP. Celkem byly vyrobeny pouhé 4 kusy, poté byla výroba zastavena, protože sovětské námořnictvo začalo prosazovat vylepšený stroj Jakovlev Jak-38.\n\nÚdaje dle\n\n"}
{"id": "237740", "url": "https://cs.wikipedia.org/wiki?curid=237740", "title": "Ženijní skupinové velitelství IV Opava", "text": "Ženijní skupinové velitelství IV Opava\n\nŽSV Opava je linie československého opevnění, stavěného v letech 1933–1938. Tato linie se skládala z úseku začínající mezi Mokrými Lazci a Smolkovem, pokračovala na západ k Opavě, kterou linie obešla ze severu. Dále pokračovala kolem obce Milostovice až po Horní Benešov, kde se linie pomalu stáčí k severu a kopíruje řeku Opavu až po Karlovice a končí 5 km severně od Vrbna. Na linii opevnění navazovaly dvě tvrze, a to Šibenice a Milotický vrch. V této oblasti mělo být postaveno 108 objektů těžkého opevnění, z čehož bylo realizováno 27 objektů.\n\n"}
{"id": "237741", "url": "https://cs.wikipedia.org/wiki?curid=237741", "title": "Multituberculata", "text": "Multituberculata\n\nMultituberculáti jsou starou vývojovou linií savců zcela vymřelou již v oligocénu. Poprvé se objevili ve střední juře, což z nich dělá nejdéle se vyskytující savčí skupinu. Žili přes 100 miliónů let a jsou často považováni za nejúspěšnější savce historie.\n\nSvé jméno získali Multituberculata podle stoliček s mnoha hrboly v řadách.\nStavbou těla a chrupu se podobali hlodavcům, a to natolik, že se jim někdy říká „hlodavci druhohor“.\nMěli prodloužené dolní řezáky, které jim na rozdíl od hlodavců nedorůstaly, a krátké horní řezáky. Jejich stravou byla semena a plody vyšších semenných rostlin. Jako jediní savci ve své době byli býložraví. Ostatní se živili hmyzem. Tato absence konkurence jim pravděpodobně umožnila tak dlouhé klidné přežití. Jejich vyhynutí může být spojováno s objevením pravých hlodavců - Rodentia.\nStruktura pánve multituberkulátů napovídá, že byli buď vejcorodí nebo rodili malá, bezmocná mláďata, podobně jako moderní vačnatci.\n\nJe známo asi 80 rodů multituberculát, např. \"Lambdopsalis\", \"Ptilodus\" a \"Meniscoessus\".\n\nMultituberculata jsou známá jen ze severní polokoule. Možnou výjimkou je špatně uchovaný materiál v Jižní Americe.\n"}
{"id": "237749", "url": "https://cs.wikipedia.org/wiki?curid=237749", "title": "Player killer", "text": "Player killer\n\nPlayer Killer (PK, PKer [\"píkr\"]; \"hráč zabiják\", \"p-káčko\") je označení pro zabijáka hráčů v online počítačové hře. Jedná se o styl hry, kdy hráč zabíjí svévolně jiné hráče. PK se vyskytují v některých online hrách (MMORPG) jako je třeba Ultima Online, Lineage 2 a další.\n\nČinnost PK se liší ostatních bojů mezi hráči (PvP – Player vs Player), což jsou boje frakcí nebo klanů. Zatímco pro ostatní typy PvP je charakteristické, že hráči se do těchto bojů dobrovolně přihlásili, např. vstupem do frakce, zde lze hovořit o vnucovaném PvP.\n\nTo je některým hráčům nepříjemné. PK obvykle nejvíc vadí začínajícím hráčům, protože většinou nemají žádnou šanci se ubránit. Opačný názor mívají někteří déle hrající hráči, často ti kteří v dané hře sami mají PK postavy. Těm PK zvyšuje napínavost hry (adrenalin).\n\nPro PK je typická také převaha nad napadeným. PK si velmi často volí za cíl začátečnické postavy na nízké úrovni schopností. Díky tomu vyhrají velmi rychle, často „na jednu ránu“. PK proto vyhledávají lokace, kde se tito slabší hráči vyskytují a po jejich vybití se přesouvají do jiných (např. „obíhání dolů“ v Ultimě). Lze říci, že PK ztěžují začátečníkům vstup do hry. Není to však nutná podmínka – jsou PK, kteří vyhledávají hráče na stejné úrovni jako jsou sami. Přesto i ti obvykle využijí každou příležitost k zabití slabšího nebo nepřipraveného hráče.\n\nVěkově jsou mezi PK zastoupeni více mladší hráči. S přibývajícím věkem (zhruba od 20 let) silně klesá pravděpodobnost, že hráč bude PK.\n\nPřestože by se mohlo zdát, že činnost PK je velmi snadná, ve většině MMORPG je opak pravdou. Autoři her totiž přidávají do her nejrůznější omezení pro PK aby zajistili hratelnost pro co největší počet hráčů.\n\n\n\nZe strany hráčů je trend ke zvyšování tendence hráčů být PK, pokud k tomu jsou v dané hře vhodné podmínky. V začátcích MMORPG měli připojení vhodné k hraní těchto her spíše lidé vzdělanější, finančně lépe situovaní a starší. Měli tedy menší tendence stát se PK. Je to důsledek toho, jak se postupem času připojení k internetu stává levnějším a rozšířenějším.\n\nDalším trendem (který se netýká jen MMORPG) je větší pohodlnost hráčů. Dříve měly hry obecně vyšší obtížnost než dnes. Bylo to dáno tím, že hry byly něco nového a hráči k jejich hraní byli ochotni vynaložit větší úsilí. Z hlediska MMORPG byli dříve hráči tedy i ochotnější snášet určité příkoří ze strany PK. Dnes také mají hráči mnohem více možností přejít ke konkurenci.\n\nZe strany výrobců her je trend preferující ostatní způsoby PvP. Buď pro PK zavádějí stále razantnější omezení nebo možnost být PK zcela ruší a přicházejí s jinými koncepty. Důvodem je snaha zajistit hře dostatečný počet hráčů.\n\n\n\n"}
{"id": "237754", "url": "https://cs.wikipedia.org/wiki?curid=237754", "title": "Pavel Bartoš", "text": "Pavel Bartoš\n\nNositelem jména Pavel Bartoš je několik osob:\n\n"}
{"id": "237756", "url": "https://cs.wikipedia.org/wiki?curid=237756", "title": "Fokker F27 Friendship", "text": "Fokker F27 Friendship\n\nFokker F-27 Friendship je úzkotrupý dopravní hornoplošník poháněný dvěma turbovrtulovými motory Rolls-Royce Dart, uvedený na trh v druhé polovině 50. let 20. století. Jednalo se o nejdéle vyráběný turbovrtulový dopravní typ a o nejpočetnější poválečné letadlo, které bylo v Nizozemsku vyráběno; F27 byl také jedním z nejúspěšnějších evropských dopravních letounů své doby.\n\nF27 byl vyvinut na začátku padesátých letech s jasným záměrem vyrábět schopného nástupce k dřívějším pístovým letounům, které byly na trhu běžné, jako například úspěšný Douglas DC-3. Klíčovou novinkou modelu F27 byl výběr turbovrtulového motoru Rolls-Royce Dart, který produkoval podstatně méně vibrací a hluku, což zlepšilo podmínky pro cestující; další hlavní vlastnost pohodlí byla přetlaková kabina. Inovativní výrobní techniky byly také použity při konstrukci letadla.\n\n24. listopadu 1955 F27 provedl svůj první let; 19. listopadu 1958 byl tento typ zaveden do komerční služby. Krátce po svém zavedení byl F27 uznán jako komerční úspěch. Na základě licenčního ujednání uzavřeného mezi společností Fokker a americkým výrobcem letadel Fairchild byl model F27 vyráběn ve Spojených státech; firma Fairchild pokračovala v nezávislém vývoji prodloužené verze dopravního letadla, které bylo označeno jako Fairchild FH-227. Během osmdesátých let Fokker vyvinul nástupce F27 – letoun Fokker 50, který ho nakonec ve výrobě nahradil.\n\nPrvní vzlet prototypu (v. č. 10101, PH-NIV) proběhl 24. listopadu 1955. Letoun s kapacitou 28 cestujících poháněla dvojice motorů Rolls-Royce Dart 507 o maximálním výkonu 1088 kW s vrtulemi Dowty Rotol. Po dolétání zkušebního programu byl 6. června 1961 vyřazen.\n\nDruhý prototyp (10102, PH-NVF) s výkonnějšími pohonnými jednotkami Dart 511 s maximálním výkonem 1227 kW vykonal první vzlet 31. ledna 1957. Kabina cestujících již mohla pojmout 32 osob, úpravou prošly také vztlakové klapky a tvar motorových gondol.\n\nPrvní sériové stroje \"F.27-100\" měly instalovány výkonnější motory Rolls-Royce Dart 514-7 o výkonu 1360 kW, což umožnilo opět zvýšit přepravní kapacitu na 40, nebo 48 cestujících v provedení high-density pro dopravce provozující zvláště vytížené krátké tratě. Premiérový let F.27-100 proběhl 23. března 1958.\n\nOd varianty -100 byla odvozena verze \"F.27-200\" (první vzlet 20. září 1959) s dvojicí motorů Dart 528-7 o výkonu 1487 kW s kapacitou až 52 cestujících. Následující verze \"F.27-500\" (FH-227) zalétaná 15. listopadu 1967, měla prodloužený trup o 1,50 m ve srovnání s variantou -100, s počtem sedadel 52 až 56. Pohon zajišťovaly dva motory Dart 536-7R.\n\nVedle dopravních letounů vznikly také stroje \"F.27-300 Combi\" (2. května 1960) a \"F.27-400 Combi\" (6. října 1960) se zesílenou podlahou hlavní kabiny upravenou pro smíšenou dopravu osob a nákladu. Cestující sedící v zadní části trupu oddělovala od nákladu pohyblivě uložená přepážka, umožňující měnit libovolně objem nákladního prostoru od 16,65 m³ až na maximálních 48,9 m³. Za pohonné jednotky byly vybrány motory Dart 528-7 nebo Dart 532-7\nLetouny \"F.27-600 QC\" (Quick Change) byly uzpůsobeny pro rychlou změnu interiéru, schopné přepravit až 5700 kg nákladu nebo 56 cestujících. Sedadla cestujících byla instalována na speciálních paletách. První exemplář byl zalétán 22. června 1967.\n\nNa dvojici strojů verze -100 byly provedeny dílčí úpravy konstrukce draku, nosné plochy a interiéru. Stroje byly opětovně uvedeny do provozu pod označením \"F.27-700\". První let proběhl 29. prosince 1969.\n\nStroj také v licenci vyráběla americká firma Fairchild (Fairchild-Hiller) jako \"F-27\" (pouze s malými změnami v konstrukci oproti vzoru) a výrazně překonstruovaný typ FH-227 s dále prodlouženým trupem a zesílenou konstrukcí draku, schopný přepravovat až 56 cestujících. Všechny stroje včetně prototypů byly na rozdíl od nizozemských letounů od počátku vybaveny povětrnostním radarem na přídi a nesly větší zásobu paliva v křídle.\n\nK prvním zákazníkům „dvacetsedmiček“ patřila irská společnost Aer Lingus, která své stroje odebírala od listopadu 1958, australská vnitrostátní Trans-Australia Airlines, norská Braathens SAFE a Philippine Airlines. Dopravní F.27-200 odebrala v největším počtu japonská All Nipon Airways, následována australskou Ansett-ANA a přepravcem Alitalia. K uživatelům F.27-500 patřily např. dopravní společnosti Air France, Air Inter a MAS.\n\nV roce 1998 byly dva letouny \"Fokker F.27-500CRF\" zařazeny do letadlového parku české společnosti ABA Air. První z nich (10530, OK-ABA) byl zalétán 4. května 1976 (PH-EXK) a v celonákladní úpravě interiéru dodán saúdskoarabské společnosti Aramco (N737A) o 16 dní později. V dubnu 1998 jej odkoupila nizozemská letecká společnost Schreiner Airways, odkud se dostal 27. září k ABA Airu. Druhý F.27 (OK-ABB) poprvé vzlétl 17. června 1976 (PH-EXM), 1. července byl předán firmě Aramco (N739A) a 22. května 1998 přešel stejně jako první kus do majetku Schreiner Airways, poté 29. prosince ABA Airu.\n\nF.27 do výzbroje zařadila také celá řada vojenských letectev, např. americké námořnictvo, nizozemské královské letectvo Koninklijke Luchtmacht, finské letectvo Ilmavoimat a RNZAF.\n\n\n\n\n\n\n\n\n\n"}
{"id": "237758", "url": "https://cs.wikipedia.org/wiki?curid=237758", "title": "Gutensteinské Alpy", "text": "Gutensteinské Alpy\n\nGutensteinské Alpy jsou pohoří ležící jihozápadně od Vídně v Rakousku. Bezprostředně navazují nad údolím Piesting na Vídeňský les a představují již o něco atraktivnější a svým částečně skalnatým charakterem přece jen hornatější oblast východního výběžku Alp.\n\nGutensteinské Alpy jsou na severu ohraničeny řekou Gölsen a údolím Triestingtal od Vídeňského lesa. Na východě končí Vídeňskou pánví. Oddělení od pohoří Rax na jihu tvoří údolí Sierningbachstal mezi městy Ternitz a Puchberg, sedlo u Mamauwiese dolina Schwarzatal. Západní hranici tvoří údolí potoka Unrecht Traisen, který tak odděluje pohoří od sousedních Türnitzských Alp\n\nPohoří dělíme na několik horských celků. Zcela na západě území to je skupina Riesalpe. V blízkosti městečka Lilienfeld se vypíná nejvyšší vrchol pohoří Reisalpe (1 399 m). Přístup na něj vede po mýtné silnici na Brennalm, odtud 2 hod. na vrchol. Východně od této skupiny leží další poměrně vysoká část hor zvaná Unterberg s nejvyšším vrcholem Unterberg (1 342 m), ležící v samém středu protáhlého hřebene. Turisticky nejatraktivnějšími horskými celky Gutensteinských Alp jsou dva protáhlé skalnaté hřebeny Dürre Wand (\"Suchá stěna\") a především Hohe Wand (\"Vysoká Stěna\"). Zatímco prvně jmenovaný hřeben je vyšší a bohatě zalesněný, Hohe Wand představuje vápencovou stěnu 8 km dlouhou otevřenou k východu, ve které naleznou všichni vyznavači lezení a jištěných cest svá místa.\n\nNejvyšší vrcholy Gutensteinských Alp jsou:\n\nDůležité řeky pohoří jsou Traisen na západě, Gölsen a Triesting na severu a Schwarza na jihu horské skupiny.\n\nVelká část Gutensteinských Alp je tvořena vápencem vytvořeného ve středním triasu a tzv. Gutensteinským dolomitem. Tyto relativně hrubozrnné horniny způsobují částečné zabarvení jednotlivých vrstev masivu. Na jihovýchodu a severozápadě pohoří také nalezneme jejich konglomeráty - horniny vzniklé v období křídy. Ve vápencích jsou četná hloubení či jeskyně (\"Einhornhöhle\" u Dreistettenu) a jeskynní nálezy železné rudy (jeskyně u Brunna). Na několika místech také obnažený vápenec tvoří působivé skalní stěna a galerie.\n\nPřevážná část Gutensteinských Alp je hustě zalesněná a lesy jsou pečlivě obhospodařovávány. Ve vyšších polohách najdeme především smrky a modříny, v nízkých polohách buky a na suchých stanovištìch borovice.\n\nPohoří je důležitá rekreační oblast pro obyvatelé Vídně, Wiener Neustadt a St. Pölten. Především Hohe Wand na východě s velkým množstvím značených stezek, lezeckých cest (na 500 cest) a Klettersteigů jakož i turistických chat a výletních restaurací. Oblíbený cíl jsou také vodopády Myrafälle a soutěska Steinwandklamm (mezi městy Pernitz a Furth). V oblasti města Lilienfeld a Kloster Alpe se nachází lyžařské středisko s několika vleky a lanovkou na vrchol Muckenkogel (1 305 m).\n\n"}
{"id": "237760", "url": "https://cs.wikipedia.org/wiki?curid=237760", "title": "Tom Cruise", "text": "Tom Cruise\n\nTom Cruise vlastním jménem Thomas Cruise Mapother IV. (* 3. července 1962, New York, USA) je americký herec, scenárista, producent a režisér.\n\nNarodil se jako jediný syn ze čtyř dětí (má tři sestry: Lee Anne De Vette – * 1959, Marian – * 1961 a Cass – * 1963) inženýra elektroniky Thomase Mapothera III. (1934–1984) a jeho ženy Maryi Lee Mapotherové. Jeho původ po matce je napůl irský a napůl německý. Rodina se často stěhovala, jelikož byl jeho otec zaměstnancem firmy General Electrics. Tom žil v Ottawě, Ontariu, Kanadě, Louisville, v Kentucky, ve Winetce, Illinois, ve Wayne a v New Jersey. Dohromady navštěvoval Tom osm základních škol a tři střední. To vyřešila Tomova matka v roce 1974 (když bylo Tomovi patnáct let) rozvodem a našla si nového přítele Jacka Southe.\n\nKrátce navštěvoval františkánský seminář v Cincinnati a usiloval o to, aby se stal katolickým knězem. Nakonec absolvoval Geln Ridge Ridge School v New Jersey, ale trpěl dyslexií. Nedávno se Cruise zmínil, že trpěl týráním dětí. Svému otci prý přezdíval „tyran a zbabělec“ a „obchodník chaosu“. Tom Cruise miloval sport, který ho také přivedl k herectví. V roce 1980 hrál v divadelním představení \"Guys and Dolls\" a poté se rozhodl změnit své dosavadní plány a stát se hercem. Zanedlouho odjel do New Yorku, kde ho však všichni odmítali, až na režiséra Franca Zeffirelliho, který mu v roce 1981 nabídl roli Billyho ve filmu \"Nekonečná láska (Endless Love).\" Téhož roku také ztvárnil roli Davida Shawna ve filmu \"Večerka (Taps)\".\n\nPrvní hlavní roli si zahrál Cruise ve filmu \"Panictví po Americku (Losin' It)\" v roce 1983 a následoval film \"Riskantní podnik (Risky Business)\". Dále ho obsadili bratři Scottové ve snímku \"Legenda (Legend)\" a pak v akčním trháku z leteckého prostředí \"Top Gun\" v roce 1986, kde si zahrál sebevědomého pilota Peta „Mavericka“ Mitchella, čímž mu odstartovali skutečnou hereckou kariéru.\n\nNásledovala herecká obsazení ve filmech jako \"Barva peněz (Color of Money, The)\", v roce 1988 následoval \"Koktejl (Cocktail)\", nebo snímek v oskarovém filmu \"Rain Man\" z roku 1988, kde však Oskara nezískal. Následovaly filmy \"Mladé pušky\" (\"Young Guns\"; 1988), \"Narozen 4. července\" (\"Born on the Fourth of July\"; 1989), \"Navždy a daleko\" (\"Fard and Away\"; 1992), nebo film \"Firma\" (\"Firm\"; z roku 1993).\n\nHonoráře za jednotlivé role nepatřily mezi nejmenší. Jeden z jeho největších (75 000 000 dolarů) byl ve filmu \"Mission: Impossible II\", za roli Ethana Hunta z roku 2000. Nemalou částku také získal za postavu upíra Lestata ve filmu \"Interview s upírem\" (\"Interview with the Vampire\" z roku 1994), z něhož si odnesl částku 15 000 000 dolarů. Na rok 1994 to byly pro herce velice slušné peníze. Dále si odnesl za roli v dramatu \"Jerry Maquire\" 20 000 000 dolarů; poté následovaly role v erotickém thrilleru \"Eyes Wide Shut\" z roku 1999 a role ve filmu \"Magnolia\".\n\nMezi jeho nejznámější patří role ve filmu \"Vanilkové nebe\" (\"Vanilla Sky\") z roku 2001, kde ztvárnil Davida Aamessia a zahrál si s Penelope Cruz, Cameron Diaz a Kurtem Russellem. Dále snímek \"Poslední samuraj\" (\"Last samurai, The\"), který se natáčel na Novém Zélandu roku 2003, kde ztvárnil Nathana Algrena. Dále pak ztvárnil postavu Raye Ferriera ve filmu \"Válka světů\" (\"War of the Worlds\") z roku 2005 nebo postavu Jacka Reachera ve snímcích \"Jack Reacher: Poslední výstřel\" (2012) a \"Jack Reacher: Nevracej se\" (2016). \n\nJeho nejúspěšnější a nejznámější postavou ale nadále zůstává role agenta Ethana Hunta ze série \"Mission: Impossible\", která aktuálně čítá šest celovečerních snímků. Čtvrtý díl \"Mission: Impossible - Ghost Protocol\" (2011) dokázal celosvětově vydělat 694 milionů dolarů, pátý díl \"Mission: Impossible - Národ grázlů\" (2015) utržil bezmála stejnou částku, konkrétně 682 milionů dolarů. Zatím nejvýdělečnějším filmem série je šesté pokračování \"Mission: Impossible - Fallout\" (2018), které si celosvětově z kin odneslo 791 milionů dolarů.\n\nVzhledem k výnosnosti celé série se studiu Paramount Pictures rozhodlo natočit nejméně další dva filmy \"Mission: Impossible\". Sedmý a osmý film by měl jít do kin v letech 2021 a 2022, hlavní postavu by měl opět ztvárnit Tom Cruise.\n\n\nTom Cruise se s Nicole Kidmanovou rozvedl v jejím třetím měsíci těhotenství – při jejich 10. výročí svatby; Kidmanová poté přišla o dítě.\n\nPři natáčení filmu \"Vanilkové nebe\" (\"Vanilla Sky\"; 2001) se seznámil s herečkou Penelope Cruz. Jejich vztah trval od roku 2001 do roku 2004.\n\nDne 17. června 2005 požádal v Paříži na vrcholu Eiffelovy věže o ruku Katie Holmesovou a byli oddáni 18. listopadu roku 2006 v Itálii na honosném hradě Bracciano poblíž Říma. Spolu mají dceru Suri (* 18. dubna 2006 v Los Angeles). Itálie novomanžele natolik okouzlila, že v roce 2007 získali honorární italské občanství a tráví zde většinu letních dnů.\n\nDne 29. června 2012 podala Katie Holmes žádost o rozvod, později se společně dohodli i na podmínkách rozvodu.\n\nHlásí se ke scientologické církvi, připojil se k ní v roce 1990 pod vlivem své první manželky (ta poslední se s ním kvůli této církvi rozešla).\n\nMá hvězdu na Hollywoodském chodníku slávy.\n\n"}
{"id": "237766", "url": "https://cs.wikipedia.org/wiki?curid=237766", "title": "Alley oop", "text": "Alley oop\n\nAlley oop je basketbalová ofenzivní akce, kdy hráč hází míč do blízkosti obroučky na spoluhráče. Ten vyskočí, míč ve vzduchu chytí a zasmečuje do koše.\n\nJde o velice efektní akci, která zvedá publikum ze sedadel. Zahrát Alley oop je velice obtížné, je třeba, aby se oba hráči domluvili řečí těla. Přihrávající hráč musí být schopen vystihnout pohyb smečujícího hráče a nasměrovat mu přesnou a dobře načasovanou přihrávku.\n\nAkci Alley oop zahráli jako první bratři Al a Gerald Tuckerové na univerzitě Oklahoma Baptist University v polovině šedesátých let dvacátého století.\n"}
{"id": "237768", "url": "https://cs.wikipedia.org/wiki?curid=237768", "title": "Jakovlev Jak-38", "text": "Jakovlev Jak-38\n\nJakovlev Jak-38 (v kódu NATO Forger) byl první a jediný sovětský operačně nasazený bitevní letoun se schopnostmi VTOL (kolmý vzlet a přistání) pro letadlové lodě. Byl vyvinut z experimentálního předchůdce - typu Jak-36.\n\nPrvní prototyp vzlétl 15. ledna 1971. Letoun byl dále upravován, sériově se začal vyrábět od roku 1975, o rok později byl zařazen do výzbroje sovětského námořnictva. Sloužil na letadlových křižnících Kijev, Minsk a Novorossijsk. Kromě základní verze se vyráběl školní typ Jak-38U pro výcvik pilotů bez výzbroje a radiolokátoru.\n\nCelkově letoun znamenal zklamání, mohl sice kolmo vzlétat a přistávat, ale v běžné službě byl výrazně horší než podobný britský letoun Harrier. Stroj trpěl nízkou nosností a nedostačujícím doletem a vytrvalostí. Zatímco Harrier mohl všechen tah svého jediného motoru použít ke kolmému startu a následně vodorovnému letu, Jak-38 měl dva motory pro kolmý start a třetí pro vodorovný let. Skutečného bojového nasazení se dočkaly pouze čtyři stroje (Forger A) spolu se Su-25 v Afghánistánu na jaře roku 1980, kam je přepravily velké nákladní An-22. Nasazení však skončilo debaklem. V horkém podnebí a vysokých nadmořských výškách byly stroje prakticky neschopné kolmého startu a jejich bojový radius byl pouze okolo 120 km. Kritizována byla i jejich přesnost střelby a bombardování.\n\n\n\n\n\n"}
{"id": "237773", "url": "https://cs.wikipedia.org/wiki?curid=237773", "title": "Atari TT030", "text": "Atari TT030\n\nAtari TT030 je prvním 32 bitovým počítačem firmy Atari používajícím Operační systém Atari TOS. Počítač byl zamýšlen jako pracovní stanice pro aplikace CAD a DTP. V původním návrhu měl být osazen CPU Motorola 68020. Ten byl ale později vyměněn za 68030, který obsahuje integrovaný MMU a 256 byte instrukční a datovou cache. Systém dále používá matematický koprocesor 68882. Stejně jako modely Atari ST je vybaven porty MIDI pro ovládání digitalizovaných hudebních nástrojů, na rozdíl od nich byl již v základním provedení vybaven pevným diskem SCSI.\n\nJako operační systém je použit TOS ve verzi 3.0x, který je obsažen ve 512KB paměti ROM. Jako alternativou měl být operační systém ASV (Atari Sytem V) UNIXového typu, který byl ale nakonec stažen z prodeje.\n\nPočítač byl poprvé veřejnosti představen na CeBITu v Hannoveru v roce 1990. V té době se prodával za cenu 2999 dolarů. V základní výbavě měl 2MB RAM a 50MB SCSI harddisk. Zpočátku se pro něj objevila spousta software (viz literatura) a hardware i pro profesionální práci. Bohužel díky různým přehmatům a chybným rozhodnutím vedení firmy se tvůrci software i hardware od Atari jako celku postupně odklonili. V roce 1993, když se Atari začalo orientovat zpátky na herní průmysl, byla výroba ukončena. Poslední série počítačů Atari TT030 byla vyrobena jako vývojový systém pro herní konzoli Atari Jaguar.\n\n"}
{"id": "237774", "url": "https://cs.wikipedia.org/wiki?curid=237774", "title": "Byzas", "text": "Byzas\n\nByzas (řecky: Βύζας, Βύζαντας) byl podle řecké legendy bájný zakladatel Byzantia (Βυζάντιο). Město, později známé jako Konstantinopol, dosáhlo nesmírné slávy jako hlavní město Východořímské říše a ve které pokračovalo za dob říše Osmanské jako Istanbul.\n\nJméno \"Byzas\" (\"Buzas\") znamenalo thrácký.\n\nPodle řecké legendy byl Byzas řeckým kolonizátorem (zmiňovaným též jako vůdce nebo král) z dórské kolonie v Megaře v antickém Řecku. Byl synem krále Nisa (Νίσος), který se často radíval ve věštírně boha Apollóna v Delfách. Věštci insturovali Byzase, aby obsadil zemi naproti „Zemi slepých“. Jako vůdce skupiny megarských osadníků tedy založil v místech, která mu byla zjevena, město Chalcedon. Tam se setkávají Bospor a Zlatý roh a je tu úžina do Marmarského moře. Konstatoval, že chalcedoňané museli být slepí, když nerozpoznali strategický význam onoho místa na evropské straně Bosporu, na rozdíl od asijské části. Byzantium bylo tedy založeno na evropské straně úžiny, a to roku 667 př. n. l. Byzas tak naplnil delfské proroctví.\n\nPodle řecké mytologie byl Byzas synem Poseidona a Keroessy. Praví se, že se Zeus zamiloval do Io, dcery Inachovy, krále Argosu a boha řeky Argos. Aby Io ochránil před hněvem své manželky Héry, proměnil ji v jalovici. Na svých cestách pak Io překročila bosporskou úžinu, které tak dala jméno (\"boos-foros\" znamená řecky \"kraví brod\"). Když se po čase proměnila zpět do podoby ženy, porodila dceru Keroessu. Keroessa dala později syna Poseidónovi, staršímu bratru Diovu, pánovi všech vod od Héraklových sloupů až po Hellespont. Toto dítě, Byzas Megarský, se stal za čas zakladatelem Byzantia a pojmenoval jej Zlatý roh (Χρυσοκερας; Chrysokeras), po své matce.\n"}
{"id": "237780", "url": "https://cs.wikipedia.org/wiki?curid=237780", "title": "Dimitrij Nikolajevič Uznadze", "text": "Dimitrij Nikolajevič Uznadze\n\nDimitrij Nikolajevič Uznadze (gruzínsky \"დიმიტრი უზნაძე\", 2. prosince 1886, Sakara – 9. října 1950) byl sovětský psycholog a filozof. \n\nUznadze byl žákem W. Wundta a jedním ze zakladatelů oddělení pedagogiky katedry psychologie na univerzitě Tbilisi a laboratoře experimentální psychologie. Je autorem teorie zaměřenosti tzv. Ustanovky. Své práce publikoval v ruštině a němčině.\n\n"}
{"id": "237782", "url": "https://cs.wikipedia.org/wiki?curid=237782", "title": "Dějiny anglicky mluvících národů", "text": "Dějiny anglicky mluvících národů\n\nDějiny anglicky mluvících národů \"(1956-1958, History of the English-Speaking Peoples)\" je čtyřdílné historické dílo britského politika, státníka a spisovatele sira Winstona Churchilla, nositele Nobelovy ceny za literaturu za rok 1953.\n\nDílo je velkolepým souhrnem dějin Velké Británie a její koloniální říše a pokrývá období od Caesarova vpádu do Británie v roce 55 př. n. l. do začátku první světové války v roce 1914 a skládá se z těchto čtyř dílů:\n\nSpecifikem tohoto díla je, že je nepsal profesionální historik, ale význačný státník, který - jak v úvodu knihy sám podotýká - měl možnost nikoli bezvýznamně zasahovat do osudů moderního světa.\n\n"}
{"id": "237783", "url": "https://cs.wikipedia.org/wiki?curid=237783", "title": "Sakon Jamamoto", "text": "Sakon Jamamoto\n\nSakon Jamamoto (: 山本 左近, \"Jamamoto Sakon\"; * 9. července 1982, Tojohaši, prefektura Aiči) je japonský pilot Formule 1. V současnosti je jezdcem týmu HRT.\n\nJamamoto začal se svou závodní kariérou v roce 1994 v motokárové závodní škole na okruhu v Suzuce. Od roku 2001 závodil s monoposty Formule 3, největší úspěch s nimi však získal jen v Japonsku. Ještě téhož roku se rozhodl zkusit své štěstí v Evropě. Odjel pár závodů v britském mistrovství F3, ale ani jednou nebodoval. V roce 2002 neúspěšně závodil v německém mistrovství F3, v sedmnácti závodech ani jednou nebodoval. V roce 2003 závodil v evropské sérii F3, ale opět nezískal žádný rok. Kvůli svým neúspěchům v Evropě se rozhodl vrátit se do Japonska, zde v roce 2004 závodil opět ve formuli 3.\n\nDalší sezonu závodil ve Formuli Nippon, kde získal celkové desáté místo, a také se účastnil závodů Super GT s vozem Toyota Supra. Během japonské grand prix byl třetím pilotem týmu Jordan a zúčastnil se pátečního volného tréninku. O rok později ještě odjel celkem 6 závodů v Japonsku. Od června 2006 se stal testovacím jezdcem týmu Super Aguri F1. Pro sezonu 2007 zůstal testovacím pilotem Super Aguri, později nahradil Christijana Alberse v týmu Spyker. V témže roce a v roce 2008 se neúspěšně účastnil závodů GP2. Od roku 2008 je testovací pilot týmu Renault.\n\nOd 8. června, konkrétně od britské grand prix, se Jamamoto stal testovacím a zároveň náhradním jezdcem týmu Super Aguri. Od německé grand prix nahradil ve druhém voze Super Aguri do konce sezony Francka Montagnyho. Ovšem při svém prvním startu ve formuli 1 měl smůlu. Během volného tréninku zničil nové šasi SA06 a startovat musel ve starší specifikaci SA05. Navíc v závodě musel po prvním odjetém kole odstoupit kvůli mechanické závadě. Dokončit závod se mu podařilo až v Číně, a to na 16. místě, ovšem se ztrátou 4 kol na vítěze.\n\nNakonec se Jamamotovi podařilo dokončit i poslední dva závody, ve kterých si už vedl o mnoho lépe, než v předchozích grand prix. Pro další sezonu byl Jamamoto potvrzen jako testovací jezdec Super Aguri. Zároveň se však účastnil závodů GP2 v týmu BCN Competicion, později nahradil Christijana Alberse v týmu Spyker.\n\nPoté, co byl ze Spykeru po britské grand prix vyhozen Christijan Albers, se na startovním roštu uvolnilo jedno místo. Poté, co ho v evropské grand prix nahradil Markus Winkelhock, bylo 26. července potvrzeno vypůjčení Sakona Jamamota od Super Aguri, pro zbývající závody sezony 2007. Při svém prvním závodě ve Spykeru, v maďarské grand prix, však havaroval už v sedmém kole. V dalších pěti závodech se mu už dařilo lépe. Všechny je dokončil, nejlépe skončil dvanáctý v domácím závodě ve Fudži. V posledním závodě měl Jamamoto kolizi s Fisichellou, který nedobrzdil do první zatáčky a když se snažil vrátit na trať, tak najel před Jamamotův vůz, a Jamamoto už kolizi nemohl zabránit.\n\nTučně – Pole position\n\"Kurzívou\" – Nejrychlejší kolo závodu\n<div style=\"float:left;\">\n\n"}
{"id": "237786", "url": "https://cs.wikipedia.org/wiki?curid=237786", "title": "Ženijní skupinové velitelství II Hlučín", "text": "Ženijní skupinové velitelství II Hlučín\n\nÚsek Moravská Ostrava (někdy také sektor Moravská Ostrava) je úsek linie československého opevnění, budovaného v letech 1936–1938. Tato linie začíná severně od Bohumína, odkud se západně stáčí k Hlučínu, prochází severně od Darkoviček poli a poté mezi Dolním Benešovem a Kozmicemi pokračuje do Háje ve Slezsku, kde na tuto linii navazuje ŽSV Opava. V tomto úseku linie opevnění bylo plánováno vybudovat dvě tvrze, a to Orel a Smolkov. V této oblasti mělo být postaveno 48 objektů těžkého opevnění, z čehož bylo realizováno 40 objektů.\n\nV objektech MO-S 18 - 20 je zřízeno muzeum opevnění Hlučín.\n\n"}
{"id": "237787", "url": "https://cs.wikipedia.org/wiki?curid=237787", "title": "Jakovlev Jak-25", "text": "Jakovlev Jak-25\n\nJakovlev Jak-25 (kód NATO \"Flashlight-A/Mandrake\") byl dvoumotorový dvoumístný noční stíhač a průzkumný letoun pro každé počasí s výkonným radiolokátorem a křídlem o šípu 45° na náběžné hraně.\n\nPočátky vývoje spadají do roku 1951 jako obranná reakce na strategický bombardér Boeing B-47 Stratojet. První prototyp stroje označeného jako Jak-120 vzlétl 19. června 1952 pilotován S. N. Anochinem. Pohon zajišťovala dvojice proudových motorů s axiálním kompresorem AM-5 konstruktéra A. A. Mikulina o tahu po 19,8 kN umístěných v gondolách pod křídlem. V přídi letounu byl prostor pro instalaci radiolokátoru RP-2 Torij pod rozměrným laminátovým krytem, kabina byla dvoumístná se sedadly za sebou. Zatahovací příďová podvozková noha byla běžného typu, jediná noha hlavního podvozku se zdvojenými koly se zatahovala do trupu. Pod konce křídla byly zabudovány pomocné zatahovací vyrovnávací nohy s malými koly.\n\nDo konce roku 1952 byly v prototypových dílnách postaveny další tři kusy Jaku 120 s úplnou radiolokační výstrojí a výzbrojí dvojicí kanónú ráže 37 mm. Pro státní zkoušky z přelomu let 1952-53 byl plně vybaven i první prototyp a na jaře 1953 se plně rozběhla sériová výroba.\n\nPo cca dvaceti vyrobených strojích v polovině roku 1953 byl zabudován dokonalejší radiolokátor RP-3 Koršun s účinným dosahem 20 km a nové proudové turbokompresorové pohonné jednotky Tumanskij RD-9 s tahem 25,7 kN při vzletovém režimu. Typové označení těchto letounů se změnilo na Jak-25.\n\nBěhem doby byly letouny Jak-25 vybaveny novějšími verzemi motorů, radiolokátorem s jednodušší obsluhou, jinými radiostanicemi VKV s odlišně umístěnými anténami a identifikačním odpovídačem s více pásmy.\n\nVývoj Jaku-25 pokračoval průzkumným prototypem Jak-125, který byl v menším počtu vyráběný jako Jak-25R. Na hřbetě trupu měl jednomístnou kabinu pilota, kryt antény radiolokátoru byl nahrazen proskleným prostorem pro pozorovatele/navigátora.\n\nStejnou příď, nesoucí navigátora/bombometčíka, měla i bombardovací varianta Jak-25B s pumovnicí ve spodní části trupu pod křídlem. Obě verze byly vyzbrojeny jedním kanónem NR-30 ráže 30 mm na pravém boku přídě.\n\nJak-25RV s přímým štíhlým křídlem o rozpětí 22 m sloužil jako speciální průzkumný výškový letoun, ke sběru vzorků vzduchu ve velkých výškách, k meteorologickým letům a testování nových přístrojů. Ověřovaly se na něm i součástky určené pro kosmický výzkum. Většina letounů této nejdéle vyráběné verze Jaku-25 byla jednomístná s motory bez přídavného spalování.\n\nNa základě verze Jak-25 a Jak-25R vznikla v polovině 50. let 20. století typová řada letounů Jak-27. Ideovým pokračovatelem Jaků 25 a 27 se stal nadzvukový letoun Jakovlev Jak-28.\n\nDo výzbroje vybraných jednotek sovětské armády se Jak-120 a Jak-25 dostal roku 1953 k vypracování bojové taktiky a metodik přeškolování osádek. Některé stroje z počáteční série s motory AM-5 byly mezitím přestavěny na cvičné s dvojím řízením označené Jak-120U.\n\nOd jara 1954 držely již první jednotky s letouny Jak-25 bojovou pohotovost 24 hodin denně za každého počasí v blízkosti severních hranic SSSR proti strojům B-47. V krátké době chránily také jižní hranice a operovaly také na Dálném Východě, kolem velkých měst a startegicky důležitých oblastí.\n\nPoprvé byl Jak-25 předveden veřejnosti na letecké přehlídce v Tušinu u Moskvy v roce 1955. V roce 1959 na jednom ze strojů Jak-25RV ustavil pilot Smirnov světový výškový rekord s nákladem 1000 a 2000 kg dosažením hladin 20 300 a 20 200 m. S letounem Jak-25RD pak v roce 1967 pilotka Popovičová vytvořila světový ženský dálkový rekord na uzavřené trati výkonem 2497 km.\n\nLetouny Jak-25, Jak-25RD a Jak-27R jsou dochované jako exponáty v leteckém muzeu v Moninu u Moskvy.\n\n\n\n\n\n"}
{"id": "237792", "url": "https://cs.wikipedia.org/wiki?curid=237792", "title": "Táborská pahorkatina", "text": "Táborská pahorkatina\n\nTáborská pahorkatina je geomorfologický celek v jižní a jihovýchodní části Středočeské pahorkatiny. Rozkládá se na ploše 1 599 km² v severní části jižních Čech.\n\nOblast se nachází v povodí Otavy, Vltavy a Lužnice. Charakterizují ji hluboká údolí těchto řek a jejich přítoků. Převažujícími horninami jsou granity středočeského a moldanubického plutonu. Nejvyšším bodem Táborské pahorkatiny a Píseckých hor je Velký Mehelník se 633 m.\n\nTáborská pahorkatina se dále dělí na dva podcelky:\n"}
{"id": "237793", "url": "https://cs.wikipedia.org/wiki?curid=237793", "title": "Jazzový standard", "text": "Jazzový standard\n\nJazzový standard je všeobecně známá a uznávaná jazzová skladba. Mnoho jazzových interpretů má ve svém repertoáru standardy, někteří z nich vydali celá alba, která se skládají jen z jazzových standardů. Neexistuje žádný konečný seznam jazzových standardů, navíc skladby, které jsou za standardy považované, se časem mění. Mimoto jednotlivé jazzové podžánry mají své vlastní standardy (jako např. swing, bebop nebo fusion). \n\nNěkteré jazzové standardy pocházejí z muzikálů, které se hrály ve třicátých a čtyřicátých letech na Broadwayi. V mnoha případech se jazzovým standardem stala až přearanžovaná nebo jinak pozměněná verze některé písně. Do jazzových standardů se také počítá i široká škála bebopových nebo hardbopových skladeb z padesátých a šedesátých let.\n\nVýhodou jazzových standardů je to, že většinu z nich umí hrát téměř každý jazzový hudebník. U muzikantů, kteří se právě potkali, se mohou stát odrazovým můstkem pro improvizace během jam session. Jazzové standardy jsou také velmi často přehrávány různými barovými hudebníky.\n"}
{"id": "237794", "url": "https://cs.wikipedia.org/wiki?curid=237794", "title": "Psychologie sportu", "text": "Psychologie sportu\n\nPsychologie sportu je obor aplikované psychologie, který se zabývá tréninkem, výkonností sportovce, osobností trenéra apod. Začala se rozvíjet od 50. let 20. století. Zabývá se i studiem vztahu specifických dispozic sportovce ke sportovnímu výkonu, zabývá se analýzou předpokladů úspěšného výkonu.\n\n"}
{"id": "237796", "url": "https://cs.wikipedia.org/wiki?curid=237796", "title": "Jakovlev Jak-28", "text": "Jakovlev Jak-28\n\nJakovlev Jak-28 (kód NATO \"Brewer\", \"Firebar\" a \"Maestro\") byl sovětský bojový letoun, který vznikl podle svého předchůdce Jaku-25, resp. Jaku-26 - bombardovací verze. První prototyp stroje vzlétl 5. března 1958. Byly postupně vyrobeny tři prototypy, z nichž poslední odpovídal sériovému stroji. Stroj se začal vyrábět roku 1960, přičemž bylo vyrobeno několik verzí, včetně stíhacího stroje Jak-28P Firebar.\n\n\n\n\n"}
{"id": "237798", "url": "https://cs.wikipedia.org/wiki?curid=237798", "title": "Mnichovský masakr", "text": "Mnichovský masakr\n\nMnichovský masakr (též Olympijský masakr) je název používaný pro únos a následné zavraždění 11 izraelských sportovců v průběhu mnichovské olympiády. Únos provedla 5. září 1972 palestinská skupina Černé září, která údajně vznikla pod záštitou Fatahu. Únosci z Černého září dali této akci krycí název „Irkit a Biram“ podle dvou vesnic v severní Galileji srovnaných Izraelem se zemí.\n\nMnichovská olympiáda v roce 1972 se měla stát radostnou událostí, jež by dala zapomenout na poslední olympijské hry v Německu v roce 1936 zneužité Adolfem Hitlerem k propagandistickým účelům.\n\nBezpečnost v olympijské vesnici byla uvolněná a sportovci zde sídlící přicházeli a odcházeli bez toho, aby je někdo kontroloval. Strážci z řad policie byli neozbrojení. Šmuel Lalkin, vedoucí izraelské olympijské delegace již před zahájením her upozorňoval německé i izraelské úřady na nedostatky v ochraně sportovců. Nebyla mu však věnována pozornost. Německé úřady odmítaly povolit izraelské výpravě vlastní ozbrojenou ochranu, ačkoliv ji měly např. výpravy NDR či Egypta.\n\nPlán únosu izraelských olympioniků se zrodil v červenci 1972. Měla to být odpověď na to, že MOV ignoroval palestinské žádosti o možnost vypravení vlastního olympijského družstva do Mnichova. Velitel Černého září Abú Ijád a jeho zástupce Abú Daúd začali následně celou operaci plánovat a připravovat. Abú sbíral v Mnichově informace nutné k naplánování celé akce a posléze zajistil nákupem zbraně v Bulharsku. Abú Ijád společně s vysoce postaveným funkcionářem Fatahu Alím Hasanem Salámou mezitím sestavovali přepadovou skupinu. Jako velitelé byli vybráni zkušení palestinští bojovníci L. Afífa (Ísa) a Júsuf Nazzál (Tony). K nim bylo přiřazeno šest mladíků pocházejících z palestinských uprchlických táborů, u kterých nebylo pochyb o odhodlání bojovat proti Izraeli. Celá skupina prodělala několik výcvikových kurzů; nejprve v Sýrii a později v Libyi. 24. srpna 1972 dopravil Abú Daúd do dějiště her Mnichova zbraně (jen díky náhodě neobjevili zbraně němečtí celníci). Zbraně byly uloženy do zavazadlových skříněk na nádraží, odkud si je členové komanda vyzvedli až těsně před akcí. A teprve několik hodin před akcí se řadoví členové skupiny dozvěděli, jaký úkol je čeká.\n\nIzraelští sportovci večer před samotným přepadením navštívili divadelní představení \"Šumař na střeše\" (se Šmuelem Rodenským v hlavní roli). Do olympijské vesnice se vrátili 30 minut po půlnoci 5. září 1972 a brzy poté šli spát.\n\nVe 4:30 minut místního času překonala s pomocí nic netušících amerických atletů skupina teroristů vyzbrojených útočnými puškami AK-47 a ručními granáty plot olympijské vesnice. S pomocí ukradených klíčů vnikli do dvou apartmánů na Connollystraße 31, obývaných izraelským olympijským týmem. Celý komplex znali, neboť vůdce skupiny Ísa i jeho zástupce Tony se nechali zaměstnat při výstavbě olympijské vesnice.\n\nJejich vstup jako první zaznamenal Josef Gutfreund. Slyšel šramocení v zámku (klíč, který Palestinci měli, se v něm nechtěl otočit). Vstal, aby se podíval, a útočníky spatřil v okamžiku, kdy vstupovali dovnitř. Vykřikl „Kluci, kryjte se!“ (hebrejsky: \"Chevre tistatru\"!) a celou vahou svých 135 kg nalehl na dveře, čímž se pokusil Palestincům zabránit v průniku dovnitř. Díky Gutfreundově duchapřítomnosti se trenérovi vzpěračů Tuvju Sokolovskému podařilo ze sousedního bytu uniknout. Ostatní, kteří zůstali, byli poté, co se útočníkům podařilo překonat Gutfreunda, nahnáni do jednoho z bytů v prvním patře budovy. Tam jeden z rukojmí Moše Weinberg zaútočil na Ísu nožíkem na ovoce a povalil ho na zem. Další z útočníků zareagoval a Weinbergovi prostřelil tvář. Všichni zajatí sportovci byli spoutáni. Poté k nim byli přivedeni další členové izraelské výpravy bydlící v jiné části domu. Při jejich transportu se podařilo uprchnout G. Tsobarimu, zatímco J. Romano byl zastřelen při napadení jednoho z únosců.\n\nJeden z Palestinců, kteří přežili, Džamal al-Gháší později při výslechu vypověděl, že nedostali žádné nařízení zabíjet. K zabití Izraelců došlo v sebeobraně. Jeho slova později potvrdil i velitel Černého září, Abú Daúd, když prohlásil, že si nepřáli oběti na životech.\n\nPřibližně kolem páté hodiny ranní byl o přepadení informován mnichovský policejní prezident Manfred Schreiber. Ten nařídil neprodyšně uzavřít vesnici a informoval Bruno Merka, bavorského ministra vnitra. Postupně byli dále informováni Hans-Dietrich Genscher (spolkový ministr vnitra), Willy Brandt (spolkový kancléř), Walter Scheel (ministr zahraničí) a Eljašiv Ben Horin (izraelský velvyslanec v Západním Německu, ten informoval o únosu členy izraelské vlády). V 05:10 předali únosci seznam svých požadavků. Za propuštění 11 rukojmí požadovali propuštění 234 palestinských a arabských vězňů zadržovaných v Izraeli a U. Meinhofové a A. Baadera z Frakce Rudé armády uvězněných v Německu a jejich bezpečný odchod do Egypta. Na to vyhodili na ulici tělo mrtvého M. Weinberga. Únosci požadovali propuštění všech uvězněných do 09:00 dopoledne téhož dne, jinak bude každou hodinu zabit jeden z rukojmí. Kolem 05:30 byla spolková vláda v Bonnu a představitelé armády oficiálně informováni o teroristickém útoku. Na místě bylo již několik desítek novinářů a byli přiváženi další policisté, včetně odstřelovačů.\n\nV 07:15 byla vytvořena krizová komise ve složení H.-D. Genscher, B. Merck a M. Schreiber. Německá spolková republika v té chvíli neměla k dispozici žádný tým pro vyjednávání ani zásahovou jednotku schopnou rukojmí osvobodit.\n\nV 08:00 začal podle plánu soutěžní program velkou cenou v drezuře.\n\nV 08:10 znovu jednala policie prostřednictvím Anneliese Graesové, policistky z Essenu s únosci. Ta únoscům sdělila, že německá strana nemá možnost zajistit propuštění vězňů z izraelských věznic. Ísá jen zopakoval požadavky a pohrozil dalším zabíjením rukojmí. Krizová komise, která vyjednávání vedla, neměla žádný plán a s únosci jednala jako s kriminálníky (ti odmítli peníze jako výkupné a deklarovali svou připravenost zemřít). Z Izraele mezitím přišla zpráva, že izraelská vláda se Černým zářím nemíní nechat vydírat a na dohodu s teroristy nepřistoupí.\n\nV 08:45 německá strana požádala o prodloužení konce ultimáta. Ísá souhlasil a posunul ho na poledne.\n\nIzrael prostřednictvím G. Meirové odmítl splnit požadavky únosců, ale nabídl vyslání protiteroristického komanda Sajeret Matkal (to později němečtí představitelé popřeli). Celá věc byla navíc komplikovaná německým federálním právem, podle kterého německá spolková vláda nesmí vyslat do Bavorska žádného vojáka a řešení celé krize spočívalo na bavorské vládě. Ta jakoukoliv intervenci zvenčí (včetně spolkové vlády) odmítla. Po poledni se na střeše domu s unesenými a únosci začali pohybovat policisté v teplákových soupravách (jednalo se o narychlo a amatérsky sestavené komando), únosci však policisty viděli v televizi a nařídili jejich stažení.\n\nÍsá na žádost vyjednávačů postupně prodlužoval termín uplynutí ultimáta (na 13:00, na 15:00 a nakonec na 17:00), v 16:30 žádal, aby únoscům i rukojmím bylo umožněno odletět do Egypta případně do Maroka. To vyjednávači odmítli. V 17:05 navštívili dva z vyjednávačů (Genscher a Troeger) rukojmí a zeptali se jich, zdali jsou ochotni odletět se svými únosci do ciziny. Dostalo se jim souhlasu.\n\nMezitím dál probíhaly soutěže (odpoledne se uskutečnilo basketbalové utkání), teprve na nátlak veřejnosti byly hry přerušeny 12 hodin po zabití prvního izraelského sportovce.\n\nPo 22. hodině nastoupili únosci společně s rukojmími do připraveného autobusu, který je převezl k dvě stě metrů vzdáleným, připraveným vrtulníkům, které měly všechny přepravit na Fürstenfeldbrucké vojenské letiště. Odtamtud mělo podle dohody odstartovat letadlo do některé arabské země. Ve skutečnosti bavorští představitelé neměli v plánu nechat teroristy opustit Německo. Na letišti byla připravená (narychlo sestavená) policejní jednotka, která měla zajmout nebo zlikvidovat únosce a osvobodit rukojmí.\n\nVe 22:36 přistály oba vrtulníky na Fürstenfeldbruckém letišti. Ísá a Tony vyběhli a zkontrolovali přistavený Boeing 727, který krátce předtím opustilo dvanáct policistů (měli Ísu a Tonyho zajmout), „protože se báli o svůj život“.\n\nVe 22:40 (když se Ísá a Tony vraceli z prohlídky Boeingu) dostali policejní odstřelovači rozkaz k palbě. Zasáhli pouze jednoho z únosců a neutralizovali ho. Ostatní se skryli za vrtulníky a opětovali palbu. Krátce na to byl zásahem do nohy zraněn Tony. Únoscům se postupně podařilo zničit všechny světlomety ozařující letištní plochu a bojiště se tak ponořilo do tmy.\n\nKrátce před půlnocí se na letištní ploše objevily obrněné vozy (které předtím uvízly v dopravní zácpě). Únosci to vnímali jako zlom v poměru sil a předzvěst blízkého konce. Jeden z nich hodil do jednoho z vrtulníků odjištěný granát. Ten explodoval a krátce nato i nádrže vrtulníku. V něm okamžitě zahynuli tři ze čtyř rukojmí (čtvrtý rukojmí zahynul udušením, protože hasiči se báli k hořící helikoptéře přiblížit). Krátce na to další z únosců postřílel v druhém z vrtulníků zbývajících pět spoutaných rukojmí.\n\nPo zabití rukojmí se zbývající přeživší únosci pokusili utéct. Při tomto pokusu byl zastřelen Ísa. Tony byl zabit při přestřelce s policií na nedalekém parkovišti. Zbývající tři byli po hodinové honičce zadrženi policií v poli podél rozjezdové dráhy.\n\nJako první se k vrtulníku dostali Cvi Zamir a Victor Cohen (šéf vyšetřovatelů Šin Bet), ale zjistili, že žádný z rukojmí, navzdory tvrzení médií, nepřežil. Ve 23:31 totiž Reuters vydal zprávu, že „\"všichni izraelští zajatci byli osvobozeni\"“ (novináři se vesměs nacházeli v dopravní zácpě ve městě a kolovaly neověřené zprávy a fámy). Teprve v 03:17 ráno vydal Reuters opravu, že všichni izraelští rukojmí byli zabiti. Tuto zprávu předal půl hodiny před tím C. Zamir G. Meirové.\n\nPři tiskové konferenci nad ránem sdělil šéf mnichovské policie M. Schreiber prohlášení, že německá ani bavorská vláda nenesou na tragédii žádnou vinu a obvinil vládu izraelskou, že to způsobila ona svou neústupností.\n\n\nJako přímý důsledek této akce byla několik měsíců poté založena německá protiteroristická jednotka GSG9 pod vedením generála U. Wegenera, při jejímž budování pomáhaly i izraelské jednotky Sajeret Matkal a Jamam.\n\n\n\nA. Spitzerová a I. Romanová se dalších 30 let snažily přimět německé úřady k přiznání viny na masakru a odtajnění všech dokumentů. To se jim částečně podařilo až v roce 1992.\n\nSRN vyplatila v roce 2004 pozůstalým odškodnění v celkové výši 3 miliony eur, přímou odpovědnost nikdy nepřiznala. Podpory se pozůstalí nedočkali ani od izraelské vlády. Ta na jejich snahu o vyšetření celého případu nereagovala.\n\nTři přeživší únosci byli těsně po akci na letišti zatčeni. Na svobodu se dostali poté, co byli propuštěni výměnou za cestující z letadla Lufthansy uneseného příslušníky LFOP. Odcestovali do Libye, kde byli přijati jako hrdinové Kaddáfím. Samotní osvoboditelé byli ale libyjskou bezpečností zatčeni poté, co se dostala ve známost jejich příslušnost k LFOP, tedy \"prokomunistického\" křídla palestinského odboje.\nZ palestinského pohledu se jednalo o úspěšnou akci. Abú-Ijád ve své knize \"Stateless (Bez státu)\" napsal, že cílem této akce bylo dosažení tří cílů, \"\"prezentovat existenci palestinského národa celému světu, ať už se mu to líbí nebo ne, zajistit propuštění dvou set palestinských bojovníků uvězněných v izraelských vězeních a použít neuvěřitelné množství hromadných sdělovacích prostředků shromážděných na jednom místě k prezentaci palestinského boje – ať už v dobrém či zlém\"!\"\n\n\n\n\n\n\n\n\n"}
{"id": "237800", "url": "https://cs.wikipedia.org/wiki?curid=237800", "title": "Horská chata", "text": "Horská chata\n\nHorská chata (německy \"Hütte\" nebo \"Baude\", italsky \"Rifugio\", francouzsky \"Refuge\" či \"Cabane\", slovinsky \"Koča\", rétorománsky \"Chamanna\") je stavení či budova sloužící turistům či horolezcům jako ubytovací zařízení, občerstvovací stanice, nebo jako pouze zastávka při túře. Chata se skládá většinou z restaurace či jídelny, noclehárny (lager), pokojů, toalet a různých servisních místností (kuchyně, sklad atd.). Často je součástí chaty terasa či zimní prostor sloužící v době když je chata uzavřena. Na chatě je obvykle možnost zjištění kvalitní předpovědi počasí. V Krkonoších se nazývají boudy.\n\nV Alpách patří mnoho horských chat alpskému spolku Alpenverein. Řada jich je také soukromých. Většinou se spravování chat dědí po generacích, takže vlastníkem či správcem je řadu let jedna rodina. Členové spolku Alpenverein mají na takovýchto chatách obvykle 50% slevu na ubytování a mnohdy i částečnou slevu na jídlo či pití.\n\nVe Vysokých Tatrách patří horské chaty z velké části spolkům Slovenský horolezecký spolok JAMES a Klub slovenských turistov. Členové těchto spolků a Českého horolezeckého svazu mají na takovýchto chatách přibližně 50% slevu na ubytování a mnohdy i částečnou slevu na jídlo a pití.\n\nChaty bývají různých velkostí a cenových tříd. Od obrovské stavby (Chamanna Diavoleza, Švýcarsko, 234 lůžek) až po malé dřevěné původní chatky (Dom na Kofcah, Slovinsko, 16 lůžek). Některé se prezentují futuristickým vzhledem (Refuge de la Sella 2, Francie). Mnoho horských chat již používá solární kolektory jako hlavní či vedlejší zdroj elektrické energie. Řada chat používá jako zdroj elektrické energie externí elektrocentrálu. K zásobování používají některá stavení nákladní lanovky a tam kde to není možné i vrtulník. V Tatrách ještě pořád slouží tzv. nosiči.\n\nUmístění chat je různé. Jsou v údolích, kde se jim mnohdy říká polany (\"alm\", \"planina\", \"alp\"), kdekoli v horách či přímo na vrcholech (Matras Haus, Rakousko, vrchol Hochkönig). Slouží tak většinou jako opěrné body při výstupech na horské vrcholy.\n\nNa Slovensku jsou za horské chaty považovány Bilíkova chata, Chata pod Rysmi, chata Pod Soliskom, Chata pri Popradskom plese, horský hotel Sliezsky dom, Chata pri Zelenom plese, Rainerova chata, Skalnatá chata, Téryho chata, Zamkovského chata, Zbojnická chata (Vysoké Tatry), Chata Plesnivec (Belianské Tatry), Žiarska chata (Západní Tatry), Kamenná chata pod Chopkom, Chata generála Milana Rastislava Štefánika, Útulna Ďurková (Nízké Tatry), Chata pod Borišovom (Velká Fatra), chata Pod Chlebom, chata pod Kľačianskou Magurou, chata Pod Suchým, chata Na Grúni (Malá Fatra).\n"}
{"id": "237801", "url": "https://cs.wikipedia.org/wiki?curid=237801", "title": "Calamity Jane", "text": "Calamity Jane\n\nMartha Jane Cannary-Burke, známější jako Calamity Jane (1. května 1852, Princeton, Missouri, USA – 1. srpna, 1903, Terry, Jižní Dakota) byla americká hrdinka Divokého západu, hraničářka a profesionální zvěd, nejznámější jako blízká přítelkyně Wild Bill Hickoka (znali se pouhé dva týdny), slávu však získala i potyčkami s domorodými obyvateli - indiány.\n\nCalamity Jane se narodila 1. května 1852 jako Martha Jane Cannary v Princetonu, Missouri v okrese Mercer County. Její rodiče, Robert W. a Charlotte Cannaryovi, byli uvedeni při sčítání lidu v roce 1860, že žijí asi 11 kilometrů severovýchodně od Princetonu v Ravanně, Missouri. Martha Jane byla nejstarší ze šesti dětí, měla dva bratry a tři sestry. V roce 1865, Robert sbalil svou rodinu a odjeli z Missouri do Virginia City v Montaně. Charlotte zemřela během cesty v Black Foot, Montana v roce 1866 na zápal plic. Po příjezdu do Virginia City na jaře roku 1866, Robert vzal svých šest dětí do Salt Lake City, Utah. Dorazili v létě a Robert údajně začal hospodařit na 40 akrech (160,000 m²) půdy. Byli zde pouze jeden rok než zemřel v roce 1867. Martha Jane převzala roli hlavy rodiny, naložila ještě jednou povoz, a odvezla své sourozence do Fort Bridger ve Wyomingu, kam dorazili v květnu 1868. Odtud cestovali vlakem do Piedmontu.\nV Piedmontu Martha Jane brala jakoukoliv práci, aby uživila svou velkou rodinu. Pracovala jako myčka, kuchařka, servírka, zdravotní sestra a honák. Nakonec, v roce 1874, si našla práci jako zvěd pro Fort Russell.\n\nVe své autobiografii z roku 1896, Martha Jane o této době píše:\n\n"}
{"id": "237808", "url": "https://cs.wikipedia.org/wiki?curid=237808", "title": "Ekvádorské oběžné mince", "text": "Ekvádorské oběžné mince\n\nAmerický dolar je jediným zákonným platidlem Ekvádoru od roku 2000. Až do roku 2000 byl ekvádorskou národní měnou sucre (ISO 4217 ECS). Při zavedení dolaru byl ustanoven pevný kurz pro výměnu za surce 1 dolar = 25  000 sucres.\n\nV každodenním platebním styku se používají souběžně mince amerického dolaru a ekvádorské mince. Místní mince nemají svůj vlastní ISO kód, jejich jediným posláním a upotřebením je doplňovat mince dolaru. \n\nSmlouva mezi Ekvádorem a Spojenými státy americkými upravuje vztah mezi ekvádorskými oběžnými mincemi a americkými: Jeden dolar je tvořen stem ekvádorských \"„centavos“\". Ekvádorské mince mají stejné nominální hodnoty jako mince centu dolaru. Hmotnosti a rozměry jednotlivých mincí (ekvádorských a amerických) jsou také shodné. Mince 1 centavo vyrazila kanadská mincovna, mince ostatních hodnot pocházejí z mincovny mexické.\n"}
{"id": "237809", "url": "https://cs.wikipedia.org/wiki?curid=237809", "title": "Kloub", "text": "Kloub\n\nKloub \"(articulatio)\" je spojení a zároveň ohebné místo vzájemně se stýkajících dvou nebo více kostí. Slouží k pohybu určité části těla.\n\nKloub se skládá z dvou styčných ploch dvou kostí krytých chrupavkou. Jedna plocha se nazývá kloubní hlavice (vypouklý konec jedné kosti) a druhá kloubní jamka (vyhloubený konec druhé kosti).\n\nSoučástí velkých kloubů bývá i meniskus či labrum (kolenní, resp. ramenní kloub), což jsou měkčí okraje kloubních jamek, jež slouží lepší artikulaci kloubu a jemnému dopružení při rotacích a torzích kloubu. Jinou součástí je kloubní pouzdro, které kloub obepíná, je zesíleno Vazy, z vnitřní strany ho vystýlá synoviální membrána produkující synoviální tekutinu (kloubní maz), která zmírňuje tření, vyživuje kloubní chrupavky a zajišťuje pevné přilnutí kloubních ploch k sobě.\n\nV kloubech jednoduchých se stýkají dvě kosti, v kloubech složených se stýkají více než dvě kosti nebo jsou mezi ně vsunuty pohyblivé chrupavčité destičky. Ty vyrovnávají nerovnosti v zakřivení styčných ploch a zároveň umožňují současné provádění dvou různých pohybů v kloubu (ohýbání a otáčení). \n\nKlouby napomáhají pohybu končetin, lokomoci člověka, sebeobsluze apod. Pokud jsou klouby používány patřičně, jejich činnost je celoživotní. Při přetěžování kloubů, chronicky zkrácených svalech či nefyziologickém používání kloubů (po nesprávných drahách), dále vlivem špatného vyživení kloubu či kloubním onemocněním, chrupavčitý povrch kloubu degeneruje. Spolu s tím tuhnou okolní vazy a šlachy svalů, kloub ztrácí své rozsahy, pružnost (\"joint-play) a bolest začíná i v okolních tkáních (např. v tíhových váčcích a svalech). To vede ke snížené pohyblivosti člověka, čímž se kloubní omezení dále zacykluje. V časných stádiích kloubní bolesti a u raných artróz je metodou volby manuální fyzioterapie - konkr. měkké techniky, jemná kloubní mobilizace a individuální cvičení. Napomáhá i balneoléčba, plavání, lehká svižná chůze, hluboká ventilace aj. \n\nPři náhlých přetíženích kloubu či dlouhodobém zaujímání nefyziologických poloh (předsunuté držení hlavy u monitorů, vyjímání nákladů z kufru vozu apod.), může dojít ke kloubním blokádám a tím k bolestivým omezením pohybu (svůj vliv může mít i stres, atmosférický tlak, vliv výživy aj.). Nejčastěji se blokují krční a bederní páteř, žebra a sakro-iliakální skloubení pánve. \n\nO strukturálních příčinách blokád bylo vysloveno více teorií, nejpřesvědčivěji působí teorie mechanického slepení chrupavčitých ploch kloubů. O metodiku kineziologického vyšetření, odstranění kloubních blokád a cvičení se jako jedna z prvních zasadila tzv. Pražská myoskeletální škola. \n\nDruhy kloubů podle počtu kostí, které spojují\n\nDruhy kloubů podle tvaru kloubních ploch\n\n\nTěla živočichů mají receptory pro uvědomění si polohy vlastních končetin, umožňují propriorecepci.\n\n\nMenší klouby se vyskytují mezi jednotlivými články prstů dolních a horních končetin.\n\n"}
{"id": "237814", "url": "https://cs.wikipedia.org/wiki?curid=237814", "title": "Technické textilie", "text": "Technické textilie\n\nTechnické textilie (TT) je souhrnné označení pro textilní materiály a výrobky, jejichž hlavním účelem je plnění určité technické funkce. (Jejich estetické nebo dekorativní vlastnosti jsou méně důležité).\n\nPři volbě vhodného materiálu jsou skoro výlučně rozhodující jeho fyzikální a chemické vlastnosti. Vedle téměř všech druhů běžných umělých vláken se často používají vlákna speciálně modifikovaná pro technické účely jako: aramidy, uhlíková vlákna, mikro- a nanovlákna, keramická, kovová vlákna atd. Z přírodních vláken se uplatňuje např. juta a bavlna (pytlovina a obaly), konopí (lana) a hedvábí (padáky). Čištěné a recyklované textilní odpady (výčesky, trhané ústřižky tkanin a pletenin) jsou vhodná výplň pro různé druhy technických textilií.\nZ netkaných textilií všeho druhu se vyrábí více než dvě třetiny pro technické účely. Technické tkaniny a pleteniny jsou zpravidla vyrobeny jednoduchou vazební technikou. Barvení, pokud je vůbec nutné, se provádí většinou ve vlákenné hmotě. Některé obaly a autoplachty se potiskují.\n\nVšechny provaznické výrobky a lana se řadí k technickým textiliím. K jejich výrobě se používá technika splétání, oplétání, stáčení nebo kablování. Šicí nitě pro průmyslové účely nebo chirurgii se vyrábí a zušlechťují poměrně nákladnou speciální technologií.\n\nSvětová spotřeba vláken k výrobě technických textilií vzrostla od roku 1995 do roku 2010 ze 14 na 22 milionů tun. Obchodní obrat odvětví obnášel v roce 2011 cca 195 miliard € (do roku 2017 se zvýšil na cca 210 miliard), 27 států EU se na něm podílelo s 22 a Česká republika s 1,1 miliardou €.\n\nPodle způsobu výroby se podílely (v roce 2010) na technických textiliích: tkaniny, pleteniny a provaznické výrobky 49 %, netkané textilie 35 % a kompozity 16 %.\nPřibližné podíly v roce 2017:\n"}
{"id": "237816", "url": "https://cs.wikipedia.org/wiki?curid=237816", "title": "Východotimorské centavové mince", "text": "Východotimorské centavové mince\n\nAmerický dolar je jediným zákonným platidlem Východního Timoru od roku 2000. V tomto roce přešlo území Východního Timoru pod správu Spojených národů a dolar nahradil do té doby používanou indonéskou rupii. Od roku 2003 vydává východotimorská centrální banka vlastní mince.\n\nV každodenním platebním styku se používají výhradně východotimorské mince. Místní mince nemají svůj vlastní ISO kód.\n\nSmlouva mezi Východním Timorem a Spojenými státy americkými upravuje vztah mezi východotimorskými oběžnými mincemi a americkými: Jeden dolar je tvořen stem východotimorských „centavos“. Východotimorské mince mají stejné nominální hodnoty jako mince centu dolaru (1, 5, 10, 25, 50 a 100 centavos) plus mince 200 centavů.\n"}
{"id": "237819", "url": "https://cs.wikipedia.org/wiki?curid=237819", "title": "Port Alberni", "text": "Port Alberni\n\nPort Alberni je město v kanadské provincii Britská Kolumbie. Sídlí zde Regionální okres Alberni-Clayoquot. Město má 17 548 obyvatel a jeho aglomerace 25 297 obyvatel.\n\nPort Alberni leží v údolí Alberni Valley na začátku zátoky Alberni Inlet, největší zátoky na ostrově Vancouver. Město je přezdívané \"Lososím hlavním městem světa\", stejně jako nedaleké město Campbell River.\n\nMěsto nese jméno po španělském důstojníkovi, kapitánovi Donovi Pedro de Alberni, jenž velel pevnosti San Miguel na západním pobřeží ostrova v letech 1790 až 1792. Západní pobřeží ostrova Vancouver je tradičním kmenovým územím indiánského kmene Nootka. První evropští osadníci sem přišli se společností \"Anderson Company\" zabývající se těžbou dřeva v roce 1860 z Londýna. První pila sice selhala, avšak několik dalších vyrostlo v 80. letech 19. století. Město založili osadníci v roce 1912 s příchodem železnice Esquimalt and Nanaimo Railway, plánované výstavby Canadian National Railway a položení tichooceánského telegrafního kabelu \"Trans-Pacific\" ve městě Bamfield. V kanálu \"Alberni Canal\" se usadil hornický průmysl a spousta menších rybářských přístavů, jenž byly závislé na hlavním přístavu v Port Alberni. Dřevozpracující průmysl byl v oblasti dominantní silou, zaměřoval se především na zpracování douglasky a zeravu obrovského . V roce 1964 zasáhly město dvě vlny tsunami. Poškozeno bylo 375 domů, z čehož 55 zcela zničeno. Ke ztrátám na životech však nedošlo. V roce 1967 se města \"Alberni\" (na severu) a \"Port Alberni\" (na jihu) sloučily do jednoho města, Port Alberni. V údolí Alberni Valley stojí muzeum s velkým počtem historických exponátů. Říká se, že Port Alberni je nejdeštivější město v provincii. Na jezeře Sproat Lake funguje hangár pro největší letadlo na hašení požárů na světě – Martin JRM Mars.\n\nSměrem na západ leží ve vzdálenosti 10 km jezero \"Sproat Lake\". Město se rozkládá v údolí \"Alberni Valley\", které ze všech stran obklopují hory. Za svoji současnou podobu vděčí město bývalému postavení dvojměsta, dvojici městských center a značnému počtu zátok a strží, jenž rozdělují Port Alberni na dvě poloviny:\n\nPodle sčítáni lidu z roku 2006 má Port Alberni společně s jeho předměstími \"Cherry\" a \"Beaver Creek\" 25 297 obyvatel.\n\nNejvíce obyvatel města pracuje v dřevozpracujícím průmyslu. V údolí sídlí papírna \"Catalyst Paper\", celulózka a několik menších pil. Na červené jílovité půdě je i několik farem. Těžba dřeva sice stále ještě probíhá, přesto se v průběhu let její objem zmenšuje, což způsobuje pokles hospodářského růstu. Recesi se podařilo zastavit a město se přeorientovává na poskytování turistických služeb. Port Alberni slouží jako přestupní stanice pro ty, kteří cestují na západní pobřeží ostrova, do Ucluelet, Tofino a národního parku Pacific Rim National Park. Protože jsou ceny zboží v odlehlých oblastech ostrova vysoké, turisté často nakupují zásoby už v Port Alberni. Tento jev způsobil nekontrolovanou výstavbu nových nákupních středisek a supermarketů podél dálnice Highway 4. V posledních pěti letech začalo v údolí Alberni Valley podnikat několik eko-turistických společností těžících z polohy města na okraji divočiny a relativní blízkosti Vancouveru a Victorie.\n\nPort Alberni je obdivované a vyhledávané pro jeho přírodní krásu, polohu pod horou Mount Arrowsmith a hory obklopující téměř celé město. Leží 1,5 hodiny cesty autem od národního parku Pacific Rim National Park. Město si oblíbili rybáři, protože ve vodách v okolí žije pět druhů lososa a pstruh duhový. Ve městě se nalézá národní historické místo, pila \"McLean Saw Mill\", k niž patří i parní železnice vedoucí od přístavu v downtownu až do údolí Alberni Valley. Na jezeře Sproat Lake má svůj domov Martin JRM Mars, největší letadlo pro hašení požárů na světě. Jezero je v létě populární cíl pro místní obyvatele a majitele chatek v okolí. V okolí města vede několik z nejlepších turistických tras na ostrově Vancouver. V údolí Alberni Valley se táhne přes 100 turistických tras a stezek pro horská kola.\nV Port Alberni sídlí juniorský hokejový tým Alberni Valley Bulldogs hrající v BCHL.\n\n\n"}
{"id": "237820", "url": "https://cs.wikipedia.org/wiki?curid=237820", "title": "Psychologie práce", "text": "Psychologie práce\n\nPsychologie práce sleduje zákonitosti psychické regulace pracovní činnosti a využití těchto zákonitostí v praxi. Předmětem zkoumání je samotná práce, pracovní podmínky a pracovní výsledky.\n\nHlavními cíli jsou zvyšování produktivity práce, racionalizace práce, bezpečnost práce, ochrana života a\nzdraví pracujících, zájmy pracujícího člověka, sociální a vzdělávací rozvoj pracovníků.\n\nHlavními úkoly jsou vytváření pracovního prostředí a organizování lidských schopností, zručností, vědomostí, zkušeností a iniciativy tak, aby z toho měla prospěch celá společnost\n"}
{"id": "237822", "url": "https://cs.wikipedia.org/wiki?curid=237822", "title": "Inklings", "text": "Inklings\n\nInklings (v překladu \"tušitelé\", \"inkousťata\") byla neoficiální literární skupina spojená s Univerzitou v Oxfordu. Existovala od 30. do 60. let 20. století. Jejími členy byli hlavně J. R. R. Tolkien, C. S. Lewis, Owen Barfield, Charles Williams, Christopher Tolkien (syn J. R. R. Tolkiena), Warren Lewis (starší bratr C. S. Lewise), Roger Lancelyn Green, Adam Fox, Hugo Dyson, Robert Havard, J. A. W. Bennett, lord David Cecil, a Nevill Coghill, z nichž mnoho bylo vysokoškolskými profesory na Oxfordu. Na setkání méně často chodili Percy Bates, Charles Leslie Wrenn, Colin Hardie, James Dundas-Grant, John Wain, R. B. McCallum, Gervase Mathew, a C. E. Stevens. Inklings také navštívil spisovatel Eric Rücker Eddison na pozvání C. S. Lewise.\n\nČlenové Inklings byli literární nadšenci, kteří povzbuzovali psaní fantasy. V několika pracích členů byly výrazně odráženy křesťanské hodnoty, ale někteří členové byli ateisté. „Náležitě řečeno,“ napsal Waren Lewis, „Inklings není ani klub, ani literární společnost, přestože má povahu obou. Nejsou žádná pravidla, funkcionáři, programy nebo oficiální volby.“ Jak bylo v té době obvyklé pro literární univerzitní spolky, členové Inklings byli všichni muži (Dorothy L. Sayers, přítelkyně Lewise a Williamse, je někdy považována za členku, ale nikdy nenavštívila jejich setkání).\n\nHlavním námětem setkání bylo čtení nedokončených děl členů a diskuse o nich. Tolkienův \"Pán prstenů\", Lewisovi \"Návštěvníci z mlčící planety\" nebo Williamsův \"Předvečer Všech svatých\" byly čtené nejprve v Inklings. Tolkienův \"The Notion Club Papers\", součást posmrtně vydaného románu \"Sauron Defeated\" (9. knihy \"Historie Středozemě\"), byl inspirován právě Inklings.\n\nSetkání přesto nebyla vážná, členové se bavili soutěží, v níž šlo o to, kdo vydrží nejdéle číst nahlas prózu Amandy McKittrick Rosové (autorka milostných románů, typických pro bombastický a přeplácaný styl, pokládaná za jednu z nejhorších anglicky píšících spisovatelek) s vážnou tváří.\nDo roku 1949 se schůzky Inklings konaly ve čtvrtek večer na koleji u C. S. Lewise, nebo také v místní hospodě The Eagle and Child (lidově známé jako The Bird and Baby, nebo jednoduše The Bird), ale nečetli zde své rukopisy. Později se setkání konala v hospodě The Lamb and Flag na druhé straně ulice a v počátcích také v jiných hospodách, ale The Eagle and Child měla prestiž.\n\nJméno bylo původně spjato s klubem na univerzitní koleji, založené studentem Edwardem Tangyem Leanem v roce 1931 za účelem čtení nedokončených děl nahlas. Klub sestával ze studentů a profesorů (včetně Tolkiena a Lewise). Když Lean v roce 1933 opustil Oxford, klub se rozpadl a jeho jméno bylo převedeno Tolkienem a Lewisem na jejich literární skupinu.\n\nPo Inklings je pojmenována Společnost Inklings v Cáchách a jejich ročenka \"Inklings Jahrbuch für Literatur und Ästhetik\" vydávaná od roku 1983. V ročence jsou vědecké články a recenze týkající se členů Inklings a fantasy literatury.\n\nTři členové Inklings (J. R. R. Tolkien, C. S. Lewis a Charles Williams) se objevili v románu \"Indigový drak\" od Jamese A. Owena.\n\nSedmi britským spisovatelům včetně 4 členů Inklings a Dorothy L. Sayers je věnováno Marion E. Wade Center na univerzitě ve Wheatonu ve státě Illinois (USA). Celkově má Wade Center kolem 11 000 svazků včetně prvních vydání a kritických děl. Další majetek spisovatelů Owena Barfielda, G. K. Chestertona, C. S. Lewise, George MacDonalda, Dorothy L. Sayersové, J. R. R. Tolkiena a Charlese Williamse, jež vlastní Wade Center, obsahuje dopisy, rukopisy, audio a video pásky, obrázky, fotografie, diplomové práce, časopisy a související materiál.\n\n\n"}
{"id": "237825", "url": "https://cs.wikipedia.org/wiki?curid=237825", "title": "Rob Thomas", "text": "Rob Thomas\n\nRobert Kelly Thomas (*14. února 1972 Landstuhl, Německo) je americký muzikant, skladatel a frontman kapely Matchbox Twenty. Thomas vystupuje také sólově, vydal desku ...Something to Be.\n\nZa svou hudební kariéru získal tři ocenění Grammy a zazpíval si v úspěšném singlu Carlose Santany Smooth.\n\nOd roku 1996 vystupuje s kapelou Matchbox Twenty, která je v zahraničí velmi úspěšná.\n19. dubna 2005 vydal Rob Thomas své první sólové album nazvané ...Something to Be.\n\nDeska se v Americe umístila ihned na první místě prodejního žebříčku a debutový singl Lonely No More se dostal v Billboard Hot 100 až na 6. místo.\n"}
{"id": "237826", "url": "https://cs.wikipedia.org/wiki?curid=237826", "title": "Mistrovství světa v atletice 2007", "text": "Mistrovství světa v atletice 2007\n\n11. mistrovství světa v atletice (oficiálním anglickým názvem: \"IAAF World Championship in Athletics Osaka 2007\") se uskutečnilo mezi 25. srpnem a 2. zářím 2007 v japonské Ósace. Soutěže probíhaly na stadiónu Nagai a v jeho okolí. Mistrovství se zúčastnilo 1978 atletů z 203 zemí a oblastí, včetně 22 českých reprezentantů. Nejúspěšnější zemí se staly Spojené státy americké, Česká republika získala dvě zlaté a jednu stříbrnou medaili.\n\n\n"}
{"id": "237827", "url": "https://cs.wikipedia.org/wiki?curid=237827", "title": "Verona (hudební skupina)", "text": "Verona (hudební skupina)\n\nVerona je česká hudební skupina založená v roce 2001. Tvoří ji hudebník a skladatel Petr Fider a zpěvačka Veronika Stýblová, která v roce 2018 nahradila Markétu Jakšlovou. Mezi hity se zařadily singly „Náhodou“, „Krásnej den“, „Kde lásku brát“, „Nejsi sám“ či „Ztracená bloudím“.\n\nSkupina Verona vznikla v roce 2001. Hudebník Petr Fider vybral zpěvačku Markétu Jakšlovou na základě jejího vystoupení v pořadu \"Do-Re-Mi\".\n\nV roce 2002 vydala skupina své první album \"Náhodou\". Druhý stejnojmenný singl z alba se stal hitem. Následně byly z desky vydány další tři singly „Krásnej den“, „Co nejdýl“ a „Rovnováha“. Vyjma „Rovnováhy“ byl ke všem natočen videoklip. V rádiích se z alba hrála také píseň „Tvář velkoměsta“, nebyl to však oficiální singl.\n\nDruhé album následovalo roku 2003, pilotní singl „Nejsi sám“ poprvé Verona představila na vystoupení jako předkapela na koncertu německé skupiny Scooter. Při této příležitosti vznikly záběry pro videoklip k singlu. Druhým singlem z alba byla píseň „Kde lásku brát“. V tomto roce kapela rozšířila své působení i do sousedního Slovenska, kde vyšlo album \"Náhodou nejsi sám\", což byl mix nejlepších písní z jejích prvních dvou alb. V tomto roce kapela získala i ocenění Český slavík v kategorii Skokan roku.\n\nSingl „Nejsi sám“ skupina nahrála také v angličtině pod názvem „Life Is Fun“. Ten byl bonusem na jejím třetím studiovém albu \"Jen tobě\", ze kterého jako pilotní vychází stejnojmenná píseň. Videoklip ke druhému singlu „Den co den“ se natáčel v Egyptě.\n\nV roce 2006 pak kapela vydala své čtvrté album \"Girotondo\", kde singl „Girotondo“ byl nazpívaný v italštině, text napsal Davide Mattioli, všechny ostatní písně otextoval dvorní textař Verony Viktor Dyk, ty novější (anglické verze) zase Tom Malár.\n\nNásledující rok Verona vydala první DVD \"Videokolekce\", s osmi videoklipy a karaoke verzí. Vyšel také singl nazpívaný v angličtině „You Gotta Move On“, který se dostal do hitparád v Norsku, Bulharsku a Maďarsku.\n\nV roce 2008 vyšlo \"Best of\", doplněné novými singly „Stay With Me“ a coververzí písně Lenky Filipové „Za všechno může čas“. V roce 2009 pak kapela vydala singl „Do You Really Wanna Know“, k němuž natočila videoklip v Polsku. Poslední singly „Ztracená bloudím“ a „Hey Boy“ se pak dostaly na první příčky slovenské i české hitparády a staly se hity. Píseň „Ztracená bloudím“ získala cenu OSA za populární skladbu roku. \"Hey Boy\" vyšlo u labelu Ministry Of Sound v Německu a také v dalších evropských zemích. Dále kapela absolvovala turné v Číně.\n\nSingly od alba \"Best of\" byly součástí nového studiového alba \"Den otevřených dveří\", z něhož byly vydány singly „Bez tebe“ a „Up to the stars“.\n\nNázev alba \"Meziprostor\" odrážel orientaci na pomezí taneční hudby a popu. Klip \"Volnej pád\" se natáčel v Německu a Dánsku, poprvé se v něm neobjevil Petr Fider, z důvodu nevýrazné role. Stejně tak v „Láskouproud“ a „Nech si zdát“. Skupina v tomto období oznámila, že již nebude koncertovat na diskotékách a upřednostnila jiné akce. Kapela pak natočila crazy klip \"Teď a tady\" a videoklip \"Endless day\", jenž vznikl v Nizozemsku.\n\nHudebník Petr Fider se stal také producentem kapel Holki (1999) a Le Monde. Zpěvačka Markéta Jakšlová se v roce 2017 rozhodla opustit kapelu, aby se věnovala synovi a také svému sólovému projektu Marqet. V roce 2018 ji nahradila zpěvačka a muzikálová herečka Veronika Stýblová.\n\n\n"}
{"id": "237828", "url": "https://cs.wikipedia.org/wiki?curid=237828", "title": "Ztracený svět (film, 1998)", "text": "Ztracený svět (film, 1998)\n\nZtracený svět (\" \") je americký sci-fi film, který v roce 1998 natočil režisér Bob Keen.\n\nProfesor Challenger se hodlá vydat do Mongolska na náhorní plošinu, kde by se měli údajně vyskytovat dinosauři. Avšak nikdo z univerzity mu nechce poskytnou finance, po dlouhém přemlouvání však nakonec získává svolení a také se k němu připojuje jeho největší odpůrce profesor Summerlee. Po několikatýdenní cestě dorazí k cíli a pro velká skaliska musí k vystoupání použít balón. Avšak nad plošinou na ně zaútočí pterodaktylové a oni havarují uprostřed lesa. Nyní se jejich expedice mění v boj o vlastní život.\n"}
{"id": "237829", "url": "https://cs.wikipedia.org/wiki?curid=237829", "title": "Litava (přítok Svratky)", "text": "Litava (přítok Svratky)\n\nLitava (dříve nazývána Cézava) je řeka, která teče na území Zlínského a Jihomoravského kraje. Je to významný levostranný přítok Svratky. Její délka je 58,3 km, povodí zabírá 789,8 km².\n\nŘeka Litava pramení ve Zlínském kraji na úpatí vrchoviny Chřiby ve výšce 510 m n. m. jihovýchodně od obce Cetechovice, v katastru obce Chvalnov-Lísky. Teče převážně západním až jihozápadním směrem. Od nejvyššího vrcholu Brdo (586,7 m n. m.) je pramen vzdálen asi 2,5 km jihozápadním směrem.\n\nProtéká městy a obcemi Brankovice, Nesovice, Bučovice, Slavkov u Brna, Újezd u Brna a Blučina. Podél řeky prochází silnice I/50 a železniční trať Brno – Uherské Hradiště.\n\nMezi lety 1912-1930 byla mezi Židlochovicemi a Slavkovem u Brna provedena regulace koryta řeky.\n\nDo Svratky ústí v Židlochovicích na jejím říčním kilometru 29,0.\n\n\nPrůměrný průtok Litavy u ústí činí 1,64 m³/s.\n\nHlásné profily:\nSprávcem toku je Povodí Moravy, s.p. - závod Dyje.\n\nŘeka může být i sjízdná, a to v horním úseku od Bučovic.\n\n"}
{"id": "237831", "url": "https://cs.wikipedia.org/wiki?curid=237831", "title": "L'esprit de l'escalier", "text": "L'esprit de l'escalier\n\nL'esprit de l'escalier (výslovnost [lɛspʁi də lɛskalje], doslovně přeloženo: \"„Nápad na schodech“\" či \"„Schodová moudrost“\") je francouzský výraz pro myšlenku nebo reakci, která přijde příliš pozdě a již je zbytečná. V původním významu si host vzpomene na trefnou repliku až ve chvíli, kdy už po schodišti opouští dům hostitele. Volně přeloženo: \"„S křížkem po funuse“\"\n\nVýraz poprvé použil Denis Diderot ve svém díle \"Paradoxe sur le comédien\".\n\n"}
{"id": "237832", "url": "https://cs.wikipedia.org/wiki?curid=237832", "title": "Internetová kavárna", "text": "Internetová kavárna\n\nInternetová kavárna je veřejně přístupné místo, kde si návštěvník může pronajmout počítač s připojením do sítě Internet. Svůj název získal tento druh podnikání od možnosti zakoupit si k pronajatému počítači drobné občerstvení – kávu, čaj apod. Internetové kavárny jsou často interiérem koncipovány tak, aby připomínaly běžnou kavárnu.\n\nMezi známé pražské internetové kavárny patří internetová kavárna Spika nebo Planeta.\n\nNěkteré internetové kavárny nabízejí kromě občerstvení další služby: mezinárodní telefonní hovory, skenování obrázků, možnost čtení paměťových karet fotoaparátů a pokročilé programové vybavení pronajímaných počítačů.\n\nV průběhu času koncepce internetových kaváren zastarala; mimo Prahu byly internetové kavárny často rušeny, a to zejména kvůli nevýnosnosti tohoto typu podnikání. Poskytování internetových služeb kaváren se rozdělilo na internetové herny a kavárny s připojením Wi-Fi.\n"}
{"id": "237833", "url": "https://cs.wikipedia.org/wiki?curid=237833", "title": "ND", "text": "ND\n\nSpojení písmen N a D může mít různé významy:\n\n\nVe francouzštině:\n\n"}
{"id": "237841", "url": "https://cs.wikipedia.org/wiki?curid=237841", "title": "StarCraft II: Wings of Liberty", "text": "StarCraft II: Wings of Liberty\n\nStarCraft II: Wings of Liberty (WoL) je real-timová strategická sci-fi počítačová hra vyvinutá společností Blizzard Entertainment, je určena pro platformy Microsoft Windows a Mac OS X. Hra navazuje na původní \"StarCraft\", úspěšnou hru z roku 1998 a její datadisk. \"StarCraft II: Wings of Liberty\" vyšel 27. července 2010. Hra je rozdělena celkem na tři části: základní hru s podtitulem \"Wings of Liberty\" a další dva datadisky, \"\" a \"\".\n\nPříběh se odehrává na začátku 26. století ve vzdálené části Mléčné dráhy, v sektoru Koprulu, kam před třemi staletími dorazili kolonisté ze Země, zvaní Terrani. V kampani Wings of Liberty \"(Perutě svobody)\" je celkem 29 hratelných misí, v nichž hráč sleduje další osudy tří velkých vesmírných národů: Terranů, Zergů a Protossů. Tato kampaň je vyprávěna z pohledu Jima Raynora, vůdce rebelů proti Dominiu zvaných Raynorovi jezdci.\n\n\"Upozornění: Vzhledem k tomu, že je příběh vyprávěn jako mise a některé lze plnit i na přeskáčku, může být pořadí událostí při hraní jiné.\"\n\nKampaň a příběh \"Wings of Liberty\" je hrán pouze z perspektivy Terranů (s krátkou protosskou vložkou), zatímco datadisky \"\" a \"\" se zaměřuje na příběh z pohledu Zergů a Protossů. V říjnu 2504, tedy po čtyřech letech od ukončení války , bylo terranské Dominium pod vládou císaře Arcturuse Mengska dominantní silou v Koprulu sektoru, ovšem navzdory slibům byla jeho vláda zrovna tak utlačovatelská a zkorumpovaná jako někdejší Konfederace. Zneužíval média k propagandě, agenty Ghost ke špinavé práci i násilné verbování a \"převýchovu\" trestanců službou v armádě.\n\nJedním takovým trestancem byl Tychus Findlay, jehož po devíti letech rozmrazili z kryogenního vězení, protože uzavřel dohodu s Mengskem výměnou za svobodu. Dostal však mariňácké brnění, namontované přímo na jeho tělo, aby si své vězení vezl s sebou.\n\nMezitím se známý rebel proti Mengskově vládě Jim Raynor, trochu sešlý a zahořklý, potloukal po Mar Saře, jež byla před dvěma lety znovu kolonizovaná. Armáda Dominia zde rozpoutala teror, protože obyvatelé nesouhlasili s její přítomností a hlavně s násilným verbováním.\n\nPoté, co obyvatelům Raynor pomohl, ho v Joeyrayho baru našel jeho starý přítel Tychus Findlay. Pověděl mu, proč vlastně vojska Dominia obsadily Mar Saru: hledají pradávné artefakty, z nichž jeden byl objeven zde na Mar Saře. Nabídl mu obchod: pokud tyto artefakty \"osvobodí\" z rukou Dominia a prodá je vlivné nezávislé nadaci Moebius, získá hodně peněz na svou vzpouru proti Mengskovi. Tychusovi dle jeho slov tato nadace pomohla z vězení, kam byl poslán na doživotí za loupežná přepadení a vraždu; její vedení se bojí režimu a možnému zákazu činnosti. Zavzpomínali na staré časy, kdy za mlada prováděli přepadávání vlaků, a šli artefakt z Mar Sary ukradnout Dominiu.\n\nPo návratu k Joeyrayho baru se však náhle objevili Zergové, kteří po milionech napadli Mar Saru. Vojska Dominia se ihned stáhla bránit svoje centrální světy, zatímco obyvatele kolonie nechali napospas Zergům. Raynorovi jezdci proto zorganizovali evakuaci jako před čtyřmi lety, než přiletěly nákladní lodě a křižník Hyperion. Na můstku Raynora čekal Matt Horner, mladý kapitán Hyperionu v nažehlené uniformě, jenž s obří vesmírnou lodí krátkým hyperprostorovým skokem unikl z Mar Sary. Ostatním pustil zprávy, že se toto děje i v dalších koloniích a Zergy osobně vede Královna čepelí Sarah Kerriganová, o které nikdo od konce \"Brood War \"neslyšel. Nyní se vrátila a zanechávala za sebou jen spoušť, čímž Raynora polil studený pot, a pak se musel jít opít, což po skončení \"Brood War\" dělal často. S tím, co se stalo Sáře, se nikdy nesmířil. Všichni spekulovali, o co jí tentokrát jde, dle Raynora nejspíš chce dokončit „práci“ z před čtyřmi lety, tedy vyhladit Terrany i Protossy.\n\nDruhý artefakt, podobný tomu na Mar Saře, nalezli na světě Monlyth, kde narazili na neznámý fanatický kmen Protossů zvaný Taldarim. Ačkoliv se Raynor s Protossy dobře znal, tito zaútočili na Jezdce jako na poskvrňovače jejich svaté země. Taldarimští ve skutečnosti bojovali na dvou frontách, protože sem dorazili i Zergové. Naštěstí se Raynorovi povedlo artefakt získat dříve, než na místo dorazila Kerriganová, jež ale stihla Raynora počastovat svými řečmi. Findlay se po bitvě seznámil v archivu Hyperionu s jejím případem, čímž naštval kapitána Hornera, protože to dělal bez jeho svolení. Každopádně Horner Findlayovi vysvětlil, že než se z ní stala Královna čepelí, si byli Kerriganová s Raynorem blízcí, a upřímně si není jistý, co se stane, až se s ní znovu setká. Findlay řekl, že zná jediné řešení, a přiložil na monitor kulku přímo mezi oči Kerriganové.\n\nKrátce na to přijal Hyperion nouzový signál z Agrie, kterou neformálně vedla mladá doktorka Ariel Hansonová poté, co je Dominium nechalo napospas Zergům. Raynor vydal rozkaz jim pomoci. Bylo potřeba ochránit evakuované kolonisty před útoky Zergů, jež přicházely na konvoje ze všech stran. Jakmile byla mise dokončená, přijali Jezdci dr. Hansonovou na palubu Hyperionu, kde se okamžitě pustila do práce na zlepšení zdravotní péče a vědecké úrovně, kterou sama označila za neexistující. Findlay se snažil Raynorovi namluvit, že se do něj dr. Hansonová zakoukala jako \"do prince na bílém koni, který zachránil její lid\", měl by proto hodit minulost za hlavu. Brzy bylo zjištěno, že mnozí kolonisté, evakuovaní na Meinhoff, již byli nakaženi zergskými spórami a měnili se v terransko-zergské hybridy, útočící na zbylé kolonisty a šířící dále nákazu. Proto museli Jezdci, ač to bylo bolestné, tyto nakažené vyhladit spolu se zdrojem nákazy. Zjistili, že hybridi útočí v noci, ale ve dne se schovávají před silným sluncem, které je usmaží zaživa. Splnění mise proto bylo lehké. Hansonová si také prohlédla artefakty, jež našli na Mar Saře a Monlythu, a prohlásila, že vysílají silné pulzy, schopné zabít všechny Protossy v dosahu.\n\nJezdci se však nadále potýkali s nedostatkem morálky i financí, proto vzali další misi, když je kontaktoval Gabriel Tosh, záhadný bojovník proti Dominiu se zvláštním přízvukem a s vizáží rastafariána. Chtěl, aby mu asistovali při projektu Shadowblade při těžbě vzácného minerálu jorium, užívaného pro vylepšení psionických schopností lidí. A to na opuštěné kel-morianské kolonii Redstone III. Museli se zde potýkat s nestabilním terénem, přílivy a odlivy lávového pole, s útoky Zergů a s přítomností nebezpečného brutaliska. Tosh jim poskytl své speciální vojáky a pochvaloval si efektivitu práce Jezdců. Po splnění mise se objevil na palubě Hyperionu, sice nikomu nesdělil své motivy, ale dal jasně najevo, že má stejné cíle.\n\nTosh nabídl Raynorovi další misi, a to získání vzácného plynu terrazín na světě Bel'Shir, kde se zase setkali s protosským kmenem Taldarim, pro něž byly plyny terrazín svaté. Jezdci nehodlali čelit přesile, takže si vzali jen tolik kanistrů plynu, kolik Tosh požadoval, a stáhli se pryč. Hyperion však přijal kódovanou zprávu od neznámého odesilatele, že se s nimi brzy setká a Tosh, že je ve skutečnosti spektr, produkt speciálního projektu na trénink Ghostů. Tosh nic z toho nepopřel, ale tvrdil, že zprávu určitě poslal Mengsk, aby je obrátil proti sobě. Raynor bral jeho tvrzení na vědomí, ale Tosh odmítal s kýmkoliv mluvit, dokud mu zase nezačnou věřit.\n\nKolonisté z Agrie se zatím přesunuli na svět Haven, jenž sousedí s prostorem Protossů. Brzy však byla s novou kolonií přerušena veškerá komunikace. Jezdci se proto přesunuli na Haven a zjistili, že je svět zcela obklíčen protosskou zlatou armádou exekutora Selendis, jež zjistila, že jsou tito kolonisté nakažení Zergy a je nutné je všechny vyhladit. Dr. Hansonová protestovala a tvrdila, že je jen kousek od nalezení léku proti zergské infekci. Selendis vyhrožovala, že pokud se jim bude Raynor snažit v její misi zabránit, utkají se spolu ve slavné bitvě, ovšem pokud si to bude přát, nechá Terrany, aby očištění nakažených provedli za jejího dozoru sami. Raynor se tedy musel rozhodnout, buď uposlechne Selendis, nebo bude věřit dr. Hansonové, že má lék již téměř hotový.\n\nZatím Jezdci zjistili, kdo je tím anonymem, varujícím před Toshem, jenž nyní nabídnul misi přepadnout obávanou věznici v Novém Folsomu, z níž v posledních 50 letech nikdo neutekl. Byla to Mengskova vojákyně z útvaru Ghost jménem Nova. Raynorovi sdělila, že Tosh lže a jorium i terrazín využije k vybudování armády spektrů z psychopatických vrahů, kteří jsou drženi pod zámkem právě na Novém Folsomu. Divili se, že Tosh na Hyperionu není, ale byli si jistí, že tuto komunikaci sleduje, proto ho propojili. Tosh umlčel Novu, že jen žárlí na úspěchy spektrů a připomněl Raynorovi, za co vlastně spolu bojují. Raynor si zase musel vybrat.\n\nRaynor si, jak už bylo řečeno, nikdy neodpustil, co se stalo s Kerriganovou, a vinil z toho právem Mengska, jenž byl zodpovědný za miliardy mrtvých na Tarsonisu. Mengsk se nikdy nestyděl za poslední čtyři roky v mediální propagandě i ve svých výrocích nazývat Raynora teroristou a zločincem, jenž musí být přiveden před spravedlnost. Uplynulé skutečnosti neustále překrucovala zpravodajská televize UNN (\"Universe News Network\"), v čele s pro-mengskovským šéfredaktorem Donnym Vermillionem, s nímž \"soupeřila\" mladá reportérka Kate Lockwellová, která všechno viděla na vlastní oči a snažila se do reportáží a činů Raynora vnést vyvážený pohled, ale její živé vstupy byly často Vermillionem ukončeny vsuvkou na způsob stokrát opakované lži, nebo ji rovnou skočil do řeči dřív, než stihla říct pravdu.\n\nNízká morálka Raynorových Jezdců, často bojujících proti Mengskově propagandě, ale často milovaných v okrajových koloniích, zapříčiňovala nadále nedostatek financí na vedení skutečně efektivního odboje. Kapitán Matt Horner však tvrdě pracoval, jak situaci vylepšit. Jeho informátor mu předal zprávu, že se Dominium vrátilo na opuštěný a zdevastovaný Tarsonis a \"uklízí\" tamní zařízení, která nějakým způsobem přežila zergskou okupaci, a náklad přepravuje k vesmírným lodím vlakem. Bude to tedy skvělá příležitost dostat se snadno k chybějícím surovinám a technologiím, zvláště když měli Raynor s Findlayem z mládí bohaté zkušenosti s velkými vlakovými loupežemi. Z jednoho vlaku však získali poklad nejcennější: starého konfederačního robotického poradce (\"adjutant\").\n\nTato robotická žena však odmítala s kýmkoliv z Raynorových Jezdců komunikovat, neboť v její ještě konfederační databázi byli označeni za zločince. Potřebovali ji tedy hacknout a to uměl jejich známý, plukovník Orlan. Ten však tohoto robota ukradl a chtěl ho prodat Dominiu a najal si žoldnéřku Miru Han a její bandu, aby ho před Raynorem chránila. Horner, vlastně to udělal Raynor a Horner se schoval před záběrem, „kontaktoval“ svoji ošklivou \"manželku\" marnivou Miru Han resp. Hornerovou také. Jak on často ostatní vyzýval, aby si vybírali normální ženu, tak jeho \"žena\" se ukázala být naprostou katastrofou, kterou vlastně kdysi z mladické nerozvážnosti vyhrál na turnaji v pokeru a sám říkal, že by se hry raději vůbec neúčastnil, kdyby věděl, s čím ho tam ožení. Každopádně byla Raynorem nadšená a nabídla, že jim Orlana vydá, pokud splatí jeho poplatek 6000 minerálů dříve než on. Raynor ji tedy poplatek zaplatil, a získal jak robota, tak Orlana zmraženého do ledu, aby jim znovu neutekl, což provedla zadarmo, a ráda.\n\nRobot, jenž byl nyní hacknut, obsahoval plno cenných informací, nejcennější byly pro Raynora staré záznamy, jež obsahovaly důkazy o genocidě na Tarsonisu, kterou před čtyřmi lety nařídil Mengsk, i důkazy o rozmístění PSI-emitérů lákající mračna Zergů a o zanechání Kerriganové na místě, z níž pak Zergové udělali Královnu čepelí, a také robot obsahoval jeho starý výrok: \"\"Nezastavíte mě ani vy ani Konfederace ani Protossové ani nikdo jiný. Já budu vládnout tomuto sektoru, nebo ho spálím na popel!\"\" Dále získali informace o obřím chodícím robotovi Odin na stanici Valhalla, kterého chtělo Dominium využít proti civilistům v případě nepokojů. Úkolu se zhostil Findlay, jenž zabil také veškeré osazenstvo Valhally, a zamaskoval misi tak, aby se Dominium nikdy nedozvědělo, že byl Odin ukraden Jezdci.\n\nNa Hyperionu vymysleli plán, jak získané důkazy uplatnit. Tychus Findley zůstal v Odinovi na Valhalle a nechal se Dominijskými přepravit na Korhal do Augustgradu, kde měl být představen na vojenské přehlídce jako speciální protizergská zbraň. Zde začal útočit na ostatní vojenský personál Dominia a způsobil dost velký chaos na to, aby na Korhal přistál oddíl Jezdců i s připravenou reportáží, prezentující důkazy o tom, kým doopravdy Mengsk je, tedy válečným zločincem. Zastavit je nedokázal ani zásah generála Warfielda, jenž se nedávno kvůli Zergům vrátil z výslužby. Jezdci se probili až k centrále televize UNN, reportáž odvysílali a uprchli z Korhalu. Když ji viděla široká veřejnost, vypukly na Korhalu i na jiných světech Dominia nepokoje, hraničící s otevřeným povstáním. Lid nyní svého císaře, z kterého propaganda dělala hrdinu a \"zachránce lidstva\" před Zergy a Protossy, nyní považoval za teroristu na trůně a korupčníka.\n\nCísař Arcturus Mengsk byl nucen svolat tiskovou konferenci, aby skandál vysvětlil. Trval na tom, že mu vždy na srdci leželo blaho a bezpečí lidstva, a osobní moc nikdy nebyla jeho cílem. Záhy se přihlásila s dotazem reportérka UNN Kate Lockwellová, zda stále trvá na svých prohlášeních, když kdysi řekl: \"\"Nezastavíte mě ani vy ani Konfederace ani Protossové ani nikdo jiný. Já budu vládnout tomuto sektoru, nebo ho spálím na popel!\"\" Mengsk na ni nevěřícně zíral a hned ho skoro oslepily blesky od fotoaparátů. Nazval přítomné reportéry novinářskými hyenami a vztekle z konferenční místnosti odešel. Akce měla takový úspěch, jaký si Raynor s Hornerem ani ve snu nepředstavovali, a připili si na něj. Jediná reportáž jim vynesla větší vítězství než stovky úspěšných misí proti Dominiu. Když pak Kate Lockwellová informovala v živém vstupu o dění na ulicích Augustgradu, Donny Vermillion nebyl ve studiu schopen slova a opakoval se studeným potem na čele, že jeho bratr zemřel na Tarsonisu. Donny Vermillion poté odešel na ozdravnou dovolenou, ale už se nevrátil, neboť se z tohoto odhalení pravdy nevzpamatoval a byl hospitalizován na psychiatrické klinice. Šéfredaktorem zpravodajství UNN se po něm stala Kate Lockwellová, ta si mimo záběr před střihem jejího vstupu po jmenování zakřičela \"ANO!\"\n\nBěhem mise na Korhalu se Raynorovi Jezdci mohou zmocnit informace o tajném vědeckém zařízení na Castanaru, a že po dokončení jejich práce mají být tamní vědci popraveni. Našli tam totiž protosskozergského hybrida, kterého vědci klonují znovu a znovu. Raynorovi hoši něco tak odporného viděli poprvé a ještě více je to přinutilo nenávidět Mengska. Zničit hybrida můžou vyhozením stanice do vzduchu, ale při výbuchu hlavního generátoru se na svobodu jeden z hybridů dostal, takže se Jezdci museli dostat pryč zběsilým úprkem, jinak by je všechny zabil.\n\nV další misi se Jezdci soustředili opět na nalezení dalšího artefaktu. Tentokrát šlo o planetu Xil, kde ho již hledal tým z nadace Moebius, ale byl kompletně vyhlazen. Stáli za tím Taldarimští Protossové, ale Jezdci využili laserové zařízení na vrtání do země jako zbraň proti nim a dokázali pak artefakt najít dříve než Taldarimští. Při návratu na Hyperion, když se Raynor ocitl v jednom z temných zákoutích lodi, náhle vypadl proud. Ze stínů se před překvapeného Raynora vynořil jeho dávný protosský přítel Zeratul, který byl zraněný na pravé paži. Zmatečně mu prorockým tónem sdělil, že přinesl zprávy o blížícím se konci všeho, ale ještě tu je naděje: i když si za své zločiny zaslouží zemřít, je Kerriganová klíčem k tomu, aby se konci vesmíru zabránilo, tedy musí ji za každou cenu ochránit. Vrazil Raynorovi do ruky ihanský krystal temných templářů, obsahující jeho vzpomínky, aby studoval, že musí pochopit, neboť času je málo. Poté Zeratul opět zmizel ve stínech.\n\nRaynor byl z tohoto náhlého a rychlého setkání zmatený a rozčilený, že se po čtyřech letech jen tak objevil a zase zmizel, ale uposlechl ho. Zadíval se do krystalu, skrze nějž k němu promlouval nahraný Zeratulův hlas, v němž popsal, že po bitvě na Charu před čtyřmi lety ho jeho putování vesmírnou prázdnotou při hledání odpovědí nakonec dovedlo na tajemný svět Ulaan, aby se dověděl více o pradávném xel'nažském proroctví o jejich návratu. Když v jedné hluboké jeskyni studoval nástěnné malby, z nichž vyčetl, že byl před dávnými věky předpovězen příchod Zergů i to, že se jim Protossové postaví, což jsou události, které se již staly. Než našel další jeskynní malby, narazil na Zergy a Sarah Kerriganovou. Zeratul rozřezal její čtyři hydralisky a pak si vyslechl její \"uvítání\", zda tam také nešel hledat proroctví, zda slyší \"jejich\" hlasy, že spálí galaxii, až se vrátí. Zeratul odpověděl, že se to možná stane, ale ona nebude mít možnost to vidět. Zaútočil na ni, ta ho však psionikou držela ve vzduchu, a poprosila ho, aby toho nechal, že jejich konflikt je nyní naprosto bezpředmětný, protože se blíží bouře, která je zničí všechny. Vybídla ho k tomu, že by té zkáze měli čelit společně. Zeratul se vymanil z jejího sevření a rozmáchl se, aby ji usekl hlavu, ale usekl ji jen velké levé čepelí křídlo na zádech, přičemž se o něj sám pořezal do pravé ruky. Kerriganová nedělala dále nic, jenom konstatovala, že tomuto osudu nelze uniknout. Konec se blíží a až si ji najde (její křídlo ji dorostlo nazpátek), tak ho konečně přijme. Pak z místa odchešla. Zeratul odpověděl, že proroctví je nejisté a vždycky je naděje.\n\nVylezl po stěně jeskyně nejbližším otvorem ven a hledal další fragmenty proroctví, přičemž si musel prosekávat cestu přes Zergy. Naštěstí na místo dorazil jiný Protoss se svou jednotkou, který mu pomohl při úniku před Kerriganovou, jež je následně chtěla zabít a vzít si fragmenty proroctví sama. Zeratul tedy odcestoval na Zhakul, kde tyto fragmenty mohly být přeloženy do srozumitelného jazyka. První část Zeratulových vzpomínek zanechala na Raynorovi stopu: do krystalu prý upřeně zíral několik hodin (dle zobrazení času přímo ve hře to mohlo být až 11 hodin), přičemž by Raynor přísahal, že nahrávka trvala jen pár minut. Ostatní ho varovali, aby byl při použití ihanského krystalu opatrný.\n\nV druhé části Zeratulových vzpomínek uviděl svět Zhakul a Zeratulovo hledání tří ochránců pradávných dějin Protossů. Zeratul zjistil, že tam už v předstihu dorazil protosskozergský hybrid jménem Maar, který ochránce uvěznil a nechal je hlídat svou oddanou frakcí Protossů, jejichž mysl nějakým způsobem ovládl. Zeratul je porazil a osvobodil vězně. Ti souhlasili s překladem fragmentů proroctví. To znělo takto: \"„Cyklus se chýlil ke svému konci. Xel'nagové, kteří stvořili nás všechny, vstoupili na vyšší bytí. Přesto setrval „Padlý,“ jehož osudem je pokrýt prázdnotu stínem. Začalo to s „Velkým Hladovým,“ skončí to naprostou temnotou.“\" Zeratul si uvědomil, že ten Hladový musí být zergské Nadvědomí, tedy opustil Zhakul.\n\nV třetí části dorazil Zeratul na Aiur, na zničenou domovinu Protossů, v jejíž džunglích se to nadále hemžilo roztříštěnými divokými Zergy. Mrtvola Nadvědomí byla stále dobře viditelná z oběžné dráhy jako vzpomínka na prohry i výhry v bitvách se Zergy. Nyní však potřeboval prostudovat ostatky, aby vyhledal v jeho útrobách nervová vlákna a stopy po jeho vzpomínkách. Jeho obří tělo ovšem okolní Zergové pozvolna požírají, bylo proto nutné je zahnat. Jak se dotýkal jeho ještě neporušených konečků, ucítil zmražené emoce Nadvědomí, které mělo těsně před smrtí. Pociťovalo k Zeratulovu překvapení úlevu, radost, pocit naděje, ale převažoval hlavně strach z budoucnosti. Jakmile nalezl cestu k rozkládající se mozkové kůře Nadvědomí, zjevil se před ním duch Tassadara. Šokovaného Zeratula pozdravil a vysvětlil, že ve skutečnosti není úplně mrtvý. Přišel mu sdělit, že Nadvědomí nebylo vždycky odporným monstrem, jaké znali, a musí se proto dovědět o jeho odvaze. Bylo stvořeno s rozumem a intelektem, ale někdo ho kdysi pozměnil a přidal mu do genetické struktury nesmazatelný nadřazený příkaz. Kdo to udělal, sice neví, každopádně tento příkaz připravil Nadvědomí o svobodnou vůli a to se stalo vězněm ve své vlastní schránce. Toho si bylo Nadvědomí vědomo, ale kvůli nadřazenému příkazu nebylo schopno samo nic udělat, ani jiný Zerg. Nicméně jednoho dne se mu podařilo vytvořit šanci, jak všechny Zergy vyvést z tohoto otroctví: Královnu čepelí. Zeratul odmítal věřit, ovšem Tassadar se ho snažil přesvědčit, aby zapomněl na všechny špatné věci i na předsudky, a podíval se na vizi, nebo vhled do budoucnosti, které mělo Nadvědomí, a čeho se tak bálo. A s touto vizí se měl nyní Raynor od Nadvědomí skrze Tassadara a teď Zeratula seznámit.\n\nRaynor se odhodlal k poslední části, nyní tedy vize od Nadvědomí, což vidět snad nechtěl, ale když jde o Sáru, tak musí. Viděl armageddon tak, jak zabědovalo Nadvědomí, že nevyhnutelně za osm let přijde. Celý vesmír hoří v plamenech, Terrani už zkáze dávno podlehli, ovšem poslední žijící Protossové se v čele s nejslavnějšími hrdiny shromáždili na neznámém temném světě, aby zde bojovali ve své poslední bitvě. A jeho Zergové se stali otroky hybridů a jejich společného pána, které Nadvědomí nazývalo \"Temný hlas\". Protossy do bitvy vedl Zeratul a cílem bylo bojovat do posledního muže, uvést do provozu včas zařízení, obsahující všechny vzpomínky na starý vesmír a instrukce, jak bojovat o svobodu před tímto Temným hlasem, jež by mělo být schopné přečkat zánik vesmíru a stvoření nového. Uprostřed zoufalého boje, v němž nechyběli Artanis či Selendis a další mocní hrdinové (Mohandar a Urun), s nimiž se Raynor nikdy nesetkal, k nim Temný hlas promluvil. Vysmál se jim, že zkáze neuniknou, ale přesto existovala pro ně naděje, dostatečně mocná, aby ho zastavila, ale oni sami si ji spletli se skutečnou hrozbou a zabili ji. Šokovaným Protossům došlo, že mluví o Královně čepelí, jak to ale mohli vědět! Následovala marná bitva, v níž umírali neznámí Protossové a jeden po druhém i slavní hrdinové. Když byl konečně poslední Protoss mrtev, nařídil Temný hlas hybridům zničit Zergy, kteří se jako švihnutím proutkem proměnili ve slizskou kaši. Temný hlas následně odstranil z vesmíru světlo a pak zničil i hybridy, až zůstal v hroutícím se vesmíru sám.\n\nZeratul pověděl v krystalu, že taková bude budoucnost vesmíru, když Kerriganová zemře, tedy ještě jednou zdůraznil její důležitost a důležitost ochraňovat ji za každou cenu. Na závěr se ptal sám sebe, zda tento \"Temný hlas\" nebyl Xel'naga, a pokud ano, proč se jeho navrátivší bohové snaží vše zničit. Po skončení poslední části přišel Raynor mezi ostatní bílý jako stěna a rozechvělý. Jen Hornerovi řekl, co viděl. Toshovi vlastně také, ale ten si to v jeho mysli přečetl sám.\n\nNedlouho poté Kerriganová naplánovala invazi na svět Tyrador VIII, který sloužil jako hlavní základna pro nadaci Moebius. Zaměstnanci nadace se sice stihli evakuovat, ale nestihli vymazat data z počítačů obsahující polohu ostatních artefaktů, jež hledalo. K tomuto úkolu si Raynorovy Jezdce najal zakladatel nadace Dr. Emil Narud. Jezdci byli sice úspěšní, ale tento střet s Kerriganovou Jima Raynora znovu uvrhl do depresí, obzvláště silných v kombinaci s tím, co se dověděl od Zeratula a Nadvědomí. Nepomohla mu ani reportáž v televici UNN, že nyní jsou Mengskové dva, když Kate Lockwellová dělala rozhovor s korunním princem Valeriánem Mengskem, jenž řekl, že svůj čas věnoval v poslední době studiem vojenské taktiky u generála Warfielda a také přípravě na události, kterými chce lidu Dominia ukázat, že bude výborným císařem, až přijde čas.\n\nJenže čas se krátil. Z dat nadace se dověděli o čtvrtém artefaktu na Typhonu IX, jehož slunce se začalo hroutit a brzy z toho bude supernova. Museli si pospíšit a rychle se vylodili na hořícím povrchu, kde opět narazili na Taldarimské. Takto častý výskyt zrovna těchto Protossů už pro mnohé nebyl normální, přesto s nimi museli znovu bojovat o artefakt, který jim nakonec ukradli.\n\nPo splnění mise se Jezdci měli setkat ve volném prostoru vesmíru na určených tajných souřadnicích s vedením nadace Moebius. Na místo dorazili dříve než jejich klient. Nakonec z hyperprostoru dorazilo několik křižníků s barvami Dominia, včetně vlajkové lodi Bucephalus. Horner navrhl rychlý ústup, neboť křižníky Dominia okamžitě zahájily palbu, ale Raynor rozkázal provést útok, neboť ponechaly štíty vypnuté. Findlay pověděl Hornerovi, že jestli chtěl svou revoluci, tady ji má. Raynor si vzal s sebou pistoli s jediným nábojem pro Mengska, neboť se domníval, že bude na palubě. Probojoval se až na Bucephalus do trůnní místnosti, kde viděl Mengska otočeného zády a klidného. Vytáhl připravenou pistoli a řekl mu, aby se otočil, že chce, aby viděl, jak kulka přijde. Osoba však odpověděla, že tady jeho otce nenajde a otočila se. Byl to Valerián Mengsk.\n\nTen Raynorovi pověděl, že je majitelem nadace Moebius, tedy vlastní i jeho. Naštvaný Raynor zahrozil, ať mu řekne jediný důvod, proč by ho neměl zabít tady a teď. Valerián odpověděl, že ví o šanci, jak vyléčit Sáru Kerriganovou, tedy má to, o čem už on sám léta sní. Raynor byl tímto odzbrojen. Po zastavení palby musel Raynor čelit nechuti posádky Hyperionu dál něco dělat, protože do teď bojovali proti Mengskovi, ale nyní jednomu takovému budou sloužit. Vzpouzel se i Horner, zda je moudré jít proti dosavadnímu přesvědčení a provést sebevražedný útok na Char jen proto, aby zachránili jeho holku. Ale na to rozčílený Raynor řekl, že ví, co dělá, a není to vůbec o něm a Sáře, ale o něčem mnohém větším, narážel tím na Zeratulovo proroctví a připomínal, že zachrání miliardy životů - Mengsk chvíli počká.\n\nNakonec přeci jen letěli zajistit poslední artefakt. Nyní už všichni věděli, že se tyto artefakty složí do jednolitého xel'nažského artefaktu, jenž má moc zničit Zergy v okolí a bude pomocí něj možné Kerriganovou zachránit. Dorazili k troskám xel'nažské mateřské lodi, kterou však obsadili opět Taldarimští, navíc aktivovali štíty, jež zabijí vše, co sejde na povrch. Pomocí bitevníků, jež měli k dispozici díky Valeriánovi, byli schopni vydržet dost na to, aby jejich generátory stihli ničit. Taldarimští bránili poslední artefakt velmi zuřivě a Jezdci se střetli i s taldarimskou mateřskou lodí jejich exekutora. Jezdci poslední část i tak získali.\n\nPo návratu se všemi částmi artefaktu došlo v kantýně Hyperionu, v němž mnozí podléhali vlivu alkoholu, k rozepři o motivech Raynora, když je všechny pošle na smrt na Char. Zvláště aktivní byli technik Milo Kachinsky a Tychus Findlay. Věc skončila rvačkou, když se na scéně objevil Raynor. Opilý Findlay ho nazval zbabělcem a zaútočil na něj, hodil po něm stolem, pokusil se ho narazit na zeď, a nakonec vyrval ze stropu hrající jukebox, aby ho po něm hodil. Minul, navíc ho Raynor mrštně přeskočil a Tychuse trefil drátem s elektřinou do jeho brnění, čímž ukončil jeho běsnění. Na řeči ostatních odpověděl rázně: jejich mise vždy byly o záchraně životů, nyní na tom není nic jiného. Zergové přinášejí smrt, a když je šance jejich hrozbu odstranit, bere ji, navíc je to větší hrozba než Mengsk. Tím si ostatní naklonil zase na svou stranu, viděli ho tak, jak ho znají, a odešli na svá místa. Raynor paralyzovaného Tychuse převalil na záda a zdůraznil mu, že takové řeči už nechce nikdy slyšet. Přikázal mu vstát a kantýnu uklidit.\n\nNad Charem odletěl na Bucephalus na brífink před bitvou, kde se pohádal s generálem Horáciem Warfieldem, když odmítl jeho taktiku. Rozepři uklidnil až Valerián Mengsk, jenž řekl, že každý zná generálovy hrdinské činy, ale Raynora a jeho lidi tady má, jak on sám tvrdí, proto, že Zergy si nelze naplánovat, tedy pro nepředvídatelné situace. Poté otevřel komunikační kanál ke svému otci Arcturusovi (který se před revoltou zavřel v paláci a nikam nevycházel), jenž požadoval vysvětlení, proč si z Korhalu vzal půlku celé flotily Dominia. Vypadal, že je hrdý na Valeriánovo odhodlání dokázat porážkou Sáry Kerriganové, největšího nebezpečí pro lidstvo, svou připravenost vládnout, ale vyjádřil obavy, že mu může mise přerůst přes hlavu. Do záběru vstoupil Raynor, aby Arcturusovi Mengskovi řekl, že jeho syn není sám. Arcturus si odplivnul, že moc dobře ví, že tu \"děvku\" není možné zachránit, ani jeho. Raynor mu odpověděl, že až to tady skončí, že si ještě vyřídí účty. Jakmile tato konverzace skončila, z povrchu Charu přiletěla první vlna Zergů. Raynor se odešel připravit na bitvu a řekl Valeriánovi, že rozehrál hodně nebezpečnou hru.\n\nPokus o vylodění dopadl dost katastroficky. Spousta jednotek byla Zergy kompletně zničena ještě dříve, než dorazily na povrch. Mnohé zůstaly v zónách výsadku izolované, včetně toho, v jejichž řadách byl generál Warfield. Raynor se dokázal díky předchozím zkušenostem z Charu dostat na povrch v pořádku a zjistil, že je k Warfieldovi, jenž vysílal nouzový signál, nejblíž. Generál ztrácel kvůli neustálým útokům Zergů jednoho muže za druhým a musel se také dát na zteč, přičemž ho hydraliskové trefili šipkami do pravé paže. Než ho jeden z podhrabaných Zergů stihl zabít, dorazil Raynor se svými Jezdci a s Tychusem právě včas. Generál Warfield ocenil Raynorovu statečnost i důvtip, když dokázal do jejich oblasti dostat i bombardéry, jež je ochránily před dalším nájezdem Zergů.\n\nDíky tomu mohli začít budovat základnu pro pozemní operace. Bylo však nutné zničit zergskou podzemní strukturu Nyduských kanálů a jejich opěrný bod na oběžné dráze Charu na staré platformě, neboť se na Char začaly vracet zergské rody, jež byly jinde. Warfield se kvůli zásahu hydraliska necítil dobře a musel být převezen zpátky nahoru do křižníku k vyšetření, tak velení nad pozemní operací svěřil Raynorovi. Na likvidaci systému Nyduských kanálů si Raynor vzal své muže včetně Tychuse Findleyho a byl úspěšný, ale před zhroucením charských lávových jeskyní je dělily sekundy. Poté, co byl systém kanálů zničen, nebo na oběžné dráze byla sestřelena platforma (stačilo vypnout stabilizátory, jež byly nehledě na zergskou nákazu stále funkční), došlo na přípravy na závěrečný úder na primární úl roje.\n\nSeshora se vrátil generál Warfield s novou protetickou rukou a s dárkem pro Raynora: Valerián smontoval xel'nažský artefakt a naprogramoval ho tak, aby měl žádoucí účinek. Jen je potřeba ho nabít, což potrvá. Na Charu začal vzácný prudký liják, který Terranům situaci neusnadnil, všude byl kouř, horko a dusno, jako v pekle. Že je artefakt na místě a téměř připraven k použití, věděla i Kerriganová, a na základnu vypouštěla ty nejhorší možné útoky. Často útočila sama, ale z bitvy dokázala při porážkách vždy uniknout zpět do hlavního úlu. Když byl po dlouhé době artefakt téměř nabitý, počastovala Terrany a Raynora urážkami, ale zároveň se jí na chvíli změnil hlas a Jima vyzvala, aby nepřestal. Jakmile byl nabit na 100 %, vyslali Terrani z artefaktu obří novu, jež zničila všechny Zergy v celých oblastech Charu široko daleko a umrtvila velkou část úlů roje.\n\nRaynor s Findlayem pak vedli průzkumnou misi do opuštěných a vyčištěných útrob hlavního úlu roje, kde nalezli ležící nahou Sáru Kerriganovou v bolestech, slabou, nehybnou a z většiny odzergovatělou, zůstaly ji jen články tykadel místo vlasů. Findlay se na ni podíval, když tu se z jeho vysílačky ozval Arcturus Mengsk, aby splnil svou část dohody. Tychus namířil svou pušku mezi její oči. Raynor se ho zeptal, co to proboha provedl. Tychus odpověděl, že podepsal smlouvu s ďáblem. Ona zemře, on bude volný. Když vystřelil, Raynor ramenem vykryl kulku, vytáhl svou ukrytou pistoli s nábojem, co měl původně pro Mengska, a Tychuse, svého dávného přítele, zastřelil se slovy, že každý si musí někdy zvolit. Hra končí záběrem, kde Raynor odnáší v náručí za ranního slunce Sáru do bezpečí.\n\nInvaze Zergů tak skončila. Jimovi Raynorovi se splnil sen, jeho Sára je zpátky taková, jaká (téměř) byla. Valerián si splnil své ambice, celé Dominium oslavovalo úspěch jeho mise, přičemž zapomnělo protestovat proti Arcturusovi, jenž (prozatím) stále setrvával na trůnu Dominia jako císař.\n\n\"Starcraft II\" se dočkal velmi příznivých ohlasů u kritiky. Podobně jako jeho předchůdce, i u \"Starcraftu II\" je oceňována jeho hratelnost, stejně jako nové prvky a rozšířená dějová linie a naopak prvky a problémy, které byly u původní hry kritizovány, byly u \"Starcraftu II\" opraveny či odstraněny. Během prvního měsíce po vydání se prodalo více než tři miliony kopií po celém světě.\n\n\n"}
{"id": "237844", "url": "https://cs.wikipedia.org/wiki?curid=237844", "title": "Nota bene", "text": "Nota bene\n\nNota bene (v latině „dobře si poznamenej“, „všimni si“, „nepřehlédni“) je slovní obrat – latinské rčení, jímž se v textu zdůrazňuje nějaká informace. Užíval se často v úředním styku, v listinách, protokolech apod. Zkracuje se jako NB, N.B. nebo nb.\n\nV běžné řeči může odpovídat českému „což teprve“, „natož pak“ a podobně.\n\n"}
{"id": "237848", "url": "https://cs.wikipedia.org/wiki?curid=237848", "title": "Postskriptum", "text": "Postskriptum\n\nPostskriptum (z lat. \"post scriptum\", doslova „po napsání“) označuje původně dodatek dopisu, obvykle za podpisem. Česky se dříve nazývalo také douška. Zkracuje se jako PS, P.S. nebo P. S.\n\nI když v elektronických textech a e-mailech lze dodatečně vkládat cokoli, postskriptum se často používá pro informace, které nesouvisejí s hlavním sdělením, rušily by jeho souvislost, anebo když chce pisatel nakonec dodat něco osobnějšího.\n\nVýraz se často používá v metaforickém, přeneseném významu i pro rozsáhlejší dodatek knihy a článku nebo pro následné zpracování počítačového textu (např. jazyk PostScript).\n\nJe-li v textu více doušek, buďto se číslují (např. PS1, PS2), nebo se pro další postskriptum používá název postpostscriptum (zkráceně PPS).\n\n"}
{"id": "237850", "url": "https://cs.wikipedia.org/wiki?curid=237850", "title": "CSMA/CA", "text": "CSMA/CA\n\nCarrier Sense Multiple Access with Collision Avoidance (CSMA/CA) patří v počítačových sítích do třídy protokolů označovaných jako metody s vícenásobným přístupem a nasloucháním nosné (CSMA). Jejich charakteristikou je, že před začátkem vysílání paketu stanice určitý čas poslouchá, zda je přenosové médium volné. Pokud ano, může zahájit vysílání. V opačném případě čeká na konec právě probíhajícího vysílání.\n\nProtokoly skupiny CSMA/CA na rozdíl od CSMA/CD nezjišťují výskyt kolizí (současného vysílání více stanic). Jednotlivé varianty se od sebe mírně odlišují. V CSMA/CA protokolu použitém v síti LocalTalk stanice při volném médiu nejprve ohlásí ostatním, že bude vysílat a médium si tak „zamluví“. Následně odvysílá datový rámec. Bezdrátové sítě standardu 802.11 používají jiný přístup − zde stanice při volném médiu počká náhodně zvolenou dobu a pokud do té doby neobsadí médium někdo jiný, odvysílá datový rámec a následně čeká na jeho potvrzení.\n\nCSMA/CA je jednou z modifikací čistého CSMA. Předcházení kolizím slouží ke zvýšení přenosového výkonu, stanice díky němu nejsou tak „hladové“ při přístupu k přenosovému médiu. Pokud před vysíláním zjistí, že je obsazeno, počkají náhodnou dobu a snižují tak pravděpodobnost kolize.\n\nCSMA/CA se používá tam, kde vzhledem k vlastnostem komunikačního kanálu nelze použít CSMA/CD. Uplatnil se například v bezdrátových sítích standardu 802.11 (a, b, g, n), pro nějž je charakteristický poloduplexní režim práce − stanice buď naslouchá, nebo vysílá, a to na tomtéž kanálu, nikoliv obojí naráz. Detekce kolizí zde proto není možná. Navíc by vysílání jedné stanice v některých částech sítě mohlo kolidovat s vysíláním stanice jiné, jejíž vysílání však sama přímo neslyší.\n\nStandard 802.11 předepisuje následující (zjednodušené) chování stanice při vysílání datového rámce:\n\n\nCSMA/CA najdete v následujících protokolech:\n\n"}
{"id": "237851", "url": "https://cs.wikipedia.org/wiki?curid=237851", "title": "Atlet roku", "text": "Atlet roku\n\nAtlet roku je česká anketa, při níž je vyhlašován nejlepší atlet uplynulé sezóny. Poprvé byl nejlepší atlet vyhlášen v roce 1962, od té doby byla tato anketa jednou přerušena v roce 1969. Od roku 1997 se vyhlašují atletické osobnosti uplynulé sezony v kategoriích nejlepší atlet, junior, trenér a objev.\n\nNejvyšší počet získaných titulů drží Helena Fibingerová, Jan Železný a Barbora Špotáková, kteří zvítězili sedmkrát. Šest prvenství získali Ludvík Daněk, Imrich Bugár a Jarmila Kratochvílová. Rekordmanem v počtu titulů v anketě Atlet roku samostatné České republiky je Barbora Špotáková se sedmi úspěchy.\n\nV letech 2002 až 2006 získal pětkrát prestižní titul tehdejší světový rekordman a olympijský vítěz v desetiboji Roman Šebrle, od roku 2007 sedmkrát zvítězila oštěpařka Barbora Špotáková.\n\n"}
{"id": "237855", "url": "https://cs.wikipedia.org/wiki?curid=237855", "title": "Tyson Gay", "text": "Tyson Gay\n\nTyson Gay (* 9. srpna 1982 Lexington, Kentucky) je americký atlet, sprinter. V roce 2007 se stal mistrem světa v běhu na 100 i 200 metrů na šampionátu v japonské Ósace. Poté přidal i titul ve štafetě na 4×100 m (což se před ním podařilo jen dvěma dalším sprinterům). V současnosti je držitelem amerického rekordu v běhu na 100 metrů časem 9,69 sekundy (Šanghai, 2009). Tímto časem je zároveň třetím nejrychlejším člověkem planety, hned za Jamajčanem Usainem Boltem a Yohanem Blakem a historicky druhým pokořitelem hranice 9,70 sekundy.\n\nV roce 2007 se stal vítězem ankety Atlet světa.\n\nV roce 2008 zvítězil v Eugene v regulérním čase 9,77 s, což byl americký národní rekord. Poté s nedovolenou podporou větru 4,1 m/s zaběhl dokonce 9,68 s, až do srpna 2009 nejrychlejší stovku všech dob za jakýchkoliv podmínek. Na letních olympijských hrách v Pekingu se však v běhu na 100 metrů po prodělaném zranění neprobojoval do finále.\n\nV roce 2009 se zúčastnil dlouho očekávaného souboje se světovým rekordmanem Usainem Boltem na mistrovství světa v Berlíně. Výsledkem byla nejrychlejší stovka historie (9,58 s – Bolt) a stříbrná medaile pro Gaye. Časem 9,71 s se Tyson Gay stal druhým nejrychlejším mužem všech dob (dva lepší časy má na svém kontě už jen Bolt). Tento čas pak ještě o dvě setiny vylepšil v Šanghaji na konci sezóny.\n\nV dubnu roku 2010 se stal Gay prvním sprinterem v historii, který dokázal překonal tři velké sprinterské hranice – 100 metrů pod 10,00 s., 200 m pod 20,00 s. a 400 m pod 45,00 s., když zaběhl nový osobní rekord na 400 metrů časem 44,89 sekundy. Na tradičním mítinku v ulicích Manchesteru dne 16. května 2010 zaběhl na rovné trati 200 metrů za 19,41 sekundy, v regulérních podmínkách by šlo o 4. nejrychlejší čas historie. Na mítinku ve Stockholmu pak v srpnu překvapivě porazil i Usaina Bolta časem 9,84 s (Bolt 9,97 s).\n\nNa národním mistrovství USA zvítězil na trati 100 i 200 metrů, čímž se kvalifikoval na mistrovství světa do Moskvy. 16. května 2013 však měl při mimosoutěžním kontrolním odběru pozitivní dopingový test. Na jeho místo v nominaci se tak posunuli běžci ze 4. míst národního šampionátu.\n\n\n"}
{"id": "237857", "url": "https://cs.wikipedia.org/wiki?curid=237857", "title": "Türnitzské Alpy", "text": "Türnitzské Alpy\n\nTürnitzské Alpy je vápencové pohoří v Rakousku. Rozkládá se na území spolkových zemí Dolní Rakousko a sousední Štýrsko. Na západě ho ohraničuje údolí Erlauftal a na východě potom od sousedních Gutensteinských Alp údolí Traisental a Unrechttraisental. Na jihu je vymezení dané dolinou Salzatal a obcí Mariazell.\n\nPohoří se rozkládá na ploše 1 100 km² a tvoří přechod z předhůří Alp k Dunaji - tento prostor pak vrcholí vyššími Mürzstegskými Alpami ležícími již ve Štýrsku. Nejvyšší vrchol dosahuje 1 400 m a několik dalších jich dosahuje výšky 1 350 m.\n\nGeologicky řadíme Türnitzské Alpy do Severních vápencových Alp. Pohoří je charakterizováno příkrými stěnami spadajícími do jednotlivých údolí. Tím poskytují jen málo prostoru pro osídlení. Kvalita vody místních toků je považována za vynikající. Vrcholy v oblasti jsou z velké části zalesněny.\n\nPohoří dělíme na dvě základní skupiny - Treisenberg, s podkovovitým hřebenem kolem obce Türnitz (Türnitzer Höger, 1 372 m) a masiv Sulzberg, kde se nachází zalesněný, ovšem rozhledově dobrý nejvyšší vrchol pohoří Groser Sluzberg (1 400 m). Výstup na něj vede z obce Ulreichsberg - 2 hod.\n\nVýznamná silniční sedla oblasti jsou:\n\n"}
{"id": "237858", "url": "https://cs.wikipedia.org/wiki?curid=237858", "title": "Únětický potok", "text": "Únětický potok\n\nÚnětický potok je zhruba 15 km dlouhý potok, který je levým přítokem Vltavy severně od Prahy. Svůj název má podle obce Únětice, kudy protéká. Jeho povodí zaujímá rozlohu téměř 45 km² a průměrný průtok je 0,10 m³/s. Dolní tok potoka má podobu hlubokého údolí se skalními stěnami a patří do přírodních rezervací Údolí Únětického potoka a Roztocký háj a Tiché údolí. \n\nÚnětický potok teče z obce Kněževes (v níž protéká rybníkem Čermačka a kolem Čermákova mlýnu, u nějž se stéká s bezejmenným přítokem zprava) přes tuchoměřickou část Kněžívka, Tuchoměřice, tuchoměřickou osadu Pastviště, Štěrbův mlýn, (za ním se zprava vlévá Kopaninský potok), Kopaninský mlýn, Statenice, Černý Vůl, Únětice, na kraji Únětic přes retenční nádrž, dále od soutoku s Horoměřickým potokem, který se vlévá zprava pod Kozími hřbety, vede v asi 1,5 km dlouhém úseku okrajem území Prahy (městská část Suchdol), Dále pokračuje v jižní části města Roztoky kolem bývalé výletní restaurace Maxmiliánka Tichým údolím k ústí, kde se nedaleko zámku vlévá zleva do Vltavy.\n\n"}
{"id": "237859", "url": "https://cs.wikipedia.org/wiki?curid=237859", "title": "Virtuos", "text": "Virtuos\n\nVirtuos (z italského \"virtuoso\", což je z latinského slova \"virtus\", což znamená statečnost, dovednost, vynikající kvalita) je označení pro člověka, který projevuje mimořádné technické schopnosti ve zpěvu či hře na hudební nástroj. Taková mimořádná schopnost se nazývá virtuozita, toto slovo se však nepoužívá jen v hudbě, nýbrž označuje schopnost technicky excelovat v jakémkoli oboru lidské činnosti, převážně v uměleckých oborech. V češtině neexistuje odpovídající označení ženského rodu. Virtuosové jsou často také hudební skladatelé. Od barokních dob většina skladatelů (ale ne všichni) byla také virtuosy na nástroje, pro které skládali.\n\nUrčující prvek virtuozity je schopnost podat mimořádný výkon v přednesu hudebního díla, otázkou ovšem je, kdo je schopen odlišit mimořádný výkon od průměrného výkonu. Hudebníci, soustřeďující se na technickou stránku provádění díla, jsou často kritizováni pro přehlížení emocí, které se v čistě technickém provedení ztrácejí. Jsou samozřejmě virtuosové, kterém se daří zachovat veškeré emoce při předvádění hudebního díla, aniž by to bylo na závadu technické stránce věci.\n\nItalský termín \"virtuoso\" označoval původně člena skupiny balistických expertů, inženýrů, dělostřelců a odborníků na mechaniku a dynamiku, která vznikla na konci 17. století v reakci na rozšiřování střelného prachu v Evropě.\n\nVýznam termínu má původ v italském významu tohoto slova v 16. a 17. století, kdy šlo o uctivé označení pro osoby významné na poli intelektuálním či uměleckém. Termín se postupně rozšiřoval a naopak se zužoval jeho význam. Tento vývoj souvisel s lidským nahlížením na hudbu. Původně byli totiž mezi hudebníky nejvíce ctěni skladatelé, teoretici či hudební pedagogové, zatímco dokonalý přednes byl považován svým způsobem za samozřejmost. Jak se ale na provedení skladby začal klást čím dál větší důraz, musel být vytvořen i termín pro skvělého hráče.\n\nV 17. a 18. století došlo k nadužívání termínu, začal být používán o velkém počtu hudebníků bez obzvláštní kvality. Sebastien de Brossard v jeho \"Dictionaire de Musique\" (Paříž, 1703) zdůrazňuje vynikající vyškolenost virtuosa, zejména v teorii. Tato teorie je také obhajována Johannem Gottfriedem Waltherem v jeho práci \"Musicalisches Lexicon\" (1732), který také posuzuje virtuosa spíš pro hudební teorii než pro vynikající schopnosti v provádění díla. Johan Matthenson v práci \"Der brauchbare Virtuoso\" (1720) rozlišuje tradiční „teoretické virtuosy“ a „praktické virtuózy“. Johann Kuhnau v knize \"Der musikalische Quack-Salber\" (1700) v definici „skutečného virtuosa“ zdůrazňuje teorii, nicméně popisuje „praktického virtuosa“, kterého definuje jako „vysoce nadaného hudebníka“, který nemá nic víc než praktickou hudební dovednost.\n\nNa konci 18. století začal být termín užíván pro hudebníka, ať již instrumentalistu nebo zpěváka, který vystupoval jako sólista. Zdůrazňování vynikajícího přednesu v definici virtuosa začalo v 19. století, kdy se o něm začínala vést otevřená debata.\n"}
{"id": "237861", "url": "https://cs.wikipedia.org/wiki?curid=237861", "title": "CAM cyklus", "text": "CAM cyklus\n\nCAM cyklus neboli \"Crassulacean acid metabolism\" (metabolismus kyselin u tučnolistých) je jeden z cyklů fixace CO probíhající v temné fázi fotosyntézy. Je obměnou Hatch-Slackova cyklu (C-cyklus) a svůj název dostal podle čeledi tlusticovitých rostlin (lat. \"Crassulaceae\"), u nichž byl poprvé pozorován.\n\nTyto pouštní rostliny (např. sukulenty) musí velmi šetřit vodou a proto otevírají průduchy jenom v noci, kdy vážou CO do malátu (podobně jako v Hatch-Slackově cyklu). Pro uložení zásoby CO potřebují velké množství fosfoenolpyruvátu, který získávají glykolytickým štěpením škrobu. Během dne se malát štěpí na CO, který vstupuje do Calvinova cyklu, a na pyruvát, ze kterého se opět syntetizuje škrob.\n\nTakto provádí CAM rostliny fotosyntézu s minimálními ztrátami vody.\n\n"}
{"id": "237863", "url": "https://cs.wikipedia.org/wiki?curid=237863", "title": "Továrna UP závodů (Třebíč)", "text": "Továrna UP závodů (Třebíč)\n\nTovárna UP závodů, resp. továrna Spojených uměleckoprůmyslových závodů v Třebíči-Domcích je nemovitá kulturní památka, jejíž návrh vytvořil architekt Josef Gočár.\n\nObjekty továrny UP závodů stojí na rohu ulic Sušilovy, Dobrovského a Šafaříkovy. Dokončeny byly v roce 1922. Jejich autor, architekt Josef Gočár, jejich podobu určil rondokubistickým stylem. Svému průmyslovému účelu – výrobě nábytku – budovy sloužily až do roku 2000. V roce 2020 jsou dokončovány první byt v rámci přestavby a úpravy areálu.\n\nSoubor objektů se člení takto:\n\nZ hlediska památkové péče jsou podstatné tyto okolnosti:\n\nCo se týče barevnosti exteriéru a interiéru, navrhována byla bílo-červeno-modrá kombinace. K její realizaci však nikdy nedošlo.\n\n"}
{"id": "237864", "url": "https://cs.wikipedia.org/wiki?curid=237864", "title": "Lanšperk", "text": "Lanšperk\n\nLanšperk () se nachází v Pardubickém kraji, v okrese Ústí nad Orlicí, asi 3 km severovýchodně od okresního města. Lanšperk je administrativně místní částí obce Dolní Dobrouč, ležící asi 2 km od tohoto sídla.\n\nPrvní písemná zmínka o obci pochází z roku 1285.\n\nLanšperk je malá ves rozkládající se z velké části na kopci v těsné blízkosti zříceniny hradu Lanšperk. Několik domů stojí pod kopcem u silnice č. 360 (spojuje Ústí nad Orlicí a Letohrad), resp. u Tiché Orlice, která kolem vrchu s hradem protéká.\n\nV obci restaurace a penzion.\n\nDopravu obci zajišťuje jak železnice, tak autobusová doprava. Železniční stanice \"Lanšperk\" je na trati Ústí nad Orlicí - Letohrad jediným místem, kde se mohou křižovat vlaky od Letohradu s vlaky od Ústí.\n\nOd tohoto roku zde byla vybudována cyklostezka spojující Ústí nad Orlicí a Letohrad.\n\n"}
{"id": "237866", "url": "https://cs.wikipedia.org/wiki?curid=237866", "title": "Fluoróza", "text": "Fluoróza\n\nFluoróza je onemocnění způsobené nadměrným příjmem fluoridových solí. Fluoróza zubní skloviny způsobuje zbarvení zubů a je vyvolána příliš velkým přívodem fluoru v době mineralizace skloviny. Fluoróza způsobuje viditelné matně bělavé, u závažnějších poškození žlutohnědé nebo hnědé skvrnky nebo také proužky. Projevy fluorózy kostí je remodelace kostí, známky osteosklerózy a vystupňování novotvarů a resorpce kostí. \n\nZdrojem nadměrného množství fluoru může být pitná voda s vysokou hladinou fluoru nebo časté polykání zubní pasty. Fluoridy se mohou do krajiny dostat se sopečným popelem, množství otrav způsobila například v 19. století sopka Eyjafjallajökull. Fluorózu může jako nežádoucí účinek způsobit také fluoridová léčba, která se používá například při léčbě osteoporózy, zejména při vysokém či nadměrném dávkování. Za normální denní dávku fluoridů v potravě je považováno 0,3 až 0,5 mg a měla by postačovat k prevenci zubního kazu a ke zdravému vývoji kostí a zubů. Nachází-li se v používané pitné vodě 2 až 4 mg/l, dochází ke tvorbě tmavších skvrn na zubní sklovině. Denní příjem fluoru přes 8 mg už způsobuje remodelace kostí, známky osteosklerózy a vystupňování novotvarů a resorpce kostí. Při fluoridové léčbě s denními dávkami 20 až 80 mg se vážné klinické projevy fluorózy objevují po 10 až 20 letech léčby, ale někdy i mnohem dříve. \n\n"}
{"id": "237868", "url": "https://cs.wikipedia.org/wiki?curid=237868", "title": "Mošnička", "text": "Mošnička\n\nMošnička (perigynium) je zvláštní typ plodu vyskytující se u rostlin z rodu ostřice (\"Carex\" s.l.). Jedná se vlastně o nažku zcela zabalenou v plevě. Někdy je tato pleva nazývána obecnějším termínem listen. Mošničky jsou uspořádány vždy v plodenstvích, kláscích, každá mošnička je podepřena plevou (pro kterou někteří autoři také používají obecnější termín listen). Vlastnosti mošničky patří k nejdůležitějším znakům, podle kterého se určují jednotlivé druhy velmi početného rodu ostřice. Na vrcholu mošnička vybíhá v zobánek, který může být velmi krátký (nebo skoro chybět), ale jindy je výrazný, na vrcholu dvouzubý. Mošničky mohou být na povrchu lysé, ale u některých druhů jsou pýřité nebo chlupaté.\n"}
{"id": "237877", "url": "https://cs.wikipedia.org/wiki?curid=237877", "title": "Grand Prix Turecka 2007", "text": "Grand Prix Turecka 2007\n\nGrand Prix Turecka (III Petrol Ofisi Turkish Grand Prix) byla 12. závodem sezóny 2007, který se konal 26. srpen 2007 na okruhu Istanbul Racing Circuit. V závodě zvítězil obhájce prvenství z roku 2006, Felipe Massa na voze Ferrari. Kimi Räikkönen druhým místem zajistil pro Ferrari 74. double v historii a druhé v sezóně.\n\n\n Kimi Räikkönen - Ferrari F2007- 1:27.295\n\n Felipe Massa- Ferrari- 1:27,329\n\n\n"}
{"id": "237878", "url": "https://cs.wikipedia.org/wiki?curid=237878", "title": "Avro 748", "text": "Avro 748\n\nAvro 748 (Hawker Siddeley HS 748) byl dvoumotorový civilní dopravní letoun, vyvinutý u firmy Avro, jako její poslední samostatná konstrukce která se ještě dostala do sériové výroby. V rámci reorganizací britského leteckého průmyslu jeho výroba pokračovala pod značkou Hawker Siddeley a ještě později pod firemní značkou British Aerospace (BAe). Jednalo se o další z celé řady letounů, k jejchž pohonu konstruktéři zvolili zcela mimořádně zdařilé turbovrtulové motory Rolls-Royce Dart, přičemž o správně zvoleném uspořádání (koncepce jednohřídelového motoru s dvoustupňovým odstředivým kompresorem a trubkovými spalovacími komorami, byť se tato může jevit jako zdánlivě nepříliš perspektivní a až příliš konzervativní) i kvalitě konstrukce svědčí mimo jiné i fakt, že řada letounů s těmito motory je stále v běžném provozu.\n\nFirma Avro se po značnou část své existence věnovala především vývoji a výrobě vojenských letounů, ale v roce 1957 britský letecký průmysl dostal vážnou ránu — vznikla tzv. „Bílá kniha“, která ve svých důsledcích znamenala zrušení vývoje většiny typů vznikajících pro Royal Air Force. Jednalo se sice o velice krátkozraké rozhodnutí politiků, ovlivněné momentálním nadšením z rozvoje raketové techniky a předpokládající že v budoucnu budou pilotované letouny zcela vytlačeny raketami, ovšem pro řadu let nezvratné. Sice později znamenalo nutnost nakupovat vojenské letouny v USA (mj. typ Phantom II) a jeho konečným výsledkem bylo že výzbroj RAF sestávala převážně z letounů jako bylo Tornado, Jaguar a Harrier, což nebyla zcela ideální kombinace — po vyřazení letounů English Electric Lightning a Phantom totiž chyběl stroj vhodný k nasazení jako záchytný stíhač a stroj pro vybojování vzdušné nadvlády — ale to již samozřejmě původcům nešťastného rozhodnutí nevadilo. V důsledku toho firma Avro, do té doby již od začátku II. světové války produkující hlavně vojenské letouny, musela hledat nové trhy. Uplatnění bylo nalezeno na civilním trhu, pro který se začala zvažovat výroba nového dopravního letounu.\n\nKonstrukce byla zahájena po porovnání řady projektů navrhovaných civilních letounů různých koncepcí. Nakonec byl vybrán projekt Avro 748, letoun poháněný dvěma turbovrtulovými motory schopný přepravit 20 cestujících v přetlakové a klimatizované kabině, určený pro provoz na krátkých nezpevněných letištních plochách a pro linky o délce maximálně 740 km — nešlo o nic jiného než o poněkud modernější a v provozu ekonomičtější „náhradu za Douglas DC-3“. Bylo zvažováno hornoplošné i dolnoplošné uspořádání, nakonec bylo vybráno druhé z nich. Mezitím ovšem ekonomické úvahy a průzkum trhu ukázaly že nový letoun by měl mít vyšší přepravní kapacitu, alespoň 36-40 sedadel cestujících. Výsledkem byl rapidní nárůst vzletové hmotnosti uvažovaného letounu, prozatím na 13 154 kg (ovšem ani to nebyla konečná hodnota, přitom se původně předpokládala vzletová hmotnost pouhých 8164 kg), což vedlo k opuštění zvažovaných motorů de Havilland Gnome či Armstrong Siddeley P-182, teprve vyvíjených ze souběžně vznikajících turbohřídelových motorů určených k pohonu vrtulníků. Volba techniků, vedených šéfkonstruktérem firmy J. R. Ewansem, vcelku zákonitě padla na výkonnější, ale hlavně již v provozu osvědčené motory Rolls-Royce Dart. Práce na konstrukci a stavbě rychle pokračovaly, takže první prototyp (G-APZV, výr. číslo 1534) vzlétl již 24. června 1960, za jeho řízením byl J. G. Harrison.\n\nKonstruktéři zvolili dolnoplošnou koncepci z řady důvodů. U hornoplošníku by nosník procházející trupem snižoval světlou výšku kabiny cestujících (zatímco u dolnoplošníku je možno jej „schovat“ pod podlahou), v případě nouzového přistání bez podvozku je trup lépe chráněn, rovněž konstrukce trupu u dolnoplošníku vychází lehčí. Navíc se i sníží podvozek (ten pak zároveň vychází i lehčí) a usnadní obsluha stroje, kdy jsou mj. snáze přístupné pohonné jednotky a instalace na spodku trupu. Aby se maximálně odlehčila konstrukce draku, byla snaha zajistit maximální průřezy nosníků křídla, které nebudou sníženy v místě motorových gondol. Proto byly motory posazeny na horní stranu křídla, zároveň tak byly vytvořeny přímé výstupní roury motorů a vrtule se dostaly výše nad plochu letiště, čili opět byl snížen podvozek (aby se nenarušovala konstrukce křídla výřezy, což by vedlo k hmotnostním prodělkům, hlavní podvozek se sklápí dopředu a podvozková kola zapadají před křídlo do prostoru motorových gondol). Nevýhodou jsou poměrně vysoké gondoly s větším čelním průřezem, ale vzhledem k uvažovaným rychlostem nešlo o tak závažný nedostatek a úspora hmotnosti se jevila jako přínosnější (ostatně nešlo o ojedinělou konstrukci, stejné uspořádání umístění motorů a podvozku zvolili i japonští konstruktéři u dvoumotorového turbovrtulového letounu NAMC YS-11A). \n\nNa základě výsledků pevnostních zkoušek bylo rozhodnuto upravit u sériových letounů křídlo, díky pevnostní rezervě bylo zvýšeno rozpětí z 28,956 m na 30,023 m, přitom zároveň i vzrostla nosná plocha křídla o 1,487 m² (současně se i zvýšila geometrická štíhlost křídla z 11,352 na 11,963). Tímto byly do budoucna usnadněny další změny konstrukce, kdy bylo možné dále zvyšovat vzletovou hmotnost aniž by se muselo výrazněji zasahovat do konstrukce draku letounu.\n\nSériová výroba byla zahájena v roce 1961, první sériový stroj (G-ARMV, výr. číslo 1536, první vzlet 31. srpna 1961) byl předán zákazníkovi (Skyways Coach-Air) počátkem roku 1962, poté, co typ získal letové osvědčení. Stroje byly zpočátku dodávány v úpravě pro 40-44 cestujících. V kabině byl až do maximální přeletové výšky 7620 m udržován tlak odpovídající letové hladině 2438 m. Později, s instalací výkonnějších motorů a nárůstem maximální povolené vzletové hmotnosti (nejprve na 19 051 kg, od září 1963 až 19 731 kg), byly stroje Series 2 dodávány v uspořádání pro 48 až 52 cestujících, u posledních verzí (od října 1965 s max. vzletovou hmotností zvýšenou až na 20 182 kg) byly stroje určené k provozu na krátkých tratích dodávány v úpravě kabiny pro 62 cestujících (tyto stroje mj. odebrala společnost Channel Airways).\n\nVýroba posléze běží pod novou firemní značkou Hawker Siddeley Aviation (od 1. července 1963, kdy se z firmy Avro stává Avro-Whitworth Division of Hawker Siddeley Aviation), aby nakonec přešla, od 29. dubna 1977, pod British Aerospace Limited.\n\n\n\n\n\n\n"}
{"id": "237881", "url": "https://cs.wikipedia.org/wiki?curid=237881", "title": "Dórové", "text": "Dórové\n\nDórové (řecky: Δωριεῖς, Dōrieis, singulár Δωριεύς, Dōrieus) byli jedním z hlavních řeckých kmenů, vedle Achájů, Iónů a Aiólů. Odlišovali se vlastním dialektem řečtiny a charakteristickými tradicemi a společenskou strukturou. Původně sídlili na hornatém severu a severozápadě Řecka, v Makedonii a v Épeiru. Z ne příliš jasných příčin poté (koncem 2. tisíciletí př. n. l.) došlo k jejich migraci na jih na Peloponés a Egejské ostrovy, částečně na pobřeží Malé Asie a tzv. Velkého Řecka (dnešního jižního pobřeží Itálie). Údajným zakladatelem kmene Dórů měl být podle pověsti Dóros, syn Helléna, mýtický patriarcha Helénů.\n\nVe starověku, v 5. století př. n. l., byli Dórové a Iónové dvěma nejpočetnějšími a nejvýznamnějšími řeckými etniky, jejichž soupeření vrcholilo Peloponéskou válkou. V té byli Dórové reprezentováni Spartou a dalšími členy Peloponéského spolku. \n\nDórská invaze je moderní historický pojem, snažící se zodpovídat za:\n\nŘecké legendy uvádějí, že se Dórové zmocnili Peloponéského poloostrova při události, pojmenované Návrat Héraklea, o které se klasičtí historikové domnívají, že je zřejmě z části podložena skutečností. I přesto však průběh šíření dórské kultury na ostrovy Středozemního moře, jako je například Kréta, není zcela objasněn. Mnoho historiků také pochybuje, že tato invaze byla skutečným důvodem pádu Mykénské civilizace.\nPřestože se většina Dórů usadila na Peloponéském poloostrově, je zřejmé, že se rozšířili i na Rhodos a Sicílii Na tomto území, stejně jako na území Malé Asie vznikla Dórská Hexapolis (šest velkých Dórských měst), jimiž byly: Halikarnassos a Knidos v Malé Asii, Kos, Lindos, Kamiros a Ialysos na ostrově Rhodos. Těchto šest měst soupeřilo s ostatními Ionskými městy v Malé Asii. Dórové obsadili také Krétu.\n"}
{"id": "237882", "url": "https://cs.wikipedia.org/wiki?curid=237882", "title": "Hatchův–Slackův cyklus", "text": "Hatchův–Slackův cyklus\n\nHatchův–Slackův cyklus je jeden z cyklů fixace oxidu uhličitého probíhající v temnostní fázi fotosyntézy (sekundární děje). Bývá nazýván také C-cyklus, protože prvním stabilním meziproduktem je čtyřuhlíkatý oxalacetát.\n\nC-rostliny koncentrují CO fixací do malátu, ze kterého je potom uvolňován do Calvinova cyklu. Tímto způsobem výrazně snižují ztráty způsobené fotorespirací, ale zároveň spotřebují více energie (2 ATP navíc), a proto jsou většinou teplomilné nebo tropické.\n\nC-rostliny se vyznačují charakteristickou anatomickou stavbou. Obsahují 2 typy buněk:\n\n\nV chloroplastech mezofylových buněk chybí enzym Rubisco a CO vážou tak, že HCO reaguje s fosfoenolpyruvátem za vzniku oxalacetátu. NADPH za pomoci enzymu malátdehydrogenasy redukuje oxalacetát na malát.\n\nMalát přechází do buněk pochvy cévního svazku, kde je pomocí NADP oxidován na pyruvát a současně se uvolní CO, který pokračuje do Calvinova cyklu.\n\nPyruvát se vrací do buněk mezofylu, kde je pyruvátfosfátdikinasou přeměněn na fosfoenolpyruvát. Spotřebuje se ATP, která se hydrolyzuje až na AMP, což odpovídá spotřebě dvou ATP.\n\nRostliny, které fotosyntetizují C-cyklem, se nazývají C rostliny. Hlavní rozdíl mezi Hatchovým–Slackovým cyklem (cyklus využívaný C rostlinami) a Calvinovým cyklem je, že při Hatchově–Slackově cyklu dochází u rostlin nejprve k zabudování CO pomocí fosfoenolpyruvátu a vzniká čtyřuhlíkatý oxalacetát (odtud název - C). Patří mezi ně např. kukuřice, bambus a cukrová třtina.\n\n\n"}
{"id": "237883", "url": "https://cs.wikipedia.org/wiki?curid=237883", "title": "Col du Lautaret", "text": "Col du Lautaret\n\nCol du Lautaret je horské silniční sedlo v departmentu Hautes-Alpes ve Francii ležící v nadmořské výšce 2058 m.\nRozděluje hranice mezi údolími Romanche a Guisane. Pramení zde významná řeka Dauphineských Alp Durance.\n\nÚdolí jsou propojená s národní cestou 91 (Grenoble – Le Bourg-d'Oisans – Briançon). Lautaret je jedním z nejnižších bodů v linii horského hřebene, který odděluje „sever“ (Rhône-Alpes region) a „jih“ (Provence-Alpes-Côte d'Azur region) zeměpisné oblasti francouzských Alp.\nSedlo bylo formované ledovcem, který tekl dolů na obě strany do dvou údolí, a tento fakt vysvětluje relativně mírné sklony svahů které ze sedla klesají.\n\nSedlo bylo dlouho používané jako komunikační cesta mezi Grenoblem a městem Briançon, a jako snadný přechod do Itálie přes Alpy. Sedlo je otevřené po celý rok, a jsou z něj krásné výhledy na horu La Meije na jihozápadě a Grand Galibier na severu.\n\nCol du Lautaret je také známé svou botanickou zahradou vybudovanou v jednom ze stylových domů v sedle a svou úlohu také plní při cyklistickém závodu Tour de France. Ze sedla na sever pokračuje silnice na vyšší sedlo Col du Galibier.\n\n"}
{"id": "237884", "url": "https://cs.wikipedia.org/wiki?curid=237884", "title": "Spojené uměleckoprůmyslové závody", "text": "Spojené uměleckoprůmyslové závody\n\nSpojené uměleckoprůmyslové závody byly významným československým výrobcem i prodejcem nábytku. Společnost sídlila v Brně.\n\nSpolečnost má své počátky v roce 1918. U jejího zrodu stál Třebíčan Jan Vaněk, zakladatel Umělecko-průmyslových dílen. V roce 1920 došlo ke spojení třebíčského podniku s Továrním nábytkovým a stavebním stolařstvím královopolského podnikatele Karla Slavíčka. Tím vznikly Spojené uměleckoprůmyslové závody v Brně. Společnost byla zprvu živa z individuálních zakázek, avšak její vedení si uvědomovalo, že přichází čas masové výroby. Východiska tvorby (jednoduchý, účelný a praktický nábytek) i strategii jejího prodeje (důsledná propagace, po přechodnou dobu dokonce i prostřednictvím časopisu \"Bytová kultura\", 1924–1925) po Vaňkovi převzal Vladimír Mareček. V roce 1930 se managementu společnosti objevuje Jindřich Halabala, pozdější ředitel a hlavní architekt.\n\nV době, kdy už Spojené uměleckoprůmyslové závody náležely k největším výrobcům nábytku v Evropě, byla společnost znárodněna (1946). V druhé polovině let šedesátých dvacátého století byl vystavěn nový závod v Rousínově, toho času největší a nejmodernější ve střední a východní Evropě.V roce 1986 bylo ministerstvem průmyslu rozhodnuto, že bude postavena nová hala v katastru Kožichovic u Třebíče. První etapa prací byla zahájena v květnu roku 1986 a ukončena v roce 1989.\n\nUP závody převzala akciová společnost Tusculum. Ta vznikla v roce 1991 a zahrnula tři podniky: rousínovský, brněnský a třebíčský. Společnost Tusculum v roce 2003 plně ovládla akciová společnost Jitona, o čtyři roky později došlo k jejich sloučení s tím, že zanikla společnost Tusculum.\n\n\n"}
{"id": "237889", "url": "https://cs.wikipedia.org/wiki?curid=237889", "title": "Dubliňané", "text": "Dubliňané\n\nDubliňané (anglicky Dubliners) je sbírka črt a krátkých povídek Jamese Joyce, poprvé publikovaná v roce 1914 v nakladatelství Grant Richards. Skládá se z patnácti povídek, líčících naturalisticky život dublinské střední třídy na počátku 20. století. Do češtiny byla kniha přeložena poprvé v roce 1933 Josefem Hrůšou, poté v roce 1959 Zdeňkem Urbánkem a v roce 1988 Aloysem Skoumalem (Skoumalův překlad vyšel znovu v roce 1990 a Urbánkův v roce 2000 spolu se Skoumalovým překladem Joyceova Portrétu umělce v jinošských letech).\n\nKniha byla psána v době vrcholu irského nacionalismu, kdy národní uvědomění bouřilo a kdy se v Irsku střetávalo mnoho různých myšlenek a kulturních vlivů. Ústředním motivem všech Joyceových povídek je epifanie – moment, kdy postavy pochopí samy sebe. Některé z postav Dubliňanů mají také epizodní úlohu v Odysseovi (např. Lenehan a Corley, Tom Kernan, Čmuchal Flynn, Martin Cunningham, M´Coy a Robert Doran). Několik povídek Joyce do této sbírky nakonec nezařadil a zpravidla je posléze sám zničil. Součástí Dubliňanů měla být například také povídka \"Dublinský den pana Blooma\", která byla nakonec přepracována do románu Odysseus. Původní verze této povídky se ale nedochovala.\n\nTři úvodní povídky cyklu jsou vyprávěny dětským vypravěčem v ich-formě. Od čtvrté povídky je děj prezentován v er-formě a protagonisté jsou také čím dál starší. Jednotlivé povídky obsahují mnoho prolínajících se motivů či jen obratů a vět. Poslední povídka, \"Nebožtíci\" (The Dead) je spíše novela, jakési shrnutí myšlenek a motivů celého cyklu. Některé povídky jsou spíše črtami, jejich děj je velmi jednoduchý, často alegorický. Stylisticky i formálně se kniha od ostatních Joyceových děl velmi liší, ještě nepřísluší k modernismu, nýbrž spíše k naturalismu. Téměř vůbec zde není použit proud vědomí. Konec povídek je zpravidla otevřený.\n\nSestry (\"The Sisters\") \nStarý moudrý kněz James Flynn, s nímž se přátelil malý chlapec, vypravěč povídky, zemřel. Chlapcova rodina (teta a strýc) mluví o jeho smrti a vztahu chlapce k němu, ale velmi povrchně. Druhého dne večer jde vypravěč spolu s tetou na návštěvu do domu smutku, přivítají je knězovy sestry Nannie a Eliza. Chlapce napadne, že se nebožtík bude nad tím, že leží v rakvi, usmívat; jeho tvář je ale vážná. Příbuzné mluví o jeho smrti a přípravě pohřbu, pochvalují pátera O´Rourke za pomoc a svého bratra litují. Říkají, že se mu život nepovedl, že jej zmáhaly kněžské povinnosti a Eliza vypráví o tom, jak rozbil kalich, což považoval za špatné znamení, a jak jej jednou nalezli ve zpovědnici, jak tam po tmě sedí a pochechtává se.\n\"\"Najednou zmlkla jako by poslouchala. Já jsem taky poslouchal; v domě se však nic neozvalo. Věděl jsem, že starý kněz pořád leží v rakvi, jak jsme ho viděli, ve smrti vážný a vzdorný, a na prsou má zbytečný kalich.\"\n\"Eliza znovu promluvila:\"\n\"Při plném vědomí a pochechtává se. Když to tedy uviděli, řekli si, že mu v hlavě přeskočilo.\"\" (str. 18)\n\nStřetnutí (\"An Encounter\") \nDva chlapci, vypravěč a jeho mladší kamarád Mahony, jdou \"za školu\". Setkají se se starším mužem, jenž se s nimi dá do řeči o počasí a podobně, poté se chlapců ptá, zda četli básně Thomase Moorea a dílo Sira Waltera Scotta a Lorda Byrona. Starší chlapec chce muži imponovat, a tak o každé zmíněné knize tvrdí, že ji četl. Chlap obrátí list a ptá se chlapců, kolik mají děvčat, zastává velmi liberální postoje a tvrdí že: \"Každý hoch má milenku.\" Později od chlapců na chvilku odejde (je nepřímo naznačeno, že onanuje), poté se vrátí a hovoří s nimi o tomtéž tématu. Mahony má strach a raději se vzdálí, vypravěč zatím zůstává. Muž mluví mnohem přísněji, prosazuje tělesné tresty pro každého chlapce, který chodí za děvčaty. Kluk se cítí zmatený a dostává strach, s chlapem se rozloučí a naoko klidně odchází. Zavolá na Mahonyho, který se toulá opodál, a v duchu se kaje, že jím pohrdal pro jeho zbabělost.\n\n\"\"Má prý doma všechna díla Sira Waltera Scotta a všechna díla Lorda Lyttona, která ovšem nesmějí hoši číst. Mahony se zeptal, proč je hoši nesmějí číst - ta otázka mě pobouřila a zamrzela, bál jsem se, že mě ten člověk bude pokládat za tak hloupého, jako je Mahony.\"\" (str. 29)\n\nArábie (\"Araby\")\nChlapec (vypravěč) se zamiluje do sestry svého kamaráda Mangana. Ta se s ním jednou dá do řeči a lituje, že nemůže jít na bazar Arábie. Chlapec jí slíbí, že tam půjde a přinese pro ni dárek. Musí čekat na strýce, aby mu dal peníze, ten se ale zpozdí a vypravěč se tak dostane na místo bazaru, až v deset večer, kdy už je většina stánků zavřená. Nakonec nic nekoupí.\n\n\"\"Otálel jsem před jejím stánkem, třebaže jsem věděl, že se zbytečně zdržuji, abych vzbudil dojem, že se o její zboží opravdu zajímám. Potom jsem se zvolna obrátil a zvolna odcházel prostředkem bazaru. Obě penny jsem v kapse upustil na sixpenci. Z jednoho konce galerie jsem uslyšel něčí hlas, že se zháší. Hořejšek galerie byl už úplně ve tmě.\"\n\"Civěl jsem do tmy a pozoroval, že jsem tvor špinavý a sžíraný marností; a oči mě pálily lítostí a vztekem.\"\" (str. 43 - 44)\n\nEvelina (\"Eveline\")\nDevatenáctiletá dívka Evelina Hillová žije se svým despotickým otcem, kterému musí odevzdávat celý svůj plat. Pracuje v obchodě s konfekcí, kde ji často sekýruje její vedoucí paní Gavanová. K tomu se stará o domácnost a dohlíží na mladší děti, které ještě chodí do školy. Seznámí se s námořníkem Frankem, který se do ní zamiluje a chce s ní odjet do Buenos Aires. Evelina se těší, že se vymaní svému dosavadnímu osudu, zároveň však cítí jistý stesk. Frank zakoupí pro oba lodní lístky, ale Evelina si to, když už stojí v přístavu rozmyslí a Frankovi uteče.\n\n\"\"Rozběhl se za bariéru a volal, ať jde za ním. Pokřikovali na něho, aby šel dál, ale on na ni pořád volal. Trpně jako bezmocný tvor k němu obracela sinalou tvář. V očích jí nebylo znát, že ho miluje, že se s ním loučí, ba ani že ho poznává.\"\" (str. 54)\n\nPo závodě (\"After the Race\") \nSkupinka mladíků (každý jiné národnosti - Ir, Francouz, Kanaďan, Maďar) se účastní automobilového závodu ulicemi Dublinu. Později jdou na večeři do hotelu a slaví. V tom pokračují na jachtě Američana Farleyho, kde Ir Jimmy Doyle prohraje v kartách velkou sumu peněz. Vzájemné vztahy mezi mladíky jsou alegorií na soudobé politické poměry.\n\nDva kumpáni (\"Two Gallants\") \nDva muži Lenehan, jednatřicetiletý pobuda veselé mysli, o němž nikdo z určitostí neví, z čeho žije (povídá se, že má co dočinění s dostihovými tikety), a jeho přítel Corley, příživník a informátor tajné policie, se procházejí ulicemi Dublinu. Corley vypráví svému kamarádovi o své nové přítelkyni, ze které chce vytáhnout peníze. Lenehan má obavy, že to nevyjde, ale Corley si je jistý. Poté se rozloučí: Corley má rande se svou služtičkou a Lenehan se nazdařbůh potuluje po městě a napadá jej, že by si měl konečně sehnat pořádnou práci a založit rodinu. V půl jedenácté se přátelé opět sejdou, Corley zprvu neodpovídá na Lenehanovy dotazy po zdaru podfuku, nakonec mu však v natažené ruce ukáže zlaťák.\n\nPenzion (\"The Boarding House\")\nPaní Mooneyová je dcerou řezníka, vzala si otcova tovaryše, který se začal opíjet a nakonec přivedl podnik se zdarem na dno. Paní Mooneyová zašla za knězem, jenž jí zařídil rozluku, a později si pořídila penzion pro svobodné pány. Má devatenáctiletou dceru Polly, ta se spustí s jedním z obyvatel penzionu, pětatřicetiletým Robertem Doranem. Matka na to přijde a chce dosáhnout toho, aby se pan Doran s Polly oženil. Robert ovšem Polly nemiluje, cítí se zahnán do pasti, kterou na něj matka s dcerou narafičily, ale nakonec mu nezbude nic jiného, než se sňatkem souhlasit.\n\nObláček (\"A Little Cloud\")\nMuž přezdívaný Malý Chandler, dvaatřicetiletý dublinský úředníček se má po osmi letech setkat se svým přítelem Ignatiem Gallaherem, jenž přijíždí do Dublinu. Gallaher se moc dobře neučil, byl to bohém a v Dublinu si jej pamatovali jako nicku. V Londýně se však stal úspěšným novinářem. Chandler se rozpomene na své vlastní literární sny a těší se na setkání s přítelem. Povečeří spolu, Ignatius vypráví příteli o Londýně, Paříži, Berlíně a o tamějších mravech. Chandler je dost šokován a jasně si uvědomuje rozdíl mezi starým kamarádem a sebou, který se nikdy nedostal dál, než na ostrov Man. Pak přijde domů, přemýšllí o své rodině. Oženil se před více než rokem, má malého synka. Jeho žena Annie je hezká, ale chladná. Pociťuje smutek při pohledu na kýčovitý nábytek na splátky, který vybrala manželka. Chce se začíst do veršů Lorda Byrona, ale v tom začne dítě křičet. Snaží se je utišit, ale mimino začne řvát ještě víc. Pak se vrátí Annie, která odešla na menší nákup, vynadá Chandlerovi, protože si myslí, že malému něco provedl, a chová se k němu nepřátelsky.\n\n\"\"Malého Chandlera polévala hanba a odstoupil od lampy. Poslouchal, jak dětský vzlykot stále víc slábne; a do očí mu vhrkly slzy lítosti.\"\" \n\nSoupeři (\"Counterparts\")\nFrustrovaný úředníček Farrington často a hodně pije, má problémy v zaměstnání. Dostane se do sporu se svým vedoucím, panem Alleynem, kterého usadí vtipnou poznámkou. Chce se opít, ale nemá peníze, tak dá své hodinky do zastavárny. Pak popíjí s přáteli, dá si páku s jedním mladíkem, ale prohraje. Nakonec už zase nic nemá, navíc se ani pořádně neopil. Po návratu domů, zjistí, že žena je v kostele a v krbu hasne oheň. Aby vybil svůj vztek, zbije syna, kterého viní z toho, že oheň vyhasl.\n\n\"\"Na rohu O´Connellova mostu stál nějaký zachmuřený člověk a čekal, až ho sandymountská tramvajka odveze domů. Doutnala v něm zlost a pomstychtivost. Byl celý zdrcený a omrzelý; ani se pořádně neopil, a v kapse měl všeho všudy dvě penny. Nadával na všechno. Pěkně si to v kanceláři nadrobil, hodinky dal do zastavárny, všechno utratil a ani se neopil. Dostal už zase žízeň a zatoužil po parné začpělé hospůdce. Ztratil pověst siláka, když ho dvakrát porazil ten kluk. Vztekem mu kypělo srdce a při vzpomínce na dámu v širokém klobouku, která o něho zavadila a řekla PROMIŇTĚ!, vztekem se div nezadusil.\"\" (str. 135 - 136)\n\nHlína (\"Clay\")\nSlužku Marii mají všichni rádi, aspoň ona má takový dojem. Těší se na halloweenský večer, který má trávit s rodinnou Joea Donnellyho, o kterého se starala, když byl malý. Pro děti koupí koláče a pro manžele Donnelyovi dort. V tramvaji je plno a žádný mladík ji nepustí sednout, ale nějaký sympatický starší pán jí místo udělá. Pak Maria přijde k Donnelyovům a chce předat dárek, ale nemůže jej najít. Až po chvíli ji napadne, že ho asi ukradl ten pán, co ji v tramvaji pustil sedět. Je tím velice zklamána. Při tradiční hře s dětmi si vytáhne hromádku hlíny (podle pověry to značí smrt), Donnelyovi si uvědomí faux pas, dívce ze sousedství, která je zato zodpovědná vyčiní a Maria musí táhnout znova (vytáhne si kancionál).\n\nTrapný případ (\"A Painful Case\")\nAsketický bankovní úředník Duffy se seznámí s vdanou paní Emily Sinicovou. Po nevinném přátelství se do něj paní Sinicová zamiluje, jemu se to ale nelíbí a přeruší s ní veškeré styky. Po čtyřech letech se v novinách dočte, že ji přejel vlak, když přecházela přes koleje. Její rodina přiznává, že se z ní stala alkoholička, mohlo se jednat i o sebevraždu. Duffy je nejprve rozhořčen nad tím, že s takovou ženštinou mohl udržovat přátelství, ale pak si uvědomí, že je to vlastně on, kdo nepřímo způsobil její tragický konec (krutá ironie je v tom, že novinový článek zdůrazňuje, že nikdo není ničím vinen).\n\n\"\"Jedna lidská bytost se snad do něho zamilovala a on jí odepřel život i štěstí. Odsoudil ji k hanbě, k potupné smrti. Věděl, že ho dole ležící postavy pozorují a chtějí, aby odešel. Nikdo o něho nestojí; je vyvržen z hostiny života. Zadíval se na šedě třpytnou řeku vinoucí se k Dublinu. Za řekou uviděl nákladní vlak, vyjíždějící z nádraží v Kingsbridge, který se s ohnivou hlavou urputně, lopotně jako červ vine tmou. Zvolna mizel z dohledu, ale v uších mu pořád zněl lopotný hřmot lokomotivy, stále slabikující její jméno.\n\"Pustil se zpátky, kudy přišel, a do uší mu dále bušil rytmus lokomotivy. Zapochyboval o pravdivosti toho, co mu říká paměť. Zůstal stát pod stromem, až rytmus dozní. Už ji v té tmě u sebe nevnímal, její hlas k němu nedoléhal. Chvíli čekal a napínal sluch. Nic neslyšel: noc nadobro ztichla. Znovu se zaposlouchal: nadobro ztichla. Pochopil, že je sám.\"\" (str. 166)\n\nBřečťanový den ve spolkové klubovně (\"Ivy Day in the Committee Room\")\nSkupinka mužů z volebního štábu kandidáta na starostu pana Tierneyho, přezdívaného Křivák, diskutuje ve výroční den smrti národního vůdce Charlese Stewarta Parnella o politice. Jeden z mužů nakonec na Parnella přednese neumělou ódu.\n\nMatka (\"A Mother\")\nAmatérské klavíristce Kathleen Kearneyové je nabídnuto angažmá v sérii klavírních koncertů. Do věci se vloží její romanticky založená matka, která pomáhá s propagací koncertů a uzavře smlouvu s panem Holohanem na osm guinejí. Koncerty ale nemají očekávanou návštěvnost a ten páteční je dokonce zrušen, paní Kearneyová pojme podezření a znovu se vyptává na dceřin plat, dostává se jí však jen vyhýbavých odpovědí. S tím se nehodlá smířit a chce peníze na ruku. Když před sobotním koncertem pohrozí, že dcera hrát nebude, dostane čtyři guineje. V polovině programu se zástupci výboru rozhodnou, že zbytek jí hned dát nemohou. Když paní Kearneyová dál vyhrožuje, že dcera hrát nebude, pokud nedostane zbylé čtyři guineje, požádají pořadatelé altistku slečnu Healyovou, aby zahrála ona. Paní Kearneyová je tím uražena a i s dcerou a manželem okamžitě odjede. Všichni ostatní však jednání pořadatelů schvalují.\n\nMilost (\"Grace\")\nObchodní cestující Tom Kernan, špatný křesťan, hodně pije. Jednou upadne v baru ze schodů a ukousne si špičku jazyka. Domů jej odveze jeho přítel pan Power, ten slíbí Kernanově ženě, že Toma napraví. O pár dní později za panem Kernanem zajde spolu s dalšími přáteli: panem M´Coyem, panem Cunninghamema a panem Fogartym. Společně přimějí pacienta, aby se zúčastnil jezuitských exercicií, vyzpovídal se a navrátil se ke křesťanství.\n\nNebožtíci (\"The Dead\")\nGabriel Conroy se společně se svou ženou Grettou krátce po vánocích účastní tradičního výročního plesu slečen Morkanových. Slečny Morkanovy jsou tři: postarší sestry Julie a Kate, Gabrielovy tety, a jejich neteř Mary Jane. Všechny tři jsou velice muzikální (ač jinak nevzdělané) a dávají hodiny klavíru, slečna Julie navíc zpívá. Plesu se účastní mnoho příbuzných a známých, např. Freddy Malins, jenž přijde jako vždy přiopilý, rozverný pan Browne, pyšný tenor Bartell D´Arcy a vlastenecky založená slečna Molly Ivorsová. Všechno se celkem daří, dokonce ani Freddy není zas tak moc opilý. Mary Jane zahraje na klavír, její hra se sice zřejmě líbí jen jí samotné a tetě Kate, jež jí obrací noty, ale i tak sklidí potlesk. Pak se tančí, Gabriel má za partnerku slečnu Ivorsovou, ta jej obviní, že píše literární sloupky do Daily Expressu a je tedy \"Západní Brit\". Gabriel se brání, že literární recenze nemají nic společného s politikou. Slečna Ivorsová pak dělá, jako by to řekla jen žertem a pozve Gabriela na Aranské ostrovy při západním pobřeží Irska. Ten odmítne s tím, že v létě obvykle jezdí s přáteli na kole po Francii, Belgii a Německu. Dívka na to odpoví, že by měl raději poznávat vlastní zemi. Gabriel tvrdí, že chce zůstat v kontaktu s cizími jazyky, načež je tázán, proč nechce být raději ve spojení s vlastním jazykem, irštinou. Gabriel odpoví, že irština konec konců není jeho jazyk. Po dalších naléhavých dotazech mladé vlastenky nakonec řekne, že se mu jeho vlast hnusí. Slečna Ivorsová jej opět označí \"Západním Britem\" a později odejde, ale dělá jako by její odchod neměl s Gabrielem nic společného. Ještě předtím se k Gabrielovi vrátí jeho žena a ptá se, zda se s Molly nepohádali. Odpověděl, že jen odmítl její pozvání na výlet do západního Irska. Gretta je však tou nabídkou nadšena, poněvadž by se ráda podívala do Galway, kde vyrůstala, a nechápe manželovo odmítnutí. Poté Gabriel jako každý rok naporcuje husu a šunku a přednese svůj projev, který jako vždy vzbudí zasloužený potlesk. Teprve když už většina lidí odejde, uráčí se mírně nachlazený tenor pan D´Arcy zazpívat. Na klavír mu hraje slečna O´Callaghanová a na zpěvu je znát, že si zpěvák není jist, a to ani slovy. Nicméně Gabriel poznává, že píseň je zřejmě složena ve staroirské tónině. Gretta je písní téměř hypnotizována a Gabrielovi se v tom stavu velice líbí. Na dotazy ostatních, co to vlastně zpíval, odpoví pan D´Arcy, že šlo o \"Děvče z Aughrimu\". Ples však už definitivně skončil, manželé Conroyovi mají přespat v blízkém hotelu a Gabriel má pocit, že i jeho žena je v té správné náladě, aby noc nebyla nudná. Avšak její chování po příchodu do hotelu je poněkud divné. Gabriel se jí ptá, co ji tak rozrušilo. Nakonec vyjde najevo, že to byla ta píseň, Děvče z Aughrimu. Gretta svému muži vypráví, o tom, jak ji kdysi, ještě v Galway, zpíval její milý Michael Furey. Gabriel se nejprve cítí dotčen, že jeho žena takové romantické noci myslí na někoho jiného. Gretta však vypráví dál: o tom jak Michael onemocněl, zrovna když měla odejít do kláštera, jak se mu přitížilo, takže za ním nesměla před odjezdem zajít a jak nakonec na smrt nemocný Michael přišel v dešti za ní. Jeho smrt si klade za vinu, rozpláče se a Gabriel pochopí, že ji musí nechat samotnou. Manželka se nakonec utiší a usne, Gabriel se dívá z okna, jak sněží. V tom se sám dá do pláče a zdá se mu, že venku vidí Michaela Fureyho i další mrtvé.\n\npozn. citace podle Skoumalova překladu (Odeon, Praha 1988)\n\n"}
{"id": "237894", "url": "https://cs.wikipedia.org/wiki?curid=237894", "title": "Seznam medailistů na mistrovství světa v běhu na 100 m", "text": "Seznam medailistů na mistrovství světa v běhu na 100 m\n\nBěh na 100 metrů patří do programu mistrovství světa od prvního ročníku v roce 1983. Jde o jednu z nejsledovanějším disciplín světového šampionátu.\n\n"}
{"id": "237895", "url": "https://cs.wikipedia.org/wiki?curid=237895", "title": "Seznam medailistů na mistrovství světa v běhu na 200 m", "text": "Seznam medailistů na mistrovství světa v běhu na 200 m\n\nBěh na 200 metrů patří do programu mistrovství světa od prvního ročníku v roce 1983. \n\n"}
{"id": "237896", "url": "https://cs.wikipedia.org/wiki?curid=237896", "title": "Seznam medailistů na mistrovství světa v běhu na 400 m", "text": "Seznam medailistů na mistrovství světa v běhu na 400 m\n\nBěh na 400 metrů patří do programu mistrovství světa od prvního ročníku v roce 1983. V této disciplíně převážně dominují běžci a běžkyně černé plti.\n\n"}
{"id": "237897", "url": "https://cs.wikipedia.org/wiki?curid=237897", "title": "Seznam medailistů na mistrovství světa v běhu na 800 m", "text": "Seznam medailistů na mistrovství světa v běhu na 800 m\n\nBěh na 800 metrů patří do programu mistrovství světa od prvního ročníku v roce 1983. Výkonnost vítězů se od prvních ročníků světového šampionátu drží na přibližně stejné úrovni.\n\n"}
{"id": "237898", "url": "https://cs.wikipedia.org/wiki?curid=237898", "title": "Seznam medailistů na mistrovství světa v běhu na 1500 m", "text": "Seznam medailistů na mistrovství světa v běhu na 1500 m\n\nBěh na 1500 metrů patří do programu mistrovství světa od prvního ročníku v roce 1983. Výkonnost vítězů se od prvních ročníků světového šampionátu drží na přibližně stejné úrovni. \n\n"}
{"id": "237899", "url": "https://cs.wikipedia.org/wiki?curid=237899", "title": "Seznam medailistů na mistrovství světa v běhu na 5000 m", "text": "Seznam medailistů na mistrovství světa v běhu na 5000 m\n\nBěh na 5000 metrů patří v kategorii mužů do programu mistrovství světa od prvního ročníku v roce 1983. Ženy tuto trať poprvé běžely na světovém šampionátu v roce 1995.\n\nod roku 1995\n"}
{"id": "237900", "url": "https://cs.wikipedia.org/wiki?curid=237900", "title": "Seznam medailistů na mistrovství světa v běhu na 10 000 m", "text": "Seznam medailistů na mistrovství světa v běhu na 10 000 m\n\nBěh na 10 000 metrů patří v kategorii mužů do programu mistrovství světa od prvního ročníku v roce 1983. Ženy tuto trať poprvé běžely na světovém šampionátu v roce 1987. Naprostou většinu vítězů během dosavadních ročníků patřilo běžcům tmavé pleti.\n\nod roku 1987\n"}
{"id": "237901", "url": "https://cs.wikipedia.org/wiki?curid=237901", "title": "Seznam medailistů na mistrovství světa – maraton", "text": "Seznam medailistů na mistrovství světa – maraton\n\nMaratonský běh patří do programu mistrovství světa od prvního ročníku v roce 1983. \n\n"}
{"id": "237902", "url": "https://cs.wikipedia.org/wiki?curid=237902", "title": "Devotio moderna", "text": "Devotio moderna\n\nDevotio moderna (latinsky „současná, nynější zbožnost“) je název duchovního hnutí pozdního středověku, jehož původcem byl holandský učenec, kazatel a mystik Geert Groote (1340–1384), zakladatel sdružení Bratří společného života. Jádrem \"Devotio moderna\" byla vnitřní opravdovost a snaha o následování Ježíše Krista jako vzoru křesťanského života. Hnutí mělo veliký úspěch v Nizozemí, v Německu a ve Francii hlavně v 15. století a ovlivnilo i náboženské postoje reformátorů.\n\n\"Devotio moderna\" vznikla krátce po Grootově smrti v Nizozemí, v klášteře Windesheim u Zwolle. Navázala na starší mystickou zbožnost Mistra Eckharta a H. Susa a znamenala prohloubení a vyvrcholení celkové tendence středověké městské zbožnosti, která kladla stále větší důraz na individuální a vnitřní stránku náboženského života. Zaměřovala se na osobní modlitbu, meditaci a úctu ke svátosti oltářní, v níž se každý člověk setkává osobně s Ježíšem Kristem. Hlavním a konečným cílem zbožného života byla osobní spása a věčný život s Kristem po smrti. Nicméně prostředkem nebyla slavná a veřejná bohoslužba, nýbrž láska a vnitřní opravdovost člověka, jak o tom křesťané četli a slyšeli v evangeliu.\n\nOd předchozí mystické zbožnosti se \"devotio moderna\" lišila také tím, že odmítala spekulaci, zdůrazňovala tichou pokoru a ač Groote praxi soudobé církve často a ostře kritizoval, dbal na to, aby se s ní nedostal do konfliktu. Papežové 15. století \"devotio moderna\" také podporovali a bránili ji proti různým obviněním. Podezření budilo hlavně to, že Bratří společného života sice žili společně, nebyli to ale řeholníci a živili se převážně řemesly. Sám Groote z pokory odmítl stát se knězem, zato se velmi snažil o náboženskou výchovu budoucích kněží. Na škole v Deventeru, kterou založil, studovaly až dva tisíce mladých mužů a jeho spisy se ve velkém opisovaly a šířily.\n\nDuchovní školou \"devotio moderna\" prošla řada významných lidí, například Jan Ruysbroek nebo Mikuláš Kusánský. Nejvýznamnější její dílo, \"Následování Krista\" od Tomáše Kempenského (1380–1471), ovlivnilo Martina Luthera i Erasma Rotterdamského a jeho způsob rozjímání inspiroval Ignáce z Loyoly a jeho „Duchovní cvičení“. \"Následování Krista\" dlouho bylo po Bibli nejčtenější knihou vůbec a vycházelo v mnoha jazycích.\n\n\"Devotio moderna\" měla také zajímavé styky s předhusitskými Čechami. Groote sám navštívil Prahu a svého nástupce a pokračovatele Florense Radewijna poslal studovat na pražskou univerzitu. \nGroote v Praze poznal Konráda Waldhausera a Jana Milíče. \n\nV Čechách lze nalézt stopy moderních duchovních proudů v \"Malogranatu\", administrativní reformě Arnošta z Pardubic, u Waldhausera a v reformním útulku \"Jeruzalém\" Jana Milíče. Devotio moderna vystupuje jako průvodní rys krize pozdního středověku a klade důraz na individuální zbožnost a meditaci. Její těžiště se přesouvá do řeholních řádových institucí augustiniánů, kartuziánů a uherských paulinů. V Čechách je za centrum považována augustiniánská kanonie v Roudnici nad Labem, která byla propojena s bratrskými domy v Nizozemí a Vestfálsku. Zbožnost, kterou propagují, hledá střední cestu mezi světským životem a poustevnickou askezí, osobní prožitek víry, uměřenost, introspekci, modlitbu a religiozitu prostou excesů. Roudnický převor Petr Clarifikator, autor spisu \"Compendium honeste vitae\", byl osobním kaplanem arcibiskupa Jana z Jenštejna. \nNásledující citáty z Tomáše Kempenského mohou přiblížit postoje \"devotio moderna\":\n\n\n\n"}
{"id": "237906", "url": "https://cs.wikipedia.org/wiki?curid=237906", "title": "Pancíř (Šumava)", "text": "Pancíř (Šumava)\n\nPancíř je šumavská hora v Pancířském hřbetu, který podle ní dostal název, ač jeho nejvyšší horou je Můstek s 1234 m. Pancíř se nachází 5 km severovýchodně od Železné Rudy. Na vrcholu je \"Horská chata Pancíř\" z roku 1923 s rozhlednou.\n\nPancíř je přístupný z několika směrů. Přechází přes něj červeně značená hřebenová stezka z Děpoltic do Špičáku, která přechází prakticky celý Pancířský hřbet. Dalšími možnostmi jsou výstup z Železné Rudy po modré značce přes Hofmanky a nebo z Javorné po zelené a žluté značce. Vzhledem k tomu, že k horské chatě vede ze Špičáckého sedla (974 m) silnice, je Pancíř hojně navštěvovaný cyklisty a představuje pro ně třetí nejvyšší vrchol na české straně Šumavy, kam se lze dostat po silnici.\n\nNejméně namáhavou možnost dosažení Pancíře nabízí sedačková lanovka Špičák – Hofmanova Bouda – Pancíř, která má délku 2740 m a překonává převýšení 348 m, u dolní stanice se nachází parkoviště Kaskády.\n\nVrchol Pancíře vystupuje na jihovýchodním konci plochého strukturního Pancířského hřbetu. Je tvořen vložkou žulových porfyrů v jemnozrnných svorech a svorových rulách moldanubika. Na jeho svazích jsou četné rozptýlené sutě a menší skalní výchozy.\n\nPancíř leží na hlavním evropském rozvodí. Na jeho jizápadním svahu pramení řeka Úhlava a na jihovýchodní řeka Řezná. Severně od Pancíře, na jihozápadním svahu Jedlové, pramení řeka Křemelná.\n\nPodle měření z let 1927–1950, zde průměrná roční teplota dosahuje 3,8 °C, teplotní maximum bylo 31,0 °C a teplotní minimum -31,2 °C. Je zde tedy nepatrně tepleji než na o 100–150 m níže položených planinách na horním povodí Vltavy a Otavy. Průměrný roční úhrn srážek z totalizátoru zde byl v letech 1957–1976 naměřen 1289 mm, což v rámci Šumavy patří k vyšším hodnotám (na meteorologické stanici Churáňov je to za období 1956–1995 1066 mm).\n\nVegetační kryt svahů Pancíře tvoří převážně smrkové porosty s pomístnou příměsí jedle, buku a jeřábu, na jihovýchodních svazích jsou zbytky bukových porostů s příměsí klenu. Na východních a severovýchodních svazích se rozprostírá přírodní rezervace Prameniště tvořená především rašeliništi.\n\n\n"}
{"id": "237907", "url": "https://cs.wikipedia.org/wiki?curid=237907", "title": "Klášter Hradiště", "text": "Klášter Hradiště\n\nKlášter Hradiště je bývalé cisterciácké opatství, které vzniklo ve 12. století nad soutokem řeky Jizery a Zábrdky v dnešní obci Klášter Hradiště nad Jizerou na Mladoboleslavsku. Areál kláštera je zapsanou památkou.\n\nKlášter zde založil rod Markvarticů zřejmě roku 1145. Tento rok je ovšem pouze předpokládaný, není však doložený jako rok založení kláštera.\n\nKlášter se již od svého počátku nazýval Hradiště. První zmínky hovoří o \"Grandis\", \"Greisch\", roku 1222 \"Gradisch\", 1230 \"Grandicensis\", 1250 \"Hradisch\", 1257 \"Gradisch\", 1279 \"Hradist\", 1292 \"Grediz\" apod. Teprve roku 1351 je nazýván \"Gredis Monachorum\" (Hradiště Mnichové). Odtud je odvozen název městečka vzniklého ve druhé polovině 13. století v sousedství kláštera na levém břehu Jizery – dnešní Mnichovo Hradiště. Klášter tedy podle všeho převzal název lokality, kde se nalézá. Zdejší konvent byl osazen z Plas.\n\nExistence hradiště na místě pozdějšího kláštera Hradiště zatím nebyla archeology přímo prokázána.\n\nPůvodní opatský chrám ze 13. století byl 75 m dlouhý a 40 m široký . Prostřední chrámová loď byla vysoká 15 m a dvě boční lodě asi 8 m. Na přelomu 14. a 15. století do majetku kláštera patřilo sto obcí, z nichž některé mniši sami založili (např. dnešní Mnichovo Hradiště). Po vypálení husity 30. dubna 1420 nebyl klášter již nikdy obnoven. Až v 16. století byl přestavěn na renesanční zámek. V 19. století byl na místě bývalého kláštera postaven pivovar Klášter. Z původní architektury se zachoval severní portál příčné lodi konventního kostela s bohatě zdobeným rostlinným dekorem přibližně z roku 1260, kusy zdiva konventního chrámu a laický kostel. V letech 2002–2004 byla obnovena krypta východní části chrámu se zachovalými původními klenbami.\n\n\n"}
{"id": "237908", "url": "https://cs.wikipedia.org/wiki?curid=237908", "title": "Seznam medailistů na mistrovství světa – chůze na 20 km", "text": "Seznam medailistů na mistrovství světa – chůze na 20 km\n\nChůze na 20 kilometrů patří v kategorii mužů do programu mistrovství světa od prvního ročníku v roce 1983. Ženy tuto trať poprvé absolvovaly na světovém šampionátu v roce 1999, v letech 1987 až 1997 šlo o poloviční trať.\n\nChůze na 10 km - od roku 1987 do roku 1997 , pak chůze na 20 km\nŽeny - Chůze na 20 km - od roku 1999\n"}
{"id": "237909", "url": "https://cs.wikipedia.org/wiki?curid=237909", "title": "Seznam medailistů na mistrovství světa – chůze na 50 km", "text": "Seznam medailistů na mistrovství světa – chůze na 50 km\n\nChůze na 50 kilometrů patří v kategorii mužů do programu mistrovství světa od prvního ročníku v roce 1983. Ženy tuto trať poprvé absolvovaly na světovém šampionátu v roce 2017.\n\n"}
{"id": "237910", "url": "https://cs.wikipedia.org/wiki?curid=237910", "title": "Seznam medailistů na mistrovství světa v běhu na 110 m překážek muži a 100 m překážek ženy", "text": "Seznam medailistů na mistrovství světa v běhu na 110 m překážek muži a 100 m překážek ženy\n\nBěh na 110 (resp. 100) metrů překážek patří do programu mistrovství světa od prvního ročníku v roce 1983. K vítězům patří (zejména mezi muži) reprezentanti USA.\n\n"}
{"id": "237911", "url": "https://cs.wikipedia.org/wiki?curid=237911", "title": "Seznam medailistů na mistrovství světa v běhu na 400 m překážek", "text": "Seznam medailistů na mistrovství světa v běhu na 400 m překážek\n\nBěh na 400 metrů překážek patří do programu mistrovství světa od prvního ročníku v roce 1983. Výkonnost vítězů zůstává přibližně na stejné úrovni.\n\n"}
{"id": "237912", "url": "https://cs.wikipedia.org/wiki?curid=237912", "title": "Seznam medailistů na mistrovství světa v běhu na 3000 m překážek", "text": "Seznam medailistů na mistrovství světa v běhu na 3000 m překážek\n\nBěh na 3000 metrů překážek patří v kategorii mužů do programu mistrovství světa od prvního ročníku v roce 1983. Ženy tuto trať poprvé běžely na světovém šampionátu v roce 2005. Mezi muži nejčastěji vítězí reprezentanti Keni.\n\nod roku 2005\n"}
{"id": "237913", "url": "https://cs.wikipedia.org/wiki?curid=237913", "title": "Seznam medailistů na mistrovství světa – výška", "text": "Seznam medailistů na mistrovství světa – výška\n\nSkok do výšky patří do programu mistrovství světa od prvního ročníku v roce 1983. U mužů je výkonem potřebným k medailovému umístění nejméně 230 cm, u žen pak dvoumetrová hranice.\n\n"}
{"id": "237914", "url": "https://cs.wikipedia.org/wiki?curid=237914", "title": "Seznam medailistů na mistrovství světa – dálka", "text": "Seznam medailistů na mistrovství světa – dálka\n\nSkok do dálky patří do programu mistrovství světa od prvního ročníku v roce 1983. Mezi vítězi v kategorii mužů i žen převažují reprezentanti USA.\n\n"}
{"id": "237915", "url": "https://cs.wikipedia.org/wiki?curid=237915", "title": "Seznam medailistů na mistrovství světa – tyč", "text": "Seznam medailistů na mistrovství světa – tyč\n\nSkok o tyči patří do programu mistrovství světa od prvního ročníku v roce 1983 v kategorii mužů, ženská tyčka měla premiéru v roce 1999.\n\nod roku 1999\n"}
{"id": "237917", "url": "https://cs.wikipedia.org/wiki?curid=237917", "title": "Seznam medailistů na mistrovství světa – trojskok", "text": "Seznam medailistů na mistrovství světa – trojskok\n\nTrojskok patří do programu mistrovství světa od prvního ročníku v roce 1983 v kategorii mužů, ženský trojskok měl premiéru v roce 1993.\n\n"}
{"id": "237918", "url": "https://cs.wikipedia.org/wiki?curid=237918", "title": "Seznam medailistů na mistrovství světa – koule", "text": "Seznam medailistů na mistrovství světa – koule\n\nVrh koulí patří do programu mistrovství světa od prvního ročníku v roce 1983.\n\n"}
{"id": "237919", "url": "https://cs.wikipedia.org/wiki?curid=237919", "title": "Seznam medailistů na mistrovství světa – disk", "text": "Seznam medailistů na mistrovství světa – disk\n\nHod diskem patří do programu mistrovství světa od prvního ročníku v roce 1983.\n\n"}
{"id": "237920", "url": "https://cs.wikipedia.org/wiki?curid=237920", "title": "Seznam medailistů na mistrovství světa – kladivo", "text": "Seznam medailistů na mistrovství světa – kladivo\n\nHod kladivem patří do programu mistrovství světa od prvního ročníku v roce 1983 v kategorii mužů, ženské kladivo mělo premiéru v roce 1999. \n\nod roku 1999\n"}
{"id": "237921", "url": "https://cs.wikipedia.org/wiki?curid=237921", "title": "Seznam medailistů na mistrovství světa – oštěp", "text": "Seznam medailistů na mistrovství světa – oštěp\n\nHod oštěpem patří do programu mistrovství světa od prvního ročníku v roce 1983. \n\n"}
{"id": "237922", "url": "https://cs.wikipedia.org/wiki?curid=237922", "title": "Seznam medailistů na mistrovství světa – štafeta 4 × 400 m", "text": "Seznam medailistů na mistrovství světa – štafeta 4 × 400 m\n\nČtvrtkařská štafeta je na programu mistrovství světa od roku 1983. Nejčastějšími vítězi jsou týmy USA. \n"}
{"id": "237923", "url": "https://cs.wikipedia.org/wiki?curid=237923", "title": "Seznam medailistů na mistrovství světa – štafeta 4 × 100 m", "text": "Seznam medailistů na mistrovství světa – štafeta 4 × 100 m\n\nSprinterská štafeta je na programu mistrovství světa od roku 1983. Nejčastějšími vítězi jsou týmy USA.\n"}
{"id": "237924", "url": "https://cs.wikipedia.org/wiki?curid=237924", "title": "Seznam medailistů na mistrovství světa – desetiboj muži, sedmiboj ženy", "text": "Seznam medailistů na mistrovství světa – desetiboj muži, sedmiboj ženy\n\nVíceboj (mužský desetiboj a ženský sedmiboj) patří do programu mistrovství světa v atletice od prvního ročníku v roce 1983. \n\n"}
{"id": "237926", "url": "https://cs.wikipedia.org/wiki?curid=237926", "title": "Geert Groote", "text": "Geert Groote\n\nGeert Groote, také Geert de Groot, latinsky Gerhardus magnus (1340, Deventer – 20. srpna 1384 tamtéž) byl holandský kazatel, mystik a náboženský reformátor, zakladatel sdružení Bratří společného života a inspirátor hnutí \"Devotio moderna\". Hnutí mělo veliký úspěch v Nizozemí, v Německu a ve Francii hlavně v 15. století a ovlivnilo i náboženské postoje reformátorů.\n\nNarodil se v zámožné rodině, studoval nejprve v Cáchách, od roku 1355 filosofii a teologii v Paříži, kde roku 1358 promoval a studoval ještě také astronomii, lékařství a kánonické právo v Kolíně nad Rýnem a v Praze. 1366 navštívil papežský dvůr v Avignonu a stal se kanovníkem v Utrechtu. Pohodlný život preláta jej roku 1374 omrzel a vstoupil do kartuziánského kláštera u Arnhemu. Od roku 1379 působil jako kazatel po celém Nizozemí a ovšem také kritizoval praxi mnoha kněží, zpočátku s podporou svého biskupa. Jiní ho ale obvinili z hereze a podle některých pramenů dosáhli, že biskup proti němu zakročil. Nicméně se zdá, že kázal až do své smrti roku 1384 při moru v Deventeru. Groote měl také zajímavé styky s předhusitskými Čechami: sám studoval nějaký čas v Praze a svého nástupce a pokračovatele Radewijna poslal studovat na pražskou univerzitu.\n\nRoku 1387 založili jeho žáci ve Windesheimu u Zwolle komunitu a klášter Bratří společného života, jež se pak rozšířila i do Francie a Německa. Tito jeho pokračovatelé šířili jeho spisy a založili tak hnutí \"Devotio moderna\", jež mělo velký vliv na městskou zbožnost 15. a 16. století. Nejvýznamnějším z jeho žáků byl Tomáš Kempenský, jehož \"Následování Krista\" bylo – vedle Bible – dlouho nejčtenější knihou vůbec. Gert Groote se tak stal jedním ze zakladatelů křesťanského humanismu pozdního středověku.\n\n"}
{"id": "237928", "url": "https://cs.wikipedia.org/wiki?curid=237928", "title": "Istanbul Racing Circuit", "text": "Istanbul Racing Circuit\n\nIstanbul Racing Circuit také známý jako Istanbul park je závodní okruh, který se nachází poblíž Istanbulu v Turecku. Bývalý šéf Formule 1 Bernie Ecclestone jej nazýval nejlepším závodním okruhem všech dob. \n"}
{"id": "237931", "url": "https://cs.wikipedia.org/wiki?curid=237931", "title": "Lokomotiva 310.1", "text": "Lokomotiva 310.1\n\nLokomotivy řady 310.1 jsou trojspřežní parní lokomotivy s tendrem. V letech 1888 až 1905 si je opatřila Severní dráha císaře Ferdinanda pro své místní dráhy na Moravě a ve Slezsku. Lokomotivy měly označení KFNB IX a stroje s čísly 921 až 942 a 948 až 955 byly vyráběny ve Wiener Neustädter Lokomotivfabrik (označení WrN) ve Vídeňském Novém Městě, stroje s čísly 943 až 947 a 956 a 957 byly vyrobeny ve Floridsdorfu (ozn.Flor). Stroje s čísly 921–937 nesly názvy obcí, které jsou dnes na území Polska, České republiky a Rakouska. Při zestátnění Severní dráhy císaře Ferdinanda převzaly Rakouské státní dráhy v roce 1908 43 lokomotiv a označily je čísly kkStB-197.01 až kkStB-197.43. V roce 1918 všechny lokomotivy řady 197 převzaly ČSD a v roce 1925 je přeznačily na řadu 310.1. Přečíslováno bylo 40 lokomotiv, ze kterých se do dnešního dne dochovaly dva exempláře.\n\nLokomotiva rok výroby 1898, výrobní číslo WrN 4096/98, původní označení KFNB 950, poté označena jako kkStB 197.30. ČSD ji v roce 1933 postoupilo Baťovým podnikům do Zlína. V roce 1980 věnovaly tuto lokomotivu Jihomoravské cukrovary Uherské Hradiště, závod Bedihošť železniční stanici Prostějov hlavní nádraží. Na pomníku před prostějovským nádražím stála lokomotiva 310.127 až do listopadu roku 2017, kdy byla odvezena a stala se součástí sbírek Muzea Českých drah v Lužné u Rakovníka.\n\nLokomotiva rok výroby 1900, výrobní číslo WrN 4326/00, původní označení KFNB 953, poté označena jako kkStB 197.37. Během 2.světové války bylo 21 lokomotiv řady 310.1 předáno do Německa, kde jezdily jako vlečkové lokomotivy s označením 98.7711 až 98.7731. Lokomotiva 310.134 měla tehdy číslo 98.7728. V roce 1952 byla lokomotiva 310.134 odprodána cukrovaru v Mnichově Hradišti, V srpnu roku 1975 již se jménem Vlkava vezla historický osobní vlak na lokálce Kopidlno – Bakov nad Jizerou. Je zachycena v provozu ve filmu Páni kluci, který se ve stejné době natáčel na dnes již neexistující dráze Lovečkovice-Úštěk. V roce 1978 lokomotivu 310.134 získalo do svých sbírek Technické muzeum v Brně. Lokomotiva byla opravena v opravně historických kolejových vozidel v Lužné u Rakovníka.\n\n\n"}
{"id": "237932", "url": "https://cs.wikipedia.org/wiki?curid=237932", "title": "Joseph Whitworth", "text": "Joseph Whitworth\n\nJoseph Whitworth (21. prosince 1803 Stockport – 22. ledna 1887 Monte Carlo) byl anglický konstruktér a vynálezce. Zasloužil se o všestranný rozvoj techniky v Británii. Dodnes je známa jím zavedená stupnice závitů.\n\nSir Whitworth se zabýval i konstrukcí zbraní. Jeho nejznámější konstrukcí je puška Whitworth, která je považovaná za první odstřelovačskou pušku.\n"}
{"id": "237934", "url": "https://cs.wikipedia.org/wiki?curid=237934", "title": "Maloměřice", "text": "Maloměřice\n\nMaloměřice (německy \"\", v hantecu \"Majlont\") jsou městská čtvrť na severovýchodním okraji statutárního města Brna. Její katastrální území má rozlohu 4,06 km². Původně samostatná obec byla k Brnu připojena v roce 1919, od 24. listopadu 1990 je součástí samosprávné městské části Brno-Maloměřice a Obřany. Malá jižní část katastru náleží městské části Brno-Vinohrady. Žije zde přibližně 3600 obyvatel.\n\nČtvrť má charakter velké vsi nebo městyse, bez sídlišť. Nachází se v severovýchodní části města v údolí řeky Svitavy, vesměs na levém břehu (kromě Cacovického ostrova), a svým územím zasahuje i na jihozápadní úbočí masivu Hády, kde se nachází rozsáhlá soustava vápencových lomů, těžených do konce 20. století pro zpracování ve zdejší cementárně. 218 metrů vysoký komín sousední teplárny je třetí nejvyšší stavbou na Moravě.\n\nV Maloměřicích leží seřaďovací nádraží Brno-Maloměřice a brněnské železniční depo. Na území čtvrti se také nachází viniční trať \"Na dlouhých\".\n\nKatastrální území Maloměřice je od 24. listopadu 1990 rozděleno mezi městské části Brno-Maloměřice a Obřany a Brno-Vinohrady. Před 26. listopadem 1998 mělo rozlohu 407,9143 hektarů a vedle vlastních Maloměřic k němu původně náleželo i několik panelových domů (či jejich částí) v městské částí Brno-Vinohrady. Část k.ú. Maloměřice, náležející k městské části Brno-Maloměřice a Obřany má rozlohu 401,6084 hektarů. Vinohradská část Maloměřického katastru měla před 26. listopadem 1998 rozlohu 407,9143 hektarů. K 26. listopadu 1998 se pak tato vinohradská část Maloměřic zmenšila o 189 m², které byly překatastrovány do židenického katastru, čímž se celková rozloha Maloměřic zmenšila na 407,8954 hektarů. K dalšímu zmenšení maloměřického katastru ve prospěch židenického katastru došlo k 28. březnu 2015, kdy v maloměřickém katastru zůstaly z Vinohrad pouze garáže, zahrádky a úsek silnice v Žarošické ulici.\n\nV této části katastru se nachází celá původní zástavba Maloměřic, která má spíše charakter městečka nebo větší vesnice. K této části Maloměřic náležejí od druhé katastrální reformy Brna z let 1966-1969 také části původních katastrů husovického: část Dolnopolní ulice jižně od ulice Provazníkova; a židenického: ulice Baarovo nábřeží (někdejší exkláva bývalé obce Juliánova) a Markéty Kuncové. Nachází se zde i Cacovický ostrov. Od severu k jihu tudy prochází také železniční trasa z Brna do České Třebové, na níž se zde v centrální části maloměřického katastru rozkládá také mamutí komplex zdejšího seřaďovacího nákladového nádraží, které rozděluje zdejší zástavbu na dvě části - větší níže položenou rovinatou západní část, a menší výše položenou východní část.\nOsu západní části tvoří linie ulic Karlova, Selská a Obřanská, po níž je vedena silnice II/374 z Brna do Bílovic nad Svitavou a Adamova. Ulicí Karlovou je napojena na brněnský velký městský okruh, jehož krátký úsek je nejfrekventovanější dopravní tepnou Maloměřic a spojuje je s Židenicemi na jihu a Husovicemi na západě. Druhé (starší) spojení s Husovicemi existuje přes \"Maloměřický most\" přes Svitavu; tudy jezdí také tramvaj.\n\nJádrem (celých) Maloměřic je \"Proškovo náměstí\", původní náves a dnes jediné maloměřické náměstí. Zde se nachází kaple, mateřská škola a nedaleko naproti přes ulici Selskou také základní škola. Jižněji na Selské ulici je umístěn úřad městské části (ÚMČ) Brno-Maloměřice a Obřany. Severněji podél Obřanské ul. se nachází areál maloměřické teplárny a naproti zrušený maloměřický hřbitov přeměněný na malý park. Před ním se nalézá památník maloměřickým padlým v první světové válce.\n\nDále na severovýchodě odbočuje z ul. Obřanské \"Obřanský most\", kudy pokračuje hlavní silnice do Obřan (směr Bílovice). Ulice Obřanská pak ještě podchází most železniční tratě na Tišnov, za nímž se nachází tramvajová smyčka. Dále zužujícím se údolím Svitavy pokračuje ulice Babická s vilovou zástavbou.\n\nPočínaje východním okrajem maloměřického nádraží se terén maloměřického katastru začíná směrem k Vinohradům a Hádům zvedat. Zde se na svahu mezi Kulkovou ulicí (osou východních Maloměřic) a hranicí s městskou částí Vinohrady rozkládá lesopark Borky. Pod ním severně leží malá kolonie rodinných domů na ulicích Jarní, Zimní a Švestková. Severněji, poblíž vyústění pěší lávky přes seřadiště, se nachází ještě drobná zástavba na ul. Podzimní a několik ubytoven. Zbytek intravilánu je vyplněn areály Českých drah, různých technických a průmyslových firem a zahrádkami.\n\nJediným přímým spojením západní a východní části Maloměřic je výše zmíněná, 250 m dlouhá pěší lávka přes kolejiště seřaďovacího nádraží, která spojuje ulici Slaměníkova a křižovatku Kulkova/Hády/Podzimní. Spojení pro motorovou dopravu existuje pouze oklikou přes Židenice.\n\n\nUž v období Velkomoravské říše existovalo v prostoru Maloměřic, Obřan a Židenic významnější osídlení. Ves Maloměřice vznikla v říční nivě na levém břehu Svitavy, jako ulicovka na cestě ze Židenic do Obřan, k níž se na jižním konci vsi připojovala cesta ze sousedních Husovic. Původně zeměpanská ves byla ve 12. století darována brněnským údělným knížetem Vratislavem benediktinskému klášteru v Třebíči. V letech 1843-1849 byla po východním okraji původní vsi vybudována železniční trať z Brna do České Třebové. 16. dubna 1919 byly Maloměřice připojeny k Brnu.\n\nV roce 1924 navrhl pro Maloměřice obecnou školu slavný architekt Bohuslav Fuchs, který ji později také rozšířil.\n\nRoku 1946 vzniklo v Maloměřicích sběrné středisko pro odsun Němců. Roku 1953 došlo k dokončení nové železniční trasy z Brna do Prahy, vybudování nového seřaďovacího nádraží v Maloměřicích a spolu s tím i ke zrušení původní západněji položené železniční tratě. Nové nádraží zároveň odřízlo rodinnou zástavbu, která se nachází východně od něj. Ve druhé polovině 60. let pak při radikální druhé katastrální reformě Brna došlo ke znatelné úpravě hranice s katastrálním územím Židenice, při níž byla mimo jiné k Maloměřicím připojena ulice Baarovo nábřeží, původně náležející k bývalé obci Juliánov.\n\nVe druhé polovině 80. let 20. století zasáhla do jižního okraje tehdejšího maloměřického katastru panelová zástavba sídliště Vinohrady. Ta byla k 28. březnu 2015 převedena do k. ú. Židenice a v katastru Maloměřic zůstaly jen některé přilehlé garáže.\n\n\nSpojení Maloměřic veřejnou hromadnou dopravou s ostatními částmi Brna zajišťuje Dopravní podnik města Brna prostřednictvím tramvajové linky 4, která vede celou čtvrtí až do blízkosti Obřan, a autobusovými linkami číslo 75 (denní) a 94 (noční) (obě pokračují dále do Obřan).\n\nOddělenou část Maloměřic východně od seřazovacího nádraží obsluhují autobusové linky 64 a 74. Jihozápadním okrajem Maloměřic, po velkém městském okruhu, bez zastávky projíždějí autobusové linky 44, 53 a 84, a trolejbusové linky 25 a 26.\n\nJižní okraj maloměřického katastru přiléhající k městské části Vinohrady je obsluhován trolejbusovými linkami 25, 26, 27, zastávka Vlčnovská.\n\nPřestože nemalou část plochy Maloměřic tvoří železniční kolejiště, všechny osobní vlaky tudy jen projíždějí. Nejbližší zastávkou je stanice \"Brno-Židenice\".\n\nKatastrální území Maloměřice sousedí na severu s Obřany, na západě s Husovicemi, na jihu se Zábrdovicemi, na jihu a jihovýchodě se Židenicemi, a na severovýchodě s obcí Kanice.\n\n"}
{"id": "237941", "url": "https://cs.wikipedia.org/wiki?curid=237941", "title": "Avro Vulcan", "text": "Avro Vulcan\n\nAvro Vulcan (od července 1963 Hawker Siddeley Vulcan) byl těžký čtyřmotorový proudový bombardér s delta křídlem zkonstruovaný firmou Avro, který v Royal Air Force (RAF) sloužil v letech 1956 až 1984. Jednalo se o jeden ze tří bombardérů třídy V (tzv. \"V-bomber force\"), kam vedle typu Avro Vulcan patřily i stroje Handley Page Victor a Vickers Valiant. Z těchto tří bombardérů třídy V byl Vulkán považován za technicky nejpokročilejší, a proto dostával nejrizikovější úkoly. Bylo vyrobeno několik menších letadel, označených Avro 707, na kterých se testovaly a zdokonalovaly koncepce delta křídla.\n\nPrvní stroje Vulcan B.1 byly RAF dodány v roce 1956; dodávky vylepšeného Vulcanu B.2 začaly v roce 1960. B.2 měl výkonnější motory, větší křídlo, vylepšený elektrický systém a elektronická protiopatření (ECM); mnoho z nich bylo upraveno pro nesení střel Blue Steel. Po většinu studené války tvořil páteř britské letecké jaderné odstašující síly (V-force) a ačkoli byly Vulcany obvykle vyzbrojeny jadernými zbraněmi, byly schopné konvenčních bombardovacích úkolů, jako například během operace Black Buck za Falklandské války mezi Spojeným královstvím a Argentinou v roce 1982.\n\nVulcan neměl žádnou obrannou výzbroj a zpočátku spoléhal na vysokou rychlost ve velké výšce, aby se vyhnul zachycení. Elektronická protiopatření byla na verzi B.1 (označená B.1A) a B.2 používána od 60. let. V polovině 60. let došlo ke změně taktiky na lety v nízkých letových hladinách. V polovině sedmdesátých let bylo devět Vulcanů přizpůsobeno pro průzkumné námořní radarové operace a byly přeznačeny na verzi B.2 (MRR). V posledních letech služby bylo šest Vulcanů přestaveno letající tankery označené K.2.\n\nPo vyřazení ze služby byl jeden Vulcan B.2 XH558, pojmenovaný \"The Spirit of Great Britain\", udržovaný pro letecké show, zatímco dva další B.2, XL426 a XM655, byly udržovány ve stavu pro pojíždění a demonstrace na londýnském letišti Southend a na letišti Wellesbourne Mountford. Letoun B.2 XH558 naposledy letěl v říjnu 2015 a poté byl na letišti Doncaster udržován ve stavu schopném pojíždění.\n\nVznik typu Avro 698 lze vysledovat až ke specifikacím B.35/46 (35. požadavky zformulované roku 1946). Ty požadovaly stroj poháněný proudovými motory, schopný nést pumový náklad až 4536 kg, s maximální rychlostí alespoň 926 km/h, operačním dostupem 15 240 metrů a doletem 5560 km. Po tragické smrti šéfkonstruktéra Roy Chadwicka, CBE, FRAeS (* 30. dubna 1893, † 23. srpna 1947), převzal vedení konstrukce Stuart Duncan Davies (později CBE, bylo mu uděleno v květnu 1968; * 5. prosince 1906, † 22. ledna 1995).\n\nPro ověření aerodynamické koncepce firma postavila jednomotorový experimentální letoun Avro 707, poháněný motorem Rolls-Royce Derwent. Celkem vzniklo pět kusů (měly sériová čísla VX784, VX790, WD280, WZ736 a WZ744), ovšem praktický přínos posledních dvou exemplářů je přinejmenším poněkud sporný — vzlétly totiž až po záletu typu Avro 698 Vulcan.\n\nPůvodně proponované motory Bristol Olympus nebyly včas k dispozici, takže první prototyp dostal čtyři motory Rolls-Royce Avon o statickém tahu 6500 lbf (28,91 kN).\n\nPrototyp VX770 se poprvé dostal do vzduchu 30. srpna 1952, za řízením stroje byl šéfpilot firmy \"Wing Commander\" Roland John Falk, OBE, AFC & Bar. O pouhý týden později s ním \"Wg. Cdr.\" Falk na přehlídce SBAC (\"Society of British Aircraft Constructors\", později tato zkratka dostává jiný význam, \"Society of British Aerospace Companies\") ve Farnborough předvedl výkrut.\n\nCelkem byla objednána stavba 136 letounů Avro 698 Vulcan (včetně dvou prototypů), ve verzích Vulcan B.1 a Vulcan B.2 (45, resp. 89 strojů). Byla jim přidělena tato sériová čísla (dokončeno a zalétáno bylo jen 135 z nich):\nVulcan B.1\nVulcan B.2\n\n\n\n"}
{"id": "237943", "url": "https://cs.wikipedia.org/wiki?curid=237943", "title": "Fridrich IV.", "text": "Fridrich IV.\n\nNositelé jména Fridrich IV.:\n\nKrálové\n\nVévodové\n\nHrabata\n"}
{"id": "237945", "url": "https://cs.wikipedia.org/wiki?curid=237945", "title": "Československá hokejová liga 1955/1956", "text": "Československá hokejová liga 1955/1956\n\n13. ročník československé hokejové ligy 1955/56 se hrál pod názvem Mistrovství republiky.\n\nPůvodní systém byl plánován pro 16 účastníků ve dvou skupinách po 8, hrálo se dvoukolově systémem každý s každým. První dvě mužstva z každé skupiny postoupila do finále, které se hrálo dvoukolově systémem každý s každým. Před zahájením soutěže bylo rozpuštěno mužstvo Křídla vlasti Olomouc, a tak hrálo ve skupině A pouze 7 mužstev, celkem tedy 15 účastníků. Ze skupiny A nesestupoval nikdo, ze skupiny B poslední mužstvo. Po sezóně zanikly týmy Tankista Praha a ÚDA Praha.\n\n\nJiří Kolouch (17/2,12/3/-),\nZdeněk Trávníček (1/3,00/0/-) –\nLadislav Chabr (17/1/1/-),\nJan Kasper (16/2/1/-),\nFrantišek Mašlaň (8/0/1/-),\nLadislav Olejník (17/2/1/-),\nBohuslav Sláma (14/1/1/8) –\nSlavomír Bartoň (18/20/11/-),\nVlastimil Bubník (18/20/10/-),\nBronislav Danda (18/13/13/-),\nZdeněk Návrat (18/12/5/-),\nJaroslav Pavlů (1/0/0/-),\nBohumil Prošek (18/14/4/6),\nRudolf Scheuer (17/5/3/-),\nKarel Šůna (18/9/4/-),\nFrantišek Vaněk (18/5/8/-),\nJiří Zamastil (18/3/4/-) –\ntrenér Vladimír Bouzek\n\nVítězové obou skupin druhé nejvyšší soutěže – Tatran Opava a Tatra Smíchov přímo postoupili do nejvyšší soutěže.\n\n\n"}
{"id": "237952", "url": "https://cs.wikipedia.org/wiki?curid=237952", "title": "Stalinova linie", "text": "Stalinova linie\n\nStalinova linie byl systém opevnění postavený na západní hranici Sovětského svazu, sestávající z opevněných rajónů sahajících od Karelské šíje na severu až k Černému moři na jihu.\n\nV Sovětském svazu tyto opevnění oficiálně nenazývali Stalinova linie. Tak je pojmenovávala pouze německá propaganda a západní tisk. Počátek výstavby opevněných rajónů spadá do roku 1929, na obranu před polskou agresí. Po připojení západního Běloruska a západní Ukrajiny ztratila význam a byla nahrazena Molotovovou linií ležící 300 km západněji. Sehrála významnou roli v začátku Velké vlastenecké války, zvláště na jihozápadním směru, kde zadržela protivníka na dva týdny.\n\nVětší roli měla na Karelské šíji před Leningradem. Zde se finská vojska zastavila na staré hranici a odmítla i přes německé výzvy postupovat na Leningrad. Sovětské jednotky se tak mohly usadit v opevněních.\n\n"}
{"id": "237955", "url": "https://cs.wikipedia.org/wiki?curid=237955", "title": "Evangelický kostel v Javoří", "text": "Evangelický kostel v Javoří\n\nEvangelický kostel v Javoří (pol. \"Kościół ewangelicki w Jaworzu\") je nejstarším luterským tolerančním kostelem na Těšínsku.\n\nPosvěcení základního kamene pro budovu modlitebny v Javoří (Ernsdorfu) se uskutečnilo 12. března 1782. Patronem modlitebny byl Jiří Ludvík von Lašovský. Stavba byla dokončena ve druhé polovině 80. let 18. století. Roku 1794 byl na střešní věžičku zavěšen zvon. V letech 1851-1852 byla k modlitebně přistavěna kostelní věž a byl na ni zavěšen zvon z roku 1794, v roce 1862 přibyly další dva zvony. V roce 1912 byl kostel přestavěn, v oltářní části byla přistavěna půlkruhová apsida. V roce 1937 byl kostel elektrifikován. Roku 1976 byl kostel pojat do seznamu kulturních památek. V letech 2009–2010 proběhla izolace základů kostela a restaurace fasády; v rámci restaurátorských prací byly na severní a jižní straně kostela odhaleny dva reliéfy s habsburským orlem z roku 1912.\n\nZ vnitřního vybavení kostela si zaslouží pozornost tři dřevěné vyřezávané lustry, z nichž dva pocházejí z 18. století a jeden ze století devatenáctého.\n\nVedle modlitebny byla v roce 1794 vystavěna škola.\n\n\n"}
{"id": "237965", "url": "https://cs.wikipedia.org/wiki?curid=237965", "title": "Dopis na rozloučenou", "text": "Dopis na rozloučenou\n\nDopis na rozloučenou je vzkaz, psaný jako rozloučení se světem. Většinou je psán ve formě dopisu, není to však pravidlem, někdy je psán i ve formě e-mailu, nápisu na zdi, někdy má podobu nahrávky videa či zvuku, telefonického rozhovoru a podobně. Zanechávají jej zpravidla lidé, kteří očekávají, že brzy s velkou pravděpodobností zemřou, tedy lidé ve smrtelném nebezpečí (třeba vojáci před nebezpečnou bojovou akcí) nebo sebevrazi.\n\nNěkdy je dopis na místě sebevraždy, někdy je odeslán poštou, někdy je zanechán v jeho domácnosti apod. Dopis na rozloučenou nezanechávají všichni sebevrazi, odhaduje se, že dopis na rozloučenou po sobě zanechá 12 - 20 % sebevrahů, v různých zemích se ale toto číslo značně liší. Dopis na rozloučenou je většinou adresován přátelům a známým sebevraha nebo nálezcům jeho mrtvého těla.\n\nObsahuje zpravidla výčitky lidem, které sebevrah viní ze způsobení příčiny své sebevraždy, ve snaze způsobit jim výčitky svědomí, nebo naopak uklidnění pozůstalých a prohlášení, že oni nenesou na jeho sebevraždě vinu, loučí se se světem a přáteli, zdůvodnění důvodu či metody své sebevraždy, různě detailní instrukce ohledně pohřbu a jednání po smrti sebevraha, náboženský obsah (žádost o sloužení mší či modlitby, názory na posmrtný život), úvahy o sebevraždě a smrti, vyjádření strachu před smrtí nebo naopak, je kombinován se závětí, životním vyznáním a podobně, obhajobu své sebevraždy. Délka zprávy je různá, od dlouhých úvah po kratičká sdělení, někdy nepostrádají duchaplnost či smysl pro humor. Relativně časté jsou dopisy na rozloučenou ve formě básně (např. Sergej Alexandrovič Jesenin, Vladimír Vladimirovič Majakovskij).\n\nPodobná evropské tradici dopisu na rozloučenou je japonská tradice básní \"jisei no ku\", jejichž napsání je součástí rituálu obřadné sebevraždy seppuku. Tato báseň se píše těsně před smrtí, je většinou psaná ve formě tanka či haiku. Báseň většinou vyjadřuje náboženské emoce, zdůvodnění sebevraždy či její popis, má vyjádřit odvahu před smrtí. Často metaforicky líčí západ slunce, podzim, opadávaní květů sakury, pomíjivost života, snaží se usmířit se svými blízkými.\n\nDopisy na rozloučenou napsalo mnoho významných osobností, které spáchaly sebevraždu, například Vincent Van Gogh (zanechal lakonickou poznámku „Ten smutek nikdy neodejde.“), Kurt Cobain (z jeho dopisu pochází známý citát: „Je lepší shořet než vyhasnout.“), Heinrich von Kleist či Virginia Woolfová, Sergej Alexandrovič Jesenin, Vladimír Vladimirovič Majakovskij, admirál Takidžiró Óniši, Jan Zajíc, Jan Palach či Alan Turing.\n"}
{"id": "237966", "url": "https://cs.wikipedia.org/wiki?curid=237966", "title": "Bečka", "text": "Bečka\n\nBečka může být:\n\n\n"}
{"id": "237969", "url": "https://cs.wikipedia.org/wiki?curid=237969", "title": "Krchov", "text": "Krchov\n\nKrchov má více významů:\n"}
{"id": "237974", "url": "https://cs.wikipedia.org/wiki?curid=237974", "title": "Burrard (poloostrov)", "text": "Burrard (poloostrov)\n\nPoloostrov Burrard leží na jihovýchodě kanadské provincie Britská Kolumbie, v oblasti Lower Mainland. Na severu je ohraničený fjordem Burrard, na jihu řekou Fraser, na západě úžinou Strait of Georgia a na východě řekou Pitt. Většinu západní části poloostrova zabírá město Vancouver.\n\nIndiánské obyvatelstvo z kmene Squamish nazývalo oblast od West Point Grey po park Central Park ve městě Burnaby Ulksen, nebo Ulxen. Obyvatelé poloostrova nenazývají tuto oblast poloostrov Burrard moc často, spíše ji říkají buď Lower Mainland, nebo přímo podle míst ležících na poloostrově.\n\nPoloostrov připojuje k pevnině jeho severozápadní část, skrz kterou vede trasa Kanadské pacifické železnice (CPR). Směřuje z Port Moody do východní části zátoky Burrard přes města Coquitlam a Port Coquitlam, jihovýchodně od řeky Pitt. Od místa, kde se trasa železnice střetává s řekou Pitt, poloostrov směřuje 40 kilometrů směrem na západ, do Point Grey, kde vyčnívá z vod úžiny Strait of Georgia. Poloostrov dosahuje téměř po celé délce šířky šesti až osmi kilometrů.\n\nMezi města na poloostrově Burrard patří podle polohy od západu na východ Vancouver, Burnaby, New Westminster, Port Moody, Coquitlam a Port Coquitlam. Oblast náležící univerzitě – University Endowment Lands (sídlo hlavního kampusu Univerzity Britské Kolumbie) leží na západě poloostrova v Point Grey a je součástí nezačleněného území v regionálním okrese Metro Vancouver. Směrem na sever od úžiny oddělující poloostrov od pevniny se nachází osady Belcarra a Anmore, které sice neleží na poloostrově, avšak dá se do nich dostat jen cestami vedoucími z poloostrova Burrard.\n\nPoloostrov Burrard se skládá z kopcovité plošiny dosahující výšky 100 až 150 metrů nad mořem. Plošinu rozděluje prohlubeň, která směřuje ze severozápadu na jihovýchod, přičemž se ze západu na východ skládá:\nZ plošiny stoupá ve Vancouveru hora Little Mountain, jež patří do parku Queen Elizabeth Park (vrchol dosahuje výšky 170 metrů nad mořem), ve městě Burnaby vrch \"Capitol Hill\" (výška přibližně 220 m) a vrch Burnaby Mountain (sídlo hlavního kampusu Univerzity Simona Frasera, vysoký přibližně 380 metrů). Plošinu na východě ohraničuje řeka Coquitlam, která teče směrem na jih, z jezera Coquitlam. Její ústí leží proti proudu řeky Brunette. Oblast ležící na východ od řeky Coquitlam je téměř celá plochá a v malé nadmořské výšce, výjimku tvoří osamocený vrch Mary Hill ve městě Port Coquitlam (přibližně 70 m).\n\nPoloostrov Burrard je hustě zastavěné území, má nejvyšší hustotu obyvatelstva v regionálním okrese Metro Vancouver i v celé provincii Britská Kolumbie. Původně na celém jeho území rostly husté lesy, od poloviny 19. století se začal měnit na velkoměsto. Největší zalesněné plochy jsou v parku Pacific Spirit Regional Park v Point Grey, ve Stanley Parku v Downtownu Vancouveru, v oblastech okolo hory Burnaby Mountain, u jezer Deer Lake a Burnaby Lake ve městě Burnaby, v parku Mundy Park a u řeky Coquitlam ve stejnojmenném městě.\n"}
{"id": "237975", "url": "https://cs.wikipedia.org/wiki?curid=237975", "title": "Seznam zkratek okresů Slovenska", "text": "Seznam zkratek okresů Slovenska\n"}
{"id": "237983", "url": "https://cs.wikipedia.org/wiki?curid=237983", "title": "Tuba (rozcestník)", "text": "Tuba (rozcestník)\n\nSlovo tuba má více významů:\n"}
{"id": "237986", "url": "https://cs.wikipedia.org/wiki?curid=237986", "title": "Korálový útes", "text": "Korálový útes\n\nKorálový útes je podmořský ekosystém charakteristický útesotvornými korály. Útesy jsou tvořeny koloniemi korálových polypů, které jsou drženy pohromadě uhličitanem vápenatým. Většina korálových útesů je tvořena z korálů řádu Scleractinia (koráli šestičetní/ větevníci), u kterých se polypy shlukují do skupin. Korál patří do třídy korálnatci (Anthozoa) a spolu se sasankami a medúzami (mimo jiné) patří do živočišného kmenu žahavci. Na rozdíl od sasanek, koráli vylučují uhličitan vápenatý pro tvorbu svých tvrdých vnějších schránek, které podpírají a chrání korál. Většina útesů roste nejlépe v teplých, mělkých, slunečných a rozrušených vodách.\n\nČasto nazývány „deštnými pralesy moře“, mělké korálové útesy tvoří některé z nejrozmanitějších ekosystému naší planety. Zabírají méně než 0,1% plochy světového oceánu, asi tak polovinu rozlohy Francie, a přesto poskytují domov více jak 25% ze všech mořských druhů, mimo jiné ryb, měkkýšů, červů, korýšů, ostnokožců, houbovců, pláštěnců a dalších žahavců. Korálové útesy prosperují v mořských vodách s málo živinami. Nejčastěji se nachází v mělkých tropických vodách, ale v menším měřítku existují i ve studených a hlubokých vodách.Korálové útesy přinášejí lidem zisk z turismu, rybolovu a pobřežní ochrany. Roční světová ekonomická hodnota korálových útesů je odhadována na USD$30-375 miliard (700mld – 8,3bilionů Kč).Korálové útesy jsou křehké, z části jelikož jsou citlivé vůči stavu vody. Jsou ohrožovány nadbytkem živin (dusíku a fosforu) vyplavované z řek do moří, zvyšováním teplot oceánů, překyselováním moří, přebytečným rybolovem (např. rybařením za pomocí exploziv nebo kyanidu nebo harpunařením), používáním opalovacích krémů, nadměrného používání a škodlivých praktických postupů při využívání půdy, včetně odtoků a výtoků (např. z injektážních vrtů a žumpy).\n\nVětšina korálových útesů vznikla po posledním ledovcovém období, kdy tání ledu způsobilo nárůst hladiny moře a zaplavení kontinentálních šelfů. Povětšinou jsou mladší než 10 000 let. Se vznikem mořských komunit, útesy rostly vzhůru stejným tempem jako hladiny moří. Ty, které rostly příliš pomalu, se mohly utopit kvůli nedostatku světla. Některé korálové útesy se ale nacházejí v hlubokém moři mimo kontinentální šelfy, a to hlavně kolem oceánských ostrovů a atolů. Většina takovýchto ostrovů je původem ze sopečného původu. Jiné mají tektonický původ, kde deskové pohyby zvedly hlubokou oceánskou podlahu.\n\nV knize The Structure and Distribution of Coral Reefs Charles Darwin vyložil svou teorii o formaci atolových útesů, kterou vymyslel během své výzkumné výpravy na lodi Beagle. Jeho teorie byla, že díky zdvihům a padání zemské kůry pod oceány se tvoří atoly. Tato tvorba atolu měla tři fáze. Kolem potápějícího se vulkanického ostrova se vytvoří lemový útes. Postupným ponořením ostrova se z lemového útesu stane útes bariérový až nakonec vznikne atol.\n\nDarwin předpovídal, že pod každou lagunou je základem kamenné podloží, zbytky původní sopky. Následný výzkum tuto hypotézu podpořil. Darwinova teorie vycházela z jeho pochopení, že korálovým polypům se daří v tropických oblastech, kde je voda rozrušená, ale mohou žít pouze v omezené hloubce, začínající těsně pod odlivem. Tam, kde to dovoluje úroveň základních zemin, korály rostou kolem pobřeží a vytvářejí lemové útesy, které se eventuálně mohou stát bariérovým útesem.\n\nTam, kde dno stoupá, mohou lemové útesy růst podél pobřeží, ale korál nad hladinou moře zemře. Pokud půda pomalu klesá, lemové útesy rostou na starších, mrtvých korálech, a tím tvoří bariérový útes, který tvoří lagunu mezi útesem a zemí. Bariérový útes může obklopit ostrov, a jakmile ostrov klesne pod hladinu moře, zhruba kruhový atol rostoucího korálu pokračuje v růstu s hladinou moře a tvoří se tak centrální laguna. Bariérové útesy a atoly obvykle nevytvářejí úplné kruhy, často jsou rozbíjené bouřemi. Stejně jako vzestup mořské hladiny, rychle klesající dno může ohromit rostoucí korály, a tím zabít koráli a útes, díky něčemu, co se nazývá topení korálů. Korály, které spoléhají na své symbionty zooxanthellae, mohou zemřít, když se voda stane příliš hlubokou pro dostatečnou fotosyntezu kvůli snížené expozici světla.\n\nDvě hlavní proměnné, které určují geomorfologii nebo tvar korálových útesů, jsou povaha substrátu, na kterém spočívají, a historie změny hladiny moře vzhledem k tomuto substrátu.\nPřibližně 20 000 let starý Velký bariérový útes ukazuje, jak se korálové útesy formovaly na kontinentálních šelfech. Hladina moře byla tehdy o 120 m (390 ft) níže než v 21. století. Se vzrůstem hladiny, se začala voda a korály rozrůstat přes kopce bývalé australské pobřežní pláně. Před 13 000 lety se snížil rozdíl od dnešní hladiny na 60 m (200 ft) a mnoho pobřežních kopců se stalo kontinentálními ostrovy. Postupně byla většina kontinentálních ostrovů zaplavena vodu. Korály pak přerostly kopce a vytvořily korálové ostrůvky a útesy. Za posledních 6 000 let se úroveň moře na Velkém bariérovém útesu podstatně nezměnila. Věk živé struktury útesů se odhaduje na 6 000 až 8 000 let. Ačkoli se Velký bariérový útes tvořil podél kontinentálního šelfu a ne kolem sopečného ostrova, Darwinovy principy stále platí. Vývoj se zastavil ve fázi bariérového útesu, jelikož Austrálie se neponoří. Vytvořil se tak největší bariérový útes na světě 300–1000 m (980-3,280 ft) od břehu, který má na délku 2000 km (1 200 mi).\n\nZdravé tropické korálové útesy vyrostou horizontálně od 1 do 3 cm (0.39 až 1.18 in) ročně a vertikálně od 1 do 25 cm (0.39 až 9.84 in); ovšem pouze v maximální hloubce 150 m – potřeba slunečního světla. Korály také nemohou růst nad hladinou moře.\n\nJak vyplývá z názvu, korálové útesy jsou tvořeny korálovými kostlivci z převážně neporušených korálových kolonií. Aragonit vzniká, když jsou další chemické prvky obsažené v korálech začleněny do ložisek uhličitanu vápenatého. Nicméně fragmenty skořápek a zbytky korálových řas (např. rod Halimeda), mohou přidávat k odolnosti před poškozeními bouřemi a jinými hrozbami. Takovéto směsi jsou viditelné ve strukturách, jako je Atoll Eniwetok\n\nOd té doby, co Darwin identifikoval tři klasické útesové útvary – lemový, barierový a atol - vědci identifikovali další typy útesů. Zatímco některé zdroje nalézají pouze tři,Thomas a Goudie uvádějí čtyři \"hlavní velkoplošné typy korálových útesů\" - lemový útes, bariérový útes, atol a stolový útes - zatímco Spalding et al. udávají pět \"hlavních typů\" - lemový útes, bariérový útes, atol, \"bankový nebo plošinový útes\" a záhonový útes.\nLemový útes, nazývaný též pobřežní útes, je přímo spojen s břehem nebo s ním hraničí úzkým, mělkým kanálem nebo lagunou. Je to nejběžnější typ útesu. Lemové útesy se lepí na pobřeží a mohou se rozprostírat po mnoho kilometrů. Jsou obvykle (mimo větší výjimky) méně než 100 metrů široké. Začínají se tvořit na břehu při nízké hladině vody a rozšiřují se směrem k moři. Konečná šířka závisí na tom, kde mořské dno začíná prudce klesat. Povrch okrajového útesu obecně zůstává ve stejné výšce: těsně pod hladinou. U starších útesů, jejichž vnější část se tlačila daleko do moře, byla vnitřní část prohlubena erozí, a nakonec vytvořila lagunu. Lemové útesové laguny se mohou stát přes 100 metrů široké a několik metrů hluboké. Tyto laguny běží podélně s pobřežím stejně jako samotný lemový útes. Lemové útesy Rudého moře jsou považovány za jedny z \"nejlépe rozvinutých na světě\" a nacházejí se na všech březích Rudého moře s výjimkou písečných zálivů.\n\nNejvětším korálovým útesem je Velký bariérový útes u východního pobřeží Austrálie. Tento pás je přes 2000 km dlouhý. Do východního australského státu jménem Queensland turisté často jezdí kvůli tomuto pásu korálových útesů. Velký bariérový útes je největší na světě a byl dokonce zapsán do seznamu UNESCO. Druhým největším korálovým útesem na světě je Mezoamerický korálový útes.\n\nMimo to však existují i korálové útesy v chladných vodách, např. v Atlantiku je tvoří turbinatka větvená.\n"}
{"id": "237990", "url": "https://cs.wikipedia.org/wiki?curid=237990", "title": "Beringovo moře", "text": "Beringovo moře\n\nBeringovo moře je součástí Tichého oceánu. Polouzavřené okrajové moře omývá břehy Aljašky a Kamčatku a Čukotku, tvoří přírodní hranici mezi USA a Ruskem.\n\nNejvětší hloubka dosahuje 4191 m, průměrná hloubka 1598 m. Celková rozloha je 2 304 000 km². Salinita vody se pohybuje v rozmezí 26–33 ‰.\n\nJeho severní část bývá až 10 měsíců v roce pokryta ledem. Moře je využíváno jako námořní dopravní cesta i k rybaření. Loví se zde především velryby a mroži.\n\n"}
{"id": "237991", "url": "https://cs.wikipedia.org/wiki?curid=237991", "title": "Kanadský dolar", "text": "Kanadský dolar\n\nKanadský dolar ( \"canadian dollar\", \"dollar canadien\") je zákonným platidlem druhého největšího státu světa - Kanady. Jeho ISO 4217 kód je CAD. Jeden dolar je tvořen stem centů (¢). V běžném mluveném projevu Kanaďanů se mu říká „buck“ (anglicky) a „piastre“ (francouzsky). Do roku 1871 se na území dnešní Kanady používalo více měn (dolar Britské Kolumbie, dolar Ostrova prince Edwarda, dolar Nového Skotska a další). V dubnu tohoto roku byla podepsána Uniform Currency Act / Loi sur l'uniformité de la monnaie, která ve všech provinciích zavedla jednu společnou měnu – kanadský dolar, který je používán dodnes.\n\n\n\n"}
{"id": "237992", "url": "https://cs.wikipedia.org/wiki?curid=237992", "title": "Všeobecná mobilizace v roce 1938", "text": "Všeobecná mobilizace v roce 1938\n\nVšeobecná mobilizace Československé republiky byla vyhlášena 23. září 1938 a v tento den vstoupila republika do branné pohotovosti.\n\nBezprostřední ohrožení Československa nacistickým Německem vedlo v roce 1938 k vyhlášení dvou mobilizací – částečné mobilizaci v květnu 1938 v důsledku květnové krize (vydané třetí vládou Milana Hodži) a všeobecné mobilizace v září 1938 (vydané Vládou obrany republiky Jana Syrového).\n\n\"č.183/1938 Sb.z. a n. ze dne 23. září 1938, o vstupu státu do branné pohotovosti (mobilizace)\"\n\n\"Vláda republiky Československé vyhlašuje podle §57. odst.1 a 3 zákona ze dne 13. května 1936, č. 131 Sb.z. a n., o obraně státu, den 23. září 1938, jimž byla nařízena presidentem republiky podle §23. branného zákona mobilisace, za den vstupu státu Československého do branné pohotovosti.\"\n\n\"Jan Syrový v. r.\"\nPo vzniku Československa v roce 1918 byla zformována Československá armáda, která byla budována za pomoci Francouzské vojenské mise, která měla velký vliv na československý generální štáb. Po fázi konsolidace a silném přezbrojení ve dvacátých a třicátých letech 20. století byla Československá armáda jednou z nejlépe vybavených armád v tehdejší Evropě.\n\nV době míru měla Československá armáda více než 200 000 vojáků v 17 pěších divizích a 4 rychlých divizích a 50 000 záložníků. Od poloviny 30. let bylo budováno československé pohraniční opevnění, na jehož stavbě se podíleli také poradci, kteří pracovali na výstavbě Maginotovy linie ve Francii. Do podzimu 1938 se podařilo naplnit záměry přibližně z jedné čtvrtiny. Přesto i nedokončené pevnostní linie tvořené 263 objekty těžkého opevnění a zhruba 10 000 objekty lehkého opevnění představovaly výrazné posílení obrany v hrozící válce a téměř dokončené úseky na Ostravsku, Opavsku a Králicku tvořily pro nepřítele jen obtížně zdolatelnou překážku. Vedením výstavby opevnění byl pověřen generál Karel Husárek.\n\nV roce 1936 byl vypracován mobilizační plán, který stanovil svolání více než 972 000 vojáků, z nichž mělo být dislokováno 60 % na Moravě, 25 % v Čechách a 15 % na Slovensku, převážně na hranicích s Německem, Rakouskem a Maďarskem, stejně jako s Polskem. Mezi nimi mělo být více než 192 000 vojáků německého a více než 61 000 vojáků maďarského původu; bylo plánováno, že budou umístěni na Slovensku nebo Podkarpatské Rusi, nikoli v příhraničních oblastech s Německem.\n\nNa jaře roku 1938, několik týdnů po anšlusu Rakouska, byla situace v příhraničních oblastech přiléhajících k Říši velmi napjatá, došlo k radikalizaci sudetských němců a jejich organizací. Vláda Milana Hodži byla prostřednictvím dvojitého agenta Paula Thümmela informována o přepracovaném plánu operace Fall Grün Adolfa Hitlera podle nějž mělo být Československo napadeno 21. srpna 1938. Tyto informace však byly považovány za málo věrohodné. \n\nBritští zpravodajové a československé zpravodajské služby však v této době poskytovaly zprávy o koncentraci vojsk Wehrmachtu v Sasku a severovýchodním Bavorsku. Jednotky měly být součástí deseti divizí, které se zde shromažďovaly, jak uváděly agenturní zprávy z 18. a 19. května 1938. Pod vlivem těchto zpráv vláda na mimořádném zasedání večer 20. května 1938 rozhodla částečně mobilizovat ozbrojené síly. Následně byla vyhlášena ostraha hranic. Zároveň byla ministerstvem vnitra nařízena pohotovost praporů Stráže obrany státu (SOS). Družstva SOS, posílená o povolané vojenské zálohy, začala včetně objektů lehkého opevnění obsazovat pohraničí. Povoláno bylo 180 000 vojáků v záloze na nedostatečně obsazené posty. Armáda se tak nakrátko zvětšila na 380 000 osob. Analýza francouzského generálního štábu například uváděla, že v Německu jde jen o přesuny jednotek do nových výcvikových prostorů u Grafenwöhru v Bavorsku a Königsbrücku v Sasku.\n\nPo částečné mobilizaci získala Sudetoněmecká strana (SdP), která mezitím dosáhla počtu 1,3 milionu členů, přibližně 90 procent hlasů německých voličů v komunálních volbách. Tisk v Československu prezentoval tuto částečnou mobilizaci jako triumf a porážku Německa.\n\nPo uklidnění situace byla 13. června 1938 ostraha hranic zrušena, jednotky SOS se začaly stahovat zpět a armádní záložníci byli propouštěni domů. To však mělo za následek další nárůst aktivity příslušníků sudetoněmeckého hnutí: ve velkém množství z Německa do Československa pašovali zbraně a propagandistický materiál a prováděli výzvědnou činnost. Pohraniční služba nebyla schopna tento nával zvládat, protože se tak dělo na území s velkou převahou sudetoněmeckého obyvatelstva, které z velké většiny tuto činnost vnímalo jako pomoc své „pravé vlasti”. \n\nDne 3. srpna 1938 zahájila činnost Runcimanova mise, která byla završením snahy Velké Británie a Francie o diplomatické řešení sudetoněmeckého problému. Mise byla do ČSR vyslána s úmyslem získat obecný přehled o krizové situaci. Mise však počátkem září selhala. \n\nMobilizace byla vyhlášena 23. září 1938 ve 22.20 hodin, proběhla rychle a úspěšně. První záložníci se začali soustřeďovat u svých útvarů ihned po vyhlášení mobilizace. \n\nMobilizace povolala 18 ročníků I. zálohy a náhradní zálohy všech zbraní a služeb a dále část příslušníků II. zálohy – potřebných specialistů. Celkem bylo povoláno 1 250 000 mužů do zbraně včetně těch, kteří byli povoláni již před začátkem mobilizace. Dále bylo k dispozici 350 tanků, 5000 dělostřeleckých hlavní a 950 bojových letounů.\n\n\n\n\n"}
{"id": "237998", "url": "https://cs.wikipedia.org/wiki?curid=237998", "title": "Sestry Steinovy", "text": "Sestry Steinovy\n\nPod pseudonymem Sestry Steinovy vystupovalo folkové duo zpívajících pokrevních sester Steinhauserových ze severočeského Děčína. Ony samy sebe rády označovaly ironickým úslovím „maminkovský folk“, což je ale (sebe)označení poněkud zavádějící. Jedná se o velmi výraznou a značně osobitou odrůdu moderního městského folku, která fakticky hraničí až se zpívanou poezií všedního dne. Ve smyslu dnešního folkového dua spolu hrají od roku 2000. Kromě České republiky koncertovaly i v zahraničí, mimo jiné i v Kostarice.\n\nV současnosti spolu dvojice nekoncertuje (poslední společné vystoupení odehrály v létě 2009) a Karolina Kamberská vystupuje sólově a v říjnu 2010 vydala nové album \"Hořkosladce\". I ta sólová vystoupení jsou však v současnosti omezená, protože Kamberská má od října 2009 syna Matouše.\n\n\n\n\n\n"}
{"id": "237999", "url": "https://cs.wikipedia.org/wiki?curid=237999", "title": "Ramla", "text": "Ramla\n\nRamla (hebrejsky רמלה, arabsky الرملة, v oficiálním přepisu do angličtiny Ramla) je město v Centrálním distriktu Státu Izrael. Ramla je správním střediskem izraelského Centrálního distriktu.\n\nNachází se jihovýchodně od Tel Avivu v rovinaté pobřežní planině. Leží v nadmořské výšce 80 metrů. Spolu se sousedním městem Lod vytváří souvislou aglomeraci, jež je volně začleněna do metropolitní oblasti v zázemí Tel Avivu.\n\nMěsto je na dopravní síť napojeno soustavou četných dálničních tahů. Jde zejména o dálnici číslo 40 a dálnici číslo 44. Jihovýchodně od Ramly prochází i dálnice číslo 6 (\"Transizraelská dálnice\"). Na jihu města se s nimi kříží nová dálniční komunikace silnice číslo 431. Město je rovněž napojeno na železniční trať. Stojí tu železniční stanice Ramla. Prochází tudy železniční trať Tel Aviv-Jeruzalém a železniční trať Tel Aviv-Beerševa.\n\nMěsto bylo založeno v roce 716 chalífou Sulajmánem ibn Abd al-Malikem, jméno je odvozeno od arabského slova \"raml\", což znamená písek. Jde o jediné větší sídlo založené nově na území dnešního Izraele během arabské vlády. Za křižáckých válek byly o Ramlu jakožto o strategické město vedeny tři bitvy, nakonec ji ovládli křižáci a Ramla se jako součást hrabství Jaffa a Askalon stala významným zastavením pro poutníky na cestě do Jeruzaléma. Na začátku osmanského období byla Ramla převážně v ruinách a měla velmi málo obyvatel (v roce 1548 pouhých 528 muslimských a 82 křesťanských domácností).\n\nToto se příliš nezměnilo až do sklonku 19. století, kdy pro Ramlu začalo období rozkvětu. Za mandátní britské správy Ramla rostla, v roce 1945 měla už 12 000 muslimských a 3300 křesťanských obyvatel (až do roku 1948 žilo v Ramle velmi málo Židů). Za války za nezávislost byla Ramla významným místem bojů. Z města operovaly nepravidelné arabské jednotky, útočící na židovské jednotky, komunikace a osady v okolí města, což židovské jednotky oplácely. 12. června 1948 arabská Ramla kapitulovala. Ti obyvatelé, kteří neuprchli, byli většinou vyhnáni, s výjimkou asi 400 Arabů, a to buď křesťanů, nebo osob pro izraelskou vládu obchodně významných. V následujících měsících se Ramla stala domovem mnoha nových židovských imigrantů, v únoru 1949 židovská populace v Ramle překročila 6000.\n\nRamla je středně velké město s etnicky smíšenou populací. Podle údajů z roku 2005 tvořili 78,5 % obyvatel Židé, a 21,5 % Arabové, přičemž 17,1 % obyvatel města činili muslimští Arabové, 4,4 % arabští křesťané a 0,1 % arabsky mluvící Drúzové. Podle údajů z roku 2009 tvořili většinu obyvatel Židé - cca 49 400 osob (včetně statistické kategorie \"ostatní\", která zahrnuje nearabské obyvatele židovského původu ale bez formální příslušnosti k židovskému náboženství, cca 52 000 osob). Arabská komunita čítala 13 700 osob. K 31. prosinci 2014 zde žilo 72 300 lidí, z toho 52 600 Židů.\n\nV rámci židovského obyvatelstva vyniká Ramla jako centrum malé komunity karaitského judaismu.\n\n\"* údaje za rok 2001 a od roku 2010 zaokrouhleny na stovky\"\n\n\n"}
{"id": "238000", "url": "https://cs.wikipedia.org/wiki?curid=238000", "title": "Technická analýza", "text": "Technická analýza\n\nTechnická analýza se používá na předpovídání budoucích cenových pohybů na základě systematického zkoumání, analyzování a vyhodnocování minulých a současných dat. Je používána u všech finančních produktů, včetně cenných papírů, futures a úrokových produktů. Na rozdíl od fundamentální analýzy využívá pouze údaje tvořené trhem, jako je např. cena, objem, volatilita, množství otevřených kontraktů na trhu, popřípadě mezitržní korelace. Technická analýza se proto nezabývá takovými jevy a skutečnostmi, jako jsou zveřejnění ekonomických dat, sentiment trhu, politická situace, daňová politika státu nebo ekonomické prostředí.\n\nCílem technické analýzy je přibližně určit budoucí vývoje cen, určit konec a případné otočení trendu. Stejně jako předpověď počasí, nevede ani technická analýza k jistým předpovědím. Je-li však použita správně, může dramaticky zmenšit procento omylu této předpovědi. Slouží tedy investorům k určení toho, co je pravděpodobnější.\n\nTechnická analýza se využívá nejen na burzách s akciemi a dalšími cennými papíry, ale také pro měnové páry a zlato.\n\nTechničtí analytici, investoři i spekulanti zakládají technickou analýzu na několika očekáváních.\n\n\n\n\nPři technické analýze a obchodování samotném se běžně využívá velké množství variací a kombinací jednotlivých ukazatelů. Nejzákladnějším prvkem je ale graf samotný. Na vodorovné ose se zobrazuje čas a na svislé to mohou být jak koruny, dolary a eura, tak i body a procenta. Ukazuje nám, kde se právě cena či hodnota nachází nebo nacházela.\n\nTento typ grafu je nejjednodušším typem, který se ve finančnictví používá. Jak můžete na obrázku vidět, jde o jednotlivá minulá data, která jsou spojená čárou.\nVětšinou se používají data uzavírací, tedy cena, která nastala na konci vybraného časového úseku. Například z grafu schodového by vznikl graf liniový tak, že bychom spojili všechny uzavírací hodnoty jednotlivých schodů. Podle používané metody se může samozřejmě zvolit i jiná výchozí metoda (otevírací cena).\n\nSchodový graf, v angličtině nazývaný „bar chart“, patří mezi tzv. OHLC (open, high, low, close) grafy. Z grafu lze vyčíst nejen cena uzavírací, ale také otevírací, nejnižší a nejvyšší. Průběh ceny je zde detailnější, a proto se lépe zpozorují trendy a cenové formace. Jednotlivý schod (bar), se skládá ze 3 částí. Svislá úsečka nám ukazuje, kde se ceny pohybovaly, tedy vrchol (high) a dno (low). Na tuto úsečku se zleva napojuje kratší, vodorovná část, která značí otevírací cenu. Vpravo od svislé úsečky je stejnou metodou utvořena cena uzavírací. Viz obrázek.\n\nSvícový graf, v angličtině nazývaný „candle stick“ má dlouhou historii. Vznikl v Japonsku už kolem roku 1700 a řadí se tak mezi první způsoby zhotovování grafů. Za jeho tvůrce je považován Munehisa Homma, obchodník s rýží, který s použitím tohoto grafu vydělával ohromné částky. Tento graf dostal své nynější jméno až později. Japonští obchodníci mu nejprve říkali „linie protiúderu“ nebo také „strom pokročilého vojska“. Na rozdíl od schodového grafu (bar chart) se nejedná pouze o obyčejný typ grafu OHLC (open, high, low, close). Svícový graf má totiž i určitou předpovídací hodnotu. Dvě nebo více po sobě jdoucích svíček může vytvořit formaci (vzor, pattern), ze které lze předpovědět pravděpodobné budoucí chování. Svíčka se dělí na dvě základní části, na tělo a knoty popř. stíny. Tělo, tlustá část svíce, vyjadřuje rozpětí mezi otevírací cenou (open) a cenou uzavírací (close). Knot (stín) je úzká část vystupující z těla nahoru nebo dolů. Horní stín reprezentuje maximální cenu (high) za danou časovou periodu, dolní stín pak minimální cenu (low).\n\nNejčastější metodou technické analýzy je studie grafů. Zkoumají se aktuální i minulé ceny a hodnoty od nich odvozené pomocí různých vzorců a výpočtů. Tyto ukazatele (indikátory) nám mohou poskytovat informace o objemu obchodů (volume), dočasné tzv. přeprodanosti resp. překoupenosti trhu a hybnosti trhu (cenové oscilátory, momentum). Nejjednoduššími technickými ukazateli jsou však trendové přímky, hladina podpory, hladina rezistence a klouzavé průměry.\n\nElementárně by se daly technické ukazatele rozdělit do 2 skupin.\n\nOpožděné ukazatele jsou takové ukazatele, které se odkazují na data minulá. Tyto technické indikátory nám ukazují drahocenné informace, avšak díky jejich zpoždění se značně znehodnocují. Opožděné, znamená, že vzorce pro výpočet těchto indikátorů operují s minulými daty. Signály, které tyto indikátory produkují, jsou proto opožděné, upozorňují vás na to, co se již stalo. V kombinaci s vedoucími indikátory a předpověditelnými cenovými vzorci mohou ale vytvořit kvalitní obchodní plán.\n\n\nVedoucí ukazatele na rozdíl od opožděných ukazatelů dovedou předpovídat budoucí chování. Zajisté se nejedná o křišťálovou kouli, ve které vidíte budoucnost. Dovedou však určit reálné cíle na základě předešlých cenových pohybů.\n\n\n\n"}
{"id": "238001", "url": "https://cs.wikipedia.org/wiki?curid=238001", "title": "Jivno (hrad)", "text": "Jivno (hrad)\n\nJivno je zřícenina hradu v CHKO Křivoklátsko v okrese Kladno. Nachází se v Lánské oboře na skalní ostrožně nad vodní nádrží Klíčava v nadmořské výšce 350 metrů. Zřícenina je chráněna jako kulturní památka.\n\nHrad Jivno zmiňuje Alois Jirásek ve svém románu Mezi proudy I a komedii Kolébka.\n\nNeznáme žádné písemné prameny z doby existence hradu. Archeologické nálezy získané povrchovým sběrem datují jeho existenci do 13. až 15. století. Zakladatelem by snad mohl být král Václav I. K zániku hradu došlo zřejmě během husitských válek.\n\nPrvní písemná zpráva je až z 16. století, kdy ve zřícenině žil poustevník, pro kterého zde byla postavena malá kaple a poustevna. V roce 1551 došlo k dalšímu poškození zříceniny při hledání údajného zlatého pokladu. Místní hejtman Jan Žďárský ze Žďáru neúspěšně překopal celý hrad, ale žádný poklad nenašel.\n\nJivno bylo zřejmě královským hradem, ale nemělo žádné vlastní hospodářské zázemí a patřilo pravděpodobně k příslušenství Křivoklátu. Možná se jednalo, podobně jako u blízkého Jenčova, o lovecký hrad. Nicméně vzhledem k velikosti a výstavnosti mohlo jít i o podstatně významnější objekt.\n\nHrad typově patří mezi hrady s obvodovou zástavbou. Jeho obdélné staveniště odděloval od zbytku ostrožny mohutný šíjový příkop. Za ním se nacházelo první nádvoří, v jehož čele stál nad příkopem bergfrit. Další zástavba nádvoří se nedochovala, ale nějaké stavby pravděpodobně stály podél obvodových hradeb. Hradní jádro bylo ze tří stran obestavěné palácovými křídly. Čtvrtá strana, která přiléhala k prvnímu nádvoří, byla chráněna hradbou. V jednom z opěráků lze rozeznat zbytek záchodové šachty.\n\nVzhledem ke své poloze v Lánské oboře není zřícenina veřejnosti přístupná.\n\n\n"}
{"id": "238002", "url": "https://cs.wikipedia.org/wiki?curid=238002", "title": "František Hanták", "text": "František Hanták\n\nFrantišek Hanták (19. června 1910, Planá nad Lužnicí – 23. září 1990, Praha) byl český hobojista a hudební pedagog.\n\nStudoval na vojenské hudební škole a na pražské konzervatoři, kde byl žákem Ladislava Skuhrovského (absolvoval v roce 1936). V letech 1932-43 byl prvním hobojistou České filharmonie, 1943–56 prvním hobojistou Symfonického orchestru Čs.rozhlasu a poté sólistou Státní filharmonie Brno.\n\nIntenzivně se věnoval i komorní hudbě: v letech 1936–46 a 1950–55 spolupracoval s Českým nonetem, od roku 1959 byl členem Českého dechového kvinteta filharmoniků a v letech 1951–59 členem souboru Ars rediviva.\nVynikl v klasickému hobojovém repertoáru (zejména jako interpret koncertu Františka Kramáře), ale také Josefa Haydna, Domenica Cimarosy, Georga Friedricha Händela, Wolfganga Amadea Mozarta a dalších). Premiéroval (a inspiroval) také řadu skladeb moderních autorů.\n\nS komorními soubory koncertoval v zemích Evropy a Asie. Jako jeden z prvních českých hudebních pedagogů byl jmenován profesorem nově založené AMU (1946–79), jeho žákem byl např. Stanislav Duchoň.\n\n"}
{"id": "238003", "url": "https://cs.wikipedia.org/wiki?curid=238003", "title": "Sumeček americký", "text": "Sumeček americký\n\nSumeček americký (\"Ameiurus nebulosus\"; Lesueur, 1819) je ryba z čeledi sumečkovitých. Jedná se o teplomilnou rybu.\n\nNápadně podobný našemu nejznámějšímu sumci, sumci velkému. Liší se od něj především velikostí, ale také počtem vousů. Zatímco sumec velký má 6 vousů (tři páry), sumeček americký má vousů 8 (čtyři páry). Dále je mezi hřbetní a ocasní ploutví výrazná tuková ploutvička jako u lososovitých ryb. Sumeček americký má u báze prsních ploutví jedovou žlázu a píchnutí se o tvrdý paprsek této ploutve je poměrně bolestivé. Zbarvení je hnědavé a na bocích bývá světlejší, až mramorované. Je všežravý (omnivorní) a jeho potravní preference se mění podle sezónní nabídky. Rybáři jej nejčastěji chytají na žížalu.\n\nPůvodní areál rozšíření zahrnoval Severní Ameriku. Dovozem byl rozšířen do takřka celého světa, kde je mnohdy považován za invazivní druh. V ČR se vyskytuje v nejteplejších oblastech a dává přednost stojatým prohřátým vodám. V některých řekách tvoří dokonce dominantní druh. V 19. století byl vysazen na Třeboňsku, ale chov se nezdařil, neboť v našich nedostatečně teplých vodách nedosahuje potřebné velikosti pro trh.\n\nPodobným druhem, který se rovněž šíří Evropou, je sumeček černý (\"Ameiurus melas\"). V ČR byl jeho výskyt ve volných vodách potvrzený poprvé v roce 2008.\n\n"}
{"id": "238004", "url": "https://cs.wikipedia.org/wiki?curid=238004", "title": "Géza Novák", "text": "Géza Novák\n\nGéza Novák (22. června 1921 Budapešť – 21. listopadu 1992 Praha) byl český flétnista maďarského původu.\n\nBěhem studií na reálném gymnáziu začal studovat flétnu na budapešťské Lisztově hudební akademii, kde absolvoval v roce 1944 u Lajose Dömötöra. Od roku 1940 byl členem Koncertního orchestru v Budapešti (pozdější Státní maďarský orchestr). V letech 1942–45 působil jako první flétnista v budapešťském Symfonickém rozhlasovém orchestru, od roku 1945 v budapešťské Opeře. V r. 1947 se stal sóloflétnistou Symfonického rozhlasového orchestru v Bratislavě a o rok později byl pozván k mimořádnému konkurzu do České filharmonie, jejímž prvním flétnistou byl od roku 1948 do roku 1972. Jeho mimořádné interpretační dispozice obdivovala řada českých i zahraničních dirigentů (např. Václav Talich, Antonio Pedrotti).\n\nVěnoval se také komorní hře. Byl členem Dechového kvinteta českých filharmoniků (1948–59) a souboru Ars rediviva (1951–53).\nVynikl jako interpret francouzských impresionistů, ale i Wolfganga Amadea Mozarta a dalších klasiků.\n\n"}
{"id": "238012", "url": "https://cs.wikipedia.org/wiki?curid=238012", "title": "Autopoiesis", "text": "Autopoiesis\n\nAutopoiesis nebo autopoiéze (z řec. \"autos\", sám, a \"poiein\", dělat, tvořit) je nový epistemologický pojem, který chce vystihnout povahu systémů, jež nelze vysvětlit z vnějších příčin, nýbrž které vznikají a udržují se díky své vlastní struktuře. Pojem vytvořil chilský molekulární biolog Humberto Maturana se svým žákem F. Varelou v roce 1973 původně na vysvětlení živé buňky jako procesu, který se organizuje a udržuje sám. Maturana tím rozumí, že se\n\nPozději se tento koncept ukázal jako plodný i v jiných oblastech a je například základem teorie systémů německého sociologa Niklase Luhmanna.\n\nJako profesor molekulární biologie hledal Maturana odpověď na otázku, co znamená „vznik života“, čili čím se živé liší od neživého. Přitom pochopil, že buňka je „autonomní, do sebe uzavřená dynamika molekulárních procesů sebeprodukce, otevřená průtoku molekul.“ Vzniká, když se v důsledku vlastní dynamiky stane oddělitelnou entitou, a to tak, že si vlastními operacemi vytvoří hranici a existuje pak jako autonomní totalita v molekulárním médiu, s nímž má neustálé vzájemné výměny. Autopoietický systém je dynamická složená entita, tvořící jednotu jako uzavřená síť produkcí vlastních složek tak, že\n\nAutopoiéze tedy není vlastnost živých systémů, nýbrž sám způsob jejich bytí: jakmile se zastaví, systém hyne a zaniká. Autopoietický systém tedy není souhrn svých složek, neboť ty se neustále vyměňují, nýbrž vznik a udržování určité organizace těchto výměn. Je určen svojí strukturou, nikoli svými složkami či materiálem. V tomto ohledu se buňka podobá třeba tornádu, anebo na druhé straně společenskému klubu, kde se členové střídají a zůstává jen jistá organizace.\n\nPodstatným rysem autopoietických systémů je tedy konzervace, uchovávání a udržování jednak autopoiéze samé, jednak adaptací, což jsou podstatné podmínky existence živých systémů. Maturana dokonce hovoří o „zákonech konservace“. Živé systémy jsou tedy historické v tom smyslu, že uchovávají autopoiézi, to jest 1) život sám a adaptace, a 2) reprodukci života ve specifické formě uprostřed neustálých změn všeho ostatního. Autopoietický systém tedy existuje ve dvojí oblasti, totiž „navenek“ jako organismus, uchovávající svoji identitu, a „uvnitř“, kde se realizuje jako koordinace složitých procesů.\n\nMaturana trvá na tom, že autopoietické systémy jsou „strukturálně vázané“ na své prostředí, že se vždy mění v „operační koherenci“ s ním, což je podle něho výměr adaptace. Žijí jen potud, pokud uchovávají svou organizaci a adaptační vztah ke svému prostředí, což je jejich „kognitivní doména“. Systém vzniká v okamžiku, kdy se začne konservovat jeho organizace a adaptační vztah k prostředí. Organismus tedy není celek o sobě, nýbrž jen ve vztahu ke svému prostředí. Identitu určitého organismu tvoří určitý způsob vedení života, který se uchovává ve strukturálních vazbách na prostředí.\n\nTento vztah nelze popsat pomocí vstupů a výstupů jako ve fyzice, neboť vnější působení nerozhoduje o tom, co se v jeho důsledku v systému stane. Vnitřní chování systému je určeno jeho strukturou a vnější podněty mohou jen spouštět změny, dané touto strukturou. Takové změny pak Maturana považuje za poznání (\"cognition\"). Proto si ani lidský pozorovatel nemůže činit nárok, že by viděl něco, co existuje nezávisle na něm, neboť i jeho poznání je určeno jeho vlastními možnostmi (například možnostmi jeho smyslů, přístrojů nebo jazyka).\n\nJazyk je pro člověka specifický způsob života v pospolitosti, jímž koordinujeme koordinovaná chování mezi sebou. Jako lidské bytosti žijeme v praxi řeči (Maturana užívá novotvar „\"languaging\"“ jako sloveso), v níž teprve vystupují předměty a jež tak vytváří „domény sdílených předmětů“ či „domény intersubjektivity“, a to v libovolně velkém počtu. První z nich vzniká v jazykové hře matky s dítětem.\n\nObvyklé pojetí poznání jako poznání něčeho, co existuje nezávisle na mně, má problém s vědomím sebe sama, neboť „já“ neexistuji nezávisle na sobě. Musí proto sebe sama rozdvojovat na „já“ a „sebe“, na subjekt a objekt, a v důsledu toho si představovat sebe jako předmět, věc. Naopak chápeme-li poznání jako vztah, jenž se u člověka děje řečí, snadno nahlédneme, že i „já“ vzniká v řeči stejně jako jakékoli jiné téma, je vědomí sebe přirozeným důsledkem řeči.\n\nMaturanovo pojetí autopoiéze je založeno na jiném chápání poznání a tudíž i vědy. Ústředním tématem poznání není skutečnost, nýbrž zkušenost, neboť „skutečnost“ je jen výkladový pojem, vytvořený pro vysvětlení zkušenosti. Co se nám skutečně „dává“ je zkušenost a nic jiného. Zkušenost si také vykládáme na základě koherence této zkušenosti – jejích opakování, pravidelností a soudržnosti, případně zákonitostí. Také věda se zabývá výkladem zkušeností pozorovatelů a je jen kulturní zvyk naší civilizace, že chceme pro všechno hledat vnější příčiny.\n\nVědecký postup spočívá podle Maturany v následujících krocích:\n\nTento postup nazývá Maturana „kritériem ověření“ (criterion of validation) a neopírá se o předpoklad nezávisle existující skutečnosti jako běžné chápání vědecké metody. „Jako vědci říkáme, že aplikujeme experimentální vědeckou metodu, jenže co skutečně děláme je aplikace kritéria ověření vědeckých vysvětlení. Vědecké výklady tedy nevysvětlují nezávislou skutečnost, nýbrž zkušenosti pozorovatele.“\n\nMaturanův odvážný a neobvyklý koncept vyvolal mnoho diskusí, hlavně v teorii vědy. Našel však významné uplatnění jako výkladový princip v sociologii. Maturana už naznačil podstatné podobnosti mezi buňkou a např. klubem (viz výše), domníval se však, že autopoiéze ve vlastním slova smyslu je možná jen na molekulární úrovni, neboť jen ta má tyto rysy sama v sobě a nemusí se opírat o jiné vrstvy jsoucna. To je v očích jiných vědců omyl, neboť i molekulární úroveň se v jistém smyslu „opírá“ o vlastnosti (nebo lépe „specifický způsob bytí“) atomů, a to velmi podobně, jako se společnost „opírá“ o specifické vlastnosti a schopnosti lidí.\n\nNa tomto základě vybudoval německý sociolog Niklas Luhmann velmi vlivnou „systémovou teorii společnosti“ jako autopoietického vydělování jejích subsystémů (např. vědy, práva, hospodářství nebo náboženství). Princip autonomního fungování, „operačního uzavření“ a udržování organizace a adaptací při neustálém střídání osob, stejně jako význam vnějších vztahů a vzájemného působení s okolím je zde možná ještě nápadnější a dovoluje nové pohledy na fungování lidských společností a institucí.\n\n\n\n"}
{"id": "238013", "url": "https://cs.wikipedia.org/wiki?curid=238013", "title": "Proud", "text": "Proud\n\nProud může znamenat:\n\n\n\n\n\n"}
{"id": "238017", "url": "https://cs.wikipedia.org/wiki?curid=238017", "title": "Saint-Michel-sur-Orge", "text": "Saint-Michel-sur-Orge\n\nSaint-Michel-sur-Orge je město v jižním předměstí Paříže, ve správní oblasti Île-de-France ve Francii. Je umístěna 24,7 km od centra Paříže.\nSaint-Michel-sur-Orge hraničí s Longpont-sur-Orge, Sainte-Geneviève-des-Bois, Brétigny-sur-Orge a Le Plessis-Pâté.\n\"Počet obyvatel\"\n\nSaint-Michel-sur-Orge obsluhuje stejnojmenná stanice pařížské příměstské železnice RER, linka C.\n\n"}
{"id": "238018", "url": "https://cs.wikipedia.org/wiki?curid=238018", "title": "Mungiki", "text": "Mungiki\n\nMungiki je politicko-náboženská sekta a zločinecký gang v Keni. Sdružuje výlučně příslušníky kmene Kikujů a spřáteleného kmene Meruů. Mungiki vzniklo na konci 80. let 20. století jako hnutí bojující za práva kikujských rolníků ohrožených pozemkovou politikou prezidenta Daniela arap Moie zvýhodňující jeho vlastní kmen Kalendžinů. Postupně se hnutí transformovalo v sektu s vlastním mysterijním náboženstvím a ambiciózními politickými cíli. Hlavním záměrem je nastolit v Keni vlastní vládu a pravidla. Mungiki hlásají návrat k původním africkým tradicím, odmítají pokrok, euroamerickou kulturu a křesťanství. Praktikují náboženské rituály při nichž obětují kozy či kohouty. Jedním z hlavních přikázání je mužská i ženská obřízka. Sekta má statisíce členů, je rozdělena do buněk o padesáti členech, kteří neznají nikoho dalšího v hierarchii. Sekta verbuje nové členy i užitím násilí. Hlavou Mungiki je bohatý kikujský obchodník Maina Njenga (v současnosti ve vězení). Mungiki ovládají podsvětí, obchod se zbraněmi, drogami a odpadky. K přívržencům sekty patří i kikujští poslanci keňského parlamentu. Během nepokojů po volbách po volbách v prosinci 2007 rozpoutali Mungiki kmenové čistky a etnicky motivované vraždy. Od roku 2002 je sekta postavena mimo zákon, její vliv však neslábne.\n"}
{"id": "238021", "url": "https://cs.wikipedia.org/wiki?curid=238021", "title": "Kvašťov", "text": "Kvašťov\n\nNázev Kvašťov mají dvě sídla:\n"}
{"id": "238023", "url": "https://cs.wikipedia.org/wiki?curid=238023", "title": "Grónské moře", "text": "Grónské moře\n\nGrónské moře (anglicky \"Greenland Sea\"; dánsky \"Grønlandshavet\") je okrajové moře Severního ledového oceánu. Rozprostírá se východně od Grónska, severně od Islandu, západně od ostrova Jan Mayen a jižně od souostroví Špicberky. Sousedí s Norským mořem, Severním ledovým oceánem a Atlantským oceánem. S Atlantským oceánem je spojeno Dánským průlivem mezi Grónskem a Islandem. Do Grónského moře vyúsťuje Scoresbyho záliv (\"Kangertittivaq\"), nejdelší fjord světa.\n\nRozloha moře se pohybuje kolem 1 205 000 km², střední hloubka je 1450 metrů, maximální hloubka dosahuje 5527 metrů. Reliéf dna je tvořen Grónskoevropskou pánví, která je na severu oddělena od reliéfu Severního ledového oceánu Nansenovým prahem. K jihozápadu vybíhá Grónskoislandský žlab (někdy označován jako Grónskoislandská brázda), který je na západě oddělen od reliéfu Atlantského oceánu Grónskoislandským prahem. Od Norského moře je reliéf dna Grónského moře oddělen Mohnovým hřbetem.\n\nPodnebí je ovlivněno studeným Východogrónským proudem a islandskou cyklónou.\n\nPlavbu ovlivňuje plovoucí led. První průzkumné plavby při pobřeží Grónska uskutečnila expedice německého důstojníka obchodního loďstva Karla Koldweye.\n"}
{"id": "238024", "url": "https://cs.wikipedia.org/wiki?curid=238024", "title": "Kiwix", "text": "Kiwix\n\nKiwix je volně dostupný prohlížeč pro offline používání Wikipedie s otevřeným kódem pro Linux, Android, iOS, Windows a Macintosh. \n\n"}
{"id": "238025", "url": "https://cs.wikipedia.org/wiki?curid=238025", "title": "Benešovská pahorkatina", "text": "Benešovská pahorkatina\n\nBenešovská pahorkatina je geomorfologický celek v severní a severozápadní části Středočeské pahorkatiny. Rozkládá se na ploše 2410 km² ve středních Čechách po obou březích řeky Vltavy.\n\nOblast se nachází v povodí Otavy, Vltavy a Sázavy. Pahorkatinu rozděluje hluboké údolí řeky Vltavy, přičemž větší část se táhne po levém břehu jihovýchodně od Brd, kolem Příbrami až za Březnici. Převažujícími horninami jsou granity středočeského plutonu. \n\nNejvyšším bodem Benešovské pahorkatiny je Stráž u Leletic se 638 m n. m, nejvyšší prominenci má Pecný u Ondřejova (187 m). Další nejvyšší a nejprominentnější kopce obsahuje Seznam vrcholů v Benešovské pahorkatině.\n\nBenešovská pahorkatina se dále dělí na dva podcelky:\n"}
{"id": "238028", "url": "https://cs.wikipedia.org/wiki?curid=238028", "title": "Rupnikova linie", "text": "Rupnikova linie\n\nRupnikova linie byla linie stálého opevnění, který byl budován od roku 1926 až do roku 1941 v Jugoslávii, na hranicích s Itálií (též nazývána Západní fronta), od roku 1938 také na nové hranici s Třetí říší (Severní fronta).\n\nPo skončení První světové války byla Rapallskou smlouvou určena nová hranice mezi Itálií a Královstvím Srbů, Chorvatů a Slovinců. Itálové obsadili část někdejšího rakousko-uherského území s většinově slovinským a chorvatským obyvatelstvem (téměř celé Rakouské přímoří, západní část Kraňského vévodství a bývalé dalmatské hlavní město Zadar), ale netajili se ještě většími ambicemi, což vytvářelo mezi dvěma státy už od dvacátých let napětí.\n\nPopud k vytvoření linie opevnění podali francouzští vojenští experti. Roku 1926 byla zřízena komise pro posouzení operačního a taktického významu Západní fronty a komise pro technicko-fortifikační plánování opevnění Západní fronty. V roce 1927 probíhají první velké přípravné práce u italských hranicí v prostoru Vrhnika a v letech 1930 a 1931 přicházejí první úvahy o opevnění hranice s Maďarskem.\n\nOpevňování italsko-jugoslávské hranice však začalo ze strany Italů, kteří už v roce 1931 zahájili výstavbu Alpského valu. Italské napadení Etiopie v roce 1935 jasně ukázalo expanzionistické tendence italského fašistického režimu, což přimělo Jugoslávii uspíšit realizaci vlastního opevnění proti Itálii.\n\nPrvní ucelenou představu o opevňování Západní fronty předložil náčelník hlavního štábu generál Ljubomir Marić v roce 1935. Pro vytváření základní koncepce opevňování byla zřízena Stálá opevňovací komise (Stalna komisija za utvrđivanje) se sídlem v Bělehradu. Avšak největším problémem byla nezkušenost s pevnostní výstavbou a proto se Jugoslávie obracela na konzultanty ve Francii, od roku 1936 i na svého spojence Československo. Čtyři jugoslávští důstojníci v dubnu 1936 navštívili Ředitelství opevňovacích prací, kde měli za úkol seznámit se základním principem opevňování.\n\nV roce 1936 byl přijat plán opevňování jugoslávských hranic, který nejohroženější úseky přehrazoval těžkým opevněním, které tvořily dělostřelecké tvrze a pěchotní sruby. Pro vyplnění do prostor mezi tyto prostory bylo plánováno polní opevnění a překážky. V červnu 1936 přijali v Československu druhou delegaci z Jugoslávie, která se zaměřila na konstrukci zvonů a střílen.\n19. května 1937 byl vydán rozkaz k zahájení projekčních prací a 31. srpna byly odevzdány plány opevnění. V červenci 1937 navštívili jugoslávští důstojníci ŘOP v Praze a zajímali se především o takticko technické data na československém opevnění a také jim bylo umožněno zhlédnout linie v ŽSV Králíky. Dále v roce 1937 byl ustanoven Štáb velitelství opevňovacích prací (Štab rukovaoca radova za utvrđivanje), který měl za úkol zajišťování výstavby.\nDošlo také k rozdělení hranice na pět stavebních úseků a později jako pevnostních úseků (od severu k jihu). Každý úsek měl své velitelství a dále byl rozdělen na podúseky:\n\nNa počátku roku 1938 přijeli opět na kralický úsek mjr. Vladimír Mazur, plk. Miroslav Opačić, kpt. Milan Koprivec, kpt. Branko Šuster, kpt. Branko Poljanec a kpt. Milan Koprivec, aby si znovu a důkladněji prohlédli technické detaily. Čím více informací o výstavbě opevnění dostávali, tím víc zastávali názory, že jugoslávský průmysl takovou náročnost prvků nezvládne a zda by nebylo výhodnější přejít k výstavbě menších, méně nákladnějších objektů po celé hranici.\n\n13. března 1938, po anšlusu Rakouska, se zde otevírá nový, 322 km dlouhý, úsek na severozápadní hranici Jugoslávie. Ihned vzniká pevnostní úsek č. 6 Jesenice-Ptuj. 18. března byl jmenován velitelem opevňovacích prací divizní generál Lav Rupnik. 21. června 1938 bylo schváleno spojení Severní a Západní fronty. Poté byl vytvořen Opevňovací štáb (Štab za utvrđivanje) se sídlem v Lublani, který převzal upravenou strukturu řízení v rámci šesti pevnostní úseků. Velitelem štábu byl zvolen Lav Rupnik.\n\nV roce 1938 se opět Jugoslávci zúčastňují návštěvy hlavního štábu a vytyčování linie opevnění u Velvar v Československu. S dodávkou materiálu z Československa na jugoslávské opevnění to ale vypadalo špatně, protože ŘOP nestačilo s zásobou vlastních pevností. 29. července požádal armádní generál Ljubomir Marić po Československu vojenský materiál, který ŘOP povolila, avšak žádný materiál se nestihl dodat a po Mnichovské dohodě se alespoň Jugoslávie snažila získat československé odborníky se zkušenostmi na opevnění, avšak nebylo tomu vyhověno.\n\n20. prosince 1938 se na poradě ministra armády a námořnictva rozhodlo o přeorientování stavby opevnění z Italské hranici na hranici s Německem. V březnu 1939 byl přijat plán opevňování německých a maďarských hranic, na maďarské hranici vznikly nové pevnostní úseky č. 7 Osijek, č. 8 Sombor, č. 9 Subotica, č. 10 Velký kanál, č. 11 Senta a č. 12 Bačko Topolské a Čantavirsko-Pačirské postavení. Mezi úseky č. 6 a č. 7 byla mezera v délce 250 km – v této oblasti totiž tvořila řeka Dráva mohutnou přírodní překážku, doplněnou jen slabším opevněním. Po vstupu italských vojsk do Albánie byly započaty přípravy na opevňování i této 465 km dlouhé hranice. Potřebné finanční prostředky pro rok 1939 – 1942 byly vypočítány na 1,777 miliardy dinárů. Celkově byly potřebné finanční prostředky vyčísleny na 2,330 miliardy dinárů.\n\n15. ledna 1940 byl jmenován novým náčelníkem hlavního generálního štábu generál Petar Kosić, který vydal rozkaz k přepracování válečných plánů na variantu R-40, která počítala s útokem na Jugoslávii z Německa, Maďarska, Bulharska i Itálie, spoléhala se na spojeneckou pomoc Francie a počítala s dalším posilováním opevnění především na severní hranici. Definitivní plán opevňovacích prací, který byl na počátku roku 1940 předložen hlavnímu generálnímu štábu, plánoval, že v roce 1940 bude postaveno na všech pevnostních úsecích 28 tvrzových a 21 izolovaných těžkých objektů (v pevnostních úsecích č. 1 a 3), 713 malých typových objektů (nejvíce v úsecích č. 8, 9 a 10) a 1410 hnízd všech vzorů. Krátce po schválení válečného plánu R-40 ale Německo porazilo Francii, čímž Jugoslávie přišla o hlavního spojence. Ale ještě v průběhu roku 1940 došlo v zájmu zrychlení výstavby k redukci plánu výstavby; byl seškrtán počet plánovaných tvrzových objektů a odložena výstavba všech těžkých objektů, které dosud nebyly rozestavěny; namísto nich se páteří opevnění měly stát malé typové objekty. Na konci roku 1940 bylo započato s výstavbou opevnění v přímořských oblastech.\n\nPřelom roku 1940/1941 byl obdobím největší aktivity ve stavební činnosti. Na budování pevnostních linií pracovalo 60000 vojáků i civilistů. Schvalovalo se však k válečnému konfliktu, a tak začátkem března 1941 ministr rozhodl o ukončení činnosti opevňovacího štábu i štábů hlavního pracovního velitelství a přemístění velitelů dle mobilizačních směrnic. 31. března 1941 byl vydán výnos o zrušení opevňovacího štábu, čímž snahy o vybudování pevnostního systému v Jugoslávii skončily.\n\nRupnikova linie byla na rozdíl od československého opevnění skutečně využita ve válce, pro kterou byla stavěna. Jugoslávská vláda v beznadějné situaci, kdy byla země obklopena nepřáteli (všichni její sousedé vyjma Řecka se ocitli v táboře mocností Osy) podepsala 25. března 1941 dohodu o přistoupení Jugoslávie k Paktu tří, což se ale setkalo se značným odporem, a o dva dny později proběhl vojenský puč, který proněmeckou vládu svrhl. Německá reakce však na sebe nenechala dlouho čekat a 6. dubna v ranních hodinách začala invaze Německa, Itálie a Maďarska do Jugoslávie – Dubnová válka. Jugoslávská vláda se dopustila osudové chyby, že ve snaze nevyprovokovat Hitlera předčasně rozhodla 29. března o vyhlášení nikoli všeobecné, ale skryté mobilizace, a tak do německého útoku nebyla armáda v plné bojové pohotovosti.\n\nOpevnění na severní frontě dokázalo v některých místech zbrzdit postup Němců (například v prostoru Dravogradu opevnění zastavilo postup nepřítele na tři dny), průlomy v jiných částech fronty však přinutily obránce stáhnout se a opevněnou linii opustit. Úspěšná byla obrana na nejsilněji opevněné Západní frontě, kde sama existence linie opevnění odradila italskou armádu od jakéhokoli přímého útoku (přestože měli díky své vojenské rozvědce velmi dobrý přehled o situaci jugoslávských pevností). Jediný útok podnikli v noci ze 7. na 8. dubna na horu Blegoš, ten je ale hodncen jako pošetilý a také byl úspěšně odražen. Postup Němců ze severovýchodu ale hrozil obklíčením pevnostní linie a útokem i z týlu, takže byla do 11. dubna celá opevněná linie Západní fronty vyklizena a Italové tak 13. dubna slavnostně „dobyli“ opuštěné pevnosti. Poměrně úspěšná byla po několik dní i obrana proti Maďarsku v prostoru Bačky a Baranje, ale také zde se v důsledku vývoje na jiných bojištích musely jugoslávské jednotky stáhnout a tak mezi 11. a 13. dubnem padlo Maďarům pevnostní pásmo do rukou bez většího odporu. Jako osudné pro obranu Jugoslávie se ukázalo podcenění stavby opevnění na jihovýchodě, na hranici s Bulharskem a Rumunskem (zde byly vybudovány pouze lehké uzávěry důležitých komunikací tvořené kulomentými hnízdy). Hlavní německý útok totiž směřoval právě odsud, s cílem odříznout jugoslávské armádě ústupovou cestu na jih ke spojeneckému Řecku. Průnik německé armády do nitra Jugoslávie pak učinil další obranu pevnostních pásem neudržitelnou a po nekolika dnech poslední obrany v horách Bosny a Hercegoviny Jugoslávie kapitulovala 17. dubna 1941.\n\nZesílené polní opevnění je tvořeno rozmanitou škálou objektů většinou poměrně jednoduché konstrukce od otevřeného kulometného postavení se stěnami z prostého betonu až po odolnější železobetonové objekty, které mají pancéřové střílny a disponují i střílnou na obranu vchodu. Vesměs se jedná o hnízda pro lehký kulomet, těžký kulomet nebo polní protitankový kanón.\n\nNejjednodušším typem jsou kulometná hnízda PMG (\"puškomitralješko gnezdo\" – hnízdo pro lehký kulomet). Mají nejtenčí stěny a nejnižší odolnost, jsou postavena z prostého betonu (pouze strop má v některých případěch slabé armování). Střílny tvarované pouze z betonu, pro umístění kulometu se počítalo pouze se střeleckými stolky bez zvláštní lafetace. U všech typů kulometných hnízd je střecká místnost zpravidla doplněna přístupovou chodbičkou různé délky a uspořádání, postavenou podle terénních podmínek.\n\nOdolnějším typem jsou kulometná hnízda MG (\"mitralješko gnezdo\" – hnízdo pro (těžký) kulomet). Jsou postavena ze železobetonu a mají větší tloušťku stěn a stropu. Mají zpravidla jednu nebo dvě střílny, které jsou na rozdíl od hnízd PMG pancéřové s univerzálními lafetami. Bez ohledu na počet střílen tvořila výzbroj jedna zbraň, a to podle taktických potřeb lehký nebo těžký kulomet (nepoužívanou střílnu bylo možno zaslepit uzávěrem s pozorovacím průzorem).\n\nMalé typové objekty konstrukčně vycházejí z československých lehkých objektů nového typu (vz. 37), ale kombinují prvky lehkého a těžkého opevnění, proto se někdy označují jako střední opevnění, ale lze se setkat i s označením lehké opevnění. Nejčastější typ objektu je vyzbrojen dvěma těžkými kulomety pro boční palbu a jedním lehkým kulometem ve věži pro čelní palbu. Existuje ale mnoho různých typů. Mimo jiné i typové objekty pro československý pevnostní protitankový kanón (zbraň L1).\n\nTěžké opevnění mělo podle původních plánů představovat páteř opevnění, ale postupně byla jeho výstavba značně zredukována. Bylo tak postaveno jen několik izolovaných pěchotních srubů a jeden izolovaný dělostřelecký srub.\n\nCelkem se plánovalo šest dělostřeleckých tvrzí, které zůstaly v různém stupni rozestavěnosti. Tři z nich (Goli vrh, Žirovski vrh a Hlavče njive) mají vybetonované podzemí a schodišťové šachty objektů, přičemž byly postaveny celkem tři objekty (jeden na tvrzi Hlavče njive a dva na tvrzi Goli vrh), které plní funkci pěchotních srubů, ale ve skutečnosti se jedná o provizorně postavené objekty konstrukčně vycházející z malých typových objektů, které byly v rychlosti vybetonovány, aby byla zajištěna alespoň jistá bojová hodnota tvrzí.\n\n"}
{"id": "238029", "url": "https://cs.wikipedia.org/wiki?curid=238029", "title": "Obnažení zubních krčků", "text": "Obnažení zubních krčků\n\nObnažení zubních krčků je nejčastější příčinou zvýšené citlivosti zubů na podněty, jako jsou například teplo a chlad. Obnažení zubních krčků znamená, že ustupující dáseň poodkryje zub v oblasti zubních krčků, a proto zevní podněty jsou přenášeny přímo k nervovým zakončením uvnitř zubu, které reagují na podráždění, jakým je dotyk studených, teplých, sladkých nebo kyselých nápojů a potravin, což vyvolává bolest. Zuby mohou být navíc v některých případech citlivé i na dotyk vláken zubního kartáčku.\n\nLátky v nich obsažené napomáhají k uzavření kanálků na obnaženém povrchu zubu, kterými vedou impulsy k nervu nebo látky přímo snižují nervovou dráždivost. \n"}
{"id": "238032", "url": "https://cs.wikipedia.org/wiki?curid=238032", "title": "Windsor (letohrádek)", "text": "Windsor (letohrádek)\n\nWindsor, někdy též Větrák, je zřícenina větrného mlýnu a pozdějšího loveckého letohrádku, která se nachází asi 4 km jihovýchodně od města Lovosice a asi 1,5 km východně od obce Siřejovice na Litoměřicku v bezprostřední blízkosti dálnice D8 z Prahy do Drážďan. Od roku 1964 je chráněn jako kulturní památka.\n\nPůvodní větrný mlýn holandského typu byl postaven roku 1843 z místní světlé opuky a z cihel. Stavba měla kruhovou dispozici s přibližnou výškou 12 a průměrem 8,5 metru. Větrný mlýn byl používán ke mletí až do roku 1870, kdy se změnil majitel, který ho přestavěl na výletní letohrádek v novoanglickém stylu. Nový majitel však záhy zbankrotoval a od té doby zajímavá stavba až do dnešních dob chátrá. Dochovalo se pouze poškozené obvodové zdivo.\n\nPamátka je veřejně volně přístupná po celý rok a je viditelná z dálnice D8.\n\n\n"}
{"id": "238033", "url": "https://cs.wikipedia.org/wiki?curid=238033", "title": "STS-120", "text": "STS-120\n\nSTS-120 byla mise amerického raketoplánu Discovery. Hlavním úkolem mise bylo dopravení modulu Harmony (dříve Node 2) na Mezinárodní vesmírnou stanici. Tento modul později umožnil rozšíření ISS o evropskou laboratoř Columbus a japonský experimentální modul Kibó. Při tomto letu byl také přemístěn solární panel P6 na svou finální pozici.\n\n\nV závorkách je uveden dosavadní počet letů do vesmíru včetně této mise.\n\n\n\nV průběhu mise STS-120 byl přesunut příhradový nosník ITS-P6 s blokem solárních panelů z provizorního umístění na nosníku ITS-Z1 na svou finální pozici na příhradový nosník ITS-P5.\n\nNa počest 30. výročí udělení licence na natáčení legendární série filmů Hvězdné války režiséra George Lucase letěl do vesmíru na palubě raketoplánu Discovery světelný meč, který použil herec Mark Hamill jako Luke Skywalker v roce 1983 ve filmu \"\".\n\nNa palubě raketoplánu byl také disk s 500 000 podpisy studentů, kteří se v roce 2007 zúčastnili programu \"Studentské podpisy ve vesmíru\" a který byl sponzorován NASA a firmou Lockheed Martin.\n\nSTS-120 doručil na Mezinárodní vesmírnou stanici sestavu 10A. Ta obsahovala americký modul \"Harmony\" (dříve známý jako Node 2) (se čtyřmi napájecími skříněmi a třemi skladovacími skříněmi), připojovací zařízení PDGF () pro mechanické, elektrické a datové připojení manipulátoru stanice a distribuční rozvodnou jednotku SPDU (). \"Harmony\" byl prvním hermetizovaným obyvatelným modulem dopraveným na stanici od června 2001, kdy byla instalována přechodová komora Quest.\n\nPo zprovoznění tohoto druhého přechodového modulu na ISS bylo možné později připojit evropskou laboratoř \"Columbus\" a japonský experimentální modul Kibó. Oba tyto moduly používají boční porty \"Harmony\".\n\nRaketoplán byl při misi STS-120 připojen na PMA-2. Instalace \"Harmony\" proběhla ve dvou etapách. Posádka raketoplánu připojila \"Harmony\" na port modulu \"Unity\". Po odletu raketoplánu byl pomocí staničního manipulátoru odpojen PMA-2 z laboratoře \"Destiny\" a byl přesunut na přední port \"Harmony\". Nakonec přenesl manipulátor sestavu \"Harmony\" a PMA-2 z jejího původního umístění na finální pozici na předku \"Destiny\".\n\n23. září se orbiter Discovery přesunul do raketové montážní haly VAB, kde byl připojen k vnější palivové nádrži ET a startovacím motorům SRB. Předcházely tomu technické problémy s únikem hydraulické kapaliny, které však neměly vliv na datum startu. 30. září se celá sestava na mobilní plošině MLP přesunula na startovací rampu 39-A. V rámci předletových testů a příprav proběhlo 9. až 10. října zkušební odpočítávání s označením TCDT (\"). 20. října 2007 dorazila na Kennedyho vesmírné středisko posádka a začalo skutečné odpočítávání v čase T-43 hodin do startu plánovaného na 23. října 2007 v 15:38 UTC. 23. října dávali meteorologové 40% šanci na start, největší ohrožení startu však představoval nakumulovaný led na nádrži ET, kvůli kterému byl na rampu vyslán speciální tým. V 7:13 UTC se nádrž ET začala naplňovat palivem, přibližně ve 12:18 začala posádka nastupovat do raketoplánu. Od doby T-9 minut (15:29) pokračovalo odpočítávání bez přerušení až ke startu.\n\nRaketoplán Discovery úspěšně odstartoval hned na první pokus 23. října 2007 zážehem motorů SRB v 15:38:20 UT. V čase T +00:34 až T +00:49 se plánovaně snížil tah motorů SSME. Dvě minuty a 3 sekundy po startu se od nádrže ET oddělily motory SRB. V čase T +08:24 proběhl manévr MECO (vypnutí hlavních motorů raketoplánu SSME) a o 26 sekund později byla odhozena prázdná nádrž ET. 37 minut po startu byl raketoplán Discovery zážehem motorů OMS naveden na oběžnou dráhu (manévr OMS-2).\nV průběhu prvního dne letu probíhala kontrola tepelného štítu pomocí systému OBSS. Kamery a senzory na prodlužovací tyči postupně zkontrolovaly náběžné hrany a špičku raketoplánu. Ve čtvrtek 25. října ve 12:40 UTC se raketoplán úspěšně spojil s Mezinárodní vesmírnou stanicí, přesněji s modulem PMA-2. Předcházel tomu manévr RPM, otočení raketoplánu okolo vodorovné osy, přičemž posádka ISS fotografovala jeho tepelný štít. Ani záběry kamer, ani testy OBSS, ani snímky vytvořené při manévru RPM neukázaly jakékoliv poškození tepelného štítu Discovery. Po kontrole hermetičnosti spoje se ve 14:39 UT otevřel průlez mezi raketoplánem a komplexem. Následovalo tradiční slavnostní přivítání posádky na stanici a bezpečnostní školení posádky Discovery. Speciálně tvarovaná výplň křesla ze záchranné lodě Sojuz TMA-11 pro Clydea Andersona byla přemístěna do raketoplánu a výplň pro Daniela Taniho byla přenesena do Sojuzu, čímž se Anderson stal členem posádky raketoplánu a Tani členem posádky ISS. Potom astronauti instalovali a připojili systém SSPTS (\") pro dodávku elektrické energie z rozvodné sítě stanice do raketoplánu. Tento systém umožňuje raketoplánu delší pobyt u ISS a poprvé byl použit na předcházející misi STS-118.\n\nZbytek dne se posádka věnovala přípravám skafandrů EMU ('), na první výstup do otevřeného prostoru (EVA-1) a přípravě spojovacího uzlu CBM (') modulu Unity na připojení modulu Harmony.\n\n26. října v 10:02 UTC vystoupili astronauti Parazynski a Wheelock do otevřeného prostoru. Jejich prvním úkolem bylo demontovat anténu SASA (') z nosníku ITS-Z1 a uložit ji do nákladového prostoru raketoplánu. Potom astronauti připravili modul \"Harmony\" na přemístění – dočasně na modul přichytili zařízení PDGF (') sloužící k budoucímu připojení staničního manipulátoru SSRMS, sňali z modulu ochranné kryty a odpojili konektory, které jej spojovaly s raketoplánem. Následně staniční manipulátor, který obsluhovali Tani a Anderson, zachytil modul \"Harmony\", zdvihl ho a pomalu přemístil k levému bočnímu portu CBM modulu Unity, kde byl dočasně ukotven. V 15:38 UTC se \"Harmony\" oficiálně stal součástí ISS. Stanice se tak rozrostla o 75 m životního prostoru. Její celkový objem je teď 500 m³. Parazynski a Wheelock také odpojili čtyři čpavkové hadice na ITS-P6 a pak nainstalovali izolační kryty na složený radiátor a dva bloky elektroniky na ITS-P6. Výstup skončil v 16:16 UTC.\n27. října se posádky věnovaly přenášení nákladů mezi raketoplánem a stanicí a přípravám na oživení modulu Harmony. Ve 12:24 UTC velitelka posádky ISS Peggy Whitsonová otevřela průlez do modulu \"Harmony\". Astronauti při prvním vstupu do modulu použili ochranné roušky, aby náhodou nevdechli případné malé volně poletující částice. Potom se posádka věnovala demontáži přibližně 700 šroubků a příchytek, které jistily různé části vybavení modulu při startu. Z řídícího střediska mise přišla zpráva, že do plánu druhého výstupu do kosmu EVA-2 byla přidána inspekce rotačního spoje SARJ-S3 (pravobočního) mezi nosníky ITS-S3 a S4. Spoj totiž způsoboval vibrace a zvýšený výkon motoru při otáčení v obou směrech.\n\nDruhý výstup do otevřeného prostoru provedli astronauti Parazynski a Tani 28. října. Výstup se začal v 9:32 UTC, půl hodiny před plánovaným časem výstupu. Astronauti nejdříve dokončili odpojení nosníku ITS-P6 od ITS-Z1. Staniční manipulátor potom přenesl oddělený nosník ITS-P6 do „parkovací“ polohy, kde zůstal do druhého dne. Pak astronauti dokončili vnější úpravy na modulu Harmony. Parazynski nainstaloval na modul \"Harmony\" vnější výbavu – úchytná madla a pracovní plošiny a sňal několik ochranných krytů. Mezitím Daniel Tani prohlédl madla na vozíku CETA ('), jestli na nich nejsou ostré hrany, které by mohly poškodit rukavice skafandrů. Potom prohlédl problémový rotační spoj SARJ-S3. Po demontování jednoho z krytů objevil velké množství kovových pilin, které tam neměly být. Po video a fotodokumentaci a odebrání vzorků, které byly dovezeny na Zemi k podrobné analýze, připevnil Tani kryt zpět na své místo a začal provádět rekonfiguraci kabeláže uvnitř nosníku ITS-S0. Dále se astronauti věnovali instalaci záchytné kotvy PDGF (') na spodní stranu modulu Harmony, za kterou měl být modul po odletu raketoplánu chycen staničním manipulátorem a přenesen do finální pozice na přední straně modulu Destiny. Pro nedostatek času ale muselo být elektrické přepojení odloženo na třetí výstup a odložena byla také výměna jednoho vadného bloku RPCU (\"). Druhý výstup do kosmu se skončil po 6 hodinách a 33 minutách.\n\nDne 29. října byla povelem z řídícího střediska rozložena dvě velká křídla radiátoru na ITS-S1. Také byl přesunut odpojený modul ITS-P6 nejdříve staničním manipulátorem SSRMS, který ho předal manipulátoru raketoplánu RMS (\"). RMS pak P6 předal opět staničnímu manipulátoru, který ho dostal do těsné blízkosti P5. Jeho kompletní mechanické a elektrické připojení dokončili astronauti Parazynski a Wheelock při třetím výstupu do kosmu EVA-3.\n\nŘídící středisko se rozhodlo odložit oddělení raketoplánu od ISS a následné přistání o jeden den. Důvodem byly změny v plánu zbylých výstupů do otevřeného prostoru: EVA-4 a částečně i EVA-3 bude věnován kontrolám a inspekcím spojů SARJ-P3 a SARJ-S3. Protože EVA-4 bude mít plnou délku, EVA-5 musí být přesunut o jeden den. Discovery se má proto odpojit od stanice 5. listopadu a přistát 7. listopadu ve 3:11 UTC.\n\nDne 30. října proběhl třetí výstup do vesmíru, kterého se zúčastnili Parazynski a Wheelock. Výstup začal v 8:45 UTC. Astronauti úspěšně připojili ITS-P6 k P5. Potom Parazynski provedl kontrolu levobočního spoje SARJ-P3 a zjistil, že spoj je úplně čistý bez náznaků kovových pilin, opotřebování či poškození. Potom astronauti přenesli náhradní jednotku MBSU (\") z nákladového prostoru raketoplánu na externí plošinu ESP-2 vedle modulu Quest. Ještě před ukončením výstupu se začalo rozkládání solárních panelů na nosníku P6. Výstup se skončil v 15:53 UTC po 7 hodinách a 8 minutách.\n\nJeden ze dvou solárních panelů se podařilo rozložit na plnou délku, druhý se však při roztažení na 25 z 31 dílů zasekl a poškodil. Roztahování bylo tedy zastaveno a později byl panel ještě o jeden díl zatažen zpět, aby se snížilo napětí na vodícím lanku, které napínalo natrženou část. I když byl panel i přes své poškození pravděpodobně schopen dodávat proud do elektrorozvodné sítě, technici na Zemi hledali řešení problému. Nakonec bylo rozhodnuto, že inspekce spoje SARJ-S3 bude zrušena a oprava solárního panelu se stane hlavním cílem po zbytek mise. S poškozeným panelem P6-4B by nebylo možno pohybovat kolem spoje SARJ-P3, čímž by byl zablokován i pohyb panelů na nosníku ITS-P4. Z toho důvodu se všechna snaha orientovala na plné rozvinutí a stabilizaci poškozeného panelu, aby se mohly začít otáčet i nepoškozené panely. Přestože množství elektrické energie, které panely vyráběly bylo dostatečné, pro budoucí moduly Columbus a Kibó by už nestačilo.\n\nDne 31. října odpoledne proběhla tisková konference s posádkou Discovery a stanice.\n\nPoškození solárního panelu způsobilo velké změny v plánu na zbytek mise. Čtvrtý výstup EVA-4, během kterého měli astronauti původně testovat objektiv DTO 848 (\") a nové způsoby opravy tepelného štítu raketoplánu, měl být celý zaměřen na opravu poškozeného panelu. Výstup byl odložen na 3. listopadu, jeho plán byl upřesněn 1. listopadu. Astronaut Parazynski měl být upevněn na konci nástavce OBSS nasazeného na staničním manipulátoru a dopraven k poškozenému místu, kde se měl pokusit ručně uvolnit zachycené vodící lanko, které zřejmě způsobilo poškození. Astronaut se navíc měl pohybovat blízko poškozeného elektricky aktivního zařízení s napětím řádově stovky voltů a měl být tak daleko od přechodové komory, že doba návratu přesáhla třicetiminutový bezpečnostní limit.\n\n3. listopadu se posádky stanice i raketoplánu připravovaly na čtvrtý výstup do kosmu Kosmický výstup byl zahájen v 10:03 UTC. Astronaut Parazynski se dostal na konec ramene staničního manipulátoru, ke kterému se připevnil a na rameni byl dopraven až k místu poškození solárního panelu. Pod dohledem Wheelocka a pozemního týmu se pokusil Parazynski uvolnit zaseknuté vodící lanko. To však bylo příliš zamotané, tak jej astronaut přestřihl. Jedna část lanka byla stažena zpět a namotána na buben, druhou stranu Parazynski zasvorkoval. Poté umístil na natrženou část panelu pět spon, které uvolnily napětí v solárním panelu. Po kontrole spoje se vzdálil od panelu, aby na něj mohl dohlížet při roztahování. Uvnitř stanice začala posádka panel znovu rozkládat. Po každém roztaženém půl metru kontroloval Parazynski stav kritického místa. Panel se podařilo úspěšně plně rozvinout v 15:23 UTC. Potom ještě oba astronauti znovu zkontrolovali pole slunečních panelů 2B a 4B a výstup do otevřeného prostoru ukončili v 17:22 UTC. S touto dokončenou kosmickou procházkou měl za sebou Parazynski celkem sedm výstupů do kosmu s celkovou dobou trvání 47 hodin a 5 minut, což byl pátý nejdelší čas strávený při kosmických výstupech.\n\nPo ukončení výstupu bylo aktivováno sledování Slunce levobočními panely, byl také aktivován i rotační spoj SARJ-P3. Z energetického hlediska tedy byla stanice připravena na přijetí modulů Columbus a Kibo. Pátý výstup do kosmu (EVA-5) byl přeložen až na dobu po odletu raketoplánu. 4. listopadu večer se posádky raketoplánu a ISS rozloučily a průlez mezi raketoplánem a stanicí se uzavřel. Tělesa se od sebe odpojila druhý den v 10:32 UTC. Po tradičním obletu a fotografování stanice raketoplán přešel na samostatnou dráhu. Posádka Discovery začala opět provádět kontrolu tepelného štítu pomocí OBSS. Dne 6. listopadu proběhly přípravy na přistání – kontrola řídících systémů raketoplánu, zkušební zážeh motorů RCS, zkušební spuštění jednoho hydraulického čerpadla APU ('), nácvik přistávacího manévru na simulátoru PILOT ('), ukládání nákladu a úklid vnitřních prostor raketoplánu.\n\nRaketoplán přistál hned na první pokus 7. listopadu 2007 na dráze č.15 na Kennedyho vesmírném středisku. V 16:49 UTC dalo řídící středisko souhlas s přistáním. V 16:59 UTC Discovery otočený motory OMS proti směru letu zahájil brzdící manévr. Vstup do atmosféry ve výšce 122 km proběhl v 17:30 UTC, v čase 18:01:18 UTC dosedl na dráhu zadní podvozek a v 18:01:32 UTC také přední. Raketoplán se zastavil v 18:02:13 UTC. Na Zemi se tak vrátil i Clayton Anderson po více než 150 dnech strávených na oběžné dráze. Bylo to první přistání po havárii raketoplánu Columbia, při němž se raketoplán blížil k základně přes území Spojených států.\n\n"}
{"id": "238034", "url": "https://cs.wikipedia.org/wiki?curid=238034", "title": "Drift", "text": "Drift\n\nSlovo drift (v angl. nést, unášet, hnát) může mít více významů. Většinou představuje působení tekutin posunujících hmotný předmět ve směru aktuálního proudu.\n\n\n\n\n"}
{"id": "238035", "url": "https://cs.wikipedia.org/wiki?curid=238035", "title": "Mjasiščev M-4", "text": "Mjasiščev M-4\n\nMjasiščev M-4 \"Molot\" (rusky: ), USAF/DoD reporting name „Type 37“, V kódu NATO Bison) byl sovětský strategický bombardér z počátku 50. let 20. století. První prototyp stroje vzlétl 20. ledna 1953. První sériově vyráběné stroje byly do výzbroje sovětského letectva zařazeny roku 1956. Do roku 1963 bylo vyrobeno 93 kusů. Část letounů byla postupně vyřazena, část byla přestavěna na létající tankery.\n\n\n\n\n"}
{"id": "238036", "url": "https://cs.wikipedia.org/wiki?curid=238036", "title": "Gérard de Nerval", "text": "Gérard de Nerval\n\nGérard de Nerval, vlastním jménem Gérard Labrunie (22. května 1808, Paříž – 26. ledna 1855, Paříž), byl francouzský romantický básník, prozaik, dramatik a divadelní kritik.\n\nVelká část jeho díla vznikla v období, kdy se pohyboval na hranici šílenství, kdy u něj došlo k tomu, co nazval „přelitím snu do života skutečného“. Z tohoto stavu čerpá i jeho vrcholná práce \"Aurélie\" nebo sbírka sonetů \"Chiméry\", pro kterou je také považován za předchůdce symbolismu. Obdiv si získal u autorů jako byl Baudelaire, či později surrealisté. \n\nNarodil se v Paříži, roku 1808. Jeho otec byl vojenským lékařem a krátce po narození syna byl povolán do služeb francouzské armády, aby sloužil v Německu a Rakousku. Jeho manželka se ho rozhodla na vojenské tažení následovat, a tak byl Gérard z rodného města poslán do Mortefontaine a vychován prastrýcem, bratrem své babičky. V malebném valoiském kraji, plném hlubokých lesů a romantických zámků, prožil bezstarostné dětství, což se odrazilo i v jeho díle. Později, obzvlášť po roce 1846, se tam často a rád vracel. V roce 1814 si pro něj otec přijel (matka zemřela už roku 1810) a odvezl si jej do Paříže, kde Gérard začal navštěvovat Lycée Charlemagne. K jeho spolužákům patřil také Théophile Gautier, který se stal jeho celoživotním přítelem. \nZajímal se o antickou a středověkou literaturu, o Danta, Rabelaise, Ronsarda, také o francouzskou klasiku, mezi jinými Diderota, Rousseaua, Senancoura a Balzaca. Velmi ho zajímaly okultní a esoterické spisy z antiky i novověku, z Orientu i Západu. Spolu s tím se také věnoval cizím jazykům, především němčině, která se mu stala bránou k německé kultuře, tak významné v celém jeho životě. Básně začal psát už ve velmi raném věku, první veřejné uznání mu ale přinesl překlad Goethova Fausta vydaný v roce 1827, který i samotný Goethe ve svém rozhovoru s Eckermannem 3. ledna 1830 ohodnotil slovy chvály, ačkoli verše byly většinou překládány prózou. Části překladu byly v roce 1828 Hectorem Berliozem zhudebněny. Byl přítelem Heinricha Heineho, mimo jeho básní dále překládal Bürgera, Klopstocka, Schillera, Goetha. Ve dvacátých letech se proslavil i tím, že brával na procházku po pařížských ulicích své domácí zvíře, langustu, vedenou na modré stuze. Na zvědavé otázky odpovídal prostě: \"Langusta je mnohem lepší než pes. Neštěká, a navíc zná tajemství moře.\" \n\nV roce 1828 byl představen Victoru Hugovi, jehož román \"Han z Islandu\" (\"Han d’Islande\") zpracoval jako melodrama. 25. února 1830 byl se svými přáteli romantiky přítomen proslulé „Bitvě o Hernaniho\".\n\nJeho výjimečný zájem o divadlo jistě ještě posílila Jenny Colonová (1808 - 1842), herečka, do které se zamiloval. Podrobnosti jejich vztahu nejsou úplně jasné. Herečka pravděpodobně jeho lásku neopětovala a k Nervalovi cítila pouze jakousi náklonnost jako k zajímavé osobě. V roce 1838 se Colonová provdala a čtyři roky poté zemřela. Nervalův život ale ovlivnila zásadně. Idealizoval si ji a její obraz pak uctíval až do konce života. V jeho díle byla promítnuta do postavy Aurélie. \n\nV září 1834 podnikl cestu do jižní Francie a do Itálie, po návratu do Paříže se pohyboval v bohémské společnosti umělců. Spolu s Gautierem, Rougierem, Houssayem a Alphonsem Karrem založil luxusní divadelní revui \"Le Monde dramatique\", nákladný projekt, který Nervala bezpečně připravil o zbytek dědictví a přivedl do dluhů. Už o rok později od něj musel upustit. Aby si vydělal na živobytí působil jako novinář, divadelní kritik, v různých časopisech publikoval vlastní literární příspěvky, většinou cestopisy. \n\nV roce 1836 společně s Gautierem podnikl cestu do Belgie, poprvé navštívil Německo. Cestování se pro něj stalo velmi důležitým, obzvláště v pozdější době při svých cestách po Orientu. Nenacházel v něm pouze nová témata pro své časopisecké články, ale hlavně prostředek osobního rozvoje. S Dumasem odjel do Mannheimu a Heidelbergu. Z jejich vzájemné spolupráce vzešlo několik divadelních her, uvedených bez většího úspěchu. \n\nNa začátku roku 1841 došlo k jeho prvnímu psychickému zhroucení a následnému pobytu v sanatoriu; diagnóza zněla teomanie nebo démonomanie. Během léčení, které trvalo do listopadu, poprvé začal pracovat na své Aurélii. Aby unikl ze zoufalé situace, podnikl na přelomu let 1842 a 1843 s egyptologem Théodorem de Fonfrède cestu do Orientu: přes Maltu, Sýros, Alexandrii do Káhiry, v dubnu dále do Beirutu, poté přes Rhodos a İzmir do Istanbulu. 5. prosince 1843 se vrátil zpět do Marseille.\n\nRokem 1844 začalo nové období jeho tvorby. Na živobytí si vydělával časopiseckým vydáváním cestopisných textů, vedle toho psal dále divadelní kritiky. I v dalších letech hodně cestoval (Holandsko, Belgie, Londýn).\n\nV dubnu 1849 se u něj znovu začaly obnovovat příznaky schizofrenie a už ho neopustily. Na počátku roku 1851, od února do března a poté od dubna do června, byl ošetřován v městském ústavu Dubois. Tyto krize se na něm projevily podivuhodným nárůstem nápaditosti a tvůrčí síly. Už se dál nevěnoval novinářské práci, ale spíše se soustředil na knižní vydávání svých děl. V lednu 1854 vyšly \"Dcery ohně\" (\"Les Filles du feu\"), jedna z jeho nejvýznamnějších prací.\n\nOd konce srpna 1853 do května 1854 byl ošetřován v ústavu v Passy, poté podnikl poslední cestu do Německa. Po návratu se do ústavu vrátil, ale na své přání a proti vůli lékaře byl propuštěn. V nuzném stavu, prakticky bez prostředků se toulal ulicemi Paříže. 26. ledna 1855 byl v časných ranních hodinách nalezen oběšený na klášterní mříži v rue de la Vieille-Lanterne. Je pochován v 46. oddělení hřbitova Père Lachaise.\n\n\nDále je Nerval autorem několika dramat a celé řady dalších, méně významných, básnických i prozaických prací. Z nich byl v poslední době do češtiny přeložen také historický román \"Markýz de Fayolle\" (\"Le marquis de Fayolle\").\n\nMimo to jeho odkaz tvoří více než 350 časopiseckých kritik na soudobá divadelní představení, které jsou hodnotným dokladem Nervalových divadelně teoretických kvalit.\n\n\n\n"}
{"id": "238046", "url": "https://cs.wikipedia.org/wiki?curid=238046", "title": "Subaru", "text": "Subaru\n\nSubaru je japonská automobilová značka a zároveň automobilová divize japonského koncernu Fuji Heavy Industries. Firma je od roku 1972 známá výrobou automobilů se stálým pohonem všech kol (vyjma modelu BRZ) a pohonnými jednotkami typu boxer s protiběžnými písty, kterých již vyrobila více jak 15 milionů. Vozidla tak mají nízko položené těžiště s poháněnými oběma nápravami ( 4x4 ) což jim zaručuje vynikající jízdní vlastnosti zejména v zimních podmínkách.\n\nV roce 1946 vznikla reorganizací Nakajima Aircraft Company společnost Fuji Sanyo Co. Ltd. , která začala vyrábět skútry Fuji Rabbit. První automobil Subaru (model Subaru P1) byl vyroben v roce 1954. V dalších letech Subaru vyrábělo následující modely:\nV roce 2005 Subaru vyrobilo 588 000 automobilů.\n\nZnačka byla pojmenována podle otevřené hvězdokupy Plejády v souhvězdí Býka (Taurus), jejíž japonský název je Subaru. Logo automobilky také tvoří zobrazení této hvězdokupy.\n\n\n"}
{"id": "238047", "url": "https://cs.wikipedia.org/wiki?curid=238047", "title": "Řenče", "text": "Řenče\n\nObec Řenče se nachází v okrese Plzeň-jih, kraj Plzeňský. Žije zde obyvatel.\n\nV okolí Řenčí se nachází mohylové pohřebiště pastevců ze střední doby bronzové.\n\nPodle pověsti obec založil jistý rytíř Řenek. Ten se pak stal i zakladetelem rodu Řenečských z Řeneč, který se postupně rozvětvil a v obci působil až do třicetileté války.\n\nPrvní písemná zmínka o vsi se nachází v berním rejstříku z roku 1379, kdy ve měli dvory Blahoslav, Havel a Litold. V roce 1412 již pravděpodobně stála zdejší tvrz, neb je připomínán Zdeněk z Řeneč.\n\nV polovině 18. století zde udává tereziánský katastr 15 hospodářů a kováře. Tehdy byl přestavěn hospodářský dvůr a z tvrze udělána sýpka. Řenče patřily k lukavskému panství, které od roku 1794 vlastnil rod Schönbornů, a ves měla poplužní dvůr, pohodnici, ovčárnu, 6 selských gruntů, 8 čtvrtláníků a 16 chalup. V roce 1900 zde bylo 54 čísel popisných, fara, škola, poplužní dvůr, ovčín, myslivna, hájovna „Hadovka“ a rasovna.\n\nVůbec první kronika obce byla založena roku 1925 a zpětně byla dopsána až do roku 1889. Její poslední zápis je z roku 1916. Druhá kronika obce, z roku 1917, se v průběhu let ztratila a byly v ní zápisy až do 1947. Až do roku 1960 byly všechny výše zmíněné obce, v současnosti již části Řeneč, naprosto samostatná, právě tohoto roku ale došlo k jejich spojení pod celek Řenče.\n\nV obci se nachází obecní úřad, základní škola, místní prodejna Konzum, zemědělské družstvo, koupaliště, sportovní hřiště a hospoda U Supa.\n\nZákladní škola Řenče je málotřídní škola s pěti ročníky ve dvou třídách, jejíž součástí je školní družina a školní jídelna – výdejna. Výuka všech pěti ročníků probíhá podle školního vzdělávacího programu pro základní vzdělávání \"Tvořivá škola\" vydaného 1. 9. 2007. Obě třídy školy jsou vybaveny interaktivní tabulí a 15 počítači s připojením na internet.\n\nFungují zde také spolky jako například Sdružení dobrovolných hasičů Řenče také patří k nejstarším místním spolkům – bylo založeno v roce 1898. Tělovýchovná jednota Řenče byla založena v roce 1920, Myslivecké sdružení Hajsko (od roku 1950) a dále např. občanské sdružení Aktivios.\n\nKe dni 30. 11. 2015 žilo v samotné obci 312 obyvatel, v přiléhajících obcích, tedy Osek, Knihy, Háje, Plevňov, Libákovice a Vodokrty, trvale žilo dalších 575 obyvatel. Celkem zde tedy mělo trvalé bydliště 887 občanů. Ve Společenské kronice roku 2015 bylo uvedeno, že se narodilo 8 dětí a zemřelo 9 občanů.\n\n\n\n"}
{"id": "238051", "url": "https://cs.wikipedia.org/wiki?curid=238051", "title": "Lukáš Matůš", "text": "Lukáš Matůš\n\nLukáš Matůš (* 6. října 1980, Francova Lhota) je fotbalový útočník momentálně působící v DAC Dunajská Streda. V průběhu podzimu 2006 přišel do Bohemians 1905 z FK Kunovice, aby pomohl neproduktivnímu útoku. Šance však dostával jen střídavě. Na jaře 2006 prodělal plastiku křížových vazů, což poznamenalo jeho výkony. V Kunovicích vytvořil útočnou dvojici s Petrem Faldynou. Pohyblivý útočník, mezi jehož přednosti patří napadání soupeře a dohrávání soubojů.\n\n"}
{"id": "238055", "url": "https://cs.wikipedia.org/wiki?curid=238055", "title": "Církev univerzální a vítězná", "text": "Církev univerzální a vítězná\n\nCírkev univerzální a vítězná ( - odtud zkratka CUT), také Církev všeobecná a vítězná či Církev univerzální a triumfující, je nové náboženské hnutí, které založil Mark L. Prophet a Elizabeth Clare Prophet. Vychází z teosofie a je velmi ovlivněno Hnutím Já jsem. Stoupence má hlavně ve Spojených státech a Anglii. Dnes tato církev tvoří jednu z větví společnosti Maják na vrcholu.\n\nMark L. Prophet strávil nějakou dobu v jedné z poboček Hnutí Já jsem. Poté z hnutí odešel a založil organizaci Maják na vrcholu. Skrz ni vydával knihy s učením, které měl dostávat od Vznešených Mistrů. Prophet (angl. \"prorok\") se stal Poslem Vznešených Mistrů.\n\nV roce 1961 se Mark Prophet setkal s Elizabeth Clare Wulfovou, která se zajímala o Hnutí Já jsem. Roku 1963 se vzali a o rok později se Elizabeth stala také Poslem Vznešených Mistrů. Oba Poslové přijímali učení zvláště od Mistra Saint-Germaina.\n\nPo Prophetově úmrtí na mrtvici Elizabeth převzala vedení hnutí. Založila Církev univerzální a vítěznou a Maják na vrcholu se stal jejím vydavatelstvím. Roku 1981 si Církev koupila ranč zvaný Roayl Teton Ranch. Nachází se v Montaně, nedaleko Yellowstonského národního parku. Dnes zde bydlí hlavní komunita stoupenců CUT, a to buď v obytných karavanech, nebo si zde postavili vlastní domy.\n\nNázory a praktiky Církve univerzální a vítězné vycházejí z teosofie a z ní vzešlého Hnutí Já jsem. Podle CUT (i Hnutí Já jsem) je v každém z nás část Krista. Jejich úkolem je tohoto Krista, tu Boží jiskru, najít, ztotožnit se s ní a skrze ni vystoupit k Bohu. Ježíš tedy nebyl Syn Boží v doslovném slovy smyslu, ale člověk, který v sobě našel Boží jiskru a ztotožnil se s ní. Ihned poté, co opustil své hmotné tělo, vystoupil k Bohu a stal se Vznešeným (Nebeským) Mistrem.\n\nCUT se mimo jiné opírá o citát z Tomášova evangelia:\n\nTak zní originál. V interpretaci Murraye Steinmana, ředitele Církve pro styk s hromadnými sdělovacími prostředky, zní takto:\n\nJe tím naznačeno, že každý, kdo v sobě nalezne Krista, bude jako Kristus sám. Podle učení CUT byla Máří Magdaléna dvojčenským plamenem Krista. Příslušníci CUT věří v reinkarnaci. Když však člověk vystoupí k Bohu a stane se Vznešeným Mistrem, procesu převtělování unikne.\n\nV jádru Církve univerzální a vítězné stojí tzv. komunikanti. Část svých příjmů věnují církvi. Je jim zakázáno kouřit, požívat alkohol a drogy či poslouchat rockovou hudbu. Tzv. udržovatelé Plamene jsou sice oficiálními příslušníky Církve, ale většinou se nejedná o hluboce věřící.\n\nBARRET, David V. \"Sekty, kulty, alternativní náboženství.\" Praha: Ivo Železný, 1998.\n\n"}
{"id": "238056", "url": "https://cs.wikipedia.org/wiki?curid=238056", "title": "Daniel Radcliffe", "text": "Daniel Radcliffe\n\nDaniel Jacob Radcliffe (* 23. července 1989 Londýn) je britský filmový, divadelní a televizní herec, známý především ztvárněním role Harryho Pottera v sérii stejnojmenných filmů o mladém čarodějnickém učni anglické spisovatelky Joanny Kathleen Rowlingové.\n\nDaniel se narodil v Queen Charlotte's Hospital (Nemocnice královny Charlotty) jako jediné dítě literárního agenta Alana Radcliffa a castingové agentky Marcii Greshamové. Po své matce je židovského původu, jeho otec je protestant ze Severního Irska. Poprvé se jeho touha hrát projevila v pěti letech. V prosinci 1999 debutoval v dvojdílné televizní verzi \"Davida Copperfielda\" na motivy Charlese Dickense.\n\nV roce 2000 byl osloven režisérem Chrisem Columbusem, aby se zúčastnil konkurzu na Harryho Pottera. Rodiče ale Dana na konkurz nepustili, protože se báli jeho zklamání. Po čase se s Radcliffovými setkal při hře \"Plný kapsy šutrů\" producent David Heyman a na jeho naléhání rodiče Dana na konkurz pustili. V srpnu téhož roku byl vybrán do hlavní role velkorozpočtové adaptace příběhu kouzelnického učně na motivy knižní série J. K. Rowlingové. Také ona sama Radcliffův výběr potvrdila. Danielův druhý debut se uskutečnil v roce 2001 ve filmu \"Agent z Panamy\", kde si zahrál i Pierce Brosnan. Film \"Harry Potter a Kámen mudrců\" byl do kin uveden o rok později.\n\nDaniel si samozřejmě zahrál i v dalších sedmi dílech Harryho Pottera: \"Harry Potter a Tajemná komnata\" (2002), \"Harry Potter a vězeň z Azkabanu\" (2004), \"Harry Potter a Ohnivý pohár\" (2005), \"Harry Potter a Fénixův řád\" (2007), \"Harry Potter a princ dvojí krve\" (2008), \"Harry Potter a Relikvie smrti – část 1\" (2010) a\n\"Harry Potter a Relikvie smrti – část 2\" (2011).\n\nV roce 2002 se objevil v divadle West End jako host ve hře \"The Play What I Wrote\" (Hra, kterou jsem napsal) režírované Kennethem Branaghem (který si s Danielem zahrál ve druhém díle Harryho Pottera). V roce 2006 začala jeho přeměna z dětského do dospělého herce. Zahrál si v televizním seriálu \"EXTRAS\" a také v australském filmu \"Prosincoví kluci\". Od 27. 2. 2007 hrál v divadelní hře \"EQUUS\" (Kůň) posedlého ošetřovatele koní, Alana Stranga. Radcliffe se ve hře objevuje také nahý a svým výkonem přesvědčil skeptické anglické kritiky. Poslední hra byla uvedena 9. 6. 2007.\n\nV létě 2007 natočil pro ITV drama \"My boy Jack\" (Legenda o mém synovi). Hrál v něm syna spisovatele Rudyarda Kiplinga Jacka (Johna), který padl v první světové válce. O roli řekl:\n\n\"\"Pro mnoho lidí mého věku je první světová válka pouhým tématem v učebnici dějepisu. Ale toto téma mě vždy fascinovalo a myslím si, že je důležité i dnes.\"\"\n\nRadcliffe měl také ztvárnit fotoreportéra Dana Eldona ve filmu \"Journey\" (Cesta). Eldonova matka Kathy osobně vybrala Daniela z herců, jako je například Heath Ledger, Ryan Phillippe a Joaquin Phoenix. Řekla, že Radcliffe je smyslem pro humor a energií podobný jejímu synovi. Roli ale nakonec získal Ben Schnetzer.\n\nJeho majetek je dle portálu celebritynetworth.com odhadován na 110 milionů USD.\n\nDaniel hraje na baskytaru (stejně jako Gary Oldman) a je fanouškem punk rockové muziky. Jeho oblíbenou kapelou je The Hold Steady, ale poslouchá například také Sex Pistols či Red Hot Chili Peppers. Fandí také fotbalovému klubu Fulham. Když není momentálně na place, rád si zahraje stolní tenis nebo videohry se svými hereckými kolegy. S Rupertem Grintem a Emmou Watsonovou, s nimiž hraje ve filmech o Harrym Potterovi, má blízký kamarádský vztah. V minulosti měl problémy s alkoholem.\n\n"}
{"id": "238057", "url": "https://cs.wikipedia.org/wiki?curid=238057", "title": "Triklabendazol", "text": "Triklabendazol\n\nTriklabendazol ( ) je antiparazitikum ze skupiny benzimidazolů působící proti jaterním motolicím (motolice jaterní, \"Fascioloides magna\", \"Fasciola gigantica\"). Zatímco ostatní benzimidazoly, jako je fenbendazol nebo mebendazol, jsou širokospektrá antiparazitika s účinností proti hlísticím, tasemnicím a některým motolicím, triklabendazol je účinný pouze proti jaterním motolicím.\nU lidí se vyrábí ve formě tablet v přípravku Egaten, u zvířat je známý především v preparátu Fasinex. Dle WHO je triklabendazol v dávce 10-12 mg/kg lékem první volby při léčbě fasciolózy u lidí.\nV České republice je triklabendazol dostupný a registrován od roku 2007 v přípravku Tricloben. Lze jej použít pro masný skot, u mléčného skotu lze aplikovat jen u jalovic do stádia druhého trimestru březosti. Nesmí se aplikovat kravám, jejichž mléko je určeno k lidské spotřebě, a to ani v době stání na sucho.\nCelosvětovým problémem je rostoucí počet případů rezistence motolice jaterní na triklabendazol. Rezistence na triklabendazol u ovcí a skotu byla potvrzena v Austrálii, Irsku, Velké Británii, Nizozemsku, Španělsku a Argentině. První případ motolic rezistentních na triklabendazol u člověka byl hlášen v roce 2012 z Nizozemí.\n\n"}
{"id": "238059", "url": "https://cs.wikipedia.org/wiki?curid=238059", "title": "Fjodorovka", "text": "Fjodorovka\n\nFjodorovka může znamenat:\n\n\n\n"}
{"id": "238060", "url": "https://cs.wikipedia.org/wiki?curid=238060", "title": "Fjodorovka (řeka)", "text": "Fjodorovka (řeka)\n\nFjodorovka ( ) je řeka v Kirovské oblasti v Rusku. Je 139 km dlouhá. Povodí má rozlohu 2310 km².\n\nPramení ve vysočině Severní Uvaly. Je to pravý přítok Kobry (povodí Vjatky).\n\nZdroj vody je převážně sněhový. Nejvyšší vodní stav má od dubna do června. Průměrný průtok vody ve vzdálenosti 45 km od ústí činí 8 m³/s. Zamrzá v říjnu až v listopadu a rozmrzá v dubnu. Je splavná.\n"}
{"id": "238061", "url": "https://cs.wikipedia.org/wiki?curid=238061", "title": "Panevėžys", "text": "Panevėžys\n\nPanevėžys (česky \"Ponevěž\") je páté největší město v Litvě. Podle údajů z roku 2017 zde žije obyvatel. Město se nachází v centrální Litvě, napůl cesty mezi Rigou a Vilniusem. Městem prochází evropská silnice E67 známá pod názvem Via Baltica. Železnicí je Panevėžys spojen s litevskými Šiauliai a lotyšským Daugavpilsem. Město je střediskem Panevėžyského kraje.\n\n\n"}
{"id": "238065", "url": "https://cs.wikipedia.org/wiki?curid=238065", "title": "Jihočínské moře", "text": "Jihočínské moře\n\nJihočínské moře je polouzavřené okrajové moře Tichého oceánu. Rozloha moře se pohybuje kolem 3,5×10 km, střední hloubka je 1212 metrů, maximální hloubka dosahuje 5559 metrů. Proplouvá tudy jedna třetina světové lodní dopravy a spekuluje se, že se na jeho dně vyskytují obrovské zásoby ropy a plynu.\n\nNachází se\nO vlastnictví Jihočínského moře a jeho většinu neobydlených ostrovů a souostroví, soutěží velké množství států. Tento fakt se odráží v počtu jmen používaných pro toto moře a jeho ostrovy.\n\nVe většině evropských zemí převládá jméno \"Jihočínské moře\", avšak v sousedních zemích Číny se vyskytují i jiné názvy odrážející historické nároky na nadvládu nad tímto mořem.\n\nTento název vyplývá z raného evropského zájmu o moře, jakožto obchodní cesty z Evropy a Jižní Asie do Číny. V 16. století jej portugalští mořeplavci označovali jako Čínské moře (Mar da China). Později bylo zapotřebí jej odlišit od blízkých skupin vod, a tak vznikl název Jihočínské moře. Mezinárodní hydrografická organizace označuje moře jako „Jihočínské moře (Nan Hai)“.\n\nJi čou šu, kronika západní dynastie Čou (1046-771 př. n. l.), dala moři jeho první čínské jméno „Nanfang Hai“ (doslova Jižní moře). Tvrdila, že barbaři z tohoto moře darovali na znamení úcty vládcům Zhou karety pravé. Během období Jar a Podzimů (771 – 476 př. n. l.) bylo označováno jako „Nan Hai“, jakožto odkaz na expedice království Čchu. Nan Hai, bylo jedno ze čtyř moří čínské literatury. Existovali další tři, jedno pro každou další světovou stranu. Za období dynastie Chan (23-220 n. l.) nazývali Jihočínské moře „Thang Hai“ (doslova „nafouklé moře“) a během období Jižních a severních dynastií (420 – 589 n. l.) se proslavil pojem „Fei Hai“ (doslova „vařící moře“). Aktuální název „Nan Hai“ se postupně rozšířil za vlády dynastie Čching.\n\nV Jihovýchodní Asii se kdysi používalo jméno Čamské moře nebo Moře Čamů, podle Čamské říše, která zde rozkvetla před 16. stoletím. Velká část moře spadla pod japonskou námořní kontrolu během druhé světové války a následovala vojenská akvizice mnoha okolních jihovýchodních asijských teritorií v roce 1941. Japonsko nazývá moře Minami Shina Kai („Jihočínské moře“). Psáno 南支那海 do roku 2014, kdy japonský ministr zahraničí a další ministerstva změnili pravopis na  南シナ海.\n\nV Číně se užívá jméno „Jižní moře“, 南海 Nánhǎi, a ve Vietnamu „Východní moře“, \"Biển Đông\". V Malajsii, Indonésii a Filipínách je dlouho užíván název „Jihočínské moře“ (tagalogsky „Dagat Timog Tsina“ a malajsky „Laut China Selatan“) s částí uvnitř filipínských teritoriálních vod často pod názvem „Luzonské moře“ (tagalogsky „Dagat Luzon“). Po eskalaci sporu Spratlyových ostrovů v roce 2011, začaly různé filipínské vládní agentury používat jméno „Západofilipínské moře“. Mluvčí agentury PAGASA uvedl, že moře na východ od Filipín bude nadále označováno jako Filipínské moře.\n\nV září 2012, podepsal filipínský prezident Noynoy Aquino \"Administrativní nařízení č. 29\" přikazující všem vládním agenturám užívat jméno „Západofilipínské moře“, pokud budou odkazovat na část Jihočínského moře v oblasti filipínské výlučné ekonomické zóny a pověřil filipínský úřad NAMRIA, aby tento název užíval na oficiálních mapách.\n\nJihočínským mořem vedly staré obchodní cesty. Na příkaz císaře Jung-le bylo vykonáno sedm obchodních výprav přes Jihočínské moře, které vedl Čeng Che v letech 1405 – 1433. Z Evropanů se po Jihočínském moři plavili jako první Portugalci kolem let 1516 – 1518. Do Jihočínského moře vplul i Juan Sebastián Elcano, který vedl zbylé Magalhãesovy lodě.\n\nToto moře sousedí s Východočínským, Filipínským, Sibuyanským, Suluským, Jávským a Andamanským mořem.\n\nV Jihočínském moři je řada ostrovů a souostroví – Chaj-nan, Paracelské ostrovy, Spratlyho ostrovy, Anambaské ostrovy, Natunské ostrovy, Riauské ostrovy a další.\n\nMezi země, jejichž pobřeží Jihočínské moře omývá, patří Čínská lidová republika, Čínská republika (Tchaj-wan), Filipíny, Malajsie, Singapur, Brunej, Indonésie, Thajsko, Kambodža a Vietnam. Na jeho pobřeží se nacházejí rovněž Hong-Kong a Macao.\n\nJihočínské moře leží nad potopeným kontinentálním šelfem, během doby ledové byla hladina moře o několik set metrů nižší a Borneo bylo součástí asijské pevniny.\n\nVzniklo přibližně před 45 miliony lety. Expanze vyvrcholila cca před 30 miliony lety a skončila před 15 miliony lety. Panují neshody, zdali na tvar moře měly vliv tektonické pochody. Paul Tapponier a jeho kolegové tvrdí, že při nárazu Indické desky do Eurasijské se Indočína posunula směrem na jihovýchod a tím dala vzniku Jihočínskému moři. Tento názor je zpochybňován řadou geologů, kteří tvrdí, že posun Indočíny nebyl dostatečně významný. Marinní geofyzikální studie z Tonkinského zálivu Petera Clifta dokázaly aktivitu zlomu Rudé řeky, která měla vliv na formování severozápadní části Jihočínského moře. Od jeho vzniku bylo moře skladištěm velkého množství sedimentů díky řece Mekong, Perlové a Rudé řece. Tyto delty jsou rovněž bohatými zdroji ropy a plynu.\n\nV Jihočínském moři se nalézá přes 250 malých ostrovů, atol a útesů. Většina z nich je neobydlených, mnoho z nich pod hladinou moře během přílivu a některé z nich jsou permanentně potopené. Dělíme je na tři souostroví (seřazeny dle velikosti), Macclesfield Bank a Scarborough Shoal.\nSpratlyovy ostrovy se rozkládají na ploše 810 na 900 km zahrnujíc 175 identifikovaných izolovaných objektů, největším z nich je ostrov Taiping (Itu Aba) dlouhý něco přes 1,3 km s nejvyšším bodem o výšce 3,8 metrů.\n\nNejvětší jednotlivý objekt v oblasti Spratlyových ostrovů je 100 km široký guyot Reed Tablemount, též Reed Bank v severovýchodní části, oddělen od ostrovu Palawan ve Filipínách Palawanským příkopem. Nyní zcela potopený v hloubce 20 metrů. Byl ostrovem dokud, se nepotopil před přibližně 7000 lety v důsledku stoupající mořské hladiny po poslední době ledové. S rozlohou 8866 km patří k největším potopeným atolům na světě.\n\nJihočínské moře je z geopolitického hlediska velmi významný vodní útvar. Je to druhá nejpoužívanější námořní trasa. V rámci obchodní tonáže, více než 50% propluje skrz Malacký, Sundský a Lombocký průliv. Denně skrz Malacký průliv projde přes 1,6 milionu metrů krychlových ropy. Je zde pravidelně hlášeno pirátství, ale méně frekventovaně než v polovině 20. století.\n\nJsou potvrzeny zásoby ropy o rozsahu 1,2 km, celkově s odhadem na 4,5km. Rezervy zemního plynu jsou odhadovány na 7500 km. V roce 2014 začala Čína vrtat pro ropu v oblastech, s kterými je ve sporu s Vietnamem.\n\nPodle studií filipínského ministerstva životního prostředí a přírodních zdrojů se zde vyskytuje jedna třetina světové vodní biodiverzity, tím se z něj stává důležitou oblastí pro ekosystém. Nicméně populace ryb v této oblasti klesá a země používají rybářské zákazy jako prostředek k prosazení nároků na suverenitu.\n\nŘada zemí soutěží o vlastnictví nad Jihočínským mořem. Tyto spory jsou momentálně nejnebezpečnějším předmětem konfliktu v Asii. Jak Čínská lidová republika, tak Tchaj-wan si nárokují skoro celý útvar za svůj. Vymezují své nároky v rámci oblasti zvané „nine-dash line\" a překrývají se prakticky se všemi ostatními zeměmi. Mezi konkurenční nároky patří:\nJak Čína, tak Vietnam byli velmi agresivní v prosazování svých nároků. Různé čínské úřady a jižní Vietnam kontrolovali část Paracelských ostrovu do roku 1974. Drobný konflikt v roce 1974 vyústil ve smrt 18 vojáků, od té doby Čína ovládá celou Paracelskou oblast. V březnu 1988 byly Spratlyovy ostrovy místem námořních střetů, ve kterých zahynulo přes 70 vietnamských námořníků. Pravidelně jsou hlášeny námořní střety.\n\nSdružení národů jihovýchodní Asie a obzvláště Malajsie, aktivně zajišťují, aby situace nevygradovala ve vojenský konflikt. Z těchto důvodů byl založen úřad pro společný vývoj, který v překrývajících se oblastech zajišťuje rovnoprávné rozdělení výnosů, aniž by řešil spory týkající se územních nároků.\n\nSpor o Batu Puteh včetně sousedního Batuan Tengah mezi Singapurem a Malajsií byl vyřešen v roce 2008 Mezinárodním soudním dvorem, Batu Puteh byl přidělen Singapuru a Batuan Tengah Malajsii.\n\nV červenci 2010 americká ministryně zahraničí Hillary Clinton kontaktovala Čínu s úmyslem pomoci s řešením sporů. Čína trvala na tom, aby USA nezasahovaly. Toto se odehrálo v období, kdy mezi sebou země soutěžily v námořních cvičeních, aby jedna druhé demonstrovaly svou moc, což vedlo k zostření situace. Ministerstvo obrany Spojených států amerických vydalo 18. srpna prohlášení, kde se straní použití síly k vyřešení sporu a obvinilo Čínu z asertivního chování. 22. července 2011 jedna z indických obojživelných bojových lodí, INS Airavat, jež byla na přátelské návštěvě Vietnamu, byla údajně kontaktována ve vzdálenosti 45 námořních mil od vietnamského pobřeží v Jihočínském moři na komunikačním kanálu plavidlem, které se identifikovalo jako Námořnictvo Čínské lidové republiky, oznamující indické lodi, že vstupuje do čínských vod. Mluvčí indického námořnictva uvedl, že žádná loď, či letadlo nebylo z INS Airavat viditelné, tudíž pokračovala dále ve své cestě dle plánu. Indické námořnictvo dále uvedlo „Co se týče INS Airavat, nedošlo k žádnému střetu. Indie podporuje svobodu navigace v mezinárodních vodách, včetně Jihočínského moře, a právo průjezdu v souladu s přijatými principy mezinárodního práva. Tyto principy by měly být všemi respektovány.“\n\nV říjnu 2011, krátce poté, co Čína a Vietnam podepsali dohodu o ukončení sporů nad Jihočínským mořem, oznámila státní indická ropná společnost ONGC, že její zahraniční investiční odnož ONGC Videsh Limited podepsala tříletou dohodu s PetroVietnam o rozvoji dlouhodobé spolupráce v oblasti ropy a přijala tím vietnamskou nabídku k prozkoumání specifických částí Jihočínského moře. Mluvčí čínského ministerstva zahraničí Ťiang Jü reagoval podáním námitky. Mluvčí indického ministerstva zahraniční odpověděl „Čína měla obavy, ale budeme se řídit instrukcemi, které vietnamské autority sdělily Číně.“ Dohoda mezi Indií a Vietnamem byla kritizována čínskými vládními novinami Global Times.\nNárodní osvobozenecké hnutí Morů (MNLF) Nur Misuariho vyjádřilo podporu Číně ve sporu o Jihočínské moře. Označilo Mory a Čínu za oběti filipínského kolonialismu, zmiňujíc jejich společnou historii dobrých vztahů. MNLF rovněž kritizovalo americkou pomoc Filipínám při kolonizaci Morů a filipínský nárok na vlastnictví ostrovů, ohledně kterých je ve sporu s Čínou. Odsoudilo USA za stranění Filipínám. Odkázalo na rok 1988, kdy Čína „potrestala“ Vietnam za pokus o vojenské obsazení sporných ostrovů, kdy Čína a Morové zachovali mír, zatímco na druhé straně museli Morové odolávat kolonizačním pokusům Španělska, Ameriky, Japonska a Filipín.\n\nV květnu 2014 zřídila Čína ropnou plošinu v blízkosti Paracelských ostrovů, což vedlo k řadě střetů mezi vietnamskými a čínskými loděmi.\n\nV lednu 2013 zahájily Filipíny arbitrážní řízení proti čínským územním nárokům v rámci „nine-dash line“ včetně Spratlyových ostrovů, které označilo dle Úmluvy Organizace spojených národů o mořském právu (UNCLOS) za protiprávní. 12. července 2016 podpořil arbitrážní soudní dvůr Filipíny. Tvrdí, že neexistují důkazy, že by v minulosti měla Čína výhradní nadvládu nad těmito vodami, tudíž jsou čínské nároky neplatné. Soudní dvůr také kritizoval čínské projekty na rekultivaci a výstavbu umělých ostrovů na území Spratlyových ostrovů, které údajně značně poškodily životní prostředí korálových útesů. Dále kategorizoval ostrov Taiping a další části Spratlyových ostrovů jakožto „kameny“ pod UNCLOS, tedy nevytvářející výlučnou ekonomickou zónu. Toto tvrzení Čínská lidová republika odmítla. Stejně jako Tchaj-wan, který momentálně ostrov Taiping spravuje. \n"}
{"id": "238069", "url": "https://cs.wikipedia.org/wiki?curid=238069", "title": "Inderagiri", "text": "Inderagiri\n\nInderagiri popř. Indragiri je řeka na ostrově Sumatra v Indonésii (Západní Sumatra, Riau). Je přibližně 500 km dlouhá.\n\nPramení v horském hřbetu Barisan. Protéká převážně širokou bažinatou dolinou. Ústí několika rameny do Jihočínského moře.\n\nZdroj vody je převážně dešťový. Řeka má velké množství vody po celý rok.\n\nVodní doprava je možná do vzdálenosti 150 km od ústí.\n"}
{"id": "238075", "url": "https://cs.wikipedia.org/wiki?curid=238075", "title": "Asociace Cymmry Wicca", "text": "Asociace Cymmry Wicca\n\nAssociation of Cymmry Wicca, zkráceně Cymmry Wicca, je wiccanská organizace založená na velšské tradici. Je nazývána také \"Church of Y Tylwyth Teg\", \"Cymry ab Prydian\" nebo \"Welsh Sons and Daughters of the Isle of Great Britain\", původně také byla organizace známa jako \"Brotherhood of Wicca\", ale tento název byl opuštěn z důvodů možné záměny se jedním stejnojmeným covenem. Byla založena v roce 1967 ve Washingtonu D. C. William Whellerem je tak jednou z nejstarších wiccanských organizací ve Spojených státech. Wheller známý pod jménem Rhuddlwm Gawr byl podle svých slov zasvěcen v Anglii a později několik měsíců studoval ve Walesu. V roce 1973 se organizace přesunula do Georgie. Organizace se označuje za dědice sedmisetleté tradice rodiny Llewellynů, ovlivněné i templářským učením. Uctívána je trojice božstev: Bohyně, Rohatý bůh a jejich syn Dítě světla, které odpovídají egyptské Isidě, Osiridovi a Horovi. Je kladen velký důraz na učení o reinkarnaci a naladění na přírodní síly. Na rozdíl od jiných wiccanských skupin je členství členěno do sedmi stupňů. Údajně má okolo 15 tisíc členů.\n"}
{"id": "238085", "url": "https://cs.wikipedia.org/wiki?curid=238085", "title": "Vesec", "text": "Vesec\n\nNázev Vesec má více sídel:\n"}
{"id": "238086", "url": "https://cs.wikipedia.org/wiki?curid=238086", "title": "Březka", "text": "Březka\n\nNázev Březka má více sídel:\n"}
{"id": "238088", "url": "https://cs.wikipedia.org/wiki?curid=238088", "title": "Libor Charfreitag", "text": "Libor Charfreitag\n\nLibor Charfreitag (* 11. září 1977 Trnava) je slovenský kladivář. Životních úspěchů dosáhl třetím místem na Mistrovství světa v atletice 2007 v Ósace a prvním místem na Mistrovství Evropy v atletice 2010 v Barceloně.\n\nV juniorských kategoriích se začal prosazovat až v době, kdy začal studovat ve Spojených státech. Třikrát se stal americkým univerzitním šampionem v hodu kladivem a v roce 1999 byl pátý na mistrovství Evropy do 23 let v Göteborgu.\n\nNa mistrovství světa startoval poprvé už v roce 1999, v dalším roce se zúčastnil kvalifikace na olympijských hrách v Sydney.\n\nV roce 2003 poprvé prolomil hranici 80 metrů, v červnu dosáhl v Praze svého životního maxima 81,81 metru, čímž vytvořil i slovenský národní rekord. Na světovém šampionátu v Paříži ale skončil při své třetí účasti výkonem 76,52 m třináctý, mimo finále. Svou příslušnost k tehdejší světové špičce tak potvrdil pouze druhým místem ve Světovém atletickém finále v Szombately (81,22 m).\n\nNa olympijských hrách v Aténách se dostal na sedmé místo.\n\nV roce 2005 mu ale na světovém šampionátu v Helsinkách uniklo o jednu příčku užší finále, byl devátý.\n\nCharfreitaga trénuje jeho otec Libor Charfreitag starší a Dave Wollman. Závodí za oddíl Slávia Trnava, působí ale také jako trenér na univerzitě v USA.\n\nNa světovém šampionátu v Ósace startoval Charfreitag s pátým nejlepším výkonem ve světových tabulkách. V páté sérii hodil 81,60 metrů a své dosavadní třetí místo vylepšil na průběžné druhé. Na bronzový stupínek ho v poslední sérii odsunul vítěz závodu Ivan Tichon z Běloruska. Charfreitag v závodu dosáhl druhého nejlepšího výkonu ve svém životě, své maximum roku 2007 zlepšil o 73 centimetrů. Pro samostatné Slovensko to byla teprve druhá medaile z mistrovství světa v atletice v historii (deset let od bronzu překážkáře Igora Kováče).\n\n"}
{"id": "238089", "url": "https://cs.wikipedia.org/wiki?curid=238089", "title": "Leon Rupnik", "text": "Leon Rupnik\n\nLeon Rupnik (10. srpna 1880, Lokve – 4. září 1946, Lublaň) byl jugoslávský generál, velitel opevňovacích prací v Jugoslávii a slovinský politik odsouzený po druhé světové válce za vlastizradu k trestu smrti.\n\nV letech 1895 až 1899 studoval střední vojenskou školu Terstu, poté pokračoval ve Vídni v letech 1905–1907. Po první světové válce byl přijat k jugoslávské armádě a v květnu 1919 byl povýšen na majora. Dále měl hodnost podplukovníka od roku 1923, plukovníka od roku 1927, brigádního generála (1933) a od roku 1937 divizního generála.\n\n18. března 1938 byl jmenován velitelem opevňovacích prací. Za jeho vedení se zrychlila výstavba opevnění a následně zlidověla, po něm pojmenovaná – Rupnikova linie – která označovala jugoslávské opevnění. V souvislosti s výstavbou několikrát navštívil Československé opevnění a na jeho žádost byla Jugoslávii vydána řada plánů.\n\nNa počátku dubnové války byl Rupnik náčelníkem štábu I. armádní skupiny Vojsk Království Jugoslávie. Po porážce Jugoslávie byl Rupnik zajat a chvíli držen v německé vojenské věznici. Po propuštění se 17. dubna 1941 přestěhoval do Italy okupovaného jižního Slovinska. Tato oblast byla počátkem května 1941 označena za Nezávislou provincii Lublaň. 7. června 1941 přijal funkci starosty Lublaně. V září 1943 byla po italském příměří oblast obsazena říšskoněmeckou brannou mocí a korutanský gauleiter Friedrich Rainer poté Rupnika navrhl do funkce vedoucího administrativy v lublaňské provincii. Rupnik měl funkci přijmout po konzultaci s biskupem Gregorijem Rožmanem, který měl Rupnika také na funkci doporučit. Rupnik byl do funkce jmenován 22. září 1943.\n\nV roce 1943 stál při zrodu Slovinské domobrany (SD), která měla vedle říšskoněmeckých oddílů bojovat proti národněosvobozeneckému hnutí. V září 1943 se chtěl Rupnik, nedlouho po vzniku Domobrany, stát jejím velitelem. V listopadu 1943 však byla tato možnost zamítnuta gauleiterem Rainerem. V září 1944 byl Rupnik okupanty ustaven do funkce hlavního inspektora SD, avšak tato funkce nepřinášela žádné pravomoci. Jako hlavní inspektor se však účastnil shromáždění SD, na kterých příslušníci Domobrany přísahali věrnost říšskoněmecké branné moci.\n\nPři výkonu funkce Rupnik vystupoval proti komunistům, Osvobozenecké frontě, Spojencům a židům. Přátelské styky také udržoval s SS-Obergruppenführerem Erwinem Rösenerem, který byl zodpovědný za popravy slovinských civilistů. Rupnik odmítal pokusy ostatních slovinských představitelů zajistit nekomunistickou budoucnost Slovinska povstáním proti nacistům. Nezasahoval také ve prospěch bývalých spolupracovníků, které nacisté pozatýkali.\n\n5. května 1945 uprchl se skupinou dvaceti spolupracovníků do Rakouska. 8. května 1945 pak vyhlásil samostatný slovinský stát, který byl podporován katolickou církví a opíral se o zbytky slovinských kolaborantských jednotek. Tento státní útvar trval pouze dva dny.\n\n23. července 1945 byl Rupnik zatčen Brity a v lednu 1946 byl vydán do Jugoslávie. V soudním procesu – tzv. Rupnikův proces – byl souzen spolu s dalšími kolaboranty a Rösenerem. Soud Rupnika shledal vinným zločinem vlastizrady a odsoudil ho k trestu smrti. Trest byl vykonán 4. září 1946. Rupnik byl pohřben téhož dne do neoznačeného hrobu.\n\n\n"}
{"id": "238091", "url": "https://cs.wikipedia.org/wiki?curid=238091", "title": "Mark L. Prophet", "text": "Mark L. Prophet\n\nMark L. Prophet (24. prosince Chippewa Falls 1918 – 26. února 1973 Colorado Springs) byl zakladatel organizace Maják na vrcholu, ze které vzešla Církev univerzální a vítězná. Údajně se stal poslem Vznešených Mistrů.\n\nNarodil se v americkém Wisconsinu. Se svou první ženou Phyllis měl pět dětí. V roce 1961 potkal svou druhou ženu, Elizabeth Clare Prophetovou (původně s příjmením Wulf). S ní měl čtyři děti.\n\nNějaký čas působil v jedné z poboček Hnutí Já jsem. Později však z hnutí vystoupil a v roce 1958 zakládá společnost s názvem Maják na vrcholu. Skrze tuto organizaci vydával své učení, které podle vlastních slov mělo pocházet od Vznešených Mistrů. Umírá náhle na mrtvici v roce 1973. Jeho manželka přebírá vedení hnutí. Sám Prophet se údajně stal jedním ze Vznešených Mistrů.\n\nBARRET, David V. \"Sekty, kulty, alternativní náboženství.\" Praha: Ivo Železný, 1998.\n\nMaják na vrcholu\nCírkev univerzální a vítězná\nElizabeth Clare Prophet\n"}
{"id": "238095", "url": "https://cs.wikipedia.org/wiki?curid=238095", "title": "Carolina Klüftová", "text": "Carolina Klüftová\n\nCarolina Evelyn Klüftová (* 2. února 1983, Borås) je bývalá švédská atletka, sedmibojařka a pětibojařka, která se v závěru své kariéry věnovala především skoku do dálky.\n\nJedná se o olympijskou vítězku z Letních olympijských her 2004 v Athénách, trojnásobnou mistryni světa z let 2003, 2005 a 2007 a dvojnásobnou evropskou šampiónku z let 2002, 2006 v sedmiboji. V roce 2007 vytvořila nový evropský rekord v sedmiboji výkonem 7 032 bodů. Její osobní rekord v pětiboji má hodnotu 4 948 bodů a je čtvrtým nejlepším v historii.\n\nV březnu 2008 oznámila, že už se nechce dál věnovat víceboji a zkusí závodit ve skoku dalekém a v trojskoku. Na letních olympijských hrách 2008 v Pekingu však ani v jedné z obou skokanských disciplín nepostoupila do užšího finále a zůstala bez olympijské medaile.\n\nV roce 2003 a 2006 se stala vítězkou ankety Atlet Evropy.\n\nAtletickou kariéru ukončila kvůli dlouhodobým zdravotním problémům v létě roku 2012 poté, co se nemohla zúčastnit letních olympijských her v Londýně. V únoru roku 2012 se podrobila operaci holeně a vynechala větší část halové sezóny, v létě jí přípravu narušovalo zranění zadního stehenního svalu.\n\n"}
{"id": "238104", "url": "https://cs.wikipedia.org/wiki?curid=238104", "title": "Ivan Tichon", "text": "Ivan Tichon\n\nIvan Tichon (: \"Іван Ціхан\", čti \"Ivan Cichan\", * 24. července 1976 Hlasievicy u Slonimi) je běloruský kladivář. Dvakrát se stal mistrem světa, jednou mistrem Evropy a vlastní také bronz z olympijských her.\n\nV roce 1997 vyhrál Tichon titul mistra světa juniorů. V Sydney absolvoval svůj první olympijský start, na hrách v roce 2000 tam obsadil čtvrté místo.\n\nTichon poprvé vyhrál mistrovství světa v Paříži v roce 2003, kdy se stal i šampionem letní univerziády.\n\nNa olympijských hrách v Aténách vybojoval původně bronzovou medaili za Japoncem Murofušim, hodem 79,81 m mu chyběly ke zlatu více než tři metry. Na druhé místo se probojoval po diskvalifikaci Maďara Adriana Annuse kvůli dopingu. Následně byl však doping prokázán i Tichonovi.\n\nNa mistrovství světa v Helsinkách v roce 2005 se původně vrátil na první místo, záda mu kryl jeho krajan Vadim Děvjatovskij. Oběma kladivářům však bylo při zpětné kontrole vzorků prokázáno užití dopingu a byly jim odebrány medaile.\nZazářil ale také na otevřeném mistrovství Běloruska v Brestu, kde slavil vítězství výkonem 86,73 m, pouhý centimetr za 19 let starým světovým rekordem Jurije Sedycha. O rok později se stal v Göteborgu mistrem Evropy.\n\nDalší titul mistra světa si zajistil vynikajícím posledním pokusem na světovém šampionátu v Ósace. Do užšího finále se sice dostal až jako poslední osmý a ještě před závěrečnými pokusy neměl jistou medaili, pak ale z pátého místa zaútočil nejlepším světovým výkonem roku 83,63 m.\n\nPrvním trenérem Tichona byl Igor Cycorin, ale nyní ho vede bývalý vynikající kladivář, olympijský vítěz Sergej Litvinov.\n\nTichon žije v Hrodně. Je ženatý s Volhou Tichonovou, bývalou diskařkou a mají syna Ivana.\n\n"}
{"id": "238106", "url": "https://cs.wikipedia.org/wiki?curid=238106", "title": "Mürzstegské Alpy", "text": "Mürzstegské Alpy\n\nMürzstegské Alpy je pohoří řadící se do skupiny Severních vápencových Alp, ležící ve spolkových zemích Dolní Rakousko a Štýrsko v Rakousku. Svým charakterem holých travnatých samostatných masivů připomíná slovenskou Malou Fatru.\n\nDominantním stavebním prvkem je vápenec, který na mnoha místech vystupuje napovrch. V některých místech se nachází i dolomit vytvořený v triasu.\n\nPohoří je vymezeno údolím řeky Salza na severu masivu, na východě odděluje Mürzstegské Alpy od sousední skupiny Rax řeka Schwarza. Na jihu tvoří hranici velké údolí řeky Mur.\n\nCelé pohoří se skládá z několika samostatných celků. Nejvyšší partie hledejme ve skupině Veitsch Alpe (Hohe Veitsch, 1 981 m), tvořící protáhlý hřeben na východním okraji pohoří. Dalším horským celkem je Göllergruppe (Göller, 1 766 m), který tvoří se sousedním vrcholem Gippel (1 699 m) částečně skalnatý hřeben v blízkosti známého poutního města Mariazell. Poslední horskou skupinou Mürzstegských Alp je náhorní plošina Schneealpe (Windberg, 1 903 m), která přímo navazuje na sousední pohoří Rax.\n\nZde jsou uvedeny významné horské chaty pohoří :\n\n\n"}
{"id": "238107", "url": "https://cs.wikipedia.org/wiki?curid=238107", "title": "Roveň", "text": "Roveň\n\nNázev Roveň má více sídel:\n\nVrchol:\n"}
{"id": "238109", "url": "https://cs.wikipedia.org/wiki?curid=238109", "title": "Filip I.", "text": "Filip I.\n\nNositelé jména Filip I.:\n\nKrálové\n\nVévodové\n\nHrabata\n"}
{"id": "238110", "url": "https://cs.wikipedia.org/wiki?curid=238110", "title": "Luke Kibet", "text": "Luke Kibet\n\nLuke Kibet (* 12. dubna 1983) je keňský atlet. V roce 2007 se stal mistrem světa v maratonu.\n\nVyrostl v Eldoretu a původně se věnoval běhu na 3000 metrů překážek. V roce 2004 ale změnil specializaci na maraton a dosáhl mezinárodní úrovně (hned při svém debutu obsadil druhé místo v maratonu v Enschede). V současnosti se připravuje v tréninkovém středisku Mosese Tanuie v Kaptagatu. Zaměstnán je ve státních službách (je veden v řadách vězeňské služby).\n\nNejlepšího času dosáhl na maratonu v Eindhovenu v říjnu 2005, kde doběhl jako třetí do cíle za 2:08:52 hodiny, vyhrál mezinárodní maraton ve Vídni.\n\nKibet není příbuzný s jiným keňským maratoncem, o osm let starším vítězem Country Music Marathonu, který nosí stejné jméno.\n\nMaraton na světovém šampionátu v Ósace v roce 2007 se konal za velmi náročných podmínek. Kvůli enormním horkům bylo dokonce zvažováno, zda se maraton nepoběží o hodinu dřív, ale nakonec byl odstartován v plánovaném čase, tj. v sedm hodin ráno. Na startu byla teplota vzduchu 28 °C a vlhkost vzduchu 81 %, v cíli 33 °C a vlhkost 67 %. Závod kvůli vyčerpání někteří atleti nedokončili, Kibet doběhl do cíle v čase dvě hodiny, 15 minut a 59 sekund. Byl to nejpomalejší maraton v historii mistrovství světa. Kibet se stal prvním keňským světovým šampionem v maratonu od vítězství Douglase Wakiihuriho na šampionátu v roce 1987.\n\n"}
{"id": "238124", "url": "https://cs.wikipedia.org/wiki?curid=238124", "title": "TGV Duplex", "text": "TGV Duplex\n\nTGV Duplex je řada francouzských vysokorychlostních vlaků provozovaný SNCF - francouzskou národní železniční společností. Jejich maximální rychlost je 300/320 km/h. Od ostatních vlaků se liší tím, že mají dvoupodlažní vagóny. Byly speciálně navrženy, aby zvýšily kapacitu přeplněných vysokorychlostních tratí. S dvěma patry a celkově 545 sedadly, maximalizovaly počet míst k sezení v jedné vlakové soupravě.\n\n\n3. dubna 2007 byl s modifikací této jednotky (zkrácena na pětivozovou, distribuovaná trakce jako u nastupující generace AGV) vytvořen světový rychlostní rekord vysokorychlostního vlaku 574,8 km/h. To je jenom o cca 6 km/h méně, než při dosud rekordní testovací jízdě Maglevu.\n\n\n"}
{"id": "238127", "url": "https://cs.wikipedia.org/wiki?curid=238127", "title": "Thalys", "text": "Thalys\n\nTGV Thalys jsou vysokorychlostní vlaky, dva z typů TGV, které jsou nasazovány na\nspojích mezi Paříží, Bruselem, Amsterdamem a Kolínem nad Rýnem a některými dalšími městy. Každá z těchto zemí má jinou napájecí soustavu. Tomu musí být vlaky přizpůsobeny. Provozovatelem je od roku 1987 společnost Thalys International se sídlem v Bruselu a vlastníky: 62 % SNCF, 28 % NMBS/SNCB a 10 % Deutsche Bahn.\n\nJednotky TGV Thalys jsou poháněny 8 střídavými motory s celkovým výkonem 8 800 kW; hmotnost jednotky 385 t (17t na nápravu); délka 200 m; maximální rychlost 300 km/h.\n\nVyrobeny byly dosud 2 verze:\n\n\n"}
{"id": "238131", "url": "https://cs.wikipedia.org/wiki?curid=238131", "title": "Panychida (Závada)", "text": "Panychida (Závada)\n\nPanychida je básnická sbírka Viléma Závady, její první vydání je z roku 1927.\n\nZávada prošel vlivem poetismu - v rozsáhlé titulní básni prvotiny \"Panychida\" o tom svědčí věnování Nezvalovi a motto z Apollinaira („A ty piješ ten líh palčivý jako života bol – Tvého života jejž piješ jak alkohol“) . Avšak druhé motto „Pravdu! Trpkou pravdu!“ (Danton) již naznačuje, že bezstarostným hříčkám poetistů je autor vzdálen.\n\nPanychida je smuteční obřad za mrtvé a sbírka začíná připomínkou padlých v první světové válce. Hrůzy války (Závada v ní přišel o otce), horečnaté sny, samota, špinavé a zkažené velkoměsto, smyslná a hořká erotika - to jsou hlavní motivické kameny knihy. Závada se v ní představuje jako básník tragického pocitu života.\n\nPrvotina jednoho z čelných českých moderních lyriků obsahuje řadu krátkých lyrických básní, cyklus \"Z románu\" a obsáhlou titulní báseň \"Panychida\". Sbírka vychází z několika tematických okruhů, které se prostupují i na ploše jediné básně. Výchozím bodem je válka, pramen skepse a příčina básníkova nedůvěřivě trpkého pohledu, jenž prostupuje jak pojetí společenských jevů, tak pojetí intimního života. Pocit vykořeněnosti a izolace není vyvolán jen rozchodem s rodným krajem, ale také neschopností komunikace v elementárních životních pocitech, situací, kdy „světobol je nemoderní“ a kdy básník je odsouzen nést zcela sám tíhu života, u jiných jakoby necítěnou.\n\nJsou tu vzpomínky na básníkovo rodné Ostravsko viděné v kontrastu mezi původní okouzlující venkovskou a horskou přírodní scenérií (\"Rodná země\") a krajinou krutě poznamenanou moderním průmyslem a šachtami (\"Ztracený ráj\"). Do venkovského prostředí jsou zasazeny expresionisticky pojaté postavy \"Žebráka\", rodící ženy (báseň \"Dítě\") i celé řady dalších, smyslně vzrušujících ženských postav. Dalším důležitým zdrojem motivů a témat je moderní velkoměsto, jehož životní způsob je podroben nelítostnému morálnímu odsudku pro svou vyžilost, neplodnost, neschopnost kontaktu s bezprostředními životními zdroji; v této souvislosti básník s odporem reaguje na soudobou tvář poválečné Evropy (\"Stará Evropa\"). Nejde však o kritiku zvnějška: projevy přímo fyzického znechucení velkoměstským životem jsou tak bouřlivé především proto, že lyrický subjekt právě zde tuší nebezpečí pro svou vlastní duši, pro své lidské i básnické dozrání. Svědčí o tom zejména jedenáctidílný cyklus \"Z románu\", který je pokusem zachytit - na pozadí drasticky předvedených kulis úpadkových jevů současného světa - jednotlivá stadia vlastního hledání místa ve světě, vymezit tragický úděl moderního básníka: zahleděn do cizích životů, ztrácí svůj život vlastní; pohled na dno věcí ho vystavuje smutku a hořkosti.\n\nCo je v umělcově osobnosti moderní dobou podle Závadových veršů nejvíc ohroženo, jsou právě hodnoty, z nichž poezie \"Panychidy\" čerpá svou působivost, co ji činí básnicky nespornou. Je to schopnost bezvýhradného spontánního okouzlení, v němž se subjekt plně odevzdává svým smyslům a prožívá (aby se pak pokusil ve slovech je obnovit) okamžiky jasu tak oslňujícího, že se do vědomí vrývá skoro bolestně. Sám reálný podnět, který tyto zážitky vyvolal, ztrácí v té chvíli zřetelné předmětné obrysy (charakteristickou situací Závadovy lyriky jsou v \"Panychidě\" sen, spánek, horečka, usínání) a stává se východiskem obrazných asociací. Ty jsou ovšem velice vzdáleny lyrické hravosti soudobé poezie Nezvalovy a Seifertovy ; směřují naopak, byť tápavě a v nevypočitatelných zvratech, k bleskovému osvětlení některého z hlubinných rozporů lidského bytí ve světě. I ve své zlomkovité podobě, kterou se básník zatím nesnaží překonat, dávají tušit hloubku a dramatičnost rodící se Závadovy životní koncepce. K ní patří např.pocit „vyhnání z ráje“ (nejranější básně sbírky tvořily původně cyklus nazvaný \"Země a ráj\"), v němž se k elegickému stesku po ztracené jednotě lidí a přírody druží vědomí odpovědnosti za osudy krajin vystavených útokům živlů i civilizační aktivity lidských pokolení (báseň \"Osud\").\n\nPROCITNUNÍ AHASVEROVO\n\nRozžhavený reflektor slunce\nprosvítil oblohu\na ta se v rozkoši lázně\nzachvěla jak lysá kůže ženina břicha.\n\nPodobaje se antickým sochám\npod suchou hlínou a zetlelým listím\nbyl jsem zasypán nánosy věků,\njež se počaly sesouvati v tom okamžiku,\nkdy se v mé kostře\nrozezněl citlivý seismograf přírodních otřesů\na svědivá sprcha svým svrabem ohnivým\npodráždila tajemné mocnosti,\njež dřímaly v zákopech buněk\nrozesetých po všech frontách mého těla.\nMé ruce a moje hruď se změnily ve válečné pole.\"\n"}
{"id": "238133", "url": "https://cs.wikipedia.org/wiki?curid=238133", "title": "TGV Réseau", "text": "TGV Réseau\n\nTGV Réseau (TGV-R) jsou vysokorychlostní vlakové soupravy společnosti SNCF, vyráběné společností Alstom v období let 1992 až 1996. Tyto soupravy TGV mají základ v dřívějších . Maximální rychlost TGV Réseau je 300 km/h.\n\nPrvní soupravy TGV Réseau (česky „síť”) byly uvedeny do provozu v roce 1993. V období 1992-1994 bylo vyrobeno 50 2-systémových souprav. Později bylo SNCF objednáno ještě 30 3-systémových vlaků. Tento typ TGV jezdí na všech francouzských vysokorychlostních tratích (LGV) (někdy i v Belgii, Švýcarsku, Španělsku a Itálii).\n\n\n"}
{"id": "238135", "url": "https://cs.wikipedia.org/wiki?curid=238135", "title": "Zamie otrubnatá", "text": "Zamie otrubnatá\n\nZamie otrubnatá je druh cykasu z čeledi zamiovité, známý též pod názvem keják otrubnatý či zamie plevinatá. Pochází z jihovýchodu mexického státu Veracruz na východě země. Tato rostlina je jedním ze dvou druhů cykasů běžně dostupných v českých květinářstvích. Byl také jedním z prvních česky pojmenovaných cykasů.\n\nMezi cykasy se tento druh řadí k menším a zvenku se jeví spíše jako keř. Rostlina má krátký a občas podzemní kmen do šířky kolem 20 cm, poznamenaný jizvami po starých listech. Zamie mohou vyrůstat v trsech s několika kmeny. Rostlina včetně listů obvykle dorůstá výšky kolem 1,3 m a šířky kolem 2 m.\nListy vyrůstají ze středu kmene, každý je 50-150 cm dlouhý a nese 6-12 párů velmi pevných a drsných lístků. Z těchto jejich vlastností vychází i anglický název „kartonová palma“. Lístky jsou 8-20 cm dlouhé a 3-5 cm široké. Mohou se značně lišit tvarem u rostlin z různých míst.\n\nKejáky jsou jako všechny cykasy dvoudomé. Mají tedy odlišné samčí a samičí rostliny a šištice a mohou vytvářet i několik šišek na jednom kmenu. Protože šištice vytváří i relativně mladé rostliny, je možné poměrně rychle rozeznat, jestli je majitelem zakoupená zamie samec či samice. To není bez šištic možné, protože pohlavní chromozomy naprosté většiny cykasů zatím nebyly popsány.\n\nSemena jsou podlouhlá, jasně červená. Opylení zajišťuje mexický nosatcovitý brouk druhu \"Rhopalotria mollis\". V domácnostech a sklenících se tedy semena vytvářejí pouze po umělém opylení.\n\nZamie otrubnatá roste v Mexiku na přímém slunci, obvykle na vápencových útesech v pobřežních oblastech státu Veracruz. Často roste na skalách, kam na ni dosáhne slaná mlha z moře. Na útesech může vytvořit převislý kmen. Roste i na písečných dunách, kde vytváří menší, těsnější a šedší lístky. Půda je písčitá nebo vápnitá s příměsí zlomků škeblí atp.).\n\nTato rostlina je v poslední době dostupná i v maloobchodním prodeji v Česku. Spolu s cykasem japonským (\"Cycas revoluta\") se tak řadí k výjimkám mezi vzácnými cykasy, které jsou jinak pro běžného zájemce v ČR obtížněji dostupné.\n\nPéče o ní je poměrně jednoduchá a lze se u ní dočkat vyrašení středové šištice relativně brzo i v domácích podmínkách, na rozdíl od stromových cykasů jako je cykas japonský. Zamlada roste velmi pomalu, ale růst se zrychluje po dosažení zralosti kmene.\n\nIdeální podmínky pro tento cykas jsou: jasné přímé světlo a písčitá, dobře prodyšná a nepříliš bohatá půda. Je tedy možno využít například směsi pro kaktusy. Lze použít i půdu z okolí bydliště, promíchanou s hrubým pískem, drobnými kaménky, nebo nejlépe pemzou či perlitem. Rostlina však nepotřebuje k životu a pěknému vzhledu ideální světelné podmínky. Jedná se o velmi odolný druh, který si zvykne na různé zacházení. V případě, že rostlinu hodláte umístit na plné slunce po přezimování v bytě, je nutné jí dopřát navykací období - nejlépe několik týdnů v polostínu, jinak může dojít ke spálení listů, podobně jako u jiných pokojových rostlin.\n\nSituace, kdy je třeba jí věnovat zvláštní pozornost ovšem nastane při rašení nových listů. Nově vyrůstající listy jsou měkké a zpevňují se až postupně. Během tohoto procesu vyžadují maximum světla, jinak se u nich podobně jako u jiných cykasů vytvoří velmi protáhlé a nekvalitní listy s nepěkně dlouhými řapíky. Na dobu růstu listů až do jejich zatvrdnutí je tedy třeba je přemístit na nejsvětlejší dostupné místo s pokud možno přímým světlem, které by mělo dopadat pravidelně ze všech stran - nejlépe tedy alespoň přes den venku na teplém místě. Umístění v bytě či přímo na okně není ideální, protože nové listy se nakloní směrem k oknu. Nouzovým řešením je proto pravidelné otáčení rostliny (1× za den). Po zatvrdnutí mladých listů se již jejich vzhled nezmění. Pokud nově vzniklé listy majiteli svým vzhledem nevyhovují, jediné co zbývá je jejich odstřihnutí. Je nicméně třeba počítat s tím, že další mohou (a nemusí) vyrašit až za rok.\n\n\"Zamia furfuracea\" je schopna přežít krátkodobé poklesy teplot až na -9 °C, při teplotě kolem -2 °C však u nich dochází k poškození listů. Podobně jako ostatní cykasy nesnášejí přemokření, obzvláště chlad a mokro současně. Rostliny nemají rády stín, nedostatek proudění vzduchu a příliš mokré listy. Nevyhovuje jí proto zvlhčování listů mlžením. Je odolná proti zasolené půdě.\n\nPo přesazení rostlině často opadají listy. Listy sice později dorostou, ale může se jednat o delší dobu trvající proces.\n\nJako všechny cykasy a řada dalších pokojových rostlin je i \"Zamia furfuracea\" jedovatá. Otrava cykasy může způsobit selhání ledvin a jater, ve větším množství i ochrnutí a další problémy. Nejjedovatější částí rostliny je vnitřek semen po „vypeckování“ (nikoliv jejich červený obal). V USA je udáván případ, kdy po přežvýkání semen zemřel pes Vytvoření semen v běžných bytových podmínkách je bez umělého opylení nemožné.\n\nZamie otrubnatá je podle Červeného listu IUCN řazen mezi zranitelné druhy. Zároveň je zařazen na seznam ohrožených druhů CITES II. Obchod s rostlinami pocházejícími z přírody je tedy kontrolován, semena tomuto režimu nepodléhají.\n\nV zemi původu je tato rostlina chráněna a je zařazena do mexické kategorie \"A\" ohrožených rostlin (amenazadas).\n\nPůvodním českým názvem je Preslův „keják otrubnatý“, který je do jisté míry překladem vědeckého názvu. Synonymický název „zamie plevinatá“ je používán Botanickou zahradou Liberec.\n\nVědecký název \"Zamia furfuracea\": Rodový název \"Zamia\" je odvozen z řeckého slova „azaniae“ označujícího šišku borovice. Druhový název \"furfuracea\" označuje otruby případně plevy.\n\nRostlinu je nutné odlišit od další běžně prodávané rostliny podobného jména - kulkas zamiolistý (\"Zamioculcas zamiifolia\")\n, která má oproti drsnolisté zamii voskové a lesklé listy a chybí ji středový kmínek. Jak již název napovídá, má podobný tvar zpeřených listů. Jedná se nicméně o zcela odlišnou rostlinu, která není cykasem. Pochází z Madagaskaru a patří mezi árónovité (\"Araceae\").\n\n\n\n"}
{"id": "238136", "url": "https://cs.wikipedia.org/wiki?curid=238136", "title": "Västerås", "text": "Västerås\n\nVästerås je město ve středním Švédsku zhruba 100 km západně od Stockholmu. Město se rozkládá na březích jezera Mälaren. V současnosti (2011) zde žije zhruba 110 000 obyvatel a \"Västerås\" je tak největším městem provincie Västmanland. \"Västerås\" je jedno z nejstarších měst ve Švédsku a v celé severní Evropě, dnes je však známé především jako průmyslové město a tzv. family town, je zde 300km cyklostezek a tím se řadí k městům s nejdelším pokrytím cyklostezek ve Skandinavii. Ve městě žil do roku 2001 nositel Nobelovy ceny za literaturu za rok 2011 Tomas Tranströmer a narodil se zde jeden z nejlepších florbalových hráčů současnosti Rasmus Enström. \n\nKnihovna \"Stifts- och landsbiblioteket\" ve Västeråsu má ve svém fondu mnoho starých bohemikálních tisků.\n\n"}
{"id": "238139", "url": "https://cs.wikipedia.org/wiki?curid=238139", "title": "Cykas", "text": "Cykas\n\nCykas (\"Cycas\") je rod rostlin z čeledi cykasovité (\"Cycadaceae\"). Rod cykas obsahuje přibližně 98 druhů cykasů a dalších přibližně 8 poddruhů z Asie a Austrálie a Afriky. Jménem cykasy je nicméně označováno více než 300 druhů rostlin v širší třídě cykasy.\n\nNejznámějším cykasem je cykas japonský (\"Cycas revoluta\"), pocházející z jižního Japonska. Jako jediný z tohoto rodu je běžně dostupný i v prodejnách v ČR.\n\nJedná se o prastarou a primitivní skupinu přežívající od doby permu (asi 250 milionů let). I proto jsou, vedle kapradin a přesliček, základem pravěkých sekcí řady botanických zahrad a jsou známy jako tzv. živoucí zkameněliny, rostliny s řadou prehistorických znaků.\n\nHlavní skupina cykasů pochází z Asie, další z Austrálie a jediný druh roste na Madagaskaru a východním pobřeží Afriky (\"Cycas thouarsii\").\n\nCykasy se na první pohled se podobají podsaditějším palmám, a také rodové jméno „“ označuje v řečtině druh palmy.\n\nVětšina druhů vytváří nevětvené či větvené nadzemní kmeny, přičemž u několika druhů mohou být kmeny i podzemní takže koruna listů vyrůstá jakoby přímo ze země. Listy jsou jednoduché, velmi výjimečně zpeřené (\"Cycas multipinnata\") a uspořádány spirálovitě.\n\nNejviditelnějším rozdílem oproti většině ostatních cykasů je, že rod cykas jako takřka jediný z rodů cykasů má v lístcích středovou žílu (oproti např. zamiím či encephalartosům) a naopak postrádají druhotné žilky. Středovou žílu mají mezi cykasorosty již jen velmi vzácné tři druhy v rodech stangerie a čigua.\n\n Cykasy jsou dvoudomé rostliny, které se rozmnožují semeny, případně i oddělením kmenových výhonků.\n\nSamčí rostlina vytváří šištice.\n\nSamičí rostlina vytváří semena na megasporofylech ve dvou možných uspořádáních, podle kterého se také druhy v této čeledi rozdělují na dvě podskupiny:\n\n\nOpylování je v přírodě vázáno na specifický druh hmyzu, v zajetí je možné umělé opylování.\n\nPěstování běžně dostupných cykasů je jednoduché. Rostliny v našich domácích podmínkách vytvářejí obvykle jednou za rok vrh listů, které se odvíjejí ze středu podobně jako listy kapradin. Vzhledem k hlubokému a mohutnému hlavnímu kořenu jsou doporučovány vysoké květináče, které nemusí být příliš široké, musí ovšem zůstat prostor pro vystoupení korálovitých kořenů na povrch.\n\nAbsolutní podmínkou pro pěstování cykasů je prodyšná půda, kterou voda proteče, zůstane vlhká, ale nikoliv zbytečně dlouho mokrá. Škodí jim přílišné vlhko a zcela zásadně nesnášejí mokro a chlad současně. Hlavní příčinou jejich úmrtí je proto uhnití kořene ve vlhkém prostředí, které ne vždy lze zpočátku poznat na samotné rostlině. Hlínu je tedy třeba namíchat s kaménky či jiným hrubým materiálem jako je pemza či perlit. V případě, že nemáte zkušenosti s cykasy, lze nouzově využít prodyšné směsi pro palmy nebo pro kaktusy, detailní popis substrátů ovšem najdete na některých specializovaných stránkách viz odkazy pod tímto textem.\n\nPro další růst jsou nicméně nutné další faktory - teplo a světlo - bez nich je obtížné dosáhnout vyrašení nových listů, typický problém v našich podmínkách. Na jaře se tedy doporučuje rostliny umístit na teplá a světlá místa. To by mělo být dobrým popudem pro zahájení růstu. Teplo musí být zajištěno i v noci, což v ČR může být problémem obzvláště venku. Není třeba příliš hnojit.\n\nCykasy držené v teple ale polostínu vytvářejí protáhlé nepěkné listy (podstatně delší než listy původní), které se po vyzrátí a zatvrdnutí již nikdy nezmění a je možné je tedy odstřihnout. V případě zahájeného rašení nového vrhu listů je proto potřeba rostlinu okamžitě umístit alespoň dočasně na preferované velmi teplé a velmi světlé místo do doby než mladé měkké listy zatvrdnou, poté ji můžete vrátit zpět. Pokud je toto místo u okna s jedním směrem světla, je vhodné rostlinu otáčet, aby se vytvořily pravidelné listy. Bez tepla ovšem rostlina nemusí na jaře nasadit. Byla by škoda, kdyby vrh listů vyšel nazmar, protože na další budete čekat opět rok. Podrobnější informace o pěstování lze nalézt u popisu každého druhu, např. u nejznámějšího druhu cykas japonský (c. revoluta).\n\nCykasy jsou považovány za živoucí fosílie. Rod cykas je spřízněn s dalšími čeleděmi cykasů, fylogenetické studie nicméně ukázaly, že čeleď \"Cycadaceae\" je nejstarší ze všech dalších skupin současných cykasů. To dokazuje i jejich primitivnější uspořádání samičích megasporofylů (volné plodolisty u čeledi cykasovité oproti šišticím u ostatních čeledí).\n\nV současnosti největším, nejstarším a na nejvyšší cenu oceněným cykasem z rodu \"Cycas\" v České republice je pravděpodobně 200 let starý cykas indický (Cycas circinalis), který vlastní Botanická zahrada Univerzity Karlovy v Praze (Na Slupi). Tamní vzrostlé stromy byly znaleckým posudkem ohodnoceny každý na 1 000 000 Kč. Jedná se tedy o pravděpodobně nejdražší známé rostliny v Česku. Tyto cykasy jsou zasazeny ve volné zemi a jsou tedy prakticky nepřesaditelné, což ovlivnilo i nedávnou rekonstrukci skleníků, které musely být obestavěny kolem nich.\n\nJe uznáváno celkem 98 druhů cykasů:\n\n"}
{"id": "238143", "url": "https://cs.wikipedia.org/wiki?curid=238143", "title": "Ybbstalské Alpy", "text": "Ybbstalské Alpy\n\nYbbstalské Alpy jsou rozsáhlé a na první pohled nepřehledné, vápencové pohoří ležící na jih od řeky Dunaj na území spolkových zemí Horní Rakousko, Dolní Rakousko a Štýrsko v Rakousku. Nesou jméno podle místní významné řeky Ybbs.\n\nPohoří je tvořeno především vápencem, který má na svědomí výskyt četných krasových jevů – soutěsky, jeskyně a propasti. Sever území je tvořen částečně z flyše (jíly, slín a pískovec).\n\nV Ybbstalských Alpách leží přírodní park \"Ötscher-Tormäuer\" s krápníkovou jeskyní. Na severu pohoří se nacházejí chráněné přírodní oblasti \"Wildalpener Salzatal\" a přírodní park \"Eisenwürzen\". Blízko vrcholu Grosser Ötscher leží jeskyně Ötscherhohlen.\n\nCelé Ybbstalské Alpy zaujímají plochu 1 750 km². Masiv dělíme do několika velmi si podobných horských skupin. Plošně největší skupinou je Eisenwürzen, ovládající sever území. Charakter této části hor je více lesnatý, jen s občasnými travnatými vrcholy. Nejvyšším vrcholem je Hochdreizipf. Na tento celek navazuje dále na východě horská skupina Göstlinger Alpen, jakési srdce samotných Ybbstalských Alp. Zde leží skalnaté vrcholy Dürrenstein a Hochkar, které jsou známé především lyžařům svými menšími, avšak výborně vybavenými zimními středisky. Jedním z nejatraktivnějších celků je skupina Tormäuer s osamělým skalním obrem Grosser Ötscher a divokými soutěskami Ötschergraben. Nejvyšší vrchol Ybbstalských Alp – Hochstadl leží v horském masivu Kräuterin na jihu území, který tvoří dlouhý a strmý vápencový hřeben. Mimo tyto hlavní horské skupiny najdeme na území Ybbstalských Alp ještě několik menších masivů – Gamsstein, Königsberg a další.\nJe rozsáhlým územím (90 km) původní nedotčené přírody Ybbstalských Alp. Nalézají se zde skalnaté strmé štíty, divoké řeky, vodopády, vápencové jeskyně, hluboké rokliny a zástupci středohorské fauny jako je kamzík, tetřev, vydra, orel apod. Leží zde také místní letovisko Lackenhof (pouze 290 obyvatel, ale 1100 lůžek pro turisty).\n\n\nPohoří se vyznačuje po celý rok vysokými srážkami. Celkem asi 150 dnů v roce je zde deštivo či sněží. Podzim bývá hodně slunečný a v zimě obvykle napadá velké množství sněhové pokrývky. Denní teplotní výkyvy zde nejsou tak velké.\n\n\n"}
{"id": "238154", "url": "https://cs.wikipedia.org/wiki?curid=238154", "title": "Ženijní skupinové velitelství III Králíky", "text": "Ženijní skupinové velitelství III Králíky\n\nŽSV Králíky je linie československého opevnění, stavěného v letech 1933–1938. Tato linie se skládala z úseku začínající severně od Červeného Potoka, dále pokračuje jižně a pomalu se stáčí k západu, prochází mezi Prostřední Lipkou a Králíky, kde se také nachází první ze tří dělostřeleckých tvrzí Hůrka. Dále linie míří k Dolním Boříkovicím a stoupá na 845 metrů vysoký vrch Bouda, kde se také nachází stejnojmenná tvrz Bouda, poté východně míří na vrch Vysoký kámen a klesá Mladkovu a u Petroviček vystupuje na 765 metrů vysoký Adam s tvrzí Adam. Linie dále míří severovýchodně kolem Českých Petrovic a končí několik kilometrů severně od Klášterce nad Orlicí. V této oblasti mělo být postaveno 58 objektů těžkého opevnění, z čehož bylo realizováno 56 objektů. ŽSV Králíky byly nejvíce dokončeny úseky československého opevnění.\n\n"}
{"id": "238159", "url": "https://cs.wikipedia.org/wiki?curid=238159", "title": "SCART", "text": "SCART\n\nSCART (zkratka z francouzského \"Syndicat des Constructeurs d'Appareils Radiorécepteurs et Téléviseurs\") je 21 pólový konektor pro připojení audio/video zařízení (videa a televize), používaný zejména v Evropě. Největší obliby dosahoval v 90. letech 20. století, s přechodem na technologii HDTV se od něj upouští. SCART kabel je stíněn (pól 21) a umožňuje přenášet více druhů signálu RGB, S-Video a kompozitní video. Nástupcem tohoto rozhraní se stalo HDMI.\n\n\nD²B (\"Digital Data Bus\") je IEC standard pro sériovou komunikační sběrnici. To je sběrnice více řídících zařízení pro komunikaci domácích zařízení, byla vytvořena Philipsem v roce 1970.\n\nŘada výrobců dodává SCART kabely pouze v tzv. minimálním propojení, kdy je přenášen pouze video a audio signál\n\n\n\n\nobrazový signál S-video zavést pomocí tohoto zapojení minimálního propojení kabelu.\n"}
{"id": "238162", "url": "https://cs.wikipedia.org/wiki?curid=238162", "title": "Kristýna Luisa Öttingenská", "text": "Kristýna Luisa Öttingenská\n\nKristýna Luisa Öttingenská (20./21. března 1671, Oettingen in Bayern – 3./12. září 1747, Blankenburg) byla provdaná brunšvicko-wolfenbüttelská vévodkyně a babička české a uherské královny Marie Terezie.\n\nKdyž se Kristýna narodila, byla už šestým dítětem hraběte Albrechta Arnošta I. a jeho manželky Kristýny Frederiky Württemberské. Matka zemřela 9. listopadu 1674 a otec se 30. dubna 1682 oženil s její sestrou Eberhardinou Kateřinou, která zemřela krátce po porodu svého prvního dítěte, chlapečka Albrechta Arnošta († 1684), v roce 1683.\nZ pěti Kristýniných sourozenců se dospělosti dožil bratr Albrecht Arnošt II. (1669–1731), a sestry Eberhardina Sofie (1666–1700) a Henrietta Dorota (1672–1728).\n\n22. dubna 1690 se provdala za brunšvicko-wolfenbüttelského vévodu Ludvíka Rudolfa (1671–1735), s nímž měla čtyři děti:\n\n"}
{"id": "238164", "url": "https://cs.wikipedia.org/wiki?curid=238164", "title": "Robesonův průliv", "text": "Robesonův průliv\n\nRobesonův průliv, anglicky Robeson Channel, je průliv mezi Grónskem a Ellesmerovým ostrovem. Robesonův průliv je 80 km dlouhý a 18 až 29 km široký.\n\nJe nejsevernější částí Naresova průlivu (Nares Strait), spojuje Hallův bazén (Hall Basin) na jihu s Lincolnovým mořem (Lincoln Sea) na severu. \n\nNedaleko průlivu leží Alert, nejsevernější trvale obývané sídlo světa. Přes Robesonův průliv vede kanadsko-dánská hranice. \n"}
{"id": "238170", "url": "https://cs.wikipedia.org/wiki?curid=238170", "title": "Stanislav Vydra", "text": "Stanislav Vydra\n\nStanislav Vydra (13. listopadu 1741, Hradec Králové – 3. prosince 1804, Praha) byl katolický kněz, český vysokoškolský profesor, matematik a národní buditel. Patří mezi nejvýznamnější postavy první vlny národního obrození v českých zemích.\n\nV roce 1757 vstoupil do jezuitského řádu. V letech 1762–1764 studoval filozofii a matematiku na pražské univerzitě.\n\nOd roku 1765 učil v Jičíně. V letech 1771 až 1772 farářem ve Vilémově. Roku 1772 byl jmenován profesorem matematiky na pražské univerzitě, v letech 1789 až 1799 byl děkanem filozofické fakulty a od roku 1800 rektorem univerzity.\n\nRoku 1803 oslepl a rok na to zemřel. Pohřben je v Praze na Olšanských hřbitovech.\n\n\n\n"}
{"id": "238171", "url": "https://cs.wikipedia.org/wiki?curid=238171", "title": "Rambo: První krev", "text": "Rambo: První krev\n\nRambo (\" \") je americký akční film, který roce 1982 natočil režisér Ted Kotcheff. Námětem byla kniha spisovatele Davida Morrela \"Rambo\", anglicky \"First blood\", ve filmu je ovšem zachována pouze dějová linie, například zemře více policistů. Závěr filmu je zcela odlišný od knižní předlohy.\n\nVeterán z Vietnamu John Rambo se potlouká po Americe a hledá svoje přátele z války. Avšak zjišťuje, že všichni již umřeli. Až v jednom z klidných městeček ho místní šerif Teasle vyveze za město jako nějakého vandráka. Když se John opětovně vrací do města, je šerifem převezen na policejní stanici, kde se k němu chovají tvrdším způsobem. To mu připomíná mučení, které prožil ve Vietnamu. Což v něm vyvolává instinkt, který ho nutí, aby přežil a tak utíká ze stanice a po honičce městem se policistům ztrácí v lese za městem. Ramba nejprve pronásleduje pouze šerif, který poté volá posily. Jeden z občanů města přivádí na žádost psy a současně vzlétá vrtulník s jedním ze šerifových zástupců. Rambo utíká a dorazí ke skále, ze které začíná slézat. Přiletí vrtulník se šerifovým zástupcem, který po Rambovi začne střílet z pušky, ale vzhledem ke vzdušným vírům a neschopnosti pilota udržet vrtulník v klidu není Rambo zasažen. Poté, co se pilotovi podaří vrtulník ustálit, se Rambo vrhá ze skály, ale dopadá do korun stromů, které utlumí jeho pád, odnese to tržnou ranou na nadloktí. Rambo poté hodí kámen, vrtulník sebou škubne, policista vypadne a umírá. Rambo si bere pušku a vysílačku a utíká. Později na všechny policisty nastraží pasti (punji), nikdo však neumírá. Věc spadne do kompetence státní policie, která si volá na pomoc národní gardu. Na mobilní velitelství přilétá plukovník Trautman, Rambův bývalý velitel z Vietnamu, který s Rambem komunikuje vysílačkou. Kvůli tomu je Rambo policisty zaměřen a ráno se národní garda vydává k opuštěnému dolu, kde se skrývá. Po střelbě na příslušníky národní gardy nechá velitel této do dolu vystřelit z raketometu, čímž je Rambo v dole pohřben. Ačkoli je šerifem považován za mrtvého, Rambo z dolu utíká, ukradne národní gardě nákladní auto s nákladem M60. Poté pomocí auta vyhodí do vzduchu benzinovou stanici ve městě. Rambo vyzbrojen M60 chodí po městě a chce se dostat k šerifovi. Mezitím ničí trafostanice a způsobuje výpadky proudu. Poté se vloupá do obchodu se zbraněmi a střelivem a pomocí střelného prachu ho vyhodí do vzduchu. Nakonec se dostává k policejní stanici, šerif je postřelen, ale plukovník Trautman Rambovi zabrání v jeho zabití. Rambo se po obklíčení vzdává a odchází s plukovníkem Trautmanem.\n\n\nV srpnu 2013 se objevila informace o možném seriálovém zpracování příběhu Ramba. Zda skutečně dojde k realizaci, zatím není jasné.\n"}
{"id": "238172", "url": "https://cs.wikipedia.org/wiki?curid=238172", "title": "Edmondsonova jízdenka", "text": "Edmondsonova jízdenka\n\nEdmondsonova jízdenka vznikla jako základní prvek systému umožňujícího snadné prokázání zaplacení jízdného a zároveň i snadnou kontrolu tržeb. Jízdenku představuje číslovaná kartička z tvrdého kartónu o rozměrech 57,0 × 30,5 × 0,8 mm, potištěná zpravidla jednostranně, ale někdy oboustranně. Tento systém poprvé zavedl roku 1840 na tehdy nově zprovozněné železnici Manchester–Leeds společnosti Manchester and Leeds Railway Thomas Edmondson, původně nábytkář, tou dobou však již přednosta stanice na železnici Newcastle upon Tyne–Carlisle v Anglii. Formát jízdenek se rychle rozšířil po železnicích v celé Evropě, ale i mimo ni, například v Africe a Jižní Americe. Ojediněle se podobné lístky používaly k jiným účelům.\n\nJízdenky se skladují v ternionu (v doslovném překladu \"trojici\"), což je zásobník v podobě rozevíratelné a uzamykatelné skříně s přihrádkami pro sloupečky jízdenek. Sloupečky jízdenek jsou v něm uloženy tak, že spodní poněkud vyčuhuje, aby ji bylo snadné uchopit a aby bylo vidět její číslo, zároveň je viditelné číslo horní jízdenky, což umožňuje snadnou kontrolu. Na hranách jízdenek byly šikmé červené pruhy, které pokladníkovi umožnily pohledem ověřit, že jízdenky ve sloupci tvoří souvislou číselnou řadu.\n\nPři vydání se jízdenka označí v kompostéru, který vytlačí na rub jízdenky aktuální datum.\n\nSe zaváděním výpočetní techniky i do oblasti vydávání jízdních dokladů Edmondsonovy jízdenky mizí; je možné se s nimi setkat při různých zvláštních jízdách, u muzejních společností a v podobných případech.\n\nJízdenky byly číslovány, v provozu Československých státních drah a později u Českých drah pěticifernými čísly uváděnými většinou v horní i dolní části jízdenky, přičemž každá varianta jízdenky (tzv. relace) byla číslována zvlášť. Původně se používala čtyřciferná čísla, na území pozdějšího Československa byla kolem roku 1914 nahrazena na jízdenkách z centrálních výroben pěticifernými, použití čtyřciferných čísel se až do počátku 21. století dochovalo například v Rumunsku.\n\nJízdenky ČSD a ČD dále obsahovaly tyto údaje: \n\nNěkteré druhy jízdenek měly oddělitelnou dolní třetinu, na které byly ve stručnější podobě uvedeny základní údaje. Pokud pokladna neměla k dispozici poloviční (dětské) jízdenky pro dané pásmo, používala plnocenné jízdenky, u kterých odstřihla dolní třetinu. Ve Velké Británii a zpočátku i na českých železnicích se oddělovalo šikmým střihem, později rovným střihem.\n\nV Československu tiskly jízdenky dvě tiskárny: ve Vrútkách na Slovensku a v Čechách v Praze v Husitské ulici. Tisk v Praze započal v roce 1898. V Praze se v době největšího rozmachu tisklo denně kolem 50 tisíc jízdenek. V době socialismu patřily obě tiskárny pod Nakladatelství dopravy a spojů (NADAS), které se po privatizaci transformovalo v NADAS AFGH s. r. o. V roce 1999 byl tisk jízdenek v Praze ukončen, protože České dráhy je plně nahradily jízdenkami tištěnými z počítačových terminálů. Oficiálně bylo používání kartonových jízdenek u Českých drah ukončeno 9. června 2001 se změnou grafikonu.\n\nJindřichohradecké místní dráhy a. s. (vlastněné 9 tuzemskými fyzickými osobami) v letech 1997–1998 privatizovaly dvě tratě Českých drah a nechaly si v tiskárně NADAS AFGH s. r. o. vytisknout zásobu jízdenek. Po zastavení jejich tisku odkoupily z NADASu koncem roku 1999 stroje na tisk Edmondsonových jízdenek a samy si na nich v Kamenici nad Lipou tisknou jízdenky. Od 1. ledna 2004 některé relace jízdenek vydávaných JHMD platí i ve vlacích Českých drah.\n\nTiskárna Jindřichohradeckých místních drah byla zprovozněna roku 2000 v přízemním domku vedle hlavní nádražní budovy v Kamenici nad Lipou. Se spuštěním tiskárny a opravami strojů pomáhali, a tři nové zaměstnance během roku zaučili, důchodci – bývalí celoživotní zaměstnanci tiskárny NADASu. \nK odkoupenému vybavení tiskárny v Kamenici nad Lipou patří: \n\nHnědý lepenkový papír, na kterém se tiskla většina jízdenek v NADASu, dodávala tiskárna ze Západního Německa. Československo ho dováželo až do roku 1987, kdy se tento import povedlo nahradit papírem československé výroby . JHMD odebírají šedou lepenku o plošné hmotnosti 650 g/m z českého velkoobchodu. Jiné barevné odstíny nebo pruhy se provádějí sítotiskem u externího dodavatele.\n\nNecelá třetina z produkce tiskárny JHMD, t. j. asi 100 000 kusů (ročně?) je pro vlastní potřebu této železniční společnosti. Jízdenky si však objednávají také České dráhy pro nostalgické jízdy a některé zahraniční muzeální železnice. Dále jsou na tento formát tištěny různé vstupenky, losy do tombol, vizitky, pozvánky atd. Kapacita tiskárny není využita a tiskárna nemá stálé zaměstnance, ale příležitostně do ní chodí tisknout zaměstnanci, kteří se běžně věnují jiné činnosti. Tiskárna je i regionální atrakcí a ročně je zde provázeno několik skupin se zájmem o exkurzi.\n\nNa mnoha nádražích se používaly tiskací stroje (tzv. rychlotiskače), které kartónové jízdenky přímo tiskly. Na potištěném válci pokladník našel požadovaný vzor, tím se nastavila matrice a po vložení správné barevné varianty dosud nepotištěného kartónku (tzv. přířezu) stroj jízdenku vytiskl. U ČSD se postupně používalo několik typů těchto strojů, například italské stroje SASIB (v 70. letech), nejnověji na tiskacích strojích AEG z Kasselu (80. léta, k jejich obsluze byla vydána služební rukověť SR-30 \"Popis, obsluha a údržba strojů pro tisk jízdenek fy AEG\", účinná od 1. února 1977).\n\nJízdenky byly číslovány čtyřcifernými čísly, přičemž číselná řada byla společná pro všechny typy jízdenek tištěné na jednom stroji.\n\nPoužívaly se před nasazením počítačových terminálů zejména v největších a nejfrekventovanějších stanicích. Počítačově se pak jízdenky již tiskly na papír běžné gramáže, a to postupně v systémech JIPES, AVOS a UNIPOK.\n\nBritské dráhy soustředily výrobu jízdenek do města Crewe. Na tiskových strojích Waterloo vyrobených před rokem 1900 se ročně vyrábělo kolem 320 miliónů Edmondsonových jízdenek. Poslední jízdenky byly vytištěny v roce 1988 a British Rail skončily jejich používání v únoru 1990. Z běžných železnic již vymizely.\n\nŽelezniční společnost Severn Valley railway tiskne jízdenky pro vlastní potřebu i pro další muzejní železnice.\n\n\n"}
{"id": "238173", "url": "https://cs.wikipedia.org/wiki?curid=238173", "title": "Jiří Langer", "text": "Jiří Langer\n\nJiří Mordechaj Ze'ev Langer (hebrejsky מרדכי גיאורגו לאנגר)\n(7. dubna 1894, Královské Vinohrady – 12. března 1943, Tel Aviv) byl židovský básník, publicista a překladatel narozený v Praze. Pocházel z obchodnické rodiny, byl mladším bratrem spisovatele a dramatika Františka Langera.\n\nJiří Langer vyrůstal v prostředí zaměřeném na finanční přežití, domácnost byla zásluhou starších bratrů Františka a Josefa sice prodchnuta uměleckou, nikoli však láskyplně náboženskou atmosférou. Bratr František Langer v předmluvě sugestivně popisuje proces zvlažňování přístupu k víře u českých židů, kterak ještě jejich děd žijící na vesnici neholil se břitvou, ráno si vázal obřadní řemínky, hebrejským modlitbám rozuměl, na bohoslužby se scházel se židy z celého okolí a babička vařila přísnou košer stravu a zachovávala všecky rituální zvyklosti. Pak se jejich potomci začali stěhovat do měst a nové okolí, jiný způsob života, denní životní shon a vůbec jen světské starosti a myšlenky, které na ně doléhaly, náboženskému cítění nepřidaly nic a leckterému staré zvyklosti činily obtížnými. Františkův a Jiřího otec již modlitbám nerozuměl, modlitební řemínky postupně používal stále řidčeji, košer strava se udržela dlouho hlavně díky katolické hospodyni a v obchodě bylo otevřeno i v sobotu.\n\nJiří se nejdříve počal zajímat o mystiku skrze básníka Otokara Březinu a spolu se svým přítelem Alfredem Fuchsem, který překládal do němčiny mj. právě Březinu, blíže studovat židovskou mystiku. (Alfred Fuchs se později přeorientoval na křesťanství a nechal se i pokřtít.)\n\nA pak se Jiří zcela ponořil do náboženství, naučil se hebrejsky a sedával nad hebrejskými folianty, zejména talmudu, dodržoval mnohé tradiční příkazy a zvyklosti, dle bratra Františka až do všelijakých formalit a detailů, snad už archaických a jen symbolického významu.\n\nLéto 1913 se stalo v dalším jeho vývoji klíčové, když s nejnutnějším prádlem, několika knihami a s modlitebními řemínky a odjel do východní Haliče, města Belzu (dnes Ukrajina), což byla jeho první cesta k chasidům.\n\n„Neschůdná je cesta do říše chasidů. Cestovatel prodírající se houštinami pralesů, nezkušený a nedostatečně vyzbrojený, není větším odvážlivcem než ten, kdo se odhodlá vniknout do světa chasidského, nevzhledného, ba odpuzujícího svým podivínstvím. (…) Devatenáctiletý hoch, vychovaný jako všechna tehdejší mládež v dohasínajících tradicích své generace předválečné, opouští v roce 1913 Prahu, puzen tajemnou touhou, kterou ještě ani teď, po odstupu tolika let si nedovede vysvětlit, a odjíždí jednoho letního dne na Východ, do ciziny“, popisoval onen moment sám Jiří Langer.\n\nK životu v komunitě belzských chasidů napsal Jiří Langer například toto: „Kniha je tu ve velké úctě. Je přímo zbožňována. Nikdo například neusedne na lavici, na jejímž druhém konci leží nějaká kniha. Byla by to pro knihu potupa. (…) Když jsou knihy už docela rozedrané a nečitelné, odváží je kostelník na hřbitov a tam je zahrabe. Ani nejmenší útržek papíru, který je potištěn hebrejským písmem, nesmí se válet na zemi, nesmí být pošlapán, musí být pohřben. Neboť každičké hebrejské písmenko je jménem Božím.“ Či: „Chasidové jsou ke mně den ode dne vlídnější. Dostávám všemožná přilepšení. Lepší chléb, mléko. Ale zesláblý žaludek všechna ta přilepšení rozhodně odmítá. Také hmyz je čím dál tím ukrutnější. Nemá se mnou trochu slitování. Myši hlodají na mých šatech. Spím na zemi na hromádce staré slámy.“ Taktéž se dozvídáme, že Langrův rabín uměl celý talmud nazpaměť, všech 12 svazků o 5000 stranách.\n\nTo vše a mnoho dalšího v jeho knize Devět bran svědčí o náročném prostředí – jak intelektuálně, tak fyzicky. Není divu, že jeho první návštěva trvala jen 3 měsíce, ale přesto již počal býti asimilovaný a jeho vzhled, zvyky a chování vyvolávalo doma údiv.\n\nFrantišek Langer, se svými zájmy a postoji k náboženství protikladnými k bratru popisuje návrat takto: „Otec mi oznamoval skoro zděšeně, že se Jiří vrátil. Zděšení jsem pochopil, když jsem bratra uviděl. Stál proti mně v odřeném svrchníku střiženém jako kaftan, sahajícím od brady až k podlaze a na hlavě měl okrouhlý široký klobouk z černého plyše, vražený hluboko do týlu. Stál shrbeně, celé tváře i bradu měl zarostlé, nazrzlý vousem a před ušima mu visely až na ramena do vývrtky nakroucené vlasy a pejzy. Co zbývalo z obličeje byla bílá, nezdravá pleť a oči, chvíli unavené, chvíli horečnaté. Bratr neujel z Belzu domů, do civilizace, bratr si přivezl Belz s sebou… (…)\nRozumí se, že nám všem doma byl tento náboženský či jaký exhibicionismus velmi trapný. Celá rodina, jako celá tehdejší židovská společnost, se naprosto asimilovala ke všem vnějším znakům a zvyklostem svého okolí – neusvědčoval zjev Jiřího teď všecky z přetvářky a z pokrytectví? Nevím, jak si to naši sousedé vykládali, asi si nejspíš soucitně zaklepali na čelo. Jenže myslím, že otcem a jeho vrstevníky bratrovo zakuklení zatřáslo ještě jinak. Porušilo pocit bezpečnosti a stálosti, snad vyvolalo vzpomínky na již pozapomenutá vyprávění o době a o stísněnosti ghetta, o životě bez práv a bez svobody, o stavu plném pokořování a ústrků. Tady mezi námi obcházelo strašidlo minulosti, někdo, kdo vstal z mrtvých a byl výstrahou. Dovedu si představit všecky takové pocity. O čtvrt století později je prožívaly miliony židů, když začali svou cestu do plynových komor se žlutou hvězdou našitou na kabátě.“\n\nJeho návrat do komuny způsobilo zjevení belzského světce u něj doma, kterak sedí ve své belzské jizbě, usmívaje se povzneseným úsměvem božské moudrosti. První světová válka však způsobila, že se museli z Polska přesídlit do Maďarska a záhy byl Jiří Langer opět v Čechách, když byl v doprovodné družině jejich nemocného rabína. V tomto období ho také zastihnul povolávací rozkaz a byl nucen narukovat. Vstával hodinu před kasárenským budíčkem, aby se mohl řádně pomodlit a jedl jen chléb a cibuli. Jelikož v sobotu nesmí žádný žid nic nosit, odmítal držet zbraň či vykonávat jakoukoliv práci – což ho přivedlo do vězení, z kterého jej dostal bratr, když ho prohlásil za duševně chorého.\n\nBratr František se s Jiřím znovu shledal dva roky po skončení první světové války; ten byl již vzhledu evropského, nenosil klobouk stále na hlavě a po pejzech už nebylo ani stopy. A dokonce, ač by dle chasidských zásad neměl, studoval nyní knihy tištěné nehebrejským písmem, české i německé. Stále se držel svého náboženského cítění a dodržoval všechny zvyky, včetně těch převzatých od chasidů a jedl jen košer stravu doma či v chasidské jídelně připravenou.\n\nV této době také vydal knihu Die Erotik der Kabbala, pod vlivem Sigmunda Freuda kombinoval židovskou mystiku s psychoanalýzou; zejména hledal spojitost s erotickou symbolikou. Jeho přímočarost a nekritičnost vůči Freudovým tezím však způsobily, že toto dílo příliš hodnotné není.\n\nMezi válkami učil na pražské židovské škole, byl úředníkem Ústředního svazu sionistického a Židovského národního fondu. V tomto období se zrodilo jeho celoživotní přátelství s Maxem Brodem.\n\nPsal také básně v hebrejštině, tehdy prý snad jediný hebrejský píšící básník západní Evropy. Vedle hebrejštiny a hlavních evropských jazyků ovládal i jidiš, aramejštinu a arabštinu. V roce 1929 debutoval se sbírkou \"Pijutim ve-širej jedidut\" (Básně a písně přátelství). Druhá sbírka \"Me'at cori\" (Kapka balzámu) byla vydána až posmrtně v r. 1943 v Tel Avivu. Základním poselstvím jeho poezie, dle Miriam Drorové, je: „Člověk i vesmír jsou v moci sil, jež nemohou ovlivnit. Člověk své činy v hlubším smyslu vůbec neřídí a jedná jako ve snu, z kterého se nemůže probudit, třebaže se o to pokoušejí proroci, mystici, básníci a filozofové. Lidským údělem je žít na kraji propasti a s tímto údělem zůstává člověk zcela sám.“\n\nLanger se i nadále pomalu zbavoval různých bigotních zvyklostí, a přece zůstával věřícím židem; koupel již nepokládal za pouze rituální obřad, k ženám byl dvorný, chodil do různých košer jídelen, na koncerty, do divadla, zkrátka žil.\nJeho nejvýznamnějším dílem je kniha Devět bran, sbírka chasidských legend. Jiří dal svému bratru rukopis ke stylizaci, ale František nakonec neupravil ani čárku:\n„Pustil jsem se do čtení a na stylizaci jsem zprvu vůbec nemohl ani myslit. Prostě mne chytily děje, příběhy, líčení, vyprávění, nechal jsem se unášet jejich fantaskností, exotičností a vůbec celou jejich originalitou, a četl jsem a četl. (…) Legendy vypravovaly o světcích, zázračných rabínech, kteří takové divy dokáží. Jenže tihle světci jsou s Hospodinem skoro v intimních stycích, dovolí si být k němu bezmála drzí, takže nakonec nějaký ten boží zázrak vypadá jako sousedská výpomoc. Vypravují o chasidských lidičkách, o zvláštních dětech božích, kteří pro svou nesmírnou zbožnost mají vzácnou privilej, že si směji prostřednictví svých světců vyžádat od přízně nebeské všecko, co potřebují k životu. Avšak jejich život je tak skromňoučký, a prosby jsou podle něho, takže ty vyprošené maličkosti by se mohly pořídit i bez zázraku, jak je to všechno krásně lidské a pozemské.“\n\nKniha vyšla až roku 1937, do začátku války a po ní na dlouho byl k dispozici jen originální náklad, ale zasloužených dalších vydání a překladů se dílo dočkalo.\n\nNa podzimu 1939 se Jiří odhodlal k emigraci a zamířil na Slovensko; chtěl totiž se po Dunaji dostat, spolu s dalšími židy, do Cařihradu a odtud pak až do tehdejší Palestiny, bylo jich na pět tisíc.\n\nLodě byly ovšem pod různými záminkami nacisty zdržovány, až je zastihly v přístavu Sulina kruté mrazy – řeka hluboko zamrzla a lodě s ní. Lidé byli uvězněni v mínus 30 stupních Celsia a s nedostatkem jídla, takže je logické, že se rozšířily rozličné choroby. Toto trvalo až do února roku 1940, kdy za pomoci českých krajanů usedlých v Rumunsku a zákroku velvyslance u britské vlády, byli zachráněni a převezeni do Istanbulu. Jiří to odnesl obzvláště, protože svá zavazadla naplnil především svými nejmilejšími knihami – 200 si jich vezl a vedle zápalu plic měl i zánět ledvin. Nefritida brzy došla do vleklého stavu a proměnila se ve smrtelnou nefrózu.\n\nJiří nakonec dosáhl toužebného břehu a spočinul v Palestině, hodně svého tam prožitého či spíše dožitého času však strávil v nemocnicích. Přesto nepřestával pracovat a začal překládat své chasidské legendy do hebrejštiny a také začal uvažovat o pokračování.\n\n„Pro sebe, aby přinesl trochu jasu do svých smutných myšlenek, psal opět hebrejskou poezii a otiskoval své básně v časopisech. Byly mezi nimi i básně o Praze, o Staronové synagóze. Jeho verše měly živou a srdečnou odezvu“, vzpomíná František Langer na to, co se dozvěděl z jeho dopisů.\n\nAč ve svých listech líčil utrpení, objevoval se v nich zákmit humoru plné statečnosti, zvláště když si zadoufal, že se uzdraví nebo že se aspoň dočká návratu do Čech a setkání s bratrem a jeho dětmi. On žil v naději, ale bratr, jako lékař, věděl své o jeho takřka neexistující budoucnosti.\n\nNepsal mnoho o lidech, ale měli ho rádi; v nemocnici ho zanášeli květinami. Jeho nejlepší přítelem byl Max Brod s manželkou – často společně vzpomínali na Čechy a Prahu.\n„Jiří zemřel 12. března 1943. Když umíral, ale ještě byl při plném vědomí, Brod mu přinesl korekturu knížky, do které bratr sebral své hebrejské básně, psané v Palestině. Je to knížečka na prostém papíře a prostě tištěná. Ale jméno, které jí dal, ukazovalo, jak velikou útěchou a lékem jeho ranám byla trocha poezie, kterou všemu navzdory v životě nalézá. Knihu pojmenoval Meat cori, což znamená Troška balšámu“, popisuje poslední chvíle bratr František.\n\nA poslední řádky svého pojednání věnuje smutnému osudu chasidů a jejich komun, kterým Jiří Moredechaj \"Zeev ben Rikel mi-Prag\" Langer bude pomníkem, protože přes ně se přehnalo tolik válečných vln jako nikde jinde ve světě – „Všecky ty drobné obce, každá jako samostatné království, v kterých ve jménu božím vládli rabi-světci, všecky ty slavné modlitebny a univerzity v chatrných a přikrčených chalupách, to všecko se proměnilo ve zříceniny nebo spáleniště. Všichni ti chudí, pokorní a šťastní lidičky boží, nejvíc bezbranní ze všech bezbranných, nejmírumilovnější národ na světě, ti všichni zahynuli válkou.“\n\nPohřben je na hřbitově Nachalat Jicchak v Giv'atajim.\n\n\n\n"}
{"id": "238174", "url": "https://cs.wikipedia.org/wiki?curid=238174", "title": "Josefův Důl (přehrada)", "text": "Josefův Důl (přehrada)\n\nJosefův Důl je přehrada, která se nachází na katastru stejnojmenné obce v Jizerských horách v severních Čechách a byla vystavěna v letech 1976–1980. Toto rozlehlé vodní dílo se řadí k nejmladším přehradám, které kdy byly u nás vybudovány. Přehradní jezero má rozlohu 1,38 km². Průměrná hloubka je 10 m. Má celkový objem 22,628 milionu m³. Výstavba nádrže byla velice nákladná, vyžádala si finanční prostředky ve výši 344 mil. Kčs.\n\nOd roku 1982 působil na přehradě ve funkci hrázného Pavel Ševčík, kterého v roce 2015 vystřídal jeho syn Petr.\n\nPřehradní jezero na říčním kilometru 30,2 řeky Kamenice (povodí Jizery) bylo naplněno v letech 1976–82.\n\nMezi větší přítoky patří například: Kamenice, Hluboký potok, Blatný potok, Červený potok. Vodu z přehrady odvádí Kamenice.\n\nHlavním účelem přehrady je akumulace vody pro účely výroby pitné vody. Proto se v okolí přehrady nenachází žádná sídla ani rekreační oblasti a je zde vyhlášeno pásmo hygienické ochrany vodního zdroje 1. a 2. stupně. Voda z přehrady je podzemní štolou přiváděna do úpravny vody Bedřichov. Pitnou vodou je zásobováno Liberecko a Jablonecko.\n\nSoučástí přehrady je vodní elektrárna.\n\n"}
{"id": "238178", "url": "https://cs.wikipedia.org/wiki?curid=238178", "title": "Polní opevnění", "text": "Polní opevnění\n\nPolní opevnění je termín pro příležitostné či dočasné opevňování nějakého určitého prostoru s využitím většinou přírodní materiálů (zemina, dřevo, kámen apod.). Polní opevnění se provádí až v očekávané situaci nebo v průběhu. Budují se převážně k podpoře činnosti polního vojska.\n\n\n"}
{"id": "238179", "url": "https://cs.wikipedia.org/wiki?curid=238179", "title": "Days of Open Hand", "text": "Days of Open Hand\n\nDays of Open Hand je třetí řadové album americké písničkářky Suzanne Vega. Získalo cenu Grammy za nejlepší obal.\n\n\n\n"}
{"id": "238181", "url": "https://cs.wikipedia.org/wiki?curid=238181", "title": "Veronica Campbellová-Brownová", "text": "Veronica Campbellová-Brownová\n\nVeronica Campbellová-Brownová, nepřechýleně Campbell-Brown (* 15. května 1982, Trelawny Parish), je jamajská atletka, sprinterka, dvojnásobná olympijská vítězka v běhu na 200 metrů z roku 2004 a 2008, mistryně světa v běhu na 100 metrů z roku 2007 a dvojnásobná halová mistryně světa v běhu na 60 metrů (2010, 2012).\n\nCelkem je Campbellová-Brownová držitelkou osmi olympijských medailí a devíti medailí z mistrovství světa. V současnosti je studentkou Univerzity v Arkansasu.\n\nDne 31. května 2011 zaběhla na Zlaté tretře v Ostravě v rámci vítězného běhu na 100 metrů nejrychleji změřených 100 yardů (91,44 m) v historii v čase 9,91 s.\n\nV květnu 2013 měla na mítinku v Kingstonu pozitivní test na diuretika a do vyřešení případu ji byla pozastavena činnost.\n\nHala\n\nDráha\n\n"}
{"id": "238188", "url": "https://cs.wikipedia.org/wiki?curid=238188", "title": "Thomas Edmondson", "text": "Thomas Edmondson\n\nThomas Edmondson (30. června 1792, Lancaster – 22. května 1851, Manchester) byl anglický vynálezce Edmondsonovy jízdenky.\n\nEdmondson byl členem Společnosti přátel a původně pracoval v Lancasteru jako truhlář, vyrábějící nábytek v dílně v Gillow. V roce 1839, po otevření železniční trati společnosti Newcastle and Carlisle Railway ve stanici Milton (dnes Brampton) pracoval jako přednosta stanice a tak musel vydávat i jízdenky. Aby svou práci zjednodušil, vymyslel nový typ jízdenky z kartonu (do té doby se používaly jízdenky papírové) i způsob jak na ni pomocí dřevěné desky tisknout pořadová čísla a údaje o trase. Do té doby se na jízdenku ručně vypisovalo jméno cestujícího a platnost byla dána razítkem s datem. Thomas Edmondson na kartónové jízdenky získal patent.\n\nVynález, který přinesl Edmondsonovi úspěch a bohatství byl stroj který dovedl tisknout celé kompletní řady jízdenek s předtištěnými údaji a pořadovými čísly. Stroj si nechal také patentovat. Edmondson pobíral licenční poplatky od každé železniční firmy používající jeho patent – ročně ve výši 10 šilinků z každé míle trati vlastněné danou společností.\n\nJeho stroje na tisk jízdenek a od nich odvozené a zdokonalené stroje se brzy staly standardním vybavením britských i zahraničních železničních společností. Edmondson zemřel jako zámožný občan; členové jeho rodiny pokračovali v jeho podnikání ještě mnoho let.\n\n\n"}
{"id": "238193", "url": "https://cs.wikipedia.org/wiki?curid=238193", "title": "Formule 1 v roce 1982", "text": "Formule 1 v roce 1982\n\nXXXIII. Mistrovství světa jezdců F1 a XXV. pohár konstruktérů\nBoduje prvních 6 jezdců podle klíče:\n\n"}
{"id": "238196", "url": "https://cs.wikipedia.org/wiki?curid=238196", "title": "Dvanáct bodů působení pro zásah do systému", "text": "Dvanáct bodů působení pro zásah do systému\n\nDvanáct bodů působení pro zásah do systému () je vědecká práce Donelly Meadows, kterou formulovala v 90. letech 20. století. Poprvé byla vydána v roce 1997. Inspirací k vytvoření jí byla její zkušenost v asociaci NAFTA z počátku 90. let, kde si uvědomila, že se chystá obrovský nový systém, ale prostředky, kterými by mohl být ovládán, jsou velmi malé.\n\nMeadowsová, která pracovala v oboru systémové analýzy, navrhla stupnici bodů pro zásah do systému. Uvědomění si těchto instrumentů a jejich ovládání je aspekt sebeorganizace a může vést ke kolektivní inteligenci.\n\nZpočátku pozorovala, že v komplexním systému (jako firma, město, ekonomie nebo živá bytost) existují přístupové body nebo „páky“, s jejichž pomocí může „malý posun v jedné věci vyprodukovat velké změny ve všem.“\n\nTvrdila, že potřebujeme vědět o těchto malých „posunech“, kde jsou a jak je používat. Řekla, že většina lidí instinktivně ví, kde tato místa jsou, ale mají tendenci konfigurovat je ve špatném směru. Pochopení tohoto by pomohlo řešit globální problémy jako nezaměstnanost, hlad, ekonomickou stagnaci, znečištění, vyčerpávání zdrojů a problémy chování pro držení statutu quo.\n\nZačala s devíti body a rozšířila seznam na dvanáct s vysvětlením a příklady pro systémy jako takové.\n\nPopisuje systém jako bytost s určitým stavem a obsahující „sklad“ s toky dovnitř a ven z něj (systému). V jakémkoli okamžiku je systém v určitém konkrétním stavu, který přijal. Stanovené cíle mohou existovat a být dosažitelné jako určité konkrétní stavy systému, anebo mohou být nedosažitelné, mimo systém. Rozdíl mezi současným stavem a cílem je „nesoulad“.\n\nBody působení jsou seřazeny podle významu a možnosti ovlivnit systém:\nMožnost měnit samotný systém přináší největší potenciál, jak různě systém ovlivňovat. Naopak pouhá možnost ovlivnění jen některých parametrů v okolí systému přináší jen omezené možnosti systém ovlivnit.\n\nPro ilustraci Dvanácti bodů je použita následující příkladová studie:\nPro jednotlivé body působení jsou poznamenány příklady vztahující se k této uvedené příkladové studii.\n\nObecně jde konstanty, parametry, čísla: např. finanční pomoc, daně.\n\nKonstantami a parametry dle příkladu by byl např. ráz klimatu v krajině, ve které se rybník nachází. Podle Meadowsové zřídkakdy mají moc skutečně změnit ostatní vztahy a proto mají nejmenší vliv.\n\nBufferem (zásobárnou) podle příkladu je objem vody v rybníce. Bude-li rybník malý, změny (pozitivní i negativní) se projeví rychleji. U obrovského (původně čistého) rybníku ale může být tendence odpadní vodu z továrny zanedbávat a přisuzovat ji malý význam; a stejně tak v okamžiku, kdy se problémy s čistotou vody zjistí, bude obtížnější kvalitu jeho vody zlepšit v rozumném čase, než u menšího rybníku.\n\nNově přidaným tokem v transportní síti materiálů dle příkladu by mohla být přístavba čističky odpadních vod mezi továrnou a rybníkem. Ne vždy ale může být tato změna uskutečnitelná a pokud ano, tak většinou s vynaložením většího množství úsilí nebo peněz. Lze zvyšovat komplexitu systému např. o transportní síť, uvažováním struktury věku populace, …\n\nZpožděním v tomto bodě dle výše uvedeného příkladu by byl např. rozdíl mezi dobou, kdy rada města (okresu, kraje, …), ve kterém se rybník nalézá, schválí vybudování čističky (zmíněné v předchozím bodě) a okamžikem, kdy bude tato čistička uvedena do provozu a začne odpadní vodu filtrovat. Délka zpoždění v systému se uvažuje v poměru k rychlostí změn v celém systému.\n\nNapříklad uvalení daně za emise škodlivin ve vodě vypouštěné továrnou za každou jednotku objemu odpadní vody nebo třeba nahrazení volného odběru vody z rybníka pro zavlažování kukuřičného pole (zmíněného v příkladu) za její prodej. Takovéto změny si většinou nakonec vynutí odpověď od subjektů, které problém způsobují. Velikost potřebné změny v systému se uvažuje v poměru k tomu, co se snaží tlumit.\n\nTypickým příznakem zpětné vazby coby hnacího motoru znečištění dle výše uvedeného příkladu je eutrofizace vody v rybníce.\n\nMeadowsová naznačuje, že ve většině případů je lepší raději zpomalit zpětnou vazbu, která problém způsobuje, než roztáčet zpětnou vazbu, která má působit proti ní: eliminace příčin, než hašení následných důsledků.\n\nNapříklad pravidelná měření znečištění vody a měsíční zprávy, zveřejňované v daném místě, přístupné pro všechny místní obyvatele, bude mít vliv na to, jak rychle a razantně budou problém řešit.\n\nInformační tok není ani tok materiálů ani zpětnovazební smyčka, ale smyčka dodávající nové informace. Distribuce aktuálních informací je levnější než změna struktury. Jde o řízení, kdo má či nemá přístup k jakým druhům informací.\n\nPravidlem systému dle příkladu může být nový zákon zpřísňující povolené limity pro odpadní vody a pokuty za jeho nedodržování nebo regulace nadměrného čerpání vody z vodních zdrojů pro zavlažování. Obecně jde nejen o externí stimuly, tresty a omezení, ale i o interní parametry: Objem nádrže, pevnost součástek.\n\nZměnou systémové struktury dle výše uvedeného příkladu může být např. přizpůsobení organizmů žijících v rybníce ke znečištění, kterému jsou vystaveni, popř. jejich odumření nebo odumření jen těch méně adaptabilních spojené se změnou složení vodní fauny v rybníce; nebo např. absorpce škodlivin do těl ryb, žijících v rybníce, které by efektivně znemožnilo je komerčně lovit. Stejně tak bude mít na nízký stav vody vliv, pokud se plocha s kukuřičným polem změní ve stavební parcely a její zavlažování už nebude potřeba.\n\nMoc přidat, změnit systémové struktury nebo nechat je vyvíjet se či organizovat sebe sama tedy převádí jednu úlohu na jinou.\n\nCílem systému dle příkladu, resp. příkladem jeho změny by mohlo být rozhodnutí města (okresu, kraje, …), do kterého rybník spadá, udělat danou oblast chráněnou. Rozhodnutí tohoto typu by automaticky znamenala i nutnost dodržet pravidla a povinnosti (např. zákony o CHKO), které s sebou tato změna nese.\n\nDosavadní paradigma dle uvedeného příkladu je přibližně to, že „příroda je jen zdroj, určený lidem proto, aby ji mohli používat“. Změna tohoto paradigmatu má schopnost redefinovat subjekty, vztahy a zpětnovazební smyčky daného systému a určitě by si podmínila i změny ve výše uvedených bodech: jeho cíle, složení, pravidla, zpoždění, parametry.\n\nDle uvedeného příkladu s rybníkem by to byla schopnost lidí (nejenom těch v tomto příkladu) změnit pohled na svět z paradigmatu, kde „příroda je zdroj určený lidem k používání“ na (například a pokud možno) paradigma uvědomění si toho, jak jsou hodnoty jako biodiverzita, trvalá udržitelnost atd. důležité a začít jednat podle toho. Šlo by tedy o případ, kdy se paradigmata, ze kterých systém vyvstává, mění ne z externích popudů, ale zevnitř: člověk-provozovatel je zde uvažován jako součást systému.\n"}
{"id": "238205", "url": "https://cs.wikipedia.org/wiki?curid=238205", "title": "Ženijní skupinové velitelství", "text": "Ženijní skupinové velitelství\n\nŽenijní skupinové velitelství (zkratka ŽSV) je označení pro orgán, který byl zřizován v meziválečném Československu Ředitelstvím opevňovacích prací (ŘOP) a měl na starost organizování a řízení opevňovacích prací v jednotlivých stavebních úsecích přímo v terénu. ŽSV byla zřizována pouze v úsecích, kde mělo být vystavěno těžké opevnění, výstavbu lehkých objektů realizovaly vojenské sbory.\n\nŽenijní skupinová velitelství byla podřízena ŘOP. ŘOP stanovovalo průběhy linií připravovaného opevnění, vydávalo různé směrnice a nařízení a v neposlední řadě také ve všeobecné rovině řídilo projekční plány objektů. Důstojníci ze ŽSV naopak byli v terénu, kde přesně zaměřovali budoucí staveniště a vůbec celou linii opevnění. Po zaměření vypracovávali podrobné plány každého těžkého objektu. Následně se podíleli i na vyhlašování soutěží pro výstavbu pevnostních úseků, přejímali materiál a dohlíželi nad stavbou bunkrů.\n\nPráce na opevnění (lehkých i těžkých objektech) byly zadávány civilním stavebním firmám, které si zajišťovaly běžně dostupný materiál (písek, řezivo, atd.). Armovací železo, speciální cement či různé speciální prvky (střílny, dveře, granátové skluzy, atd.) dodávala samotná armáda.\n\nŽSV byla zakládána postupně. Jako první byla zřízena ŽSV ve Starém Městě a Hlučíně 18. dubna 1935, která vznikla z opevňovacích skupin Zemských vojenských velitelství v Praze a Brně. Následovaly vzniky dalších ŽSV až do roku 1938, včetně dvou ženijních skupin (ŽS) na Slovensku.\n\nŽSV VIII Most a IX Domažlice byla zrušena z důvodu zastavení příprav projektů těžkých objektů v těchto oblastech (Krušné hory a Šumava). Na jaře následujícího roku vznikla nová ŽSV VIII a IX v Deštném a Maršově pro přípravu těžkých objektů v těžko přístupných zalesněných a horských úsecích ŽSV V Náchod a ŽSV VI Trutnov. Po dokončení projektové dokumentace k zadaným objektům byla ŽSV VIII a IX definitivně zrušena a projekty předány „domácím“ ŽSV V a VI.\n\nŽSV X Rokytnice v Orlických horách vzniklo rozdělením rozsáhlého úseku ŽSV III Králíky v roce 1937. Předtím probíhala projekční příprava i samotná stavba v režii ŽSV III.\n\nŽS 21 Bratislava byla zrušena v červnu 1938, neboť výstavba plánovaných těžkých objektů byla v tomto prostoru zcela dokončena.\n\n"}
{"id": "238215", "url": "https://cs.wikipedia.org/wiki?curid=238215", "title": "Matování", "text": "Matování\n\nMatování znamená:\n"}
{"id": "238216", "url": "https://cs.wikipedia.org/wiki?curid=238216", "title": "Malbork (hrad)", "text": "Malbork (hrad)\n\nKřižácký hrad Malbork je dominantou okresního města Malbork ležícího na severu Polska v Pomořském vojvodství. Obranná tvrz postavená v gotickém stylu zaujímá plochu více než 250 000 m². Skládá se ze tří částí: Podzámčí, Středního Hradu a Vyššího Hradu. Je to největší gotická stavba na světě a současně také největší stavba z cihel na světě.\n\nŘád německých rytířů zahájil stavbu hradu asi v roce 1274. Roku 1276 dostala městská práva osada, která vznikla při stavbě hradu. V letech 1309-1457 byl Malbork sídlem velmistra řádu a hlavním městem křižáckého státu.\n\nTvrz velmistra nebyla dobyta během obléhání polsko-litevskými vojsky pod vedením krále Vladislava II. Jagellonského po bitvě u Grunwaldu v roce 1410. Během třináctileté války hrad koupil od námezdné posádky král Kazimír IV. Jagellonský, pak byl do roku 1772 jednou z rezidencí polských králů. Hrad byl poškozen během válek se Švédskem, dělení Polska, napoleonských válek. Rekonstrukce zahájeny v roce 1817. Od r. 1877 byl hrad rekonstruován K. Steinbrechtem až do jeho smrti v roce 1923, práce pokračovaly do roku 1945, kdy byl silně poškozen Rudou armádou během bojů o město. Rekonstrukce probíhá dodnes. V 50. letech místo rekonstrukce Starého Města byly ruiny rozebírány a stavební materiál se vyvážel pravděpodobně do Varšavy, což mělo negativní vliv na turistický rozvoj města, které má pouze hrad, ale bez historické městské části.\n\n1. ledna 1961 bylo založeno hradní muzeum. Rozhodnutí o jeho vzniku uspíšil požár střech Středního Hradu, jenž vypukl 7. září 1959. V roce 1997 byl hrad zapsán na seznam světového kulturního a přírodního dědictví UNESCO.\n\n"}
{"id": "238225", "url": "https://cs.wikipedia.org/wiki?curid=238225", "title": "Prince of Persia 3D", "text": "Prince of Persia 3D\n\nPrince of Persia je třetí díl počítačové hry Prince of Persia, hra vyšla v roce 1999. Vyvinula ji společnost Red Orb. Oproti předchozím dvěma dílům, kde je pohádková atmosféra 2D grafiky, je tato verze již v moderním trendu 3D.\n\nHra má klasický příběh. Hlavní hrdina je zamilován do princezny, je to oboustranná celoživotní láska. To se však nelíbí Assanovi, který chce princeznu provdat za svého znetvořeného syna. Na prince nachystá léčku, princ padne do zajetí, kde má zemřít bídnou smrtí.\n\nPrinc má proti svým protivníkům k dispozici šavli, kopí či luk s šípy. Kromě obyčejných šípů má i šípy magické (ohnivý, ledový, bleskový). Všechny tyto zbraně může princ získat během hry, na začátku je bez zbraně.\n"}
{"id": "238227", "url": "https://cs.wikipedia.org/wiki?curid=238227", "title": "Josef František Munclingr", "text": "Josef František Munclingr\n\nJosef František Munclingr (13. září 1888 Nítkovice – 31. října 1954 Mariánské Lázně) byl český operní pěvec (basbarytonista) a režisér.\n\nMládí prožil v Polsku, kde ho po smrti rodičů vychovával strýc František Munclingr, člen divadelního orchestru ve Lvově. Po absolvování gymnázia pokračoval ve studiu na filosofické fakultě lvovské univerzity a současně i na konzervatoři (zpěv, housle a skladba). Zpěv studoval u Sołtyse, Niewiadomského, Dianniho a Lapéra.\n\nV roce 1911 byl angažován Národní operou ve Varšavě, hostoval ale i v Krakově, Berlíně, Cáchách, Paříži, Budapešti a dalších evropských městech. V roce 1912 poprvé pohostinsky účinkoval v pražském Národním divadle. V sezóně 1913/1914 byl členem operního souboru polského divadla v Poznani. Zároveň studoval historii umění, psal pro činohru a kabaret, působil jako novinář a karikaturista, zajímal se o operní režii.\n\nV roce 1921 se vrátil z Polska do Československa a působil jako zpěvák a režisér na scénách Slovenského národního divadla v Bratislavě a v Košicích . V roce 1923 byl režisérem známé bratislavské premiéry Janáčkovy \"Káti Kabanové\".\n\nPo úspěšném hostování ve Vídni v roce 1925 podepsal smlouvu s vídeňskou Státní operou, dal ale přednost nabídce Otakara Ostrčila a přijal angažmá v pražském Národním divadle, kde jako zpěvák a režisér působil od 1. září 1925 do 31. prosince 1951.\n\nVytvořil na 160 rolí a desítky režijních inscenací, spolupracoval zejména s Otakarem Ostrčilem, Zdeňkem Chalabalou a Milanem Zunou. Ve své režijní práci jako první uplatnil některé technické novinky (např. promítané dekorace nebo zvukové zesilovače).\nPřekládal, psal libreta, redigoval časopis \"Divadlo\", psal odborné publikace (\"Hercova tvář a maska\", \"Hercova technika\"). Jako scénický výtvarník se od třicátých let prosazoval v zahraničí. V letech 1948 – 1949 působil opět v Polsku, hostoval ve Vratislavi a Poznani. Byl spoluzakladatelem Svazu polských divadelníků.\n\nByl předsedou Svazu českého herectva a členem výkonného výboru Mezinárodní herecké unie. V letech 1951 až 1954 byl docentem brněnské JAMU (spoluzakladatelem katedry operní režie). Příležitostně také hostoval jako režisér ve Státním divadle v Brně.\n\nByl otcem flétnisty, muzikologa a dirigenta Milana Munclingera.\nJeho švagr Tibor Honty byl významným českým fotografem.\n\n\n"}
{"id": "238228", "url": "https://cs.wikipedia.org/wiki?curid=238228", "title": "Alexandre de Lameth", "text": "Alexandre de Lameth\n\nAlexandre-Théodore-Victor, hrabě de Lameth (20. října 1760 v Paříži – 18. března 1829 v Paříži) byl francouzský voják, politik a čelný představitel rané fáze Velké francouzské revoluce.\n\nAlexandre de Lameth válčil v Americké válce za nezávislost pod Rochambeauem a po návratu roku 1789 byl zvolen za šlechtu poslancem zasedání Generálních stavů. V Ústavodárném shromáždění se stal vůdčí osobností a vytvořil s Barnavem a Adrienem Duportem spojenectví, které bylo nazýváno „Triumvirátem“. Lameth zastával umírněné názory a podporoval konstituční monarchii. Byl členem zprvu umírněného klubu Jakobínu, později Feulliantů. \n\nV konstituantě si získal dobrou pověst předložením návrhu organizace armády, ale především svým slavným projevem v jakobínském klubu 28. února 1791 proti Mirabeauovi, který byl Lamethovým nepřítelem a jehož kontakty s královským dvorem byly podezřelé. Po pokusu o útěk královské rodiny se Lameth s dvorem zcela rozešel. Sloužil v armádě v hodnosti maréchal de camp ( generálmajora) pod velením generála Lucknera a Lafayetta. Dne 15. srpna 1792 byl obviněn ze zrady radikáli a uprchl ze země. \n\nPo propuštění se spolu se svým bratrem Charlesem se věnoval obchodu v Hamburku. Teprve během konzulátu se vrátil do Francie a během císařství se stal prefektem v několika departmentech . Roku 1810 získal titul barona. Roku 1814 se přidal k Bourbonům a během restaurace se stal prefektem departmentu Somme, poslancem za volební obvod Dolní Seina a později za Seina-Oise. V této funkci byl vůdcem liberální opozice. V letech 1828–1829 uveřejnil velmi cenné dílo „\"Historie konstitučního shromáždění\"“ (Paříž, 2 svazky). Zemřel 18. března 1829 v Paříži.\n\nZnámými se stali rovněž jeho bratři:\n\n\n"}
{"id": "238229", "url": "https://cs.wikipedia.org/wiki?curid=238229", "title": "Josef Šimandl", "text": "Josef Šimandl\n\nJosef Šimandl (29. srpna 1903, Plzeň – 14. prosince 1981, Praha) byl český violoncellista.\n\nV letech 1921–23 studoval violoncello na hudební škole v Plzni u Eduarda Bílka. Absolvoval v r. 1932 na bratislavské Hudební a dramatické akademii u profesora Tomáše Svobody. Ve studiích pokračoval v letech 1935–37 u prof. Buxbauma ve Vídni a od r. 1939 na mistrovské škole Pražské konzervatoře u prof. Ladislava Zelenky (absolvoval v r. 1943).\n\nV letech 1929–43 působil jako koncertní mistr v rozhlasových orchestrech v Bratislavě, Brně a Praze. V období 1946–51 byl koncertním mistrem Filmového symfonického orchestru a od roku 1956 Symfonického orchestru FOK.\n\nVýznamně se také uplatňoval jako komorní hráč. V letech 1939–42 byl členem Smetanova tria, 1941–51 Pražského kvarteta, 1951–55 Českého noneta a současně komorního souboru Ars rediviva. S těmito ansámbly uskutečnil řadu nahrávek a koncertoval v mnoha zemích Evropy.\n\n"}
{"id": "238231", "url": "https://cs.wikipedia.org/wiki?curid=238231", "title": "Solitude Standing", "text": "Solitude Standing\n\nSolitude Standing je druhé album americké písničkářky Suzanne Vega. V několika zemích bylo oceněno platinovou deskou, je to zatím nejúspěšnější deska, kterou kdy Suzanne Vega vydala. Vyšla v roce 1987, ale některé písně jsou ještě starší (viz údaje v závorkách u seznamu skladeb).\n\nPokud není uvedeno jinak, je autorkou Suzanne Vega.\n\n\n\nAlbum\n\nSingly\n\n"}
{"id": "238232", "url": "https://cs.wikipedia.org/wiki?curid=238232", "title": "Knut Lavard", "text": "Knut Lavard\n\nKnut Lavard (okolo 1090 – 7. ledna 1131) byl dánský princ a jarl a pozdější vévoda šlesvický.\n\nByl jediným legitimním synem dánského krále Erika I.. Vyrůstal v blízkosti zealandské šlechty, která ho později nejvíce podporovala. Roku 1115 jej jeho strýc Niels, král dánský, prohlásil jarlem jižního Jutska (Šlesvicka), aby zde hájil zem proti útokům slovanských Obodritů. Během patnácti let vlády plnil tuto povinnost.\n\nKnut Lavard byl prvním členem dánské královské rodiny, který přijal za své rytířské ideály a zvyklosti středověkého Německa, což bylo vyjádřeno změnou jeho titulu na „vévoda“.\nPo zavraždění obodritského knížete Svatopluka roku 1129, odkoupil obodritskou zemi od císaře Lothara III. Supplinburského.\n\nNiels i jeho syn Magnus Silný, byli znepokojeni tím, že Knut byl uznán císařem. 7. ledna 1131 Knut Lavard padl do léčky v Haraldstedském lese poblíž Ringstedu v Zealandu a byl zavražděn. Vražda je přičítána Magnusovi nebo Nielsovi. Vyprovokovala občanskou válku, která trvala až do roku 1157 a byla zakončena vítězstvím Knutova pohrobka Valdemara I. Velikého. Osud Knuta a vítězství jeho syna byly podnětem jeho kanonizace roku 1170.\n\nKnut Lavard byl předchůdce dánských králů dynastie Valdemarů. Byl prvním vévodou šlesvickým a byl prvním příhraničním vládcem, který byl jak dánským, tak německým vazalem a zakladatelem budoucí podvojné pozice jižního Jutska.\n\n\n"}
{"id": "238233", "url": "https://cs.wikipedia.org/wiki?curid=238233", "title": "Andrea Appiani", "text": "Andrea Appiani\n\nAndrea Appiani (23. května 1754 Milán — 8. listopadu 1817 tamtéž) byl italský malíř období klasicismu.\n\nAppiani byl synem lékaře a původně měl povoláním následovat otce. Nakonec ale zvítězilo výtvarné nadání. Jeho prvním učilištěm byla soukromá akademie malíře Carla Maria Giudiciho (1723–1804). Od roku 1769 byl žákem malíře fresek Antonia de Giorgiho ve škole při galerii Ambrosiana v Milánu. Do tajů olejové malby jej zasvětil Martin Knoller, anatomii a sochařství jej vyučoval Gaetano Monti. \n\nAppiani se intenzivně zabýval i otázkami estetiky, v čemž jej podporoval básník Giuseppe Parini. Roku 1776 se Appiani vzdělával na \"Academia di belle arti di Brera\", kde byl jeho učitelem Julien Traballesi. Svůj osobitý styl získal podrobným studiem děl klasiků italské malby, zejména Rafaela, Leonarda a Bernardina Luiniho. \n\nKromě cest do Paříže a Říma a v letech 1790–1791 do Florencie, Neapole a Parmy cestoval velmi málo a celý život prožil v Milánu, kde jsou jeho díla v mnoha palácích a kostelech. Napoleon jej jmenoval dvorním malířem a zajistil mu pevný roční příjem. \n\nPo pádu Napoleona byl Appiani náhle zcela bez příjmu a psychicky deprimován zcela přestal malovat. Živil se jen prodejem svých děl. Po dvou infarktech zemřel v Milánu. K jeho nejlepším dílům je počítána fresková výzdoba královské vily v Monze (\"Amor a Psyché\"), malby v klenbě kostela Santa Maria di San Celso v Milánu a řada portrétů Napoleona Bonaparta a jeho rodiny i četných předních osobností konsulátu a císařství. V literatuře je Andrea Appiani nazýván „starší“, na rozdíl od „mladšího“, jeho prasynovce stejného jména, který byl malířem historických pláten v Římě. Další malíři stejného příjmení Francesco a Niccolo nebyli jeho příbuzní.\n"}
{"id": "238235", "url": "https://cs.wikipedia.org/wiki?curid=238235", "title": "Sportovní střelba", "text": "Sportovní střelba\n\nSportovní střelba je sportovní odvětví zahrnujících více disciplín, při kterých se sportovec snaží výstřelem ze střelné zbraně zasáhnout co nejpřesněji cíl. Pro úspěch je rozhodující přesnost, u některých disciplín v kombinaci s rychlostí. Některé střelecké disciplíny jsou zařazené do programu olympijských her.\n\nKromě individuálních disciplín je sportovní střelba také součástí několika víceodvětvových sportů - moderního pětiboje a biatlonu.\n\nPUŠKA\nPISTOLE\nBROKY\n\nNEOLYMPIJSKÉ\natd.\n"}
{"id": "238236", "url": "https://cs.wikipedia.org/wiki?curid=238236", "title": "Silnice I/14", "text": "Silnice I/14\n\nSilnice I/14 je česká silnice I. třídy vedoucí severovýchodem Čech podél hranice s Polskem. Začíná v Liberci, vede podhůřím Jizerských hor a Krkonoš, přes Kladské pomezí, podhůřím Orlických hor a končí nedaleko Svitav. Propojuje města Jablonec nad Nisou, Vrchlabí, Trutnov, Náchod, Rychnov nad Kněžnou, Ústí nad Orlicí a Česká Třebová. Délka silnice je 196,0 km.\n\nLiberecký kraj\nKrálovéhradecký kraj\nPardubický kraj\n"}
{"id": "238238", "url": "https://cs.wikipedia.org/wiki?curid=238238", "title": "Skryjská jezírka", "text": "Skryjská jezírka\n\nSkryjská jezírka jsou dvě malá jezírka na rozhraní okresů Rokycany v Plzeňském kraji a Rakovník ve Středočeském kraji v České republice. Leží v nadmořské výšce 270 m. Jezírka jsou od sebe vzdálená jen několik metrů a každé z nich má délku přibližně 30 m, šířku 10 m a plochu asi 150 m². Přírodní rezervace Jezírka o celkové rozloze 59 ha se z větší části nachází na území Středočeského kraje (pouze západní částí zasahuje do kraje Plzeňského) a je v péči AOPK ČR – regionálního pracoviště Střední Čechy.\n\nOkolní skalní stěny a prahy tvoří odolné tmavošedé horniny sopečného původu – dacity. V nich vznikly vertikální pukliny, podél těch se začaly rozrušovat a uvolňovat horniny a došlo k proříznutí soutěsky. Ta byla později v nejužším místě zahrazena nanesenými balvany a za takto nanesenou hrází vznikla jezírka.\n\nJezírky protéká Zbirožský potok, který je přítokem Berounky. Horní jezírko leží těsně pod Skryjským vodopádem, zčásti je sevřeno mezi skalami a zčásti je k němu přístup otevřený. Dolní leží o několik metrů níže mezi stromy.\n\nVe stinném údolí a na vlhkých stráních v okolí jezírek rostou např. kapradiny, udatna lesní a vraní oko čtyřlisté.\n\nZ ptáků se zde vyskytuje konipas bílý a horský. Pod vodou sbírá hmyz skorec vodní, vzácně zde loví drobné rybky ledňáček říční. Velké množství hmyzu je potravní příležitostí pro pstruhy potoční, jelce proudníky nebo vzácné vranky obecné a raky říční. K nejčastějším druhům bezobratlých pod vodní hladinou patří blešivec obecný, pod kameny se vyvíjí nymfy jepic, pošvatek, vážek, motýlic a chrostíků.\n\nJezírka, vodopád, potok a okolí je chráněno v rámci přírodní rezervace Jezírka, jež je chráněným územím o rozloze 59,5 ha v rámci CHKO Křivoklátsko. Nadmořská výška rezervace se pohybuje od 260 do 430 m. Chráněné území bylo zřízeno vyhláškou CHKO Křivoklátsko ze dne 9. října 1995 s účinností k 1. listopadu téhož roku. Předmět ochrany je definován jako \"„významná paleontologická lokalita (skryjsko-týřovické kambrium), významná lesní společenstva.“\" Nedaleká obec Skryje spolu se svým půvabným okolím jsou také velmi známé jakožto významné paleontologické naleziště zkamenělin, které proslavil věhlasný francouzský badatel a inženýr Joachim Barrande; ve Skryjích je tomuto tématu věnován Památník Joachima Barranda, pobočka rakovnického Muzea TGM.\n\nMezi jezírky prochází přes potok po lávce modrá turistická značka. Jezírka jsou po ní přístupná ze 3 km vzdálených Skryjí nebo z opačné strany od Podmokelského mlýna (asi 1,5 km).\n"}
{"id": "238254", "url": "https://cs.wikipedia.org/wiki?curid=238254", "title": "Višňové (rozcestník)", "text": "Višňové (rozcestník)\n\nVišňové může být:\n\n"}
{"id": "238260", "url": "https://cs.wikipedia.org/wiki?curid=238260", "title": "Bloomsday", "text": "Bloomsday\n\nBloomsday (anglicky Bloomův den) je svátek, který se slaví 16. června v Dublinu i jinde, k oslavě díla Jamese Joyce a oživuje události Joyceova nejslavnějšího románu Odysseus, který se odehrává v Dublinu právě 16. června 1904 na památku Joyceova seznámení s jeho manželkou Norou Barnacleovou. Tento den je v Irsku státním svátkem. Jméno má den po Leopoldu Bloomovi, bezvýznamném dublinském novináři, který je hlavním hrdinou Odyssea.\n\nOslavy Bloomsday zahrnují mnoho kulturních aktivit, včetně čtení a dramatizací Odyssea, cesty po dublinských barech a hospodách, opakování Bloomovy cesty po Dublinu v historickém kostýmu. Skalní fanoušci provozují v onen a případně i další den nepřetržité čtení celého textu Odyssea (cca 700 stran), což zpravidla trvá 36 hodin. První oslava tohoto svátku se konala na 50. výročí děje Odyssea v roce 1954 a nejvýznamnější oslava, festival \"ReJoyce Dublin 2004\" (nepřeložitelná slovní hříčka - \"\"rejoice Dublin\"\" znamená \"raduj se, Dubline\", \"\"re-Joyce Dublin\"\" znamená \"znovuojoyceuj se, Dubline\") se konala na sté výročí děje Odyssea v roce 2004 ve dnech 1. dubna - 31. srpna.\n"}
{"id": "238264", "url": "https://cs.wikipedia.org/wiki?curid=238264", "title": "Kenenisa Bekele", "text": "Kenenisa Bekele\n\nKenenisa Bekele (* 13. června 1982 Bekoji) je etiopský vytrvalostní běžec, který se v prvním desetiletí 21. století stal jedním z nejlepších běžeckých vytrvalců světa, mnohonásobným zlatým medailistou z velkých soutěží i vícenásobným světovým rekordmanem. Jedná se také o jedenáctinásobného mistra světa v přespolním běhu.\n\nK jeho největším úspěchům patří vítězství v běhu na 10 000 m, dále druhé místo z poloviční trati na olympiádě v Athénách a dvě zlaté medaile z obou tratí na olympiádě v Pekingu v roce 2008. Je také trojnásobným mistrem světa na desetikilometrové trati (2003, 2005 a 2007), na poloviční trati získal bronzovou medaili na mistrovství světa v atletice v roce 2003.\n\nV současnosti je také držitelem světových rekordů na obou nejdelších dráhových běžeckých disciplínách, na trati 5000 m (12:37,35 min z roku 2004) a 10 000 m (26:17,53 min z roku 2005, první a dosud jediný běžec v historii pod hranici 26:20 min.).\n\nV roce 2008 obhájil zlatou medaili v běhu na 10 000 metrů na olympiádě v Pekingu v novém olympijském rekordu 27:01.17 min. Dne 23. srpna 2008 na této olympiádě získal další zlatou medaili v běhu na 5 000 metrů v olympijském rekordu 12:57,82 minuty a překonal tak 24 let starý olympijský rekord. Ve své kariéře tak získal třetí olympijské zlato.\n\nV roce 2004 a 2005 byl vítězem ankety Atlet světa.\n\n29. září 2019 zvítězil na trati berlínského maratónu časem 2:01:41 hodiny, zaostal tak za světovým rekordem Eliuda Kipchogeho o pouhé 2 sekundy a stal se druhým nejrychlejším maratoncem historie.\n\n\n\n"}
{"id": "238265", "url": "https://cs.wikipedia.org/wiki?curid=238265", "title": "Ratiškovská Dolina", "text": "Ratiškovská Dolina\n\nRatiškovská Dolina je slovácký folklorní soubor z vesnice Ratíškovice. Do jeho repertoáru patří lidové tance z kyjovského regionu jako např. \"skočné\", \"verbuňky\", \"korytňanské\", ale i tance a zpěvy z příbuzných oblastí: \"slovenské\", čardáše, \"straňanské\".\n\nSoubor je vždy doprovázen cimbálovou muzikou, často vystupuje na folklorních festivalech (Slovácký rok v Kyjově, MFF v Miloticích, MFF v Plzni) a také se účastní zahraničních vystoupení (Vouziers - Francie, Laa/Thaya - Rakousko).\n\nV současnosti má soubor Ratiškovská Dolina 16 stálých členů průměrného věku okolo 20 let.\n\n"}
{"id": "238278", "url": "https://cs.wikipedia.org/wiki?curid=238278", "title": "Protobulhaři", "text": "Protobulhaři\n\nProtobulhaři, Hunobulhaři, Prabulhaři či Starobulhaři, anebo zjednodušeně z latiny Bulgaři, byl souhrnný název pro polonomádské turkické kmeny, které se ve středověku po asimilaci s místními Slovany staly základem dnešních Bulharů.\n\nPocházeli ze střední Asie. Od 2. století obývali evropské stepi severně od Kavkazu a roviny u řeky Itil, která dnes podle nich nese jméno Volha. \n\nBěhem stěhování národů – v roce 375 a část i v 5. století – se v rámci přesunu hunského konglomerátu dostali k severnímu pobřeží Černého moře a část pronikla i do Panonie, kde si zřejmě zachovala svůj ráz i později během příchodu Avarů. \n\nKara Bulhaři (Černomořští Prabulhaři) v 5.–6. století uskutečňovali nájezdy na balkánské provincie Východořímské říše a ta je často nasazovala ve svém vojsku. V roce 558, když do Černomoří přišli prchající Avaři, se Hunobulhaři na krátký čas podřídili avarskému kaganovi. Po opětovném útěku Avarů, již prchali před Turkuty, byli do roku 630–635 součástí expandujícího Západoturkuckého kaganátu (západní Turkuti z dynastického klanu Ašına).\n\nAsi v roce 635 se Kuvratovi (z konkurenčního dynastického klanu Dulo), náčelníkovi prabulharského kmene Onogurů, podařilo zbavit turecké nadvlády a za pomoci východořímské říše vytvořil stát, unii kmenů, která se nazývala Velké Bulharsko ( ).\n\nPo Kuvratově smrti se Velké Bulharsko rozpadlo, část Prabulharů dobyli Chazaři, část utekla do oblasti Volhy a Kamy (později vytvořili říši volžských Bulharů), část zřejmě odešla do Panonie a Řecka, a největší a nejsilnější část někdy před rokem 680 překročila Dunaj a usadila se v Dolní Moesii (zhruba dnešní Bulharsko). Tito se spojili s místním slovanským obyvatelstvem (Sedm slovanských kmenů) a v roce 681 tu založili bulharský stát. V průběhu 200 let byli Slovany, kteří sem přišli asi v 6. století, asimilováni. Dnešní Bulhaři jsou slovanský národ asimilovaný s Protobulhary a thráckým substrátem, ale v jejich etnogenezi hrály roli i zbytky germánských kmenů (Gótové, Gepidové atd).\n\nZbývající pontští Bulhaři odešli v 7. století k řece Volze, kde založili Volžské Bulharsko. Svou identitu si dobře zachovali do 13. století. Volžtí Tataři a Čuvaši se považují za potomky Povolžských Buharů.\n\n\n\n \n"}
{"id": "238281", "url": "https://cs.wikipedia.org/wiki?curid=238281", "title": "Znak Vratislavi", "text": "Znak Vratislavi\n\nZnak Vratislavi obsahuje pět polí:\n\nZnak udělil městu v roce 1530 Ferdinand I. Habsburský, král český a uherský. V roce 1938 byl nacistickou vládou znak změněn (slezská orlice se stříbrnou páskou na křídlech a Železný kříž). Po válce se znakem města stala orlice, přičemž byla napůl slezská a napůl polská, což mělo symbolizovat sepjatost města a regionu s Polskem. V roce 1990 se město vrátilo k původnímu znaku.\n\n"}
{"id": "238282", "url": "https://cs.wikipedia.org/wiki?curid=238282", "title": "Punch", "text": "Punch\n\nPunch (anglicky úder, mimo jiné také punč a jméno postavy z tradičního loutkového divadla) byl britský humoristický a satirický týdeník vycházející v letech 1841 – 1992 a v letech 1996 – 2002.\n\nByl založen 17. června 1841 novinářem Henrym Mayhewem a rytcem Ebenezerem Landellsem. Ze začátku se jmenoval \"The London Charivari\" (Londýnské šarivari) po vzoru francouzského satirického časopisu \"Le Charivari\", zaměřeného na karikaturu. Později ale byl ale název změněn na Punch podle postavy vtipálka Mr. Punche z anglického dětského loutkového divadla (obdoba českého Kašpárka). Vrcholné období časopisu bylo ve čtyřicátých letech 20. století, kdy náklad dosáhl počtu výtisků 175 000. Počet výtisků ale postupně klesal, až časopis v roce 1992 po 150 letech existence zanikl.\n\nPočátkem roku 1996 koupil registrovanou značku egyptský milionář Mohamed Al-Fayed a v témže roce obnovil vydávání. Časopis měl ale jiný charakter a nebyl příliš úspěšný. Byl proto v roce 2002 znovu zrušen.\n\nPunch byl založen na kreslených vtipech, publikoval ale i literární materiály, dokonce v něm bylo poprvé použito moderní anglické slovo \"cartoon\" pro kreslený vtip.\n\n"}
{"id": "238284", "url": "https://cs.wikipedia.org/wiki?curid=238284", "title": "Antoine Quentin Fouquier-Tinville", "text": "Antoine Quentin Fouquier-Tinville\n\nAntoine Quentin Fouquier de Tinville (12. června 1746, Hérouel (dnes Foreste, departement Aisne) – 7. května 1795, Paříž) byl francouzský revolucionář a veřejný žalobce revolučního tribunálu během francouzské revoluce. Dnes přeneseně symbol krutosti a bezcitnosti.\nFouquier de Tinville, který si během revoluce změnil jméno na Fouquier-Tinville, pocházel z bohaté rodiny staré francouzské šlechty. Studoval práva a od roku 1765 pracoval na královské státní prokuratuře. Roku 1774 zakoupil, po vyplacení bohatého dědictví, úřad státního návladního v Grand Châtelet a o rok později se oženil se svou sestřenicí, s kterou pak měl pět dětí. Po smrti své první ženy se oženil podruhé a roku 1783 musel opět úřad prodat. Vysoce zadlužen přijal místo u královské policie a roku 1789 se stal komisařem. Poté na přímluvu svého bratrance Camille Desmoulinse se stal 17. srpna 1792 předsedou sboru žalobců. Když byl založen revoluční tribunál (10. března 1793), byl Fouquier de Tinville jmenován veřejným žalobcem tribunálu a úřad vykonával až do 28. července 1794. Spolu s Robespierrem sloužil jako hlavní nástroj revolučního teroru. Navenek se kryl maskou nezávislosti, nestrannosti a neúplatnosti, ve skutečnosti jeho žaloby sledovaly směr politického větru a Robespierrových objednávek.\n\nNikdy však nehleděl na svůj osobní prospěch. Na smrt poslal více než 2400 nevinných, ať již byli hebertisty, girondisty, dantonisty či monarchisty. Mezi odsouzenými byl i jeho vlastní bratranec Camille Desmoulins a královna Marie-Antoinetta. Třebaže pocházel z šlechtické, králi věrné rodiny a s mnohými oběťmi byl v příbuzenském či přátelském vztahu, své obžaloby vznášel vždy tvrdě bez jakéhokoli pohnutí či slitování a nebral ohled na původ, stav, stáří či pohlaví obžalovaných. Osobně se podílel na Robespierrově pádu 27. července 1794, ale tímto dnem začal i jeho vlastní pád, neboť již 1. srpna 1794 byl na příkaz Národního konventu a osobního angažování Frérona zatčen a bylo s ním a 23 spoluobžalovanými zahájeno soudní řízení. Jeho obrana byla postavena na tvrzení, že všechny činy prováděl na příkaz Výboru pro veřejné blaho. V jednom z nejdelších procesů období revoluce, trvajícím 41 dní, byl odsouzen k trestu smrti a za obrovské účasti veřejnosti byl 7. května 1795 spolu s 15 spoluviníky popraven.\n\nO neblahé proslulosti Fouquier-Tinvilla vypovídá i citát: \"„Cožpak se mezi námi nenajde jediný Fouquier-Tinville, který by zkrotil zdivočelé řady kontrarevolucionářů?“\" V. I. Lenin (Dějiny 20. století, P. Johnson)\n"}
{"id": "238286", "url": "https://cs.wikipedia.org/wiki?curid=238286", "title": "Ondrej Debnár", "text": "Ondrej Debnár\n\nOndrej Debnár je slovenský fotbalista, který momentálně působí ve slovenském týmu FK Dukla Banská Bystrica. Je obráncem a lídrem svého klubu. Jako hráč postupně prošel kluby: TJ Očová, MFK Detva, FK Dukla Banská Bystrica, Artmedia Petržalka, MFK Ružomberok, Elazığspor (Turecko), FC Sopron (Maďarsko), Artmedia Petržalka a zpět do FK Dukla Banská Bystrica.\n"}
{"id": "238290", "url": "https://cs.wikipedia.org/wiki?curid=238290", "title": "Nora Barnacleová", "text": "Nora Barnacleová\n\nNora Barnacleová (březen 1884 – 10. dubna 1951, i v české literatuře se občas uvádí anglická podoba jména Nora Barnacle) byla milenka, zdroj inspirace a později i manželka Jamese Joyce.\n\nNarodila se v okrese Connemara v hrabství Galway v březnu 1884. Přesné datum narození se zdroj od zdroje různí, uvádí se mezi 21. a 24. březnem. Její otec Thomas byl negramotný pekař (v době jejího narození mu bylo 38 let), její matka Annie Honoraria Healy pracovala jako švadlena. V letech 1886 – 1889 Nora žila u své babičky z matčiny strany. V těchto letech také začala navštěvovat klášterní školu a v roce 1891 ukončila národní školu (v irském prostředí to znamená školu vedenou katolickou církví).\n\nSvé vzdělání ukončila v roce 1896 a začala pracovat jako pradlena a uklízečka. V témže roce její matka vyhodila jejího otce z bytu kvůli pití a začali žít odděleně. Poté žila společně se svou matkou ve městě Galway u strýce Toma Healyho. V roce 1896 se zamilovala do Michaela Feeneye, který později zemřel na tyfus a zápal plic. V dramatickém, ale neobapolném vztahu. V roce 1900 se zamilovala do dalšího muže, pročež byla svými přáteli nazývána „man-killer“ (přibližně \"vrah mužů\"). Údajně hledala útěchu u svých přátel, mezi něž patřila vycházející hvězda anglického divadla Laura Londonová, která ji také seznámila s protestantem jménem Willie Mulvagh. V roce 1903 byla poslána za svým strýcem, aby přestala s milostnými pletkami a pochybným přátelstvím. Odešla do Dublinu, kde pracovala jako pokojská v hotelu Finn.\n\nKdyž byla v Dublinu, potkala 10. června 1904 Jamese Joyce, a k prvnímu romantickému kontaktu došlo 16. června 1904. Do tohoto dne později zasadil na oslavu této události děj svého nejznámějšího díla, románu Odysseus. Tento den se také příznivci Jamese Joyce slavní po celém světě jako Bloomsday. Povaha jejich vztahu je ze začátku sporná. Každopádně v roce 1904 začal dlouhý vztah, který skončil až Joyceovou smrtí. Vzali se ale až v roce 1931 na přání Joyceova otce. Vztah byl ale velmi komplikovaný, oba byli zcela odlišní, měli jiné myšlení, názory i vkus. Ze začátku byla jejich láska velmi hluboká a vášnivá, jak o tom svědčí jejich velmi smyslná korespondence. Joyce ji bezmezně obdivoval a věřil jí. Ona sama byla velmi ochotná k Joycovým přáním a snažila se jim vyhovět. Jezdila s ním na všech jeho cestách, v očekávání cesty do Paříže se naučila francouzsky. V roce 1904 opustili Irsko a přestěhovali se do Terstu. 27. července 1905 se Noře narodil syn Giorgio a 26. června 1906 dcera Lucia.\n\nPotratem v roce 1908 začaly jejich problémy. Ačkoli ho stále milovala a stála na jeho straně, stěžovala si své sestře na jeho osobní a literární kvality, v dopisech ho líčila jako slabého muže a neurotického umělce. Obviňovala ho z toho, že jí zničil život, že příliš pije a plýtvá penězi, tvrdila, že jeho literární díla jsou zmatená a nesmyslná. Nenáviděla jeho setkání s jinými umělci a vážila si ho více jako hudebníka než jako spisovatele.\n\nDalším problémem v jejich vztahu byla mentální choroba jejich dcery Lucie. Věřila, že choroba vyžaduje hospitalizaci, Joyce se stavěl proti ní. Zaplatili mnoho specialistů aby ji vyléčili, avšak hospitalizována byla až v roce 1936. Joyce svou dceru často navštěvoval, avšak ona sama ji navštěvovat odmítala. Přese všechna obvinění a kritiky si v roce 1931 Joyce vzala a žila s ním až do jeho smrti v roce 1941 v Curychu. Po jeho smrti zůstala v Curychu, kde také v roce 1951 zemřela na selhání ledvin.\n\nV roce 2004 byl Joyceův erotický dopis Noře vydražen za 445 000 dolarů, což je vůbec nejvyšší cena, jaká byla zaplacena za dopis, psaný v moderní době.\n"}
{"id": "238294", "url": "https://cs.wikipedia.org/wiki?curid=238294", "title": "Elizabeth Clare Prophet", "text": "Elizabeth Clare Prophet\n\nElizabeth Clare Prophetová (8. dubna 1939 Red Bank, New Jersey – 15. října 2009 Bozeman, Montana) byla Američanka, která vedla po svém zesnulém manželovi Marku L. Prophetovi nové náboženské hnutí Maják na vrcholu (zahrnuje Církev univerzální a vítěznou, Nakladatelství Maják na vrcholu, Summit University a Montessori International).\n\nPublikovala více než 75 knih s učením Vznešených Mistrů.\n\n\n"}
